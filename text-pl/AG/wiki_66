<doc id="969445" url="https://pl.wikipedia.org/wiki?curid=969445" title="Emmanuel de Vignerot du Plessis">
Emmanuel de Vignerot du Plessis

Emmanuel-Armand de Vignerot du Plessis de Richelieu, książę d'Aiguilon (ur. 31 lipca 1720, zm. 1782) – francuski polityk i wojskowy. 
Był synem Armanda Louisa de Vignerot du Plessis i Anne Charlotte de Crussol de Florensac. Marszałek Louis François Armand du Plessis, książę de Richelieu (1696-1788) był jego wujem.
Zaciągnął się do armii w wieku 17 lat. W wieku 19 lat został pułkownikiem regimentu prowincji Brie. Gdy toczyła się wojna o sukcesję austriacką (1741-1748) służył we Włoszech. Podczas oblężenia Château-Dauphin (1744) został ciężko ranny, a w roku 1746 dostał się do niewoli. Po powrocie został awansowany na marszałka ("maréchal de camp") w roku 1748. 
W 1740 ożenił się z Louise Félicité de Brehan, której ojcem był Louis de Bréhan, hrabia de Plélo, a matką Louise-Françoise de Phélypeaux. Dzięki wżenieniu się w tak wpływową rodzinę (w połączeniu z jego pochodzeniem z rodu Richelieu) – uzyskał istotne wpływy na dworze królewskim. Był członkiem tak zwanej "Parti dévot", przeciwnej wobec Madame de Pompadour, jansenistów i parlamentów. W związku z tym często był obiektem ataków pamflecistów.
W okresie od 6 czerwca 1771 do 2 czerwca 1774 był sekretarzem spraw zagranicznych, na tym stanowisku zastąpił wuja swojej żony - Ludwika Phélypeaux. Był zwolennikiem pokojowej koegzystencji z Prusami, co niestety wykorzystał Fryderyk Wielki uznając, że ma wolną rękę w kształtowaniu losów Polski. Jego dalszej karierze stanęła na drodze niechęć, jaką darzyła go Maria Antonina Austriaczka.
Źródło.
"Historia Dyplomacji Polskiej - tom II 1572-1795", PWN Warszawa 1981, s. 515.

</doc>
<doc id="969446" url="https://pl.wikipedia.org/wiki?curid=969446" title="Jęzorowate">
Jęzorowate

Jęzorowate (Psettodidae) – rodzina morskich ryb flądrokształtnych.
Zasięg występowania.
Wschodni Ocean Atlantycki wzdłuż zachodnich wybrzeży Afryki, Ocean Indyjski i zachodnia część Oceanu Spokojnego
Cechy charakterystyczne.
Jęzorowate są uważane za najstarszą ewolucyjnie rodzinę flądrokształtnych wywodzącą się prawdopodobnie od okoniokształtnych. Ciało dorosłych osobników jest niesymetryczne, płaskie i owalne w obrysie. Duży otwór gębowy z silnymi zębami. Oko na szczycie głowy przed płetwą grzbietową. W długiej płetwie grzbietowej zachowały się promienie cierniste, co wyróżnia jęzorowate od pozostałych rodzin flądrokształtnych. Długa płetwa odbytowa. Ubarwienie brązowe lub szare. Osiągają długość od 50–80 cm.
Tryb życia.
Zasiedlają dno piaszczyste i muliste zagrzebując się głęboko w ciągu dnia. Aktywne w nocy. Żywią się rybami.
Klasyfikacja.
Do rodziny zaliczany jest rodzaj :
"Psettodes"

</doc>
<doc id="969447" url="https://pl.wikipedia.org/wiki?curid=969447" title="Parti devot">
Parti devot



</doc>
<doc id="969451" url="https://pl.wikipedia.org/wiki?curid=969451" title="Psettodidae">
Psettodidae



</doc>
<doc id="969455" url="https://pl.wikipedia.org/wiki?curid=969455" title="Hileozaur">
Hileozaur

Hileozaur ("Hylaeosaurus") – czworonożny, roślinożerny dinozaur z grupy Ankylosauria. Rodzaj ten obejmuje jeden gatunek – "Hylaeosaurus armatus". "Hylaeosaurus" oznacza „leśny jaszczur”, "armatus" oznacza uzbrojony. Nadana została przez angielskiego paleontologa, Gideona Mantella.
Jego pozycja filogenetyczna w obrębie Ankylosauria jest niepewna. Kirkland (1998) uznał go za możliwego przedstawiciela rodziny Ankylosauridae i wchodzącej w jej skład podrodziny Polacanthinae, co czyniłoby go bliskim krewnym rodzajów "Polacanthus", "Gastonia", "Mymoorapelta" i "Hoplitosaurus". Także Carpenter (2001) uznał hileozaura za przedstawiciela Polacanthinae (z tym, że autor ten podnosił tę podrodzinę do rangi odrębnej rodziny Polacanthidae, siostrzanej do Ankylosauridae); z przeprowadzonej przez niego analizy kladystycznej wynika, że hileozaur był taksonem siostrzanym do rodzaju "Mymoorapelta". Z kolei z analizy kladystycznej przeprowadzonej przez Richarda Thompsona i współpracowników (2012) wynika, że taksony zaliczane do Polacanthinae/Polacanthidae, w tym hileozaur, należały do rodziny Nodosauridae. Na drzewie ścisłej zgodności wygenerowanym na podstawie 4248 najbardziej oszczędnych drzew "Hylaeosaurus" jest w nierozwikłanej politomii z wszystkimi innymi przedstawicielami Nodosauridae. Z kolei na drzewie zgodności wygenerowanym metodą "50% majority rule consensus" hileozaur nie jest blisko spokrewniony z innymi taksonami wcześniej zaliczanymi do Polacanthinae/Polacanthidae, lecz jest jednym z najbardziej bazalnych znanych nodozaurów i taksonem siostrzanym do rodzaju "Anoplosaurus".
Opis.
Hileozaur był pokryty od grzbietu aż po ogon licznymi płytami kostnymi, które miały różne kształty i wielkości.
Wielkość.
Długość ciała 3-6 m. Ważył około 1,5 tony.
Pożywienie.
Rośliny.
Hileozaur prawdopodobnie pasł się w niskiej roślinności lasów.
Występowanie.
Żył około 140-131 milionów lat temu w okresie kredy (walanżyn/berrias). Zamieszkiwał tereny dzisiejszej Wielkiej Brytanii.
Odkrycie.
Skamieniałości hileozaura zostały znalezione w 1832 na południu Anglii w hrabstwie Sussex przez robotników pracujących w kamieniołomie. Okaz ten został zbadany przez Gideona Mantella.
Dotychczas udało się odnaleźć dwa niekompletne szkielety tego dinozaura oraz wiele pojedynczych kości i płytek pancerza.

</doc>
<doc id="969457" url="https://pl.wikipedia.org/wiki?curid=969457" title="Prokop Luksemburski">
Prokop Luksemburski

Prokop (ur. 1358, zm. 24 września 1405 w Brnie) − najmłodszy syn Jana Henryka Luksemburskiego i Małgorzaty opawskiej. Był królewskim starostą ziemskim od 1397 i margrabia morawski w latach 1375−1405. Wraz z bratem Jodokiem miał panować na Morawach, ale przez większość czasu toczyli kłótnie i wojny o dziedzictwo oraz przyszłość dynastii luksemburskiej.
Życiorys.
Po śmierci ojca został margrabią morawskim pod zwierzchnictwem starszego brata Jodoka. Okazał się dobrym dowódcą i dyplomatą. Od 1381 toczył z przerwami wojnę z bratem Jodokiem o hegemonię nad Morawami.
Po śmierci Karola IV, Prokop początkowo popierał politykę swego kuzyna Zygmunta Luksemburskiego i walczył przeciwko królowi Wacławowi IV. Jednak po uwięzieniu Wacława IV w roku 1394 przez szlachtę, przeszedł na stronę czeskiego króla i został jego sojusznikiem. Połączyli swe siły wraz z Wacławem, by stanąć przeciwko Zygmuntowi. Prokop został uwięziony przez Zygmunta Luksemburskiego.
W roku 1402, kiedy po raz drugi uwięziono Wacława IV, Jodok stanął po stronie Zygmunta. Oprócz czeskiego króla uwięziono wówczas Prokopa, będącego ponownie jego sojusznikiem. Został przez brata Jodoka wzięty do niewoli. Pojmany i uwięziony spędził dwa lata w Bratysławie. Uwolniono go niedługo przed śmiercią. Zmarł w klasztorze kartuzów w Brnie, gdzie został także pochowany.
Prokop nie założył rodziny. Miał nieślubnego syna Jerzego (zm. 1457), mnicha benedyktyńskiego, który nie mógł odziedziczyć żadnego majątku ani tytułów. Po śmierci Prokopa jedynym władcą Moraw został Jodok. W roku 1411 zmarł nie zostawiając po sobie potomków, a ziemie i tytuł morawskiego margrabiego przypadły Wacławowi IV.

</doc>
<doc id="969458" url="https://pl.wikipedia.org/wiki?curid=969458" title="Henryków (stacja kolejowa)">
Henryków (stacja kolejowa)

Henryków – stacja kolejowa w Henrykowie, w województwie dolnośląskim, w Polsce.
W roku 2017 stacja obsługiwała 200–299 pasażerów na dobę.

</doc>
<doc id="969459" url="https://pl.wikipedia.org/wiki?curid=969459" title="Ajancingenia">
Ajancingenia

Ajancingenia – rodzaj niewielkiego teropoda z grupy owiraptorozaurów, występującego na terenach dzisiejszej Mongolii pod koniec kredy, około 76-68 mln lat temu. Wszystkie znane szczątki tego dinozaura pochodzą z czerwonych warstw Khermeen Tsav (Mongolia).
Budowa.
"Ajancingenia" posiadała trójpalczaste kończyny przednie, z czego pazur pierwszy był najdłuższy i najbardziej zakrzywiony. Drugi i trzeci palec były mniejsze, a ich pazury tylko lekko zakrzywione. Kość biodrowa tego teropoda jest płytka. Pazury „rąk” tego tetanura są znacznie dłuższe, niż przedostatnie kości palców (paliczki). "Ajancingenia" miała bardzo zredukowane palce kończyn przednich. Pierwsza kość śródręcza krótka. Drugi palec i palec serdeczny są też wąskie. Na podniebieniu tego teropoda znajdują się wypustki, które mogły służyć do miażdżenia muszli mięczaków bądź skorup jaj. Tymczasem żuchwa jest bezzębna. Dieta ajancingenii jest nieznana. Wokół gniazda owiraptorozaura "Citipati" sp. znaleziono czaszki młodych troodontów. Tymczasem obok szkieletu innego owiraptorozaura – kaudipteryksa znaleziono gastrolity. Najprawdopodobniej "Ajancingenia" była wszystkożercą. Miała ona niewielki grzebień, znajdujący się na przodzie czaszki.
Materiał kopalny.
Obecnie jest znanych sześć okazów należących do tego teropoda. Holotyp (IGM 100/30) składa się z kości ciemieniowej, puszki mózgowej, żuchwy, dziewięciu kręgów szyjnych, czternastu kręgów grzbietowych, żeber, kości krzyżowej, trzydziestu kręgów ogonowych, dwunastu szewronów, kości łopatkowo-kruczych, kości życzeń, mostku (72 mm), kości ramiennej, kości promieniowej, kości łokciowej, kości śródręcza I, paliczki I-1, pazura „ręki” I, kości śródręcza II, paliczek II-1, paliczki II-2, pazura „ręki” II, kości śródręcza III, paliczki III-1, paliczki III-2, paliczki III-3, pazura „ręki” III, kości biodrowej, kości łonowej, kości kulszowej, kości udowej (228 mm), kości piszczelowej (281 mm), kości strzałkowej, kości skokowych, kości piętowych, kości śródstopia I, kości śródstopia II, paliczki II-1, paliczki II-2, pazury stopy II, kości śródstopia III (125 mm), paliczki III-1, paliczki III-2, paliczki III-3, pazury stopy III, kości śródstopia IV, paliczki IV-1, paliczki IV-2, paliczki IV-3, paliczki IV-4, pazury stopy IV.
Pochodzi on z senonu (nieformalnej jednostki stratygraficznej późnej kredy, do której najczęściej zalicza się santon, kampan i mastrycht). Został on znaleziony w górnej części Barngoyotsku (Hermintsav).
Paratyp oznaczony jako IGM 100 / 31 składa się z kawałka antependium, kości ciemieniowej, ośmiu kręgów krzyżowych, kości biodrowej, kości biodrowej, kości kulszowej, kości udowej, kości piszczelowej, kości strzałkowej.
Paratyp znany jako IGM 100 / 32 składa się z kręgów szyjnych, dwudziestu siedmiu kręgów ogonowych, kość księżycowata, kości śródręcza i śródstopia.
Do paratypu oznaczonego jako IGM 100/33 należą następujące kości: dziewiętnaście kręgów ogonowych, płyty mostka (60 mm), kość życzeń, kość biodrowa, kość łonowa, kość kulszowa, kość udowa, kość piszczelowa, kość strzałkowa. Pochodzi on z senonu. Został znaleziony w górnej części Barngoyotsku (Hermintsav). Znane są gniazda i embriony należące do tego zwierzęcia. Najprawdopodobniej podobnie jak ptaki i inne owiraptorozaury wysiadywał swoje jaja.
Klasyfikacja.
Dinozaur został opisany w 1981 roku Rinczena Barsbołda pod nazwą "Ingenia yanshini". Nazwa rodzajowa pochodziła od miejsca znalezienia pierwszych skamieniałości tego teropoda – Ingen Khoboor, a epitet naukowy honoruje A. L. Yanshina. Nazwę rodzajową "Ingenia" otrzymał jednak już wcześniej nicień "Ingenia mirabillis" (), co stworzyło konieczność nadania dinozaurowi nowej nazwy rodzajowej. W 2013 roku Jesse Easter nadał owiraptorozaurowi nową nazwę rodzajową "Ajancingenia". Natomiast Funston i współpracownicy (2018) uznali rodzaj "Ajancingenia" za młodszy synonim rodzaju "Heyuannia", utrzymując jednocześnie "A. yanshini" jako odrębny gatunek w obrębie rodzaju "Heyuannia".
"Ajancingenia yanshini" jest umieszczona w podrodzinie Ingeniinae razem z "Heyuannia", konchoraptorem i khaanem. Klad Oviraptorosauria, do którego należy, jest blisko spokrewniony z ptakami. U przedstawicieli tej grupy występuje wiele cech łączących je z ptakami (budowa obojczyka, pygostyl itp.). Stwierdzono również, że owiraptorozaury tak samo jak ptaki wysiadywały jaja. Niektórzy badacze uważają owiraptorozaury za ptaki. T. Maryańska, H. Osmólska i M. Wolsan uznają owiraptorozaury za wtórnie nielotne ptaki, jednak analiza kladystyczna Turnera i innych z 2007 r. klasyfikuje je jako nieptasie maniraptory.

</doc>
<doc id="969460" url="https://pl.wikipedia.org/wiki?curid=969460" title="Parti dévot">
Parti dévot

Parti des dévots („partia dewotów”) – nazwa ta odnosi się do kilku stronnictw prokościelnych w historii Francji:
1. "Parti des dévots" w XVII wieku – stronnictwo skupione wokół Marii Medycejskiej (pomagał jej Gaston Orleański, a skierowane przeciw kardynałowi Richelieu. Z kolejną partią dewotów walczył Ludwik XIV.
2. "Parti des dévots" („partia dewotów”) – konserwatywno-chrześcijańska frakcja na dworze francuskim w XVIII wieku, opozycyjna wobec filozofów ("les philosophes" "Parti philosophique" – Voltaire, Diderot) i ich protektorki Madame de Pompadour. Walka stronnictw rozpoczęła się po przybyciu na dwór tej ostatniej (1745), a przybrała na sile w latach pięćdziesiątych, gdy powstawała Wielka Encyklopedia Francuska. Szefem "parti devot" była "de facto" pobożna królowa Maria Leszczyńska, a należeli do niej m.in. Emmanuel de Vignerot du Plessis i dramaturg Charles Palissot de Montenoy. 

</doc>
<doc id="969463" url="https://pl.wikipedia.org/wiki?curid=969463" title="The Orb">
The Orb

The Orb – brytyjska grupa muzyczna wykonująca muzykę ambient, ambient techno i ambient house. Założona w 1988 przez Alexa Patersona wraz z członkiem KLF Jimmym Cautym.
Wkrótce po powstaniu grupy Cauty skoncentrował się na pracy w KLF, a na jego miejsce do The Orb dołączył Kris Weston. Debiutanckim albumem grupy był "The Orb's Adventures Beyond The Ultraworld" wydany w 1991 przez wytwórnię Big Life.
Po odejściu Westona w składzie The Orb występowali jeszcze Simon Phillips i Andy Hughes. Jedynym stałym członkiem był Paterson. Obecnie współpracuje on w ramach The Orb z niemieckim producentem Thomasem Fehlmannem.

</doc>
<doc id="969465" url="https://pl.wikipedia.org/wiki?curid=969465" title="Językoznawstwo taksonomiczne">
Językoznawstwo taksonomiczne

Taksonomiczne językoznawstwo – typ językoznawstwa, który uznaje za jeden z głównych celów badań wyodrębnienia oraz klasyfikację różnego rodzaju jednostek językowych.

</doc>
<doc id="969467" url="https://pl.wikipedia.org/wiki?curid=969467" title="Jangczuanozaur">
Jangczuanozaur

Jangczuanozaur ("Yangchuanosaurus") – rodzaj dinozaura z rodziny sinraptorów, umieszczanej w nadrodzinie allozauroidów. Wyróżnia się 2 lub 3 gatunki, mierzące 8 i 7 m długości, przez pewien czas w rodzaju tym umieszczano jeszcze gatunek zaliczany obecnie do pokrewnego sinraptora. Zwierzę miało potężną czaszkę o dwóch parach okien przedoczodołowych, liczne zęby. Miednica cechowała się między innymi dużym otworem zasłonionym. Kość piszczelowa nieznacznie tylko ustępowała rozmiarami kości udowej. Kończyny przednie były znacznie mniejsze od tylnych. Dinozaur żył w jurze późnej na terenie dzisiejszej chińskiej prowincji Syczuan, od powiatu której bierze on swą nazwę rodzajową. Wchodzi w skład tzw. zespołu fauny mamenchizaura, występującej w skałach formacji Shaximiao. Wymieniony rodzaj zauropoda mógł stanowić jego pożywienie.
Morfologia.
Teropod ten mierzył 8 m długości, biorąc pod uwagę gatunek typowy. "Y. shangyouensis" osiągał 7 m długości. Zwierzę mogło wedle innych źródeł osiągać 10,8 m długości, a ważyło 3,4 tony.
Czaszka.
Dinozaur posiadał typową dla karnozaurów dużą, masywną czaszkę. Długość zbadanej czaszki typowego osobnika wyniosła 82 cm, jej wysokość natomiast 50 cm. W przypadku "Y. magnus" wymiary te wyniosły odpowiednio 111 i 65 cm. Doliczono się w niej sześciu par otworów, w tym aż dwóch par okien przedoczodołowych. Obie przyjmowały kształt trójkątny, ale różniły się wielkością. Duży otwór zdobił też tylną część żuchwy. Potężna kość przedczołowa nosiła grzebień nadoczodołowy. Jej dwa wyrostki zmierzały w kierunku pierwszego otworu przedoczodołowego. Podobnie kość ciemieniowa była dobrze rozwinięta, wysoka. Łączyła się z długą kością czołową, noszącą grzebień węższy, niż allozaurowy. Służył on prawdopodobnie za przyczep dla mięśni i kierował się w kierunku kości nosowej. Kość nosowa, odgraniczająca od strony przednio-grzbietowej dół przedoczodołowy, o gładkiej powierzchni u gatunku opisanego wcześniej mierzyła 35,5 cm, będąc węższa, niż u allozaura czy ceratozaura. W porównaniu ze swymi odpowiednikami należącymi do tych rodzajów leżała też dość płasko, zdobiły ją jednak wydłużone parzyste ornamenty sugerujące, że za życia pokrywał ją cienki twór z keratyny. Rozwidla się ona w kierunku tylnym, gdzie kontaktuje się z kośćmi czołową i łzową, noszącą niewielką wypukłość, jak u abelizaura, monolofozaura czy sinraptora. Oczodół "Y. shangyunensis", pośredni pomiędzy okrągłym i zwężonym, był wydłużony pionowo. Podobne spotyka się u "Alioramus remotus", "Ceratosaurus nasicornis" i "Torvosaurus tanneri". Tylną krawędź wyrostka przedoczodołowego cechowało zaokrąglenie. Wyrostek jarzmowy mierzył 27 cm. Kość łuskowa przybierała kształt krzyża, kość kwadratowa zaś względnie długa, na swym brzusznym brzegu nosiła okrągłą powierzchnię stawową.
Teropod posiadał dobrze rozwinięte podniebienie wtórne, z czego wynika, że mógł oddychać z paszczą zanurzoną w wodzie.
Chropowata po stronie bocznej powierzchnia kości szczękowej, największej z kości czaszki, mierzącej u holotypu aż 78 cm, o trzonie wyższym niż dłuższym, posiadała jedno lub dwa zagłębienia, a także liczne otwory odżywcze. Układały się one w dwa rzędy. Grzbietowy obejmował 18 otworów ułożonych równolegle z linią zębów. Spodni liczył 12 otworów. Prócz tego występowało jeszcze od 7 do 8 otworów rozłożonych nieregularnie. Kość ta liczyła sobie u "Y. shangyouensis" 50 cm wysokości, podczas gdy leżąca do przodu od niej kość przedszczękowa jedynie 12 cm. Nozdrza i zęby dzieliło 8,5 cm. Kość stawowa posiadała dobrze rozwinięte powierzchnie stawowe, łączyła się z kłykciami kości kwadratowej. W przypadku "Y. magnus" kość szczękowa mierzyła 117 cm. Masywna żuchwa mierzyła 56 cm. Opisano też jego kość podniebienną, czego nie zdołano zrobić w przypadku gatunku typowego. Ta gruba, długa kość rozdwajała się w tylnej części, zmierzając w stronę kości jarzmowej. Jej zaokrąglony tylny brzeg mógł tworzyć nozdrza wewnętrzne.
Zęby przedszczękowe były lekko zaokrąglone w przekroju. U "Y. magnus" mierzyły 5 na 1,5 cm. Trzeci z nich odznaczał się u tego gatunku solidną budową i bardziej okrągłym przekrojem, czwarty osiąga jedynie 4 cm, jest za to bardzo ostry. Zęby te nieco przypominały spotykane u ssaków siekacze. Potężne, spłaszczone bocznie zęby żuchwy i kości szczękowej zakrzywiały się w kierunku tylnym. Wykazywały ząbkowanie (na 1 cm przypadały 24 ząbki). Przypominały megalozaurze zęby. Na kość przedszczękową przypadały 4 zęby, na szczękową − od 10 do 14, na żuchwę − 14-15. Oba gatunki nie różniły się ilością zębów. U "Y. magnus" rozmiary zębów zmniejszały się ku tyłowi, począwszy od ósmego zęba kości szczękowej. Poprzedzający go ząb siódmy miał liczący 10,3 cm korzeń oraz mierzącą 7,5 cm koronę.
Kręgosłup i obręcz miedniczna.
Względnie krótką szyję podtrzymywało 10 kręgów szyjnych o opadających bokach, wklęsłym końcu tylnym i wypukłym przednim. Obrotnik przypominał spotykany u allozaura i okazu CV 00214 (pierwotnie zaliczanego do rodzaju "Szechuanosaurus"; patrz jednak uwagi na temat jego przynależności rodzajowej i gatunkowej w sekcji "Systematyka i odkrycia"). U tych rodzajów jego łuk był umiarkowanej wysokości, z kolcem odchodzącym w tył od przedniego brzegu. U "Y. magnus" jego długość i wysokość wynosiły odpowiednio 11,5 oraz 24 cm. Z kolei trzon C3 był u tego gatunku krótki, z solidnymi przednimi wyrostkami stawowymi i mniejszymi od nich tylnymi. W holotypowym szkielecie tego gatunku zwracał uwagę dobrze zachowany tyłowklęsły (opistoceliczny) kręg 10. o grubym i krótkim trzonie. Różniły się od nich kręgi grzbietowe, o obu końcach płaskich i płytkowatym wyrostku kolczystym. Dinozaur miał ich 13 niezależnie od gatunku, aczkolwiek liczbę tych kręgów u "Y. magnus", u którego w przypadku holotypu zachowało się ich sześć, oszacowano dzięki porównaniom z pierwszym gatunkiem. Dwa pierwsze u "Y. shangyouensis" przypominały dwa ostatnie kręgi szyjne. Trzon drugiego kręgu u "Y. magnus" opisuje się jako spłaszczony, opistoceliczny, wąski po stronie brzusznej, skrócony w kierunku przednio-tylnym. Jego powierzchnia brzuszna nosiła spłaszczony bocznie kil. Nie występowały komory powietrzne. Łuk kręgu był wysoki, a wyrostek kolczysty, skrócony w kierunku przednio-tylnym, niemal kwadratowy, nieco ukośny. Następne 3 u gatunku typowego charakteryzowały się wydłużonymi trzonami, gładkimi bokami i wyrostkami kolczystymi (te ostatnie były spłaszczone), szorstkimi powierzchniami stawowymi i wznoszącymi się stromo łukami. Nie doszukano się w nich komór powietrznych. Kolejna trójka kręgów osiągała z kolei największą długość sięgającą 13 cm. Maksymalna wysokość kręgu wynosiła 36 cm, 18 cm przypadało na wyrostek kolczysty. Kręgi te cechowały większe spłaszczenie boczne i szorstkość brzegów. Następne, dystalne kręgi grzbietowe nie wykazywały względem nich wielkich różnic.
Z kolei 5 znajdujących się za grzbietowymi kręgów odcinka krzyżowego, nie przypominających kręgów teropodów porównywanych z jangczuanozaurem (allozaur, tyranozaur, ceratozaur), zrastało się w pojedynczą kość. W przypadku gatunku "Y. shangyouensis" piąty wyrostek kolczysty tego odcinka nasuwał skojarzenie z częścią szyjną kręgosłupa. Pierwsze 5 kręgów krzyżowych opisywano jako ciężkie, potężne, amficeliczne, wyższe, niż dłuższe (osiągają wysokość maksymalnie 22,6 cm). Ich proste i wysokie wyrostki kolczyste oglądane z boku przypominają kształtem język. Z kolei u "Y. magnus" tylko wyrostek kolczysty pierwszego kręgu, największego (długość trzonu 14,5 cm) i przypominającego jeszcze kręgi odcinka grzbietowego, nie łączył się z innymi; kolejne cztery, znacznie lepiej rozwinięte od pierwszego, zrastały się w jedną płytkę kostną. Same trzony są dość cienkie. Przedostatni (czwarty) osiąga najmniejszą długość 11,1 cm. Ostatni z kręgów tego odcinka, o trzonie mierzącym 12 cm, wyróżniał się redukcją z tyłu oraz płaską powierzchnią stawową. Następne kręgi ustępowały tym w wysokości (u "Y. magnus" 45-50 cm), były bardziej tubularne, cechując się płytszymi powierzchniami stawowymi. Holotyp "Y. magnus" liczył sobie 8 kręgów ogonowych o wysokich wyrostkach kolczystych (27-29 cm).
Miednica obu gatunków nie przedstawiała większych różnic, nie licząc większych rozmiarów u później opisanego. U gatunku typowego żebra krzyżowe łączyły kość krzyżową z biodrowymi. Na przednio-grzbietowym brzegu panewki biegł półksiężycowaty grzebień. U "Y. magnus" kość ta charakteryzuje się dwiema wydłużonymi kresami: przedpanewkową i zapanewkową, a tylny brzeg panewki tworzyła częściowo krawędź kostna kierująca się w stronę kości biodrowej. Z kolei podłużny rowek biegnący brzusznie wzdłuż wyrostka zapanewkowego przypominał występujący u okazu CV 00214. Kość łonowa zrastała się z tylnym końcem kości kulszowej. Kość biodrowa leżała nisko, była wydłużona. Zwracał uwagę duży, mierzący 9,2 cm otwór zasłoniony, który od strony brzusznej zamykał bardzo cienka blaszka kostna. Wyrostek zasłonowy ("obturator process") nie występował. Panewka stawu biodrowego położona była przyśrodkowo, w otoczeniu grzebieni przed i za nimi. Ułożenie kości udowej, tworzącej kąt 90°, stanowiło przystosowanie do dwunożności.
Kończyny.
Łopatkę określa się jako małą i wąską. Kość ramienna holotypu była płaska, pogrubiała pośrodku i cienka na końcach.
Dolna kończyna była wydłużona. Kość udowa, mierząca u holotypu około 85 cm długości (przy średnicy przednio-tylnej 9,6 cm u tego gatunku; u "Yangchuanosaurus magnus" osiągała długość 120 cm) i zakrzywiona w wymiarze przednio-tylnym, nieznacznie przekraczała długością piszczel, mierzącą u tego samego osobnika 4,5 cm mniej. Krętarz mniejszy, oddzielony od głowy rzeczonej kości głęboką bruzdą, miał kształt spłaszczonej ostrogi. Od strony grzbietowo-przyśrodkowej kość nosiła krętarz czwarty i przybierający formę zaostrzonego grzebienia. Oba krętarze rozwinęły się dobrze, a ich grube powierzchnie stanowiły wydatne miejsca przyczepu dla mięśni. "Femur" kończyło się wydatnymi kłykciami, przedzielonymi głębokim zagłębieniem. Wysmukła strzałka o nieregularnym zakończeniu nie dorównywała długością solidnie zbudowanej piszczeli, płaskiej i cienkiej na końcu dalszym. Strzałka łączyła się silnie z kością piętową. Kość skokowa, również nieregularnego kształtu, i kość piętowa, niewielka, choć regularna w kształcie, nieco dłuższa od poprzednio wymienionej, uległy połączeniu.
Systematyka i odkrycia.
W czerwcu 1977 w miejscu budowy tamy w powiecie Yongchuan (ob. dzielnica Chongqingu) w chińskiej prowincji Syczuan napotkano spoczywający w ciemnoczerwonych mułowcach prawie kompletny dobrze zachowany szkielet teropoda. Nigdy wcześniej nie znaleziono w Chinach prawie kompletnego kośćca dinozaura. Brakowało mu tylko przednich łap i części ogona. Otaczające go skały wchodziły w skład formacji Shaximiao, należąc do środkowo-górnej jej części. Kości zachowały pozycje zajmowane za życia. Odkrycia szkieletu dokonał Zhang Yihong z Muzeum Historii Naturalnej w Chongqingu. Dong, Chang i Zhou opisali go jako "Yangchuanosaurus shangyouensis". Nazwa rodzajowa i epitet gatunkowy odnoszą się do miejsca znalezienia jego szczątków. Szkielet zmontowano, brakujące fragmenty ręki i stopy rekonstruując na podstawie okazu CV 00214, dystalnej części ogona nie zrekonstruowano.
Biorąc pod uwagę budowę czaszki i występujących w niej otworów oraz położenie kości biodrowej, sklasyfikowano jangczuanozaura w posiadającej rangę infrarzędu grupie karnozaurów, włączając go do rodziny megalozaurów. Grupa ta pełniła funkcję "worka na śmieci" − umieszczano w niej rodzaje, których klasyfikacja nastręczała trudności, nie pasujące do innych grup. Wydaje się jednak, że chiński drapieżnik przypomina megalozaura. Odnaleziono podobieństwa m.in. w budowie kości szczękowej i uzębieniu. Z drugiej strony "Megalosaurus" charakteryzował się tylko pojedynczą parą okien przedoczodołowych. Co więcej, jego otwór w żuchwie nie dorównywał jangczuanozaurowemu wielkością.
Kolejny gatunek ("Y. magnus") opisali w 1983 Dong, Zhou i Zhang.
W lutym 1985 farmerzy z Heping znaleźli kilka kręgów szyjnych, co zaowocowało wyprawą paleontologów, podczas której Gao Juhui, Zhu Shida, Huang Daxi i Jun Jichuan znaleźli wśród purpurowoczerwonych mułowców górnej formacji Shaximiao kompletny szkielet teropoda. W 1992 Gao Juhui z Muzeum Dinozaurów w Zigong opisał trzeci gatunek, nadając mu nazwę "Y. hepingensis". Zaliczył go do rodziny megalozaurów w obrębie nadrodziny karnozaurów. Nowo odkryty dinozaur osiągał 8 m długości i cechował się potężną czaszką, której długość w stosunku do kręgów przedkrzyżowych wynosiła 41%, czyli o 10 punktów procentowych więcej, niż u "Y. shangyouensis". Różnice dotyczyły także obu par otworów przedoczodołowych, nie przyjmujących tutaj trójkątnego kształtu, zębów i kości zębowej, większej o 1 liczby kręgów grzbietowych, miednicy i kości biodrowej. Od "Y. magnus" różniły go też pewne cechy szczęki.
Chińsko-kanadyjska ekspedycja odkryła w 1987 duży szkielet późnojurajskiego teropoda z formacji Shishugou, reprezentujący nieznany wcześniej gatunek "Sinraptor dongi". Spośród opisanych wcześniej gadziomiednicznych wykazywał on największe podobieństwo do jangczuanozaura właśnie, choć dostrzeżono pewne różnice w wymiarach czaszki. Okazało się później, że jeden z gatunków sinraptora, opisany powyżej, błędnie nazywano "Yangchuanosaurus" hepingensis. Tak więc w rodzaju "Yangchuanosaurus" pozostawiono tylko dwa gatunki.
Metriakantozaur, teropod opisany w 1964 przez Walkera, przypominał jangczuanozaura do tego stopnia, że w 1988 Paul uznał oba rodzaje za synonimiczne. Jednakże inni specjaliści nie podzielili jego poglądu.
Carrano, Benson i Sampson (2012) uznali "Y. magnus" za młodszy synonim "Y. shangyouensis", stwierdzając, że różnice w budowie szkieletów tych dwóch gatunków można wytłumaczyć zmiennością wewnątrzgatunkową lub zmianami w budowie kości zachodzącymi w toku ontogenezy. Z przeprowadzonej przez Carrano i współpracowników analizy kladystycznej wynika bliskie pokrewieństwo "Y. shangyouensis" z gatunkiem ""Szechuanosaurus" zigongensis", znanym z okazu holotypowego (niekompletnego szkieletu pozaczaszkowego ZDM 9011), lewej kości szczękowej, dwóch zębów i prawej kończyny tylnej odkrytych w osadach formacji Xiashaximiao w chińskiej prowincji Syczuan. Ponieważ gatunek typowy rodzaju "Szechuanosaurus", "S. campi", jest znany tylko z czterech zębów, stanowi on "nomen dubium" i nie można potwierdzić jego bliskiego pokrewieństwa z ""S." zigongensis"; Carrano i współpracownicy przenieśli więc ""S." zigongensis" do rodzaju "Yangchuanosaurus". Przedstawicielem tego rodzaju jest też okaz CV 00214, niekompletny szkielet pozaczaszkowy odkryty w osadach formacji Shangshaximiao w Syczuanie (pierwotnie uznany za przedstawiciela gatunku "Szechuanosaurus campi", jednak nie można potwierdzić jego przynależności do tego gatunku, gdyż zachowane razem z tym okazem zęby najprawdopodobniej należały do innego teropoda; tym samym brakuje zębów CV 00214, które umożliwiłyby porównania z "S. campi"). Z przeprowadzonej przez Carrano i współpracowników analizy kladystycznej wynika, że CV 00214 jest taksonem siostrzanym do "Y. shangyouensis", a z kolei taksonem siostrzanym do obejmującego je kladu jest "Y. zigongensis". Wynika z tego, że wbrew wcześniejszym sugestiom CV 00214 i okazy zaliczone do "Y. zigongensis" nie należą do tego samego gatunku; Carrano, Benson i Sampson zaliczają CV 00214 do gatunku "Y. shangyouensis". Analiza Carrano i współpracowników potwierdziła natomiast przynależność ""Yangchuanosaurus" hepingensis" do rodzaju "Sinraptor".
Jangczuanozaura i sinraptora wydzielono w osobną rodzinę sinraptorów (Sinraptoridae) (być może młodszy synonim rodziny Metriacanthosauridae), blisko spokrewnioną z allozaurami czy karcharodontozaurami. Cały czas można jednak spotkać źródła pozostające przy starszej wersji systematyki. Rodziny allozaurów i sinraptorów wchodzą w skład nadrodziny allozauroidów (Allosauroidea), zawiera ona też takie rodzaje jak karcharodontozaur czy akrokantozaur.
Paleoekologia.
Formacja Shaximiao obejmuje dwa różne zespoły faunistyczne. Zespół faunistyczny "Mamenchisaurus", obejmujący m.in. janczuanozaura, porównuje się do wschodnioafrykańskiego zespołu z Tendaguru. Do omawianego chińskiego zespołu zalicza się oprócz wspomnianego teropoda długoszyjego zauropoda mamenchizaura, stegozaury i ornitopody. Prócz wymienionych dinozaurów należą tu żółwie Plesiochelyidae i ryby "Ceratodus". Obejmuje on następujące gatunki:
Zespołowi faunistycznemu mamenchizaura towarzyszyła flora zespołu "Coniopteris-Phoenicopsis".
Wydaje się też, że mierzący 25 m długości "Mamenchisaurus jingyanensis" mógł stanowić pokarm dla "Y. shangyouensis". Psychologia ewolucyjna spekuluje, że być może nawet ten ostatni potrafił zaplanować atak.

</doc>
<doc id="969468" url="https://pl.wikipedia.org/wiki?curid=969468" title="Port lotniczy Olbia">
Port lotniczy Olbia

Port lotniczy Olbia (Port lotniczy Olbia-Costa Smeralda) – port lotniczy położony 3 km na południe od Olbii. Jest drugim co do wielkości (po porcie lotniczym Cagliari-Elmas) portem lotniczym Sardynii. W 2006 obsłużył 1 804 676 pasażerów.

</doc>
<doc id="969469" url="https://pl.wikipedia.org/wiki?curid=969469" title="Parti philosophique">
Parti philosophique

 
Parti philosophique („partia filozofów”) liberalno-materialistyczna oświeceniowa fakcja na dworze francuskim w XVIII wieku, opozycyjna wobec „dewotów” ("parti devot" - Maria Leszczyńska, Emmanuel de Vignerot du Plessis). „Filozofowie” wyznawali deizm i sprzeciwiali się pozycji kościoła katolickiego. Frakcji filozoficznej przewodziła madame de Pompadour, protektorka takich filozofów jak Voltaire i Diderot. Walka stronnictw rozpoczęła się po przybyciu madame de Pompadour na dwór (1745), a zwłaszcza w latach pięćdziesiątych gdy powstawała "Wielka Encyklopedia Francuska". Spośród polityków do partii należeli René Louis de Voyer de Paulmy d’Argenson i Henri Léonard Jean Baptiste Bertin.

</doc>
<doc id="969472" url="https://pl.wikipedia.org/wiki?curid=969472" title="Choroba Takayashu">
Choroba Takayashu



</doc>
<doc id="969474" url="https://pl.wikipedia.org/wiki?curid=969474" title="Kompsognat">
Kompsognat

Kompsognat ("Compsognathus") – rodzaj niewielkiego teropoda z rodziny kompsognatów (Compsognathidae). Jego nazwa oznacza „delikatna szczęka” ( "kompsos" „elegancki, wytworny”; γναθος "gnathos" „żuchwa”).
Cieszy się on powszechną sławą jako dinozaur wielkości kurczaka, choć w rzeczywistości osiągał większe rozmiary, a szkielet berliński, będący wielkości szkieletu kurczaka, należał do młodego osobnika. Mimo to wiele książek popularnonaukowych wciąż opisuje go jako najmniejszego dinozaura. Jest jednym z nielicznych dinozaurów, których dieta jest dokładnie poznana. Do chwili obecnej znaleziono dwa szkielety kompsognata – większy francuski i berliński, należący do osobnika młodego. Zęby kompsognata znaleziono również w Portugalii. Ten niewielki teropod występował w okresie jurajskim, ok. 150 mln lat temu. Obecnie wyróżnia się tylko jeden gatunek należący do tego rodzaju ("Compsognathus longipes"), chociaż w 1970 okaz francuski uznano za przedstawiciela nowego gatunku – "C. corallestris" (obecnie uważany za dorosłego osobnika "Compsognathus longipes"). Do niedawna kompsognat był najbliższym znanym krewnym archeopteryksa.
Budowa.
Kompsognat był jednym z najmniejszych dinozaurów – osiągał około 1 m długości. Przez jedną dekadę był najmniejszym znanym nieptasim dinozaurem, choć ostatnio odkryto jeszcze mniejsze nieptasie dinozaury, takie jak mikroraptor czy epidendrozaur. Szacuje się, że kompsognat osiągał wagę ok. 2–3 kg. Miał krótkie, trójpalczaste kończyny przednie. Z wszystkich trzech palców dłoni jeden był silnie skarłowaciały. Kompsognat miał również długi ogon, umożliwiający utrzymanie równowagi podczas biegu. Czaszka była długa i wąska, ze stosunkowo dużymi oczodołami i małymi, ale ostrymi zębami.
Historia odkryć.
Pierwszy szkielet kompsognata (BSP AS I 563) został znaleziony w 1850 w Bawarii przez Josepha Oberndorfera – lekarza i kolekcjonera skamieniałości. Na podstawie tego mierzącego 89 cm długości szkieletu Wagner opisał w 1859 rodzaj "Compsognathus". Okaz niemiecki jest obecnie przechowywany w Bayerische Staatsammlung für Paläontologie und historische Geologie (Bawarskim Instytucie Palentologii i Geologii) w Niemczech. W 1972 znaleziono we Francji drugi szkielet kompsognata, mierzący 125 cm.
Początkowo został on zaklasyfikowany do nowego gatunku nazwanego "Compsognathus corallestris", ale obecnie uważa się go za młodszy synonim "Compsognathus longipes". Później naukowcy przypisali do rodzaju kompsognat także fragment stopy znaleziony w Solnhofen, ale późniejsze badania obaliły tę teorię. Zinke uznał znalezione przez siebie w Portugalii zęby za należące do rodzaju kompsognat.
Paleoekologia.
Kompsognat występował na terenie Europy, będącej wówczas zbiorem wysp oddzielonych od siebie oceanem Tetydy. W Solnhofen gdzie znaleziono szczątki kompsognata, odnaleziono też szczątki prymitywnego ptaka archeopteryksa oraz pterozaurów: ramforyncha i pterodaktyla.
W tych samych osadach odkryto również szczątki organizmów morskich: ryb, szkarłupni, małży itp.
Ponieważ nie jest znany żaden większy dinozaur z tej okolicy, kompsognat był tam najprawdopodobniej czołowym drapieżnikiem.
Paleobiologia.
Dieta
Ponieważ w jamie brzusznej obu okazów kompsognata znaleziono resztki pożywienia, można dokładniej niż w przypadku innych dinozaurów zrekonstruować jego dietę. W 1881 Marsh wysnuł teorię mówiącą, że w jamie brzusznej berlińskiego okazu kompsognata znajduje się embrion tego samego gatunku, jednak badania przeprowadzone przez Franza Nopcsę obaliły tę teorię. Stwierdził on, że to po prostu jaszczurka. John Ostrom uznał, że należy ona do rodzaju "Bavarisaurus". Jej długi ogon oraz proporcje kończyn świadczą, że była dobrym biegaczem. Conrad (w druku) ustanowił jaszczurkę znalezioną w jamie brzusznej niemieckiego okazu kompsognata holotypem nowego gatunku "Schoenesmahl dyspepsia".
W jamie brzusznej francuskiego okazu znajdują się tymczasem niezidentyfikowane jaszczurki lub sfenodonty.
Jaja
Obok berlińskiego szkieletu kompsognata znaleziono jajka o średnicy 10 mm. W 1901 Friedrich von Huene uznał je za zgrubienia skóry. Griffiths w 1993 stwierdził, że to niedojrzałe jajka, jednak wielu badaczy podało tę teorię w wątpliwość, ponieważ rzekome jaja znajdują się poza organizmem kompsognata. Dobrze zachowana skamieniałość spokrewnionego z kompsognatem rodzaju "Sinosauropteryx" pokazuje, że zwierzę to miało dwa jajowody. Domniemane jaja kompsognata są mniej liczne od jaj tego pierwszego, ale proporcjonalnie większe. Jednak mimo wszystko ich przynależność do rodzaju "Compsognathus" budzi nadal silne wątpliwości.
Pióra i relacje z ptakami
Przez lata kompsognat był uznawany za najbliżej spokrewnionego z ptakami dinozaura. Między nim a archeopteryksem istnieją liczne podobieństwa, między innymi w kształcie, wielkości i proporcji poszczególnych kości oraz ich budowie. Przez lata szkielet archeopteryksa znaleziony bez odcisków piór był zaliczany do rodzaju "Compsognathus". Obecnie znane są jednak jeszcze bliżej spokrewnione z ptakami dinozaury, np.: deinonych, segnozaur i owiraptor. W żadnym ze szkieletów kompsognata nie zachowały się odciski piór, dlatego najczęściej jest przedstawiony bez nich. Von Huene twierdził, że znalazł w berlińskim okazie odciski nagich łusek w okolicach brzucha, ale później Ostrom stwierdził, że von Huene się mylił. U spokrewnionych z kompsognatem sinozauropteryksa i sinokaliopteryksa znaleziono odciski prymitywnych piór, więc analogicznie kompsognat mógł także je mieć. Z drugiej strony znaleziono też odciski nagiej łuski u uznanego za kompsognatyda jurawenatora, ale jest to osobnik młodociany, a łuski zachowały się tylko w okolicy końca ogona, co nie wyklucza, że niektóre części jego ciała mogły być pokryte prymitywnymi piórami. W 2007 Butler i Upchurch ponownie przeprowadzili badania skamieniałości jurawenatora. Po ich przeanalizowaniu zanegowali przynależność jurawenatora do Compsognathidae.
Klasyfikacja.
Od nazwy "Compsognathus" pochodzi nazwa rodziny do której on należy – Compsognathidae.
Jest to grupa niewielkich drapieżników występujących od późnej jury do wczesnej kredy na terenach Europy, Azji i Ameryki Południowej. Przez dłuższy czas znano tylko jednego przedstawiciela tej grupy (kompsognata), ale w ciągu kolejnych lat dołączono od niej więcej dinozaurów. Najczęściej oprócz kompsognata zalicza się do niej następujące rodzaje dinozaurów: "Aristosuchus", "Huaxiagnathus", "Mirischia", "Sinosauropteryx", "Juravenator" oraz "Scipionyx". Niegdyś zaliczano od niej również mononyka, ale obecnie nie włącza się go do tej grupy, a podobieństwa między nim a kompsognatydami tłumaczy konwergencją. Klasyfikacja rodziny Compsognathidae wśród celurozaurów jest jednak niepewna. Thomas R. Holtz Jr, Ralph Molnar i Philip J. Currie w publikacji „The Dinosauria” z 2004 uznali ją za najbardziej bazalną rodzinę celurozaurów. Niekiedy Compsognathidae jest umieszczana w grupie zwanej Maniraptora.

</doc>
<doc id="969475" url="https://pl.wikipedia.org/wiki?curid=969475" title="Jan Zgorzelecki">
Jan Zgorzelecki

Jan Zgorzelecki (ur. 22 czerwca 1370 w Pradze, zm. 1 marca 1396 w Neuzelle) – syn cesarza Karola IV i Elżbiety Pomorskiej, jedyny książę Zgorzelca, a także części Dolnych Łużyc.
Jan Zgorzelecki został wychowany przez biskupa Jana z Kytlic. Od ojca otrzymał Zgorzelec z okolicami jako samodzielne księstwo, a w 1377 r. dodatkowo część Dolnych Łużyc. Wraz z kuzynem Prokopem wspierał króla Wacława IV. W latach 1395-1396 był starostą Królestwa Czeskiego. Został prawdopodobnie otruty. Pochowano go w katedrze św. Wita w Pradze.
Jan był żonaty z Richardą, córką króla szwedzkiego Albrechta Meklemburskiego. Miał córkę Elżbietę.

</doc>
<doc id="969479" url="https://pl.wikipedia.org/wiki?curid=969479" title="All Nippon Airways">
All Nippon Airways

 – japońskie linie lotnicze z siedzibą w Tokio i zarazem największe linie lotnicze w Japonii (od bankructwa Japan Airlines w 2010), obsługujące połączenia z Azją, Europą, Ameryką Północną i Oceanią z głównym węzłem w porcie lotniczym Tokio-Narita.
W dniu 29 marca 2013 roku linie All Nippon Airways otrzymały status przewoźnika 5-gwiazdkowego w rankingu Skytrax.
Linie partnerskie.
Linie lotnicze ANA współpracują z poniższymi liniami lotniczymi:
Flota.
Stan floty na kwiecień 202:
Historia rozwoju floty.
Pierwotnie linia posiadała jeden japoński samolot NAMC YS-11. Więcej maszyn YS-11 latało pod nazwą ANK lub Air Nippon, spółek zależnych od ANA. Samoloty typu YS-11 zostały całkowicie wycofane w 2006. Część tych samolotów zezłomowano, część znajduje się w muzeach oraz trafiły w ręce prywatne.
29 lutego 2008 w swój ostatni rejs dla linii ANA z Hakodate do Tokio udał się Airbus A321. Linie wycofały ten model po 10 latach użytkowania. Kiedy A321 wszedł do służby w barwach ANA był pierwszym samolotem tego typu w Japonii.
We wrześniu 2011 do linii trafił pierwszy Boeing 787 Dreamliner. Pierwszy komercyjny lot wykonał 26 października 2011 jako lot czarterowy z Tokio-Narita do Hongkongu, był to pierwszy lot komercyjny Dreamlinera.
Plany rozwoju.
Obecnie ANA wprowadza do floty nowy samolot szerokokadłubowy Boeing 787. Linia złożyła zamówienie na ten samolot w 2004 na 50 maszyn. Dreamlinery będą wyposażone w silniki Rolls-Royce. Wszystkie egzemplarze mają zostać dostarczone do marca 2018.
Dnia 17 lutego 2005 ANA podpisała kontrakt na dostawę kolejnych 4 samolotów Boeing 777-300ER, dając razem liczbę 10 zamówionych maszyn. Pierwsza została dostarczona w październiku 2004.
ANA ogłosiła w dniu 31 stycznia 2006, że będzie konwersja dwóch zamówionych Boeingów 737-700 na wersję 737-700ER, aby móc uruchomić trasy, na które pozwala zwiększony zasięg samolotu w wersji -ER. W marcu 2008 Linie zamówiły również 15 sztuk japońskiego samolotu Mitsubishi Regional Jet.
21 grudnia 2009 ANA ogłosiła plan zakupu 10 nowych, szerokokadłubowych samolotów Boeinga, 5 maszyn Boeing 767 i 5 Boeing 777. Samoloty B767 będą latać do momentu, kiedy zostanie dostarczona większość maszyn typu Boeing 787, zaś maszyny B777 zastąpią wycofywane Boeingi 747-400.

</doc>
<doc id="969481" url="https://pl.wikipedia.org/wiki?curid=969481" title="Ksenotarsozaur">
Ksenotarsozaur

Ksenotarsozaur ("Xenotarsosaurus") – rodzaj teropoda z grupy abelizauroidów (Abelisauroidea).
Żył w późnej kredzie na terenach współczesnej Ameryki Południowej. Jego szczątki znaleziono w Argentynie. Został opisany w 1986 roku przez Martíneza i współpracowników na podstawie skamieniałości odkrytych w osadach formacji Bajo Barreal w prowincji Chubut.
Długość kości udowej ksenotarsozaura wynosi 598 mm, co długość całego zwierzęcia pozwala oszacować na około 5 m.
Niektórzy autorzy klasyfikowali ksenotarsozaura jako przedstawiciela Neoceratosauria o niepewnej pozycji systematycznej, jednak Carrano i Sampson (2008) wyróżnili osiem cech, które wspierają przynależność ksenotarsozaura do Abelisauroidea, a prawdopodobnie również do Abelisauridae.

</doc>
<doc id="969485" url="https://pl.wikipedia.org/wiki?curid=969485" title="Aden Abdullah Osman Daar">
Aden Abdullah Osman Daar

Aden Abdullah Osman Daar, som. Aadan Cabdulle Cismaan Daar, arab. آدم عبد الله عثمان دار (ur. w 1908 w Beledweyne, zm. 8 czerwca 2007 w Nairobi) – polityk somalijski, w latach 1960-1967 był pierwszym prezydentem Somalii.
Od 1944 należał do Ligi Młodzieży Somalii. W latach 1954-1956 i 1958-1969 był przewodniczącym tej partii, a w okresie 1956-1960 – przewodniczącym parlamentu Somali Włoskiego.

</doc>
<doc id="969487" url="https://pl.wikipedia.org/wiki?curid=969487" title="Prus">
Prus

Osoby o nazwisku Prus:

</doc>
<doc id="969494" url="https://pl.wikipedia.org/wiki?curid=969494" title="Kwezytozaur">
Kwezytozaur

Kwezytozaur ("Quaesitosaurus orientalis") – duży, roślinożerny zauropod z grupy tytanozaurów (Titanosauria), z rodziny nemegtozaurów (Nemegtosauridae).
Żył w późnej kredzie (80-65 mln lat temu) na terenach Azji. Długość ciała do 23 m. Jego szczątki znaleziono w Mongolii.

</doc>
<doc id="969496" url="https://pl.wikipedia.org/wiki?curid=969496" title="Jose Francisco Razzano">
Jose Francisco Razzano



</doc>
<doc id="969497" url="https://pl.wikipedia.org/wiki?curid=969497" title="Elektrownia orbitalna">
Elektrownia orbitalna

Elektrownia orbitalna – proponowany sztuczny satelita umieszczony na wysokiej orbicie, działający jak elektrownia słoneczna i przesyłający energię na Ziemię za pomocą mikrofal do specjalnej anteny odbiorczej. Zaletą w stosunku do tradycyjnych elektrowni słonecznych byłoby nieprzerwane wystawienie jego ogniw na światło Słońca, nie zmieniające się w zależności od pogody, pory dnia ani pory roku. Główną wadą jest wysoki koszt umieszczenia takiej konstrukcji na orbicie.
Historia.
Pierwsze projekty elektrowni orbitalnej pochodzą z lat sześćdziesiątych XX wieku. Początkowo uznawane były za niewykonalne, z powodu braku technologii do efektywnego przesyłania energii z orbity na Ziemię. W 1973 roku Peter Glaser z Arthur D. Little, Inc. rozwiązał ten problem, patentując metodę przesyłania energii za pomocą mikrofal. Wzbudziło to zainteresowanie NASA, która zleciła jego firmie przeprowadzenie analizy możliwości budowy takich elektrowni. Raport opublikowany w 1974 roku stwierdzał że, choć wymaga to przezwyciężenia szeregu problemów, projekt jest obiecujący w dłuższej skali czasowej. Kongres amerykański zlecił NASA i DOE przeprowadzenie szerszych badań w kolejnych latach. Ich wyniki zostały opublikowane w szeregu raportów w 1978 roku. Konkluzje były wystarczająco krytyczne, aby przez kolejnych 20 lat projekt nie był kontynuowany.
Na początku XXI wieku pojawiły się pomysły odświeżenia projektu, w USA i w Japonii. Związane jest to głównie ze wzrostem cen ropy naftowej, rozwojem inżynierii materiałowej i spadkiem cen ogniw słonecznych.
W kwietniu 2009 kalifornijskie przedsiębiorstwo energetyczne Pacific Gas and Electric Company oświadczyło, że oczekuje na zatwierdzenie przez stanowego regulatora umowy zawartej z Solaren Corp. przewidującej dostarczanie 200 MW mocy przez ponad 15 lat z elektrowni słonecznej znajdującej się na orbicie. Transmisja ma odbywać się za pomocą fal radiowych, a odbiornik znajdować się w hrabstwie Fresno. Stanowy regulator, California Public Utilities Commission, zatwierdził umowę 3 grudnia 2009. Umowa przewiduje dostarczanie 1700 GWh rocznie począwszy od czerwca 2016. Elektrownia znajdować ma się na orbicie geosynchronicznej. Firma Solaren Corp. nie podaje informacji na temat swojej technologii do publicznej wiadomości, jednak uzyskane przez firmę patenty dotyczą użycia pary składanych, nadmuchiwanych zwierciadeł o średnicy ok. 2 km, skupiających światło na module słonecznym wytwarzającym energię elektryczną. Do wyniesienia układu na orbitę konieczne mają być cztery ciężkie rakiety nośne. Cena energii z elektrowni ma wynosić "nieco więcej" niż przewidywana na 2016 rok cena energii elektrycznej w Kalifornii, 12,9 centa za kWh.
W listopadzie 2009 swoje plany ogłosiła również Japonia. Celem jest budowa do 2030 roku elektrowni orbitalnej przesyłającej energię na ziemią za pomocą mikrofal lub promienia laserowego. Według JAXA stacja odbiorcza ma znajdować się na morzu lub sztucznym zbiorniku wodnym. Celem uczestników projektu jest budowa elektrowni o mocy 1 GW dostarczającej energię po cenie 8 jenów za kWh, czyli po cenie sześciokrotnie mniejszej od obecnych cen energii w Japonii.
Opis.
Główne elementy elektrowni orbitalnej to:
Panel słoneczny może mieć konstrukcję podobną jak jego naziemne odpowiedniki. Nieważkość i brak czynników pogodowych pozwala jednak zrezygnować z wielu elementów konstrukcyjnych, co może znacznie obniżyć jego masę. Wymagane jest jedynie utrzymywanie go w całości i możliwość obracania, tak aby był skierowany przez cały czas w stronę Słońca.
Uzyskanie skupionej wiązki mikrofal z odległości sięgającej orbity geostacjonarnej wymaga anteny nadawczej o średnicy około kilometra. Antena odbiorcza powinna mieć wtedy około 10 km średnicy. Przy natężeniu mikrofal przy powierzchni Ziemi 230 W/m², umożliwi to przesyłanie 5-10 GW mocy. Uzyskanie takiej mocy ze światła słonecznego wymaga baterii słonecznych 5- do 10-kilometrowej średnicy (w zależności od typu użytych ogniw). Panel słoneczny i antena nadawcza stanowią więc najbardziej kosztowną część konstrukcji. Antena odbiorcza na powierzchni Ziemi może być zbudowana z prostych i tanich dipolowych anten, uzyskując i tak do 85% sprawności.
Problemy.
Koszt wyniesienia na orbitę.
Podstawowym problemem jest koszt wyniesienia konstrukcji na orbitę. Obecnie cena wyniesienia na orbitę sięga 6-11 tys. USD/kg. Według szacunków, aby elektrownia orbitalna była opłacalna, cena ta musi spaść do 400-500 USD/kg.
Przy analizie należy uwzględniać czynnik skali. Wielokrotne loty mogą obniżyć średni koszt wyniesienia kilograma na orbitę. Aby pokazać jaka liczba lotów jest potrzebna, załóżmy przykładowo użycie bardzo lekkich ogniw, o masie 1 kg na uzyskiwany kilowat. 4 GW elektrownia będzie wymagała minimalnej masy 4000 ton. Oznacza to co najmniej 40-80 kursów wielkoładunkowych (HLLV) do wyniesienia elementów na niską orbitę. Stamtąd używając silników jonowych mogą one zostać stopniowo wyniesione na wyższą orbitę. Szacując koszt jednego kursu na 500 milionów USD, otrzymujemy sumaryczny koszt 20-40 miliardów USD.
Istnieje kilka pomysłów znacznego obniżenia tej wartości, w oparciu o potencjalnie realizowalne technologie:
Bezpieczeństwo.
Wykorzystanie mikrofal do przesyłania energii jest najbardziej kontrowersyjnym elementem projektu. Kontrowersje te są jednak głównie efektem nieporozumienia, gdyż używana wiązka mikrofal nie będzie w stanie wyrządzić żadnych szkód.
Na powierzchni Ziemi, intensywność wiązki w jej centrum ma wynosić około 230 W/m². Stanowi to mniej niż 1/5 stałej słonecznej. Nie jest zatem możliwe spalenie, ani nawet istotne podgrzanie niczego taką wiązką. Badania pokazują, że takie natężenie nie wyrządza szkód żywym istotom nawet przy ciągłej ekspozycji. Poza obszarem anteny odbiorczej natężenie mikrofal będzie wynosiło poniżej 10 W/m² i szybko malało z odległością od anteny. Zagrożenie z nim związane nie jest większe od powodowanego przez używanie telefonów komórkowych.
Ekonomia.
Konkurencyjność elektrowni orbitalnej zależy od cen energii i jest powiązana z dostępnością alternatywnych jej źródeł. Możliwość umieszczenia taniej anteny odbiorczej na dowolnym obszarze, pozwala traktować taką elektrownię jako elastyczne źródło energii do obszarów gdzie jest ona najdroższa.
Przykładowo 4 GW elektrownia, działająca nieprzerwanie przez 99% czasu wytwarzałaby około 35 TWh energii w ciągu roku. Przy obecnych cenach energii w USA (około 5 centów za kWh), oznacza to 1,75 mld USD rocznie, czyli 35 mld USD w ciągu 20 lat działania. Jest to prawdopodobnie mniej niż wyniósłby koszt konstrukcji. Z drugiej strony, cena energii w Wielkiej Brytanii sięga 22 centów za kWh, co oznacza około 150 mld USD zysku w ciągu 20 lat.
Porównanie z paliwami kopalnymi.
Współcześnie około 85% energii wykorzystywanej przez ludzkość pochodzi z paliw kopalnych. Jej cena zależy więc w dużej mierze od dostępności i cen węgla, ropy naftowej i gazu ziemnego. Ich zasoby są jednak ograniczone (zobacz Peak oil) i ciągłe zwiększenie zapotrzebowania związane z rozwojem państw takich jak Chiny i Indie sugeruje, że ceny te będą z upływem czasu rosnąć.
Porównanie z energetyką jądrową.
Energetyka jądrowa jest czystszą i bardziej efektywną alternatywą dla paliw kopalnych. Elektrownie orbitalne posiadają nad nią jednak szereg zalet, mogących uzasadnić większe koszty:
Z drugiej strony, podobnie jak energetyka jądrowa, elektrownie orbitalne mogą być postrzegane przez społeczeństwo jako niebezpieczne.
Porównanie z energetyką fuzyjną.
Kontrolowana synteza termojądrowa stanowi potencjalnie nieograniczone źródło czystej energii. Elektrownie wykorzystujące to zjawisko produkowałyby znacznie mniej odpadów od elektrowni atomowych, korzystały z łatwo dostępnego paliwa i nie wiązałyby się z żadnym ryzykiem katastrofy. Jednak mimo intensywnych prac prowadzonych od kilkudziesięciu lat, są one wciąż dopiero w fazie projektów. Zastosowanie tej technologii jest uzależnione od dalszych przełomów w inżynierii materiałowej i fizyce plazmy. Obecnie największe nadzieje wiązane są z 10-miliardowym projektem ITER, który ma rozpocząć działanie w 2016 roku.
Elektrownie orbitalne z kolei nie wymagają opracowania żadnych nowych technologii, a jedynie ich opłacalność jest uzależniona od zmniejszenia kosztów współcześnie znanych rozwiązań.
Porównanie z naziemną energetyką słoneczną.
Naziemna energetyka słoneczna zaczyna być coraz intensywniej wykorzystywana dzięki szybkiemu spadkowi cen ogniw słonecznych. Wysokie koszty lotów kosmicznych mogą sprawić, że energetyka orbitalna nie będzie dla niej konkurencyjna ekonomicznie. Posiada ona jednak szereg zalet, mogących uzasadnić jej rozwijanie:
Porównanie z innymi odnawialnymi źródłami energii.
Pozostałe odnawialne źródła energii (energia wiatru, energia wodna, energia geotermalna itp.) mogą zaspokoić jedynie część światowego zapotrzebowania. Ich wykorzystanie jest ograniczone głównie przez warunki geograficzne. W 2005 roku w USA elektrownie wodne produkowały 6,5% całej energii, a pozostałe źródła odnawialne 2,3%. Według analiz DOE do 2030 roku te liczby będą wynosić odpowiednio 3,4% i 2,9%.

</doc>
<doc id="969499" url="https://pl.wikipedia.org/wiki?curid=969499" title="Końskie Błota">
Końskie Błota

Końskie Błota (też: "Końsbłota") – osada w Polsce, na obszarze Tucholskiego Parku Krajobrazowego, położona w województwie kujawsko-pomorskim, w powiecie tucholskim, w gminie Tuchola. Miejscowość jest częścią składową sołectwa Legbąd.
W latach 1975–1998 miejscowość administracyjnie należała do województwa bydgoskiego.

</doc>
<doc id="969509" url="https://pl.wikipedia.org/wiki?curid=969509" title="Nad Kanałem (Legbąd)">
Nad Kanałem (Legbąd)

Nad Kanałem – nieoficjalna kolonia wsi Legbąd w Polsce, położona w województwie kujawsko-pomorskim, w powiecie tucholskim, w gminie Tuchola.
Miejscowość położona jest na obszarze Tucholskiego Parku Krajobrazowego nad Wielkim Kanałem Brdy, na wschód od akweduktu w Fojutowie.
Miejscowość jest częścią sołectwa Legbąd.
W latach 1975–1998 miejscowość administracyjnie należała do województwa bydgoskiego.

</doc>
<doc id="969510" url="https://pl.wikipedia.org/wiki?curid=969510" title="Szkoła Podstawowa im. Janusza Kusocińskiego w Polanowicach">
Szkoła Podstawowa im. Janusza Kusocińskiego w Polanowicach

Szkoła w Polanowicach – powstała w 1827 roku wiejska szkoła, obecnie Szkoła Podstawowa im. Janusza Kusocińskiego.
Historia.
Szkoła w Polanowicach powstała już w 1827 roku, a założył ją ówczesny miejscowy dziedzic, baron Karol Ferdynand von Pelet-Narbonne. Początkowo był to katolicki zakład szkolny, w którym obowiązującym językiem był niemiecki.
W 1887 roku budynek szkolny spłonął, ale już rok później szkoła została odbudowana.
Z 1891 roku pochodzi najstarsza szkolna kronika, pisana przez Aleksandra Schewmina. Na podstawie posiadanych dokumentów trudno określić, czy był on Polakiem, czy Niemcem. W 1898 roku kierownikiem szkoły został Ignacy Dankowski. Jako gorliwy patriota ubolewał, że w polskiej szkole używa się języka niemieckiego. 
Po odzyskaniu niepodległości, w 1918 roku, na skutek reformy szkolnej szkoła zostaje przejęta przez polskie władze oświatowe. Już w 1919 roku uczęszcza do szkoły 142 uczniów. Wśród nich są dzieci robotników przybyłych z dawnej Kongresówki. Większość z nich nie miała możliwość uczęszczania przedtem do innej szkoły.
W 1919 roku, po 21 latach pracy, odszedł nauczyciel Dankowski, a na jego miejsce przyszedł Julian Chmielnik. Posadę objął dopiero 1 października, ale nauka zaczęła się dopiero 9 grudnia, gdyż brakowało opału.
Kiedy wybuchła wojna z bolszewikami, Julian Chmilnik zgłosił się jako ochotnik do armii. Stawił się 22 lipca 1920 roku w Poznaniu, skąd został wysłany do Sremu, a 14 sierpnia wyruszył na odsiecz Pomorza. Wałczył z nieprzyjacielem pod Kołczaczem. Ze służy został zwolniony w 1921 roku, ponieważ dzieci z Polanowic przestały mieć możliwość nauki. Bezzwłocznie rozpoczął pracę, nie dostając za nią wynagrodzenia.
W 1922 roku zaczął się remont szkoły: prace malarskie, wymiana okien, drzwi, dachu, płotu.
Nauka została przerwana w latach 1922–1924, gdy te ziemie nawiedziła epidemia szkarlatyny i zapalenia płuc.
12 maja 1924 roku szkołę odwiedził prymas Polski Edmund Dalbor.
W latach międzywojennych działalność szkoły wspierał Hans Gierke, właściciel majątku Polanowice. 
Wybuch II wojny światowej przerwał działalność oświatową. Nauczyciel Julian Chmielnik, jako porucznik rezerwy, zgłosił się 24 sierpnia 1939 roku w RKU w Inowrocławiu i otrzymał rozkaz uformowania kompanii wartowniczej. Po wykonanym zadaniu pełni służbę jako dowódca kompanii służby wartowniczej w Inowrocławiu. Od 22 maja 1949 roku do 29 kwietnia 1945 przebywa w obozie Murnau niedaleko Monachium.
Po wyzwoleniu 5 marca 1945 roku szkoła w Polanowicach wznawia działalność. Od samego początku uczy się w niej 113 dzieci. Na stanowisko nauczyciela zostaje tymczasowo powołany Tytus Chmielnik, gdyż jego ojciec wraca do Polanowic dopiero 10 września, a pracę rozpoczyna 9 października 1945 roku.
W 1945 roku budynek zostaje zelektryzowany i powoli, ale systematycznie naprawiany. W szkole prowadzi się kursy dokształcające dorosłych. 
1 września 1951 roku kierownikiem szkoły zostaje Zdzisław Tylkowski, gdyż J. Chmielnik musi odejść na emeryturę. 
W 1957 roku zostaje dobudowane drugie piętro budynku, jednak liczba uczniów ciągle wzrasta i zaczyna być już za ciasno. W dniu 27 marca 1966 powołany zostaje Komitet Rozbudowy Szkoły. Zbiórki pieniędzy, zbieranie materiału i budowa nowej części szkoły trwa 11 lat. W 1975 roku następuje otwarcie nowego budynku. Szkole przybywają 3 izby lekcyjne, duży hol oraz gabinet dyrektora.
Od 1972 roku szkołę prowadzi Jan Tadzik.
W roku 1986 dyrektorem zostaje mgr Andrzej Kozłowski. Dwa lata później szkoła otrzymuje imię znanego polskiego olimpijczyka i żołnierza – Janusza Kusocińskiego. W tym samym roku zostaje uhonorowana Medalem za Szczególne Zasługi dla Rozwoju Województwa Bydgoskiego.
Okres sprawowania funkcji kierownika szkoły przez Andrzeja Kozłowskiego jest okresem rozwoju szkoły. Systematycznie przeprowadza się remonty, zbudowana zostaje sala gimnastyczna, zmieniony dach, otynkowanie budynku. Co roku prawie 100% uczniów zdaje do szkół średnich.
Od 1 września 2000 roku dyrektorem zostaje mgr Alicja Lewandowicz, gdyż Andrzej Kozłowski zostaje dyrektorem Gminnego Zespołu Oświaty i Wychowania w Kruszwicy.
W 2001 roku przy szkole zostaje utworzony oddział przedszkolny. 
W szkole uczy się średnio około 100 uczniów, są to mieszkańcy Polanowic, Sokolnik, Giżewa, Janikowa, Gustawowa, Słabęcina i Zakupia.

</doc>
<doc id="969511" url="https://pl.wikipedia.org/wiki?curid=969511" title="Hateburga">
Hateburga

Hateburga (zm. po 909) – córka hrabiego niemieckiego Erwina, pierwsza żona Henryka I Ptasznika, króla Niemiec. 
Życiorys.
Zgodnie z relacją Thietmara z Merseburga, ojciec Hateburgi posiadał liczne posiadłości na terenie Saksonii, które po jego śmierci stały się własnością jego córek. Bogactwo i uroda hrabianki sprawiły, że mimo iż była wdową i mniszką, w 906 poślubił ją syn księcia saskiego Ottona Dostojnego, Henryk. Hateburga urodziła mu syna Thankmara (Tammo). W 909 Henryk porzucił ją dla Matyldy von Ringelheim. Dalsze losy Hatheburgi nie są znane.

</doc>
<doc id="969514" url="https://pl.wikipedia.org/wiki?curid=969514" title="Matylda z Ringelheim">
Matylda z Ringelheim



</doc>
<doc id="969515" url="https://pl.wikipedia.org/wiki?curid=969515" title="Trzęsienie ziemi na Alasce (1965)">
Trzęsienie ziemi na Alasce (1965)

Trzęsienie ziemi na Alasce – trzęsienie ziemi z dnia 3 lutego 1965 roku, pozostaje jednym z największych kiedykolwiek zanotowanych przez sejsmografy – osiągnęło magnitudę 8,7. Wystąpiło w archipelagu Wysp Szczurzych.
Zdarzenie.
Trzęsienie ziemi wystąpiło 3 lutego o 19:01 czasu lokalnego. Jego siłę obliczono na 8,7 magnitudy. O godzinie 21:40 czasu lokalnego wystąpił wstrząs wtórny, odczuwalny w dużej części archipelagu.
Skutki.
Zniszczenia materialne spowodowane trzęsieniem ziemi ograniczyły się do uszkodzeń w infrastrukturze regionu (spękania nawierzchni dróg i pasów startowych na lotniskach. na wyspach: Shemya i Attu). Na wyspie Adak, w wyniku wstrząsów w murach wielu budynków otworzyły się szczeliny.
Wstrząsy spowodowały powstanie serii fal tsunami; wysokość najwyższej określono na 10,7 metra. Fala ta uderzyła w wybrzeża wyspy Shemya, jednocześnie powodując niszczącą powódź na wyspie Amczitka, gdzie koszt zniszczeń oszacowano na dziesięć tysięcy dolarów.

</doc>
<doc id="969518" url="https://pl.wikipedia.org/wiki?curid=969518" title="Zielonka (gmina Tuchola)">
Zielonka (gmina Tuchola)

Zielonka (niem. "U.F. Grünau") – osada leśna w Polsce, położona w województwie kujawsko-pomorskim, w powiecie tucholskim, w gminie Tuchola, na obszarze Tucholskiego Parku Krajobrazowego. Miejscowość jest częścią składową sołectwa Klocek.
W latach 1975–1998 miejscowość administracyjnie należała do województwa bydgoskiego.

</doc>
<doc id="969519" url="https://pl.wikipedia.org/wiki?curid=969519" title="Paul Misraki">
Paul Misraki

Paul Misraki, właściwie Paul Misrachi (ur. 28 stycznia 1908 w Stambule, zm. 29 października 1998 w Paryżu) – francuski kompozytor, znany z muzyki filmowej.

</doc>
<doc id="969521" url="https://pl.wikipedia.org/wiki?curid=969521" title="Turystyka kosmiczna">
Turystyka kosmiczna

Turystyka kosmiczna – forma indywidualnego podróżowania w przestrzeń kosmiczną dla przyjemności zapoczątkowana w XXI wieku.
Od roku 2001 turystyka kosmiczna osiągalna jest w sferze finansowej wyłącznie dla bogatych osób oraz instytucji. Transport realizowany był początkowo dzięki rosyjskiemu programowi eksploracji kosmosu.
Wśród głównych walorów turystyki kosmicznej wymienić można unikatowe doznania, związane m.in. z nieważkością i widokiem z orbity, a także społeczne wyróżnienie, które staje się udziałem kosmicznego turysty.
Przemysł napędzający turystykę kosmiczną koncentruje się w pobliżu portów kosmicznych w wielu lokalizacjach, wśród których są Kalifornia, Oklahoma, Nowy Meksyk, Floryda, Wirginia, Alaska, szwedzki ośrodek Esrange, Wisconsin, czy ośrodki w Singapurze i Zjednoczonych Emiratach Arabskich.
Początki poszerzania puli astronautów.
Radziecki program podboju kosmosu od początku bardzo agresywnie stawiał na zwiększenie puli kosmonautów. Radziecki program lotów kosmicznych dokonywał również wyboru kolejnych kosmonautów z państw-członków Układu Warszawskiego, a potem spośród sojuszników ZSRR oraz krajów neutralnych. Większość kosmonautów przeszła przed swoimi misjami w Kosmos oficjalne szkolenia i była traktowana na równi z profesjonalnymi astronautami, lecz szczególnie po rozpoczęciu programu Mir, ich loty były najczęściej krótsze. Z programu skorzystała również Europejska Agencja Kosmiczna.
Program amerykańskich promów kosmicznych zakładał zatrudnianie na poszczególne loty specjalistów ("Payload Specialist"), którzy zwykle reprezentowali firmy lub instytucje odpowiedzialne za ładunek zabierany przez prom w misję. NASA równie chętnie starała się udowodnić swoje możliwości przedstawicielom sponsorującego loty rządu amerykańskiego, dając możliwość podróżowania promem kosmicznym między innymi senatorowi Jake Garnowi, czy ówczesnemu przedstawicielowi Izby Reprezentantów Billowi Nelsonowi (dziś senator). Wraz z ekspansją programu promów kosmicznych, opracowano program „Nauczyciel w Kosmosie”, chcąc zwiększyć rozgłos NASA i walory edukacyjne operacji. Pierwszą nauczycielką w przestrzeni kosmicznej mogła być Christa McAuliffe, lecz zginęła w katastrofie promu Challenger, po czym program został wstrzymany. Osoba, która miała ją zastąpić, Barbara Morgan, przeszła szkolenie jako pełnoprawny astronauta pracujący dla NASA. W tym samym czasie dyskutowano też nad stworzeniem programu „Dziennikarz w Kosmosie”, w którym rozważano kandydatury takie, jak Walter Cronkite i Miles O’Brien, lecz oficjalnie program nigdy nie wszedł w fazę projektową.
W realiach ekonomii radzieckiej po okresie pieriestrojki, szczególnie skąpo wyglądały fundusze przeznaczane na podbój kosmosu. Zapłatę za umożliwienie jednemu ze swoich reporterów lotu w przestrzeń kosmiczną zaoferowała agencja Tokyo Broadcasting System (TBS). Za sumę 28 milionów dolarów amerykańskich Toyohiro Akiyama poleciał w roku 1990 na stację kosmiczną Mir wraz z jej ósmą załogą i powrócił w tydzień później z siódmą zmianą personelu stacji. Akiyama przekazywał codziennie transmisje telewizyjne z orbity, przeprowadzał też eksperymenty naukowe dla firm rosyjskich i japońskich. Jednak z uwagi na to, że lot został sfinansowany przez pracodawcę, Akiyama jest raczej uważany za biznesowego podróżnika w Kosmos, nie za turystę.
W roku 1991 brytyjska chemik Helen Sharman została wybrana spośród kandydatów do lotu pierwszej brytyjskiej osoby w Kosmos. Z uwagi na to, że Wielka Brytania nie miała programu lotów kosmicznych, lot został zaaranżowany przez konsorcjum firm prywatnych, które podpisały kontrakt z rosyjskim programem kosmicznym. W pewnym sensie Sharman była podróżnikiem kosmicznym, ale również aktywną kosmonautką, która przeszła pełne szkolenie.
Loty statkami Soyuz.
Czasami żartobliwie sugerowano, że w locie promu kosmicznego "STS-95" John Glenn był kosmicznym turystą, kosmiczne podróże dla przyjemności nie zostały wznowione przez następne trzy lata. MirCorp, prywatne przedsięwzięcie, które do tego czasu było odpowiedzialne za stację kosmiczną, rozpoczęło poszukiwania potencjalnych kosmicznych turystów chętnych do odwiedzenia stacji Mir, co miałoby obniżyć koszty utrzymania przedsięwzięcia. Pierwszym kandydatem stał się amerykański biznesmen i były naukowiec w firmie JPL, Dennis Tito. Po podjęciu decyzji o demontażu stacji orbitalnej Mir, Tito podjął decyzję o wykupieniu podróży na Międzynarodową Stację Kosmiczną za pośrednictwem amerykańskiej firmy Space Adventures, Ltd., która jak do tej pory jest jedyną firmą wysyłającą ludzi w kosmos za zapłatą.
28 kwietnia 2001 Dennis Tito stał się pierwszym turystą kosmicznym z opłaconym „biletem” – odwiedził Międzynarodową Stację Kosmiczną i pozostał na niej przez siedem dni. W 2002 roku w jego ślady poszedł mieszkający w Południowej Afryce milioner Mark Shuttleworth. Trzecim kosmicznym turystą był Gregory Olsen, którego podróż odbyła się w 2005 roku. Olsen był wykwalifikowanym naukowcem, zatrudnionym w firmie produkującej specjalne kamery o wysokiej czułości, zaś sam „turysta” planował przeprowadzenie na pokładzie stacji szeregu eksperymentów, po części pomagającej w testowaniu produktów firmy. Olsen planował lot we wcześniejszym czasie, lecz musiał go odwołać z powodów zdrowotnych.
Po katastrofie promu kosmicznego „Columbia” turystyka kosmiczna realizowana za pomocą rosyjskiego programu podboju przestrzeni kosmicznej „Sojuz” została czasowo wstrzymana, gdyż statki kosmiczne serii „Sojuz” stanowiły jedyne pojazdy kursujące między Ziemią a Międzynarodową Stacją Kosmiczną.
We współpracy z federalną agencją kosmiczną Federacji Rosyjskiej oraz korporacją kosmiczną „Energia”, firma Space Adventures wspomagała loty w Kosmos pierwszych rzeczywiście prywatnych podróżników. Byli nimi Dennis Tito, Mark Shuttleworth, Gregory Olsen, Anousheh Ansari i Charles Simonyi. Pierwsi trzej pasażerowie zapłacili za swoje loty powyżej 20 milionów dolarów każdy za dziesięciodniowy pobyt na Międzynarodowej Stacji Kosmicznej.
Dział publicystyki NASA na określenie kosmicznych turystów (choćby wspomnianych wyżej Tito, Shuttlewortha, Olsena, Ansari i Simonyia) stosował określenie „Uczestnik lotu kosmicznego” (ang. "Spaceflight Participant"). Działając wstecz, oficjalna strona biografii astronautów zarządzana przez NASA zmieniła klasyfikację Christy McAuliffe ze specjalisty (Payload Specialist) na uczestnika lotu kosmicznego, mimo że jej podróż kosmiczna odbyła się bez ponoszenia przez nią kosztów. Miało to najprawdopodobniej być odzwierciedleniem zaplanowanych dla niej obowiązków podczas misji.
Nagroda Ansari X Prize.
4 października 2004 statek SpaceShipOne, którego twórcą był założyciel i prezes firmy Scaled Composites Burt Rutan, a rozwój finansowała firma Virgin Galactic zdobył nagrodę Ansari X Prize w wysokości 10 milionów dolarów amerykańskich. Nagroda została wyznaczona dla pierwszej firmy prywatnej, której uda się skonstruować pojazd zdolny do, co najmniej dwukrotnego, przekroczenia wysokości 62 mil ponad powierzchnią Ziemi (około 100 kilometrów ponad Ziemią przebiega linia Karmana, umowna granica pomiędzy atmosferą a przestrzenią kosmiczną). Statek podczas pierwszego lotu pilotował Michael Melvill, a sam lot odbył się 21 czerwca 2004 na wysokości 100 km, co było pierwszym komercyjnym lotem w przestrzeń kosmiczną. Podczas drugiego, wymaganego do zdobycia nagrody, lotu statek pilotował Brian Binnie, który osiągnął wysokość 112 km (69,6 mil), bijąc rekord X-15.
Lista turystów kosmicznych, którzy odbyli loty.
Wszystkie wymienione poniżej osoby odbyły lot kosmiczny między Ziemią a Międzynarodową Stacją Kosmiczną i z powrotem na pokładzie statku kosmicznego „Sojuz”
Michael Melvill stał się pierwszym w pełni „komercyjnym” astronautą podczas jego lotu z 21 czerwca 2004, lecz był to lot testowy, a sam pilot nie zapłacił za podróż.
Komercyjne loty kosmiczne.
Dostępne dla szerszej klienteli loty suborbitalne są rozważanym przez niektóre firmy sposobem pozyskiwania dochodów. Firmy zainteresowane takimi przedsięwzięciami to między innymi Space Adventures, Virgin Galactic, Starchaser, Blue Origin, Armadillo Aerospace, XCOR Aerospace, Rocketplane Limited (w 2010 roku ogłosiła upadłość), europejski „Project Enterprise”, i inne. Większość z nich oferuje loty pojazdami suborbitalnymi, których najwyższy punkt to między 100 a 160 kilometrów nad powierzchnią Ziemi. Pasażerowie w trakcie lotu doświadczają nieważkości w czasie od 3 do 6 minut, mogą oglądać gwiazdy bez właściwego dla obserwacji w atmosferze migotania i na własne oczy zobaczyć krzywiznę Ziemi. Koszty takiego przelotu szacuje się na około 200 tysięcy dolarów amerykańskich od każdego pasażera.
Regulacje prawne.
W grudniu 2005 rząd Stanów Zjednoczonych opublikował zestaw proponowanych zasad dla turystyki kosmicznej.
Aktualnie prawo amerykańskie zakłada, że każda firma, która oferuje wystrzelenie za pomocą rakiety suborbitalnej osoby, która zapłaciła za przelot, musi uzyskać licencję od Federalnej Administracji Lotów, a ściślej od wchodzącego w jej skład Biura Komercyjnego Transportu Kosmicznego (FAA/AST). Proces przyznawania licencji kładzie nacisk na bezpieczeństwo publiczne oraz bezpieczeństwo mienia, a szczegółowe ustalenia znajdują się w Kodeksie Ustaleń Federalnych (Code of Federal Regulations), cześć 14, Rozdział III. Ustalenia te są zgodne z ustawą wprowadzającą poprawki prawne w kwestii komercyjnych lotów kosmicznych, uchwaloną przez Kongres Stanów Zjednoczonych w roku 2004.
Virgin Galactic.
Virgin Galactic, jeden z wiodących potencjalnych komercyjnych przewoźników kosmicznych, planuje uruchomienie lotów pasażerskich na pokładzie statku SpaceShipTwo, które mają rozpocząć się jesienią 2014 roku. Pasażerami pierwszego lotu mają być właściciel firmy Richard Branson i jego dorosłe już dzieci – Holly i Sam. Cena lotu wstępnie została ustalona na 200 000 dolarów, obecnie wynosi 250 000 dolarów. Virgin Galactic będzie pierwszą prywatną kosmiczną agencją turystyczną, która regularnie będzie wystrzeliwać w Kosmos cywilów, prowadząc trzydniowe szkolenia przed każdym lotem. Statek SpaceShipTwo został zbudowany po przyznaniu firmie za statek SpaceShipOne nagrody Ansari X Prize. Obydwa statki zostały zaprojektowane przez tę samą osobę – Burta Rutana. Pierwsze loty odbędą się z portu kosmicznego Mojave (Kalifornia), zaś późniejsze starty będą odbywać się ze stałego portu Spaceport America w stanie Nowy Meksyk. Statki wznosić się będą na wysokość 360 tysięcy stóp (109,73 kilometra, 68,18 mili) – wyżej, niż przyjęta wysokość stu kilometrów, międzynarodowo przyjęta za granicę między atmosferą Ziemi a przestrzenią kosmiczną. Każdy lot trwać będzie dwie i pół godziny, podczas których sześciu pasażerów lecieć będzie z prędkością 3 machów. Statek SpaceShipTwo nie będzie wymagać specjalnej osłony, chroniącej go w trakcie ponownego wejścia w atmosferę Ziemi, podobnej do stosowanych w promach kosmicznych – wejście w atmosferę będzie odbywać się przy o wiele mniejszej prędkości, niż w przypadku promów kosmicznych, gdy pojazd kosmiczny porusza się na wysokości 200 kilometrów z prędkością 22,5 macha. Turystyczny statek kosmiczny poruszać się będzie jak pióro, utrzymując ciąg w trakcie wejścia w atmosferę oraz lądowania bez pomocy ciągu silników. SpaceShipTwo napędzany będzie pojedynczym silnikiem rakietowym pozwalającym na kontynuowanie lotu po odłączeniu się od rakiety nośnej na wysokości około 50 000 stóp – statek nie będzie startował z zarządzanych przez NASA lądowisk. Do stycznia 2014 roku 680 osób zarezerwowało bilety na lot.
Niezrealizowane projekty.
Amerykański potentat motelowy Robert Bigelow wszedł w posiadanie planów napełnianych powietrzem modułów mieszkalnych wcześniej opracowywanych w ramach projektu Transhab, porzuconego przez NASA. Jego firma, Bigelow Aerospace, już dokonała wystrzelenia pierwszego napełnionego powietrzem modułu mieszkalnego o nazwie "Genesis I" dnia 12 lipca 2006. Drugi moduł testowy, "Genesis II", wystrzelono 28 czerwca 2007. Firma planuje również pod koniec roku 2008 start prototypowego modułu stacji kosmicznej, zaś oficjalnie działalność komercyjnej stacji kosmicznej nazwanej „Nautilus” miałaby rozpocząć się w roku 2010. Stacja miałaby pojemność 330 metrów sześciennych i byłaby prawie tak duża jak stacja ISS, która ma pojemność 425 metrów sześciennych jeśli chodzi o przestrzeń użyteczności.
Firma Bigelow Aerospace ogłosiła, że przyzna nagrodę America's Space Prize w wysokości 50 milionów dolarów pierwszej firmie amerykańskiej, która wyprodukuje statek kosmiczny wielokrotnego użytku zdatny do transportu pasażerów między Ziemią a Nautilusem.
Inne firmy również wyraziły zainteresowanie uruchomieniem „kosmicznych hoteli”. Dla przykładu firma Excalibur Almaz planuje modernizację i wystrzelenie w kosmos radzieckich stacji kosmicznych z serii Almaz, wyposażonych w największe w historii statków kosmicznych okna. Właściciel firmy Virgin Galactic, Richard Branson, wyraził nadzieję skonstruowania za jego życia kosmicznego hotelu. Oczekuje on, że rozpoczęcie programu turystyki kosmicznej będzie okupione wydatkiem rzędu 100 milionów dolarów. Firma Hilton International zapowiedziała podjęcie projektu „Space Islands”, który zakłada połączenie używanych zbiorników paliwowych promów kosmicznych, z których każdy ma rozmiary porównywalne z samolotem Boeing 747. Niezależna od wymienionych organizacja „Space Island Group” ogłosiła swoje plany pod nazwą „Space Island Project”, który zakłada przebywanie na „kosmicznej wyspie” stworzonej przez firmę 20 tysięcy ludzi, do roku 2020, przy czym liczba odwiedzających ma się podwajać co dekadę. Linie lotnicze British Airways również wyraziły zainteresowanie tego typu przedsięwzięciami. Jeśli kosmiczne hotele powstaną, przelot jednego pasażera miałby kosztować około 60 tysięcy dolarów, przy czym ceny w miarę upływu czasu spadałyby.
Projektant mody Eri Matsui opracował wzory ubrań, w tym suknię ślubną, których przeznaczeniem jest jak najlepsza prezencja w stanie nieważkości.
Opinie na temat komercyjnej turystyki kosmicznej.
W 2006 roku przeprowadzono w Internecie badania, podczas których 70 procent ankietowanych wyraziło chęć przebywania w przestrzeni kosmicznej przez co najwyżej 2 tygodnie. Dodatkowo 88% badanych chciałoby odbyć „spacer” w otwartej przestrzeni, choć tylko 50% spośród tej grupy ankietowanych dopłaciłoby za tę możliwość połowę ceny nominalnej przelotu. 21% badanych wyraziło zainteresowanie pobytem na stacji kosmicznej lub w kosmicznym hotelu.
Dla ogólnie pojętej astronautyki turystyka kosmiczna może mieć dużą wartość, zwłaszcza poprzez rozwój tanich: rakiet nośnych, statków kosmicznych i stacji orbitalnych. Technologie rozwijane przez rządowe agencje kosmiczne często są znacznie droższe od tych rozwijanych na zasadach komercyjnych. Przykładem są rakiety firmy SpaceX rozwinięte i oferowane za środki znacznie mniejsze niż podobne rakiety agencji rządowych.
Obiekcje na temat terminu „turystyka kosmiczna”.
Zarówno Dennis Tito, Gregory Olsen, jak i Anousheh Ansari wyrazili swoje zniesmaczenie terminem „kosmiczny turysta”, argumentując, że każdy z nich prowadził podczas podróży badania naukowe. Tito chciał, by na potrzeby swojego lotu nazywać go „niezależnym badaczem”, zaś Ansari przychylała się do określenia „prywatny zdobywca Kosmosu”.

</doc>
<doc id="969524" url="https://pl.wikipedia.org/wiki?curid=969524" title="Przy Szosie Sępoleńskiej">
Przy Szosie Sępoleńskiej

Przy Szosie Sępoleńskiej – część wsi Mały Mędromierz w Polsce, położona w województwie kujawsko-pomorskim, w powiecie tucholskim, w gminie Tuchola, na Pojezierzu Krajeńskim. Wchodzi w skład sołectwa Mały Mędromierz.
W latach 1975–1998 Przy Szosie Sępoleńskiej administracyjnie należało do województwa bydgoskiego.

</doc>
<doc id="969527" url="https://pl.wikipedia.org/wiki?curid=969527" title="Borki (Raciąż)">
Borki (Raciąż)

Borki (Bórki) – przysiółek wsi Raciąż w Polsce, położony w województwie kujawsko-pomorskim, w powiecie tucholskim, w gminie Tuchola, przy zachodniej granicy Tucholskiego Parku Krajobrazowego. Wchodzi w skład sołectwa Raciąż.
W latach 1975–1998 przysiółek położony był w województwie bydgoskim.

</doc>
<doc id="969529" url="https://pl.wikipedia.org/wiki?curid=969529" title="Trzęsienie ziemi w Chinach (1920)">
Trzęsienie ziemi w Chinach (1920)

Trzęsienie ziemi w Chinach w 1920 – trzęsienie ziemi, które miało miejsce w Chinach 16 grudnia 1920, głównie w regionie Ningxia i prowincji Gansu, w rejonie miast Lijunbu, Haiyuan i Ganyanchi. Trzęsienie ziemi miało siłę 7,8 stopni w skali Richtera. Wstrząsy pochłonęły życie dwustu tysięcy osób, co czyni je czwartym pod względem liczby ofiar trzęsieniem ziemi w historii.
Trzęsienie ziemi i jego następstwa.
Wstrząsy, które wystąpiły 16 grudnia 1920 około godziny siódmej wieczorem w rejonie gór Liupan (w prowincji Ningxia), uruchomiły szereg niszczących lawin i osuwisk. Właśnie pod jednym z takich obrywów zginęła cała wioska Sujiahe w okręgu Xiji. Do podobnych zdarzeń doszło w wielu innych miejscowościach w najbliższym sąsiedztwie epicentrum.
Trzęsienie całkowicie zniszczyło miasta Longde i Huining. Żywioł pozmieniał biegi wielu rzek – część z nich tamując, uformował nowe wzniesienia lub głębokie doliny, zmieniając topografię terenu. Wstrząsom towarzyszyły także liczne pęknięcia i szczeliny w gruncie, m.in. długie na dwieście kilometrów pofałdowanie, biegnące od Lijunbu, poprzez Ganyanchi do Jingtai.
Trzęsienie ziemi dotknęło sześć prowincji: Ningxia, Gansu, Qinghai, Henan, Shaanxi i część Shanxi, niszcząc zabudowę tamtejszych głównych ośrodków miejskich: Lanzhou, Taiyuan, Yinchuan, Xining i Xi’an. Najbardziej zaś dotkniętymi okręgami okazały się: Xiji i Haiyuan. Wibracje odczuto na olbrzymiej przestrzeni: od Morza Żółtego po prowincję Qinghai i od południowych części Mongolii Wewnętrznej po centralne obszary prowincji Syczuan. W odległym Pekinie zakołysały się lampiony.
Echa trzęsienia ziemi, tzw. sejsze, można było zaobserwować nawet w zachodniej Norwegii na powierzchni dwóch jezior i trzech fiordów.
Sytuacja po wstrząsach.
Sytuacja dotkniętych trzęsieniem społeczności przedstawiała się w niezwykle ciemnym świetle: w regionie zapanowała klęska głodu, a ponieważ żywioł dotknął mieszkańców w samym środku zimy, wieleset ludzi po prostu zamarzło. Niektóre źródła mówiły nawet o konających, rozszarpywanych przez wilki. Żniwo śmierci dopełniły nękające ludność jeszcze w lata po trzęsieniu epidemie chorób.
Liczba ofiar.
Trzęsienie ziemi pochłonęło łącznie około dwustu tysięcy ofiar. W samym tylko okręgu Haiyuan życie straciło 73 tysiące osób, zaś w rejonie Guyuan – ponad 30 tysięcy.
Na tak dużą liczbę ofiar miał wpływ fakt, iż w dniu, w którym doszło do trzęsienia, w całym regionie panowała sroga zima, zmuszając mieszkańców do pozostania w siedzibach.

</doc>
<doc id="969533" url="https://pl.wikipedia.org/wiki?curid=969533" title="Ciastolina">
Ciastolina

Ciastolina – masa plastyczna przeznaczona dla dzieci, przypominająca swoim własnościami mechanicznymi plastelinę. W skład wchodzą m.in. mąka, woda, sól oraz składniki odpowiadające za gładką strukturę, zapach, barwę i zabezpieczające przed pleśnieniem. Dokładny skład ciastoliny jest tajemnicą handlową.
Ciastolina została wynaleziona w latach 50. XX w. przez Noaha i Josepha McVickerów, a obecnie właścicielem patentu jest firma Hasbro, która sprzedaje ten produkt pod nazwą handlową "Play-Doh".

</doc>
<doc id="969539" url="https://pl.wikipedia.org/wiki?curid=969539" title="Sierpoń">
Sierpoń

Sierpoń ("Ophion") – rodzaj błonkówek z rodziny gąsienicznikowatych.
Duże gąsienicznikowate. Polska nazwa zwyczajowa pochodzi od kształtu odwłoka, stromo wzniesionego na styliku a następnie sierpowato opadającego w dół. U samic pokładełko słabo wysunięte. Czułki 16 członowe.
Należące tu błonkówki są najczęściej wewnętrznymi parazytoidami gąsienic średniej wielkości do dużych motyli, szczególnie sówkowatych. Dorosłe są aktywne nocą i przylatują do światła.
Rodzaj ten jest najliczniej reprezentowany w strefie umiarkowanej. W Nearktyce występuje około 50 gatunków. Z terenu Polski wykazano występowanie 13.
Niektóre gatunki:

</doc>
<doc id="969541" url="https://pl.wikipedia.org/wiki?curid=969541" title="Kościół Prawosławny Czech i Słowacji">
Kościół Prawosławny Czech i Słowacji

Kościół Prawosławny Czech i Słowacji, także Kościół Prawosławny Ziem Czeskich i Słowacji, Czeski i Słowacki Kościół Prawosławny – jeden z kanonicznych kościołów prawosławnych, zajmujący czternaste miejsce w dyptychu lokalnych Cerkwi autokefalicznych. 
Kościołowi podlegają parafie prawosławne na terenie Czech, Słowacji i na Węgrzech. Do 1993 Cerkiew nosiła nazwę Kościoła Prawosławnego Czechosłowacji.
Historia.
Geneza Cerkwi.
Chrześcijaństwo pojawiło się na ziemiach obecnych Czech i Słowacji w IX w. wraz z przybyciem Cyryla i Metodego. Misja ta zakończyła się jednak w 885 wraz ze śmiercią Metodego i likwidacją metropolii obrządku słowiańskiego w Państwie wielkomorawskim. Jednak według Żywota świętego Metodego przekazała słowiański obrządek i kulturę dzisiejszym Czechom i przyniosła dwa owoce związane ze słowiańskim chrześcijaństwem – św. Ludmiłę i św. Wacława. Słowiańskie chrześcijaństwo i słowiańska kultura były dominującym elementem w Czechach w X i XI wieku. Do 1095 funkcjonował monaster w Sazawie. W późniejszym okresie na terenie Czech i dzisiejszej Słowacji upowszechnił się obrządek łaciński, a obrządek bizantyjski obecny był jedynie w rejonie Preszowa i na Zakarpaciu, gdzie jednak od XVII w. większość wiernych znalazła się w unii z Rzymem.
W 1863 grupa czeskich polityków założyła w Pradze wspólnotę prawosławną, która przyjęła jurysdykcję metropolity czerniowieckiego. Jej patronem był św. Mikołaj, zaś jurysdykcyjnie stanowiła ona filię parafii przy cerkwi poselstwa rosyjskiego w Wiedniu. Na początku I wojny światowej wspólnota ta została zdelegalizowana przez władze Austro-Węgier jako organizacja niebezpieczna dla państwa. Jej członkowie byli prześladowani. Przetrwała jednak i wznowiła działalność w 1919, zaś w 1922 została uznana przez władze czechosłowackie.
Kościół Prawosławny w Czechosłowacji.
Powstanie Kościoła Prawosławnego w Czechosłowacji związane było z kryzysem jaki dotknął Kościół katolicki w tym kraju po I wojnie światowej oraz z niezadowoleniem społecznym przejawiającym się w ruchu "Precz od Wiednia i od Rzymu". Na fali krytyki rzymskokatolickiego episkopatu Czech przez grupę modernistycznych księży doszło w 1920 do schizmy, która doprowadziła do utworzenia narodowego Kościoła Czechosłowackiego. 
W trakcie formowania się Kościoła Czechosłowackiego wyodrębniła się z niego grupa, która postawiła sobie za cel przywrócenie w Czechach i na Morawach tradycji cyrylometodiańskiej i odrodzenia obrządku słowiańskiego (głagolickiego). Na czele tego nurtu stał ksiądz Matěj Pavlík. W 1921 Kościół Czechosłowacki nawiązał współpracę z Kościołem Prawosławnym Serbii. Po uzgodnieniu kwestii doktrynalnych Matěj Pavlík jako najgorliwszy sympatyk obrządków bizantyjsko-słowiańskich został wysłany do Belgradu, gdzie pod imieniem zakonnym Gorazda II otrzymał chirotonię biskupią od patriarchy Serbii Dymitra. 
W 1923 biskup Gorazd pokłócił się z pozostałymi hierarchami Kościoła Czechosłowackiego i odszedł z niego pociągając za sobą wiernych opowiadających się za bliższą współpracą z prawosławiem. Nowa wspólnota poddała się jurysdykcji Serbskiego Kościoła Prawosławnego, a jej wiernymi byli w większości konwertyci z katolicyzmu. 
Równolegle z powstałym biskupstwem Matěja Pavlíka funkcjonowała jednak wciąż wspólnota prawosławnych założona w okresie monarchii habsburskiej. Na jej czele w 1922 stanął Czech – Antonín Jindřich Brabec, który wcześniej długie lata przebywał w Rosji jako duszpasterz prawosławnych Czechów na Wołyniu. Przyjął on święcenia pod imieniem zakonnym Sawwacjusz oraz otrzymał godność archimandryty. Z powodu niechęci do Serbów poddał się jurysdykcji Konstantynopola i w 1923 został tam wyświęcony na arcybiskupa. 
Po 1924 w Czechach były dwie wspólnoty prawosławne pozostające w dwóch różnych jurysdykcjach – Patriarchatu Serbskiego i Patriarchatu Konstantynopola. Władze państwowe Czechosłowacji nie uznały jednak święceń biskupich Sawwacjusza, co znacząco ułatwiło działalność biskupowi Gorazdowi. W 1925 synod narodowy złożony z 11 delegatów duchownych i 36 świeckich oficjalnie proklamował powstanie Kościoła Prawosławnego Czechosłowacji, pozostającego w jurysdykcji Patriarchatu Serbii. W 1926 cały majątek Cerkwi biskupa Sawwacjusza został przekazany Cerkwi kierowanej przez biskupa Gorazda, przyłączyli się do niej również jego wierni czeskiego pochodzenia. Wierni Sawwacjuszowi pozostali jedynie rosyjscy emigranci w Czechach.
W 1927 do wspólnoty biskupa Gorazda II przyłączyła się część prawosławnych Rusinów, wcześniej grekokatolików, z Rusi Zakarpackiej, podlegających dotąd jurysdykcji prawosławnego biskupa Budapesztu. Grupa ta przyczyniła tym samym do rozwoju prawosławia w Czechosłowacji. Znaczącym ośrodkiem prawosławia na tych terenach był ówcześnie monaster św. Hioba Poczajowskiego w Ladomirovej, gdzie mieściło się m.in. wydawnictwo religijne i drukarnia.
Ponadto w okresie międzywojennym przebywał w Pradze biskup prawosławny Sergiusz (Korolow), który został zmuszony w 1922 do opuszczenia Chełma za sprzeciwianie się autokefalii Polskiego Kościoła Prawosławnego. Był on wikariuszem egzarchy Eulogiusza (Gieorgijewski). Nie angażował się jednak w działania na rzecz organizacji Kościoła Prawosławnego w Czechosłowacji, okazyjnie jedynie sprawując posługę duszpasterską wśród emigrantów rosyjskich w kościele św. Mikołaja. Jego staraniem wzniesiono na cmentarzu Olszańskim w Pradze cerkiew Zaśnięcia Matki Bożej, która przez pewien czas była główną katedrą Kościoła Prawosławnego Czechosłowacji.
Po wybuchu II wojny światowej biskup Gorazd II zwrócił się do metropolity berlińskiego (w jurysdykcji Rosyjskiego Kościoła Prawosławnego poza granicami Rosji) Serafina o czasowe przyjęcie Cerkwi czechosłowackiej pod swoją jurysdykcję do czasu przywrócenia normalnych kontaktów z Cerkwią Serbską. 
W 1942 za udział w ukrywaniu zamachowców na życie Reinharda Heydricha Kościół Prawosławny Czechosłowacji spotkały ciężkie represje. Został on zdelegalizowany, a jego majątek skonfiskowano. Biskup Gorazd II został 27 czerwca 1942 aresztowany, a 4 września tegoż roku rozstrzelany wraz z innymi działaczami cerkiewnymi eparchii praskiej. Wszyscy duchowni prawosławni trafili do obozów koncentracyjnych.
Na Słowacji losy Kościoła nie były aż tak tragiczne, jednak represje go nie ominęły. Rząd słowacki ks. Jozefa Tiso znacznie utrudnił jego funkcjonowanie, zakazano również wszelkiej działalności edukacyjnej i wydawniczej. Planowano deportację ze Słowacji wszystkich duchownych prawosławnych, zamiary te pokrzyżowało jednak wkroczenie Armii Czerwonej i upadek słowackiego państwa.
Kościół Prawosławny Czechosłowacji odrodził się w 1945. Ze względu na to, że w ówczesnej sytuacji politycznej utrzymywanie kontaktów z Cerkwią Serbską było niemożliwe, został on podporządkowany jurysdykcji Patriarchatu Moskwy. Ustanowiono w Pradze autonomiczny egzarchat, a do Pragi przysłany został biskup rosyjski, Eleuteriusz (Woroncow), w celu sprawowania opieki duszpasterskiej nad pozostałymi 8 tysiącami wiernych (po przyłączeniu Rusi Zakarpackiej do ZSRR tamtejsi prawosławni przeszli pod jurysdykcję Patriarchatu Moskwy). W 1950 po zniesieniu unii z Rzymem do cerkwi tej zostali włączeni słowaccy grekokatolicy, którzy byli członkami Unii Użhorodzkiej. Zjednoczenie to nie trwało jednak długo, gdyż w 1968 władze zezwoliły na odrodzenie Kościoła Greckokatolickiego w Czechosłowacji. Wówczas powróciła do niego znaczna część wiernych prawosławnych. Po wojnie (lata 1946–1948) zasilili Cerkiew również Czesi – repatrianci z Wołynia, których przodkowie przyjęli w XIX w. prawosławie. Powstało wówczas w Czechach wiele nowych parafii prawosławnych.
9 września 1951 Rosyjski Kościół Prawosławny przyznał Kościołowi Prawosławnemu Czechosłowacji autokefalię. Patriarcha Konstantynopola nie uznał jednak praw Patriarchatu Moskiewskiego jako Cerkwi-Matki i dopiero tomosem z 9 września 1998 sam przyznał autokefalię Cerkwi czechosłowackiej.
Kościół Prawosławny Ziem Czeskich i Słowacji.
Po rozpadzie Czechosłowacji Cerkiew prawosławna stanęła przed koniecznością dostosowania się do nowej sytuacji politycznej. Utrzymano kanoniczną jedność Cerkwi, jednak w 1993 została ona podzielona na dwie prowincje metropolitalne: praską, obejmująca terytorium Czech i preszowską, obejmująca terytorium Słowacji, z osobnymi radami metropolitalnymi. Zwierzchnikami Cerkwi (metropolitami ziem czeskich i Słowacji) są odtąd na zmianę arcybiskupi Pragi i Preszowa.
29 maja 1990 Słowacka Rada Narodowa wydała rozporządzenie, na mocy którego cały majątek, który przed 1950 był majątkiem Cerkwi greckokatolickiej, miał być odebrany prawosławnym i do 1993 przekazany ponownie grekokatolikom. Prawo to, odbierane przez prawosławnych na Słowacji po dziś dzień jako niesprawiedliwe i krzywdzące, spowodowało utratę przez Cerkiew 135 spośród 170 dotąd użytkowanych obiektów sakralnych oraz domów parafialnych oraz postawiło ją przed koniecznością budowy nowych świątyń i pozostałych budynków. Do chwili obecnej wybudowano na Słowacji ponad 50 nowych cerkwi. Wkrótce okazało się również, że sytuacja wyznaniowa na Słowacji po 1968 jest ustabilizowana, a Słowacka cerkiew greckokatolicka nie jest w stanie zagospodarować odzyskanego majątku. Znaczna część odebranych wówczas prawosławnym cerkwi stoi po dziś dzień nie użytkowana albo korzystają z nich rzymscy katolicy.
Organizacja.
Obecnie Kościół Prawosławny Czech i Słowacji składa się z 4 diecezji. Cerkiew na ziemiach czeskich tworzą eparchia praska i eparchia ołomuniecko-brneńska. Cerkiew na Słowacji składa się z eparchii preszowskiej i eparchii michałowsko-koszyckiej. Zwierzchnikiem Kościoła Prawosławnego Czech i Słowacji (noszącym tytuł Metropolity Ziem Czeskich i Słowacji) jest od 2014 arcybiskup Rościsław, ordynariusz eparchii preszowskiej.
Obecnie cerkiew prawosławna w Czechach i na Słowacji liczy w czterech eparchiach 249 parafii i ok. 100 tys. wiernych, z czego ok. 70 tys. na Słowacji. Funkcjonuje 8 monasterów (4 męskie i 4 żeńskie), z czego tylko jeden na Słowacji (w Komárnie). Językiem liturgicznym jest cerkiewnosłowiański, coraz częstsze staje się używanie w liturgii języków czeskiego i słowackiego.
Monastery.
Klasztory męskie
Klasztory żeńskie

</doc>
<doc id="969545" url="https://pl.wikipedia.org/wiki?curid=969545" title="Merck">
Merck



</doc>
<doc id="969551" url="https://pl.wikipedia.org/wiki?curid=969551" title="Sofija Andruchowycz">
Sofija Andruchowycz

Sofija Andruchowycz, ukr. Софія Андрухович (ur. 17 listopada 1982 w Iwano-Frankowsku) – ukraińska pisarka, tłumaczka oraz publicystka.
Życiorys.
Jest córką ukraińskiego pisarza Jurija Andruchowycza i żoną Andrija Bondara. W 2014 roku za książkę "Felix Austria" otrzymała nagrodę BBC Ukrainian Book of the Year. Nagroda to 1000 funtów (przeliczone na hrywny) oraz prawo używania logo nagrody w kolejnych wydaniach książki. Propozycje książek zgłaszają wydawcy wybierając 3 książki wydane w czasie ostatnich 12 miesięcy. W 2017 roku FILM.UA zakupiła prawa do ekranizacji powieści Felix Austria i w 220 roku miała miejsce premiera filmu "Widdana". Mieszka w Kijowie.
Twórczość.
Tłumaczenia.
Sofija Andruchowycz jest tłumaczką powieści "Europejka" Manueli Gretkowskiej.

</doc>
<doc id="969553" url="https://pl.wikipedia.org/wiki?curid=969553" title="Pinokio (film 2002)">
Pinokio (film 2002)

Pinokio (wł. "Pinocchio") – włoski fabularny film familijny w reżyserii Roberta Benigniego z 2002 roku.
Fabuła.
Film opowiada historię Gepetta, który wystrugał z drewna śliczną kukiełkę i dał jej na imię Pinokio. Wróżka ożywia lalkę. Scenariusz został oparty na powieści Carlo Collodiego pod tym samym tytułem.
Wersja polska.
Wersja z dubbingiem.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Bartosz Wierzbięta
Dźwięk i montaż:
Kierownik produkcji: Paweł Araszkiewicz
Wystąpili:
i inni
Wersja lektorska.
Wersja polska: na zlecenie SPI International Polska - Studio Sonoria
Tekst: Katarzyna Dryc
Czytał: Piotr Borowiec
Odbiór krytyczny.
Film otrzymał, szczególnie w USA, skrajnie negatywne recenzje; serwis Rotten Tomatoes przyznał mu wynik 0%. Wersja z angielskim dubbingiem w 2003 roku otrzymała sześć nominacji do Złotej Maliny w kategoriach: najgorszy film, najgorszy aktor, najgorszy reżyser, najgorszy scenariusz, najgorszy sequel lub remake oraz najgorsza para (Roberto Benigni i Nicoletta Braschi), co przełożyło się na stauetkę dla najgorszego aktora (Roberto Benigni).

</doc>
<doc id="969560" url="https://pl.wikipedia.org/wiki?curid=969560" title="Labokania">
Labokania

Labokania ("Labocania anomala") – późnokredowy teropod o mocno niepewnej pozycji systematycznej.
Żył w późnej kredzie na terenach współczesnej Ameryki Środkowej i Północnej. Długość ciała do 6 m. Jego szczątki znaleziono na Półwyspie Kalifornijskim.
Ma cechy zarówno tyranozauroidów, allozauroidów jak i abelizaurów. Obecnie teropod ten ma status "incertae sedis", czyli rodzaju o niepewnej lub niemożliwej do ustalenia pozycji systematycznej.

</doc>
<doc id="969562" url="https://pl.wikipedia.org/wiki?curid=969562" title="Fiberoskop">
Fiberoskop

Fiberoskop – aparat służący do oglądania trudno dostępnych miejsc. Fiberoskop zbudowany jest z półsztywnego kabla światłowodowego oraz źródła światła. Najczęściej końcówka fiberoskopu daje możliwość kontrolowanej artykulacji w wielu płaszczyznach, co pozwala na skierowanie fiberoskopu w pożądanym kierunku.
Zastosowanie w medycynie.
Fiberoskop umożliwia przeprowadzanie badań wnętrza organizmu po wprowadzeniu do naturalnych przewodów lub jam ciała. Aparat może być zaopatrzony w urządzenie, umożliwiające pobieranie wycinków tkanek do badania histopatologicznego, może również posiadać wewnętrzny kanał służący do odsysania i płukania badanego obszaru. W zależności od dziedziny w której są wykorzystywane fiberoskopy mogą różnić się wielkością, zakresem ruchu końcówki, liczbą kanałów operacyjnych. Istnieją też pewne różnice w ich sterowaniu. Jego stosowanie umożliwia małoinwazyjne badanie wnętrza ciała znacząco poszerzając możliwości (głównie diagnostyczne, ale także terapeutyczne) medycyny. Dzięki rozwojowi systemów optycznych fiberoskopy uzyskują coraz lepszą jakość obrazu przy ograniczonych rozmiarach instrumentu.
Fiberoskopy nie są jednorazowe, natomiast po każdym użyciu są czyszczone i odkażane.

</doc>
<doc id="969565" url="https://pl.wikipedia.org/wiki?curid=969565" title="Kapron">
Kapron



</doc>
<doc id="969568" url="https://pl.wikipedia.org/wiki?curid=969568" title="Merck &amp; Co.">
Merck &amp; Co.

Merck &amp; Co., Inc. (poza Stanami Zjednoczonymi i Kanadą wyłącznie Merck Sharp &amp; Dohme lub MSD) – koncern farmaceutyczny z siedzibą w USA.
Historia.
Założony został w 1891 roku jako spółka zależna niemieckiego Merck KGaA. Razem z wieloma innymi niemieckimi aktywami w Stanach spółka została skonfiskowana w 1917 roku i stała się niezależnym przedsiębiorstwem. W 1953 roku połączyła się z producentem i dystrybutorem leków Sharp &amp; Dohme.
Korporacja stała się jedną z siedmiu największych przedsiębiorstw farmaceutycznych zarówno pod względem obrotów, jak i kapitału. Spółka publiczna, od 15 maja 1946 roku notowana na nowojorskiej giełdzie, wchodzi w skład indeksu Dow Jones Industrial 30.
Osiągnięciami laboratoriów MSD jest, między innymi, uzyskanie w latach 30. XX wieku streptomycyny i opracowanie dekadę później sposobu masowej produkcji penicyliny.
Polska.
W Polsce przedsiębiorstwo działa przez spółkę-córkę MSD Polska Sp. z o.o..

</doc>
<doc id="969569" url="https://pl.wikipedia.org/wiki?curid=969569" title="Julio Alberto Moreno">
Julio Alberto Moreno

Julio Alberto Moreno (ur. 7 października 1958 w Candás) – piłkarz hiszpański i reprezentacji Hiszpanii.
Życiorys.
Piłkarz swoją piłkarską karierę rozpoczął w klubie Atlético Madryt, w roku 1977. Grał tam w sezonach 1977/1982. Potem został sprzedany do jednego z największych rywali madryckiego klubu, FC Barcelona, gdzie święcił najwyższe triumfy. W 1982 spotkał się z kolegami z klubu katalońskiego, a byli nimi między innymi: Diego Maradona, Bernd Schuster. Razem z nimi wywalczył w swojej karierze Puchar Ligi w 1982, Copa del Rey w 1983, Superpuchar Hiszpanii w roku 1984.
Julio Alberto Moreno był w składzie na mecz finałowy Pucharu Europy w 1992 roku, przeciwko Sampdorii, jednak nie pojawił się na boisku.
Reprezentacja.
Piłkarz zadebiutował w Reprezentacji Hiszpanii w roku 1984. Wystąpił w 34 meczach. Ostatni jego występ był 24 lutego 1988, gdzie Hiszpania przegrała z Czechosłowacją 1:2. Mecz był rozegrany w Sewilli.

</doc>
<doc id="969570" url="https://pl.wikipedia.org/wiki?curid=969570" title="Osobita">
Osobita

Osobita (słow. "Osobitá") – szczyt w północno-zachodniej części słowackich Tatr Zachodnich. Jest niezbyt wysoki (1687 m), ale wybitnie wyodrębniony, odsunięty na północ od głównego trzonu Tatr. Nazwa szczytu pochodzi od góralskiego słowa "osobity", to znaczy "oddzielony", "osobny", i rzeczywiście Osobita oglądana z wielu stron wygląda, jak gdyby była górą samodzielną, oddzieloną od Tatr. Widoczna jest z Zakopanego.
Topografia.
Osobita znajduje się w północno-zachodniej grani Grzesia i jest najwyższym szczytem w tej grani. Wznosi się ponad dolinami: Zuberską, Błotną, Mihulczą i Bobrowiecką Orawską. Masyw Osobitej tworzy kilka grani, grzęd i skalistych grzebieni, między którymi wcinają się w niego doliny i żleby będące odnogami tych czterech głównych dolin. W kierunku ruchu wskazówek zegara są to:
Opis szczytu.
Osobita uważana była przez długi czas za symbol końca Tatr, które, jak pisali polscy literaci końca XIX w., ciągną się "„od Hawrania po Osobitą”". Czasami wydzielana jest w odrębną jednostkę geomorfologiczną, zajmującą 12% powierzchni słowackiej części Tatr Zachodnich.
Doliny Osobitej różnią się od większości pozostałych w słowackiej części Tatr Zachodnich. Masyw Osobitej zbudowany jest bowiem z leżących na skałach krystalicznych piaskowców dolnojurajskich oraz wapieni i dolomitów. Jego doliny podczas ostatniego zlodowacenia nie były zlodowacone, lecz powstały jako doliny rzeczne w wyniku erozji wodnej. W Osobitej są liczne jaskinie krasowe, nie wszystkie zostały dotąd zbadane. Według stanu na 1997 r. największe z nich to Bezdenna Studnia i Jaskinia w Okoliku. Wydobywano tutaj, podobnie jak w wielu innych miejscach Tatr, rudy żelaza. Po dawnych pracach górniczych pozostały sztolnie.
Historia.
Nazwa szczytu jest bardzo stara, notowana jest w dokumencie z 1615 r. W polskich źródłach pojawia się w 1630 r. w opisach dla poszukiwaczy skarbów, w 1815 r. wymienia ją Stanisław Staszic.
W przeszłości góra stanowiła ważny ośrodek pasterstwa, znajdowało się na niej 5 hal, w XVII w. wypasano tutaj aż 1500 sztuk owiec i krów. Według ludowych podań wcięta w jej stoki i rozgałęziona Dolina Sucha Orawicka była gniazdem zbójników. Na wiosnę zbierali się w drużyny, a sygnałem do zbiórki była watra rozpalana na szczycie. W jaskiniach Osobitej ukrywali złupione skarby, a w jednej z nich Marduła Krwawy zabił urzędnika z Kościeliska. Między innymi w dolinach wokół Osobitej ukrywał się polski zbójnik Tatar Myśliwiec.
Z żadnego innego szczytu nie są tak dobrze widoczne orawskie szczyty Tatr, jak właśnie z odkrytych wierzchołkowych partii Osobitej. Już pod koniec XIX w. była zwiedzana turystycznie; w 1870 r. wszedł na nią Tytus Chałubiński, pierwszego odnotowanego wejścia zimowego dokonał Mariusz Zaruski z towarzyszami w 1906 r. Na początku XX w. istniał na szczycie Jaworzyny, zwanej wówczas Małą Osobitą (1586 m) schron dla turystów. Od 1989 r. masyw Osobitej jest już niedostępny dla turystów, utworzono tutaj bowiem obszar ochrony ścisłej Rezervácia Osobitá o powierzchni 458 ha i zamknięto przebiegające przez jego teren szlaki turystyczne. Obecnie jedyny szlak turystyczny prowadzi obrzeżami masywu Osobitej, przez Ciepły Żleb i Przełęcz pod Osobitą.

</doc>
<doc id="969571" url="https://pl.wikipedia.org/wiki?curid=969571" title="Stany Generalne">
Stany Generalne



</doc>
<doc id="969572" url="https://pl.wikipedia.org/wiki?curid=969572" title="Osobitá">
Osobitá



</doc>
<doc id="969573" url="https://pl.wikipedia.org/wiki?curid=969573" title="Botriospondyl">
Botriospondyl

Botriospondyl ("Bothriospondylus") – rodzaj zauropoda żyjącego w późnej jurze (kimeryd) na terenach dzisiejszej Europy. Z pewnością można do tego rodzaju zaliczyć jedynie jego gatunek typowy, "B. suffossus", opisany przez Richarda Owena w 1875 roku na podstawie czterech niekompletnych kręgów grzbietowych i trzech niekompletnych kręgów krzyżowych odkrytych w osadach formacji Kimmeridge Clay w Wiltshire (Anglia). Mannion (2010), dokonując rewizji rodzaju "Bothriospondylus", stwierdził, że kości "B. suffossus" nie mają żadnych cech diagnostycznych pozwalających odróżnić ich od innych przedstawicieli kladu Neosauropoda. Upchurch, Barrett i Dodson (2004), Naish i Martill (2007) oraz Mannion (2010) uznali "B. suffossus" za "nomen dubium"; w konsekwencji Mannion (2010) stwierdził, że "Bothriospondylus" nie jest ważnym taksonem. Naish i Martill (2007) zwrócili uwagę, że choć "B. suffossus" jest często zaliczany do rodziny Brachiosauridae, w rzeczywistości można go sklasyfikować jedynie jako przedstawiciela Neosauropoda o niepewnej pozycji filogenetycznej; także Mannion (2010) ograniczył się do zaliczenia go do Neosauropoda.
Owen (1875) opisał jeszcze 3 gatunki z rodzaju "Bothriospondylus". Na podstawie pojedynczego kręgu grzbietowego odkrytego w osadach środkowojurajskich (baton) w Wiltshire opisał gatunek "B. robustus"; dopuszczał jednak możliwość, że gatunek ten może reprezentować odrębny rodzaj, dla którego zaproponował nazwę Marmarospondylus. Dwa kręgi grzbietowe, które w 1870 roku Harry Seeley przypisał wczesnokredowemu gatunkowi "Ornithopsis hulkei", Owen przypisał do dwóch różnych gatunków z rodzaju "Bothriospondylus"; kręg z wyspy Wight przypisał gatunkowi "B. magnus", a kręg z Sussex uczynił holotypem "B. elongatus". Nie ma podstaw, by zakładać, że te trzy gatunki rzeczywiście reprezentują ten sam rodzaj co "B. suffossus". Upchurch, Barrett i Dodson (2004), Naish i Martill (2007) oraz Mannion (2010) uznali "B. robustus" i "B. elongatus" za "nomina dubia"; Upchurch, Barrett i Dodson uznali za "nomen dubium" także "B. magnus". Naish i Martill (2007) oraz Mannion (2010) uznali za prawdopodobną przynależność "B. robustus" do kladu Macronaria; Mannion (2010) uznał "B. magnus" za młodszy synonim "Ornithopsis hulkei", zaś "B. elongatus" sklasyfikował jedynie jako zauropoda o niepewnej pozycji filogenetycznej.
Poza Anglią skamieniałości przypisywane zwierzętom z rodzaju "Bothriospondylus" odkryto też osadach ze środkowej i późnej jury we Francji, Portugalii i na Madagaskarze oraz w osadach z późnej kredy w Argentynie; na podstawie części skamieniałości z Madagaskaru opisano nawet piąty gatunek botriospondyla, "B. madagascariensis". Według Manniona (2010) nie ma jednak podstaw by zakładać, że te skamieniałości należały do zwierząt reprezentujących ten sam rodzaj co "B. suffossus". Skamieniałość z Argentyny reprezentuje odrębny rodzaj "Nopcsaspondylus", zaś okaz z Francji – odrębny rodzaj "Vouivria". Richard Lydekker opisał "B. madagascariensis" w 1895 roku na podstawie skamieniałości odkrytych w środkowojurajskich (baton) osadach formacji Isalo III na północnym zachodzie Madagaskaru (dzisiejsza prowincja Mahajanga). Holotypem jest kręg grzbietowy oznaczony NHM R2598; Lydekker zaliczył też do serii oryginalnej "B. madagascariensis" inne kręgi oraz kości kończyn, obręczy piersiowej i miednicznej pochodzące z formacji Isalo III. Nie wiadomo, czy wszystkie te skamieniałości pochodzą z tego samego miejsca, a tym bardziej czy należą do jednego osobnika; Mannion, stwierdziwszy dublowanie się niektórych kości z serii oryginalnej oraz różnice w ich wielkości, uznał, że kości te musiały należeć do co najmniej trzech różnych osobników, a być może nawet do różnych taksonów. Później znaleziono na Madagaskarze jeszcze inne kręgi i kości kończyn, a także ząb, szewron i kość łonową, które mogły należeć do "B. madagascariensis". Annie Ogier (1975) w niepublikowanej rozprawie doktorskiej opisała niekompletne szkielety co najmniej pięciu młodych zauropodów odkrytych w formacji Isalo III, które zaliczyła do rodzaju "Bothriospondylus", nie przesądzając o ich przynależności gatunkowej. José Bonaparte w 1986 r. przeniósł opisany przez Ogier materiał kopalny do nowego rodzaju "Lapparentosaurus"; uznał też, że wszystkie skamieniałości przypisywane "Bothriospondylus madagascariensis" w rzeczywistości reprezentują właśnie rodzaj "Lapparentosaurus". Mannion (2010) stwierdził jednak, że do rodzaju "Lapparentosaurus" należy wyłącznie materiał kopalny opisany przez Ogier i że nie ma podstaw by uznać "B. madagascariensis" za synonim "Lapparentosaurus madagascariensis"; zdaniem tego autora budowa kości z serii oryginalnej "B. madagascariensis" wskazuje, że gatunek ten był przedstawicielem kladu Eusauropoda nienależącym do Neosauropoda, lecz bliżej spokrewnionym z Neosauropoda niż rodzaj "Archaeodontosaurus" (natomiast "Lapparentosaurus" w opinii Manniona należał do kladu Titanosauriformes). Ponieważ nie ma podstaw by zaliczać "B. madagascariensis" do rodzaju "Bothriospondylus", w przyszłości może być dla tego gatunku potrzebna nowa nazwa rodzajowa; Mannion nie nadał mu jej, wskazując na konieczność wcześniejszego zbadania innych, lepiej zachowanych skamieniałości przypisywanych zauropodom z tego gatunku.
Znaczenie jego nazwy: wydrążony krąg, wykopane kręgi .

</doc>
<doc id="969575" url="https://pl.wikipedia.org/wiki?curid=969575" title="Dee">
Dee

Rzeki:
Biografie:

</doc>
<doc id="969577" url="https://pl.wikipedia.org/wiki?curid=969577" title="Marmarospondyl">
Marmarospondyl



</doc>
<doc id="969586" url="https://pl.wikipedia.org/wiki?curid=969586" title="MSD">
MSD



</doc>
<doc id="969587" url="https://pl.wikipedia.org/wiki?curid=969587" title="Merck Sharp &amp; Dohme">
Merck Sharp &amp; Dohme



</doc>
<doc id="969589" url="https://pl.wikipedia.org/wiki?curid=969589" title="Dee (dopływ Zatoki Liverpoolskiej)">
Dee (dopływ Zatoki Liverpoolskiej)

Dee (ang. "River Dee", wal. "Afon Dyfrdwy") – rzeka w Wielkiej Brytanii, w północnej Walii (hrabstwa Gwynedd, Denbighshire, Wrexham) i północno-zachodniej Anglii (hrabstwa Shropshire, Cheshire i Merseyside), dopływ Morza Irlandzkiego, o długości 110 km.
Źródła rzeki znajdują się w Walii, na terenie parku narodowego Snowdonia, u wschodniego podnóża szczytu Dduallt, na wysokości około 450 m n.p.m. Rzeka początkowo płynie w kierunku północno-wschodnim i przepływa przez jezioro Bala (Llyn Tegid). Dalej rzeka skręca na wschód, przepływa przez miasto Llangollen. Koło Cefn-mawr nad rzeką przebiega akwedukt Pontcysyllte, wpisany na listę światowego dziedzictwa UNESCO. Rzeka dociera następnie do granicy angielskiej, której wyznacza fragmenty, i skręca na północ, od wschodu opływając Wrexham. W końcowym biegu rzeka przepływa przez Chester, gdzie skręca na północny zachód. Za miastem Connah’s Quay tworzy estuarium, na zachód od półwyspu Wirral, którym uchodzi do Zatoki Liverpoolskiej (Morze Irlandzkie).

</doc>
<doc id="969590" url="https://pl.wikipedia.org/wiki?curid=969590" title="Jean-Michel Atlan">
Jean-Michel Atlan

Jean-Michel Atlan (ur. 23 stycznia 1913 w Konstantynie, zm. 12 lutego 1960 w Paryżu) – francuski artysta i malarz.
Urodził się w Konstantynie w Algierii, a w 1930 przeprowadził do Paryża. Studiował filozofię na Sorbonie. Zaczynał jako malarz samouk w 1941 roku. W 1942 został aresztowany za żydowskie pochodzenie i polityczną aktywność. Powołując się na chorobę umysłowową uniknął obozu koncentracyjnego i trafił do Szpitala Świętej Anny. W roku 1944 opublikował mały tomik poezji, który po raz pierwszy został zaprezentowany w Gallerie Arc en Ciel. Dwa lata później spotkał Asgera Jorna i wstąpił do stowarzyzenia artystów CoBrA. Jego studio stało się miejscem spotkań członków stowarzyszenia w Paryżu.
W 1955 jego prace zostały wystawione w Gallerie Carpenter. Dwa jego dzieła, dzięki którym jest znany to "Le Kahena" i "Composition".
Zmarł w Paryżu, a jego ciało pochowano na cmentarzu Montparnasse.

</doc>
<doc id="969591" url="https://pl.wikipedia.org/wiki?curid=969591" title="Víctor Muñoz">
Víctor Muñoz

Víctor Muñoz (ur. 15 marca 1957 w Saragossie) – hiszpański piłkarz, który grał w latach osiemdziesiątych. Jego piłkarska kariera przebiegała w klubach: Real Saragossa, FC Barcelona, UC Sampdoria i St. Mirren F.C. Grał też w Reprezentacji Hiszpanii. Występował na pozycji pomocnika.
W reprezentacji grał w latach 1981 - 1988. Wystąpił w 60 meczach reprezentacji, był powołany na MŚ w Hiszpanii w roku 1982, MŚ w Meksyku w roku 1986, na ME we Francji w roku 1984, i w Niemczech w roku 1988.
Piłkarską karierę skończył w 1991 roku. Od 2008 do 2009 roku pełnił funkcję pierwszego trenera Getafe CF. Wcześniej trenował także RCD Mallorca, CD Logroñés, UE Lleida, Villarreal CF, Real Saragossa, Panathinaikos AO, Recreativo Huelva, Neuchâtel Xamax i FC Sion.

</doc>
<doc id="969594" url="https://pl.wikipedia.org/wiki?curid=969594" title="Saltazaur">
Saltazaur

Saltazaur ("Saltasaurus") to rodzaj zauropoda, którego nazwa oznacza "jaszczur z Salta". Saltazaur w porównaniu z innymi zauropodami był mały, jednak w porównaniu z człowiekiem i współczesnymi zwierzętami lądowymi jest olbrzymem. Saltazaur charakteryzował się głową podobną od głowy diplodoka i tępymi zębami leżącymi w tyle pyska. Jego ciało było pokryte kostnymi tarczami zwanymi osteodermami. Był pierwszym zauropodem u którego stwierdzono obecność takich struktur. Kiedy zostały one po raz pierwszy znalezione z dala od szkieletów saltazaurów uznano je za należące do ankylozaurów. Nazwa saltazaur jest czasami błędnie wymawiana, nawet przez paleontologów jako "saltozaur". Saltazaur może być mylony z saltopusem i saltoposuchem, ze względu na podobną nazwę. Saltazaur występował w późnej kredzie ok. 80-65 mln lat temu na terenach Argentyny i Urugwaju (Ameryka Południowa).
Opis.
Saltazaur został opisany przez Joségo Bonaparte i Jaime’a E. Powella w 1980. Zwierzę to mogło osiągać do 12 m długości i 7-8 t wagi. Tak jak inne zauropody saltazaur był roślinożerny. Jego nazwa pochodzi od Salta – regionu północno-zachodniej Argentyny gdzie po raz pierwszy znaleziono szczątki tego dinozaura. Obecnie jego skamieliny są znane także z Urugwaju. Obecnie uznaje się, że do rodzaju "Saltasaurus" należy tylko jeden gatunek – "S. loricatus", tymczasem "S. australis" (oryginalnie "Titanosaurus") uważa się za synonim "Neuquensaurus australis". Podobnie "S.robustus" jest obecnie uważany za synonim "S. loricatus". Niektóre płytki kostne przypisywane do saltazaura zdradzają obecność kolców (potwierdzoną ją u zauropoda o nazwie "Agustinia"), ale nie ma wystarczającej ilości materiału kopalnego, aby potwierdzić tę teorię.
Materiał kopalny
Saltazaur a spojrzenie na zauropody.
O ile w Ameryce Północnej w kredzie zauropody przestały być dominującymi roślinożercami i zaczęły wymierać, ustępując miejsca hadrozaurom (dinozaurom kaczodziobym), o tyle w Afryce i Ameryce Południowej dalej utrzymywały tę pozycję i same szczególnie tytanozaury były liczne. Saltazaur był pierwszym zauropodem, u którego stwierdzono coś w rodzaju pancerza (u saltazaura nieco przypominał on ten krokodyla). Osteodermy saltazaur miały 10-12 cm średnicy. Wcześniej uważano, że zauropody nie posiadały pancerza, a ich jedyną obroną były ich wielkie rozmiary ciała, które sprawiały, że tylko nieliczne drapieżniki były w stanie im zagrażać. Od czasu odkrycia saltazaura uważa się, że niektóre zauropody też mogły je posiadać. Badacze odnaleźli również jaja saltazaura, co pozwoliło lepiej poznać rozród zauropodów.
Jaja.
Jaja tytanozaura odkrył zespół paleontologów dowodzony przez Luisa Chiappe'a w 1997. Odkrycia tego dokonano w okolicach Auca Mahuevo (Patagonia, Argentyna). Owe jaja miały 11-12 cm długości i zawierały sfosylizowane kompletne embriony z odciskami skóry. Jak wynika ze znalezisk, kilka samic wykopywało dziurę, w której następnie składały jaja, układały je i przykrywały roślinami. To świadczy o zachowaniach stadnych saltazaurów, które mogły chronić swe lęgi przed drapieżnikami.

</doc>
<doc id="969595" url="https://pl.wikipedia.org/wiki?curid=969595" title="Grand Prix Południowej Afryki 1977">
Grand Prix Południowej Afryki 1977

Grand Prix Południowej Afryki 1977 (oryg. South African Grand Prix) – trzecia runda Mistrzostw Świata Formuły 1 w sezonie 1977, która odbyła się 5 marca 1977, po raz 11. na torze Kyalami.
23. Grand Prix Południowej Afryki, 14. zaliczane do Mistrzostw Świata Formuły 1.
Podczas Grand Prix doszło do wypadku, w którym zginął kierowca Tom Pryce i porządkowy Jansen van Vuuren.
Wypadek.
W czasie wyścigu kierowca Renzo Zorzi musiał zjechać na pobocze z powodu wycieku paliwa z bolidu, co spowodowało mały, ale nieszkodliwy pożar. Bolid Zorziego zatrzymał się tuż za niewidocznym grzbietem wzgórza, ale dwóch porządkowych bez zgody władz zdecydowało się przejść na drugą stronę, aby ugasić ogień. Był to 24-letni "Bill" (bliższa tożsamość nieznana) i Jansen van Vuuren. W tym momencie pojawiły się pojazdy Pryce'a i Hansa-Joachima Stucka jadąc jeden obok drugiego. Bolid Stucka ominął "Billa", jednakże jadący za nim Pryce nie mógł ominąć 19-letniego van Vuurena. Wjechał w niego z pełną prędkością, zabijając na miejscu.
Zderzenie miało minimalny wpływ na pojazd Pryce'a - spowodowało tylko lekkie uszkodzenie przedniego skrzydła. Nieszczęśliwie, gaśnica trzymana przez Van Vuurena uderzyła Pryce'a, zrywając mu kask z głowy i zabijając go na miejscu.

</doc>
<doc id="969596" url="https://pl.wikipedia.org/wiki?curid=969596" title="Digital Hardcore Recordings">
Digital Hardcore Recordings

Digital Hardcore Recordings (DHR) – wytwórnia płytowa założona w 1994 roku przez Aleca Empire, Joela Amaretto i Pete’a Lawtona. Choć siedziba wytwórni mieściła się w Londynie, większość płyt nagrywana była w Berlinie. Nazwa wytwórni stała się określeniem całego gatunku digital hardcore, który zapoczątkowany został przez zespół Atari Teenage Riot – jednym z dwóch pierwszych pełnych albumów sygnowanych przez DHR był "1995" (później zatytułowany "Delete Yourself!") tego zespołu.
Wytwórnia organizowała koncerty Digital Hardcore Festival w kilku niemieckich miastach, oraz w słynnym berlińskim klubie Suicide Club. Gatunek muzyczny szybko zyskał popularność m.in. w Japonii, USA, Australii i w wielu krajach europejskich. Wielu artystów, powiązanych i niepowiązanych z Atari Teenage Riot, wydało za pośrednictwem DHR kilka albumów i minialbumów.
W 2000 roku po rozpadzie ATR i śmierci Carla Cracka, Digital Hardcore Recordings nie podpisało umów z nowymi artystami. Alec Empire wydał za pośrednictwem wytwórni kilka albumów, przy czym sporadycznie nowi muzycy wydali przez DHR swoje nowe płyty.
Za pośrednictwem DHR wydano dwie oficjalne kompilacje: "Harder Than the Rest" (1995) i "Riot Zone" (1997).

</doc>
<doc id="969601" url="https://pl.wikipedia.org/wiki?curid=969601" title="Roberto Fernández">
Roberto Fernández

Roberto, właśc. Roberto Fernández Bonillo (ur. 5 lipca 1962 w Betxí) – hiszpański piłkarz, grał w latach osiemdziesiątych.
Piłkarską karierę rozpoczął w 1977 roku w Villarreal CF. Następnie grał w CD Castellón, a od 1981 roku w klubie Valencia CF, a następnie przeniósł się do klubu katalońskiego FC Barcelona w roku 1986. W barwach FC Barcelona zdobył Puchar Króla w roku 1988 i 1990. Później grał jeszcze w Valencii w latach 1990–1995, Villarrealu w 1995–1999 i Córdoba CF, w której zakończył karierę w 2001 roku.
W reprezentacji Hiszpanii zagrał w 29 meczach w latach 1982–1991 i strzelił w nich 2 gole.

</doc>
<doc id="969602" url="https://pl.wikipedia.org/wiki?curid=969602" title="Minmi">
Minmi

Minmi ("Minmi") – opancerzony, roślinożerny dinozaur z grupy ankylozaurów.
Żył we wczesnej kredzie na terenach współczesnej Australii. Minmi był pierwszym dinozaurem pancernym znalezionym na półkuli południowej. Holotypem jest okaz QM F10329 z zachowanymi 11 kręgami grzbietowymi, pięcioma niekompletnymi żebrami, niekompletną dłonią, brzusznymi osteodermami i dwoma niezidentyfikowanymi elementami odkrytymi w osadach formacji Bungil w australijskim stanie Queensland. W swojej rewizji ankylozaurów Arbour i Currie (2016) stwierdzili, że holotyp "Minmi paravertebra" nie ma żadnych cech diagnostycznych, które nie występowałyby również u innych ankylozaurów; autorzy uznali ten gatunek za "nomen dubium".
Poza holotypem "M. paravertebra" za możliwe szczątki przedstawicieli rodzaju "Minmi" uznawano skamieniałości sześciu wczesnokredowych ankylozaurów z Australii. Jednym z tych okazów jest okaz QM F18101, prawie kompletny szkielet odkryty w osadach mułowca Allaru w Queensland, pierwotnie sklasyfikowany jako przedstawiciel rodzaju "Minmi" o niepewnej przynależności gatunkowej. Jest to najbardziej kompletna i najlepiej opracowana skamieniałość dinozaura pochodząca z Australii; okaz był umieszczony w twardej skale, którą rozpuszczono słabym kwasem, przy czym całkowite odsłonięcie szkieletu trwało kilka lat. Leahey i współpracownicy (2015) ustanowili ten okaz holotypem odrębnego gatunku "Kunbarrasaurus ieversi".

</doc>
<doc id="969604" url="https://pl.wikipedia.org/wiki?curid=969604" title="Choroba moyamoya">
Choroba moyamoya

Choroba moyamoya, choroba moya-moya (jap. もやもや病, dosł. mglisty, mętny, rozmyty) – rzadki zespół chorobowy o nieznanej etiologii, występujący głównie u młodych (dzieci i młodzi dorośli) Azjatów, powodujący niedrożność dużych tętnic wewnątrzczaszkowych, szczególnie końcowego odcinka tętnicy szyjnej wewnętrznej i tętnic środkowej i przedniej mózgu, doprowadzając do niedokrwienia ośrodkowego układu nerwowego, przebiegającego najczęściej pod postacią przemijających napadów niedokrwiennych, choć może również przebiegać jako udar mózgu lub krwotok mózgowy.
Patofizjologia.
U chorych stwierdza się pogrubienie błony wewnętrznej tętnic objętych procesem chorobowym, poza tym w błonie wewnętrznej można wykryć złogi lipidowe.
Stwierdza się także różnego stopnia zwężenia, aż do zamknięcia ich światła, w obrębie tętnic odchodzących od koła tętniczego Willisa. Wskutek zaburzeń krążenia, wtórnego względem tych zwężeń, dochodzi do rozwoju naczyń krążenia obocznego, które składają się na charakterystyczny obraz angiograficzny.
Etiologia.
Przyczyny choroby są nieznane. Objawy mogą pojawić się nagle u osoby dotychczas zdrowej. Opisywane są przypadki występujące rodzinnie (około 10%), w których postuluje się podłoże genetyczne, o wieloczynnikowym autosomalnym typie dziedziczenia. Ostatnie badania wskazują na związek locus 17q25 z tą chorobą.
Opisano również wiele przypadków współistnienia choroby moyamoya z następującymi jednostkami chorobowymi:
Objawy i przebieg.
Objawy nieco różnią się w zależności od wieku wystąpienia objawów chorobowych. U dzieci występują porażenie połowicze, ból głowy, zawroty głowy, drgawki, ruchy mimowolne, upośledzenie umysłowe. U dorosłych oprócz powyższych objawów ogólnych częstsze są objawy TIA oraz występowanie udarów mózgu i krwotoków podpajęczynówkowych.
Rozpoznanie.
Podstawą rozpoznania jest obraz angiograficzny mózgu, gdyż widoczne są na nim licznie rozwijające się naczynia krążenia obocznego, tworzące charakterystyczne dla tej choroby „kłęby dymu”.
Leczenie.
Nieznane jest leczenie przyczynowe, istnieją jednak ogólne zalecenia dotyczące terapii zachowawczej. W celu zapobiegania ryzyku udaru mózgu zalecane jest leczenie przeciwpłytkowe.
Leczenie antykoagulacyjne nie zostało zaaprobowane przez amerykańską Agencję Żywności i Leków, z uwagi na poważne ryzyko krwawienia podpajęczynówkowego.
W leczeniu stosuje się postępowanie neurochirurgiczne oparte na następujących procedurach operacyjnych:

</doc>
<doc id="969605" url="https://pl.wikipedia.org/wiki?curid=969605" title="Firth of Tay">
Firth of Tay

Firth of Tay (gael. "Linne Tatha") – zatoka Morza Północnego (Ocean Atlantycki) u wschodnich wybrzeży Szkocji. Uchodzi do niej najdłuższa rzeka Szkocji Tay. W zatoce położona jest jedna większa wyspa Mugdrum.
Przez Firth of Tay przerzucone są dwa mosty – Tay Road Bridge (drogowy, 2250 m długości) oraz Tay Rail Bridge (kolejowy, 3264 m długości).

</doc>
<doc id="969606" url="https://pl.wikipedia.org/wiki?curid=969606" title="Nintendo of America">
Nintendo of America



</doc>
<doc id="969611" url="https://pl.wikipedia.org/wiki?curid=969611" title="Paco Clos">
Paco Clos

Paco Clos właśc. Francisco Javier Clos Orozco (ur. 8 kwietnia 1960, w Mataró) – piłkarz hiszpański, występował na pozycji środkowego napastnika. Grał w klubie FC Barcelona i Real Murcia.
W sezonie 1984/1985 zdobył dla swojego klubu szesnaście bramek w Primera División, a w następnym sezonie - dwadzieścia.
Grał też w reprezentacji Hiszpanii, został wybrany na MŚ w Meksyku w roku 1986.
Linki zewnętrzne.
Statystyki w bazie BDFutbol

</doc>
<doc id="969613" url="https://pl.wikipedia.org/wiki?curid=969613" title="Monolofozaur">
Monolofozaur

Monolofozaur ("Monolophosaurus") to niewielki późnojurajski teropod, którego nazwa oznacza „jaszczur z jednym grzebieniem”. Żył on ok. 170 mln lat temu w Chinach. Mógł osiągać 5,71 m długości, 1,8 m wysokości i 700 kg wagi. Posiadał niewielki grzebień na czaszce (stąd nazwa). Osady w których został pochowany zdradzają obecność wody, co może świadczyć, że monolofozaur żył na brzegu jeziora lub oceanu. Jego klasyfikacja jest niepewna.
Materiał kopalny.
Szczątki monolofozaura odkryto w 1984 w pochodzących batonu-keloweju osadach formacji Wucaiwan w Chinach. Składają się z prawie kompletnego szkieletu oznaczonego jako (IVPP 84019). Zawiera on czaszkę z żuchwą (570 mm), osi (61,8 mm), trzeciego kręgu szyjnego (67,1 mm), czwartego kręgu szyjnego (69,3 mm), piątego kręgu szyjnego (70.6 mm), szóstego kręgu szyjnego (69,6 mm), siódmego kręgu szyjnego (67,8 mm), ósmego kręgu szyjnego (72,3 mm), dziewiątego kręgu szyjnego (68,4 mm), dziesiątego kręgu szyjnego (67,3 mm), większość żeber szyjnych, pierwszego kręgu grzbietowego (60 mm), drugiego kręgu grzbietowego (60,6 mm), trzeciego kręgu grzbietowego (60,9 mm), czwartego kręgu grzbietowego (65,5 mm), piątego kręgu grzbietowego (70 mm), szóstego kręgu grzbietowego (71,2 mm), siódmego grzbietowy kręg (74 mm), ósmego kręgu grzbietowego (79,6 mm), dziewiątego kręgu grzbietowego (79,5 mm), dziesiątego kręgu grzbietowego (78,8 mm), jedenastego kręgu grzbietowego (80,9 mm), dwunastego kręgu grzbietowego (81,5 mm), trzynastego kręgu grzbietowego (79,8 mm), żebra grzbietowego 1 - 13, kości krzyżowej (367,2 mm), pierwszego kręgu krzyżowego (82,8 mm), drugiego kręgu krzyżowego, (75,4 mm), trzeciego kręgu krzyżowego (67,4 mm), czwartego kręgu krzyżowego (69,5 mm), piątego kręgu krzyżowego (72,1 mm), pierwszego kręgu ogonowego (78 mm), drugiego kręgu ogonowego (76,1 mm), trzeciego kręgu ogonowego (74,2 mm), czwartego kręgu ogonowego (74,9 mm), piątego kręgu ogonowego (78,7 mm), szóstego kręgu ogonowego (78,5 mm), kości biodrowej (498 mm), kości łonowej (495 mm), kości kulszowych (390 mm).
Klasyfikacja.
Formalny opis "Monolophosaurus jiangi" został wydany przez Curriego i Zhao w 1994. Przed jego publikacją został określony w prasie w 1987 jako „"Jiangjunmiaosaurus"”. Dong w 1992 określił go jako „"Monolophosaurus jiangjunmiaoi"”, a Grady rok później jako „"Monolophosaurus dongi"”. Jednak M. jiangi nie został formalnie opisany pod żadną z tych trzech wymienionych nazw i są jego nieużywanymi synonimami. Zhao i Currie w opisie monolofozaura uznali go za bazalnego tetanura, lecz zasugerowali też, że może być on bazalnym allozaurem. Sereno i inni (1994) zaklasyfikowali go do rodziny Allosauridae, ale wiele innych autorów (Holtz, 1996; Holtz, 2000; Holtz i inni, 2004; Novas i inni, 2005; Yates, 2005) uważają go za bazalnego karnozaura. Holtz (1995) uznał monolofozaura za takson siostrzany dla aweteropodów. Carr (2006) uważa go za karnozaura, będącego kladem siostrzanym dla guanlonga, uważanego najczęściej za bazalnego tyranozauroida. Z analiz Bensona, Carrano i Brusatte (2010) oraz Bensona (2010) wynika, że "Monolophosaurus" był bazalnym przedstawicielem Megalosauroidea nienależącym do rodzin Megalosauridae, Spinosauridae ani Piatnitzkysauridae. Wreszcie z analizy Carrano, Bensona i Sampsona (2012) wynika, że "Monolophosaurus" był jednym z najbardziej bazalnych znanych tetanurów, nienależącym do Orionides (kladu obejmującego megalozauroidy, Avetheropoda, ich ostatniego wspólnego przodka i wszystkich jego potomków). Autorzy zastrzegli jednak, że wystarczy wydłużenie drzewa filogenetycznego o zaledwie jeden stopień w stosunku do najbardziej parsymonicznego aby uzyskać drzewo, na którym "Monolophosaurus" jest bazalnym megalozauroidem. Tak więc klasyfikacja tego teropoda nie jest do końca jasna.

</doc>
<doc id="969616" url="https://pl.wikipedia.org/wiki?curid=969616" title="Sebeș">
Sebeș

Sebeș (węg. "Szászsebes", niem. "Mühlbach") – miasto w środkowej Rumunii; w okręgu Alba; w południowym Siedmiogrodzie, w dolinie rzeki Maruszy.
Liczy 24 165 mieszkańców (2011). Merem miasta jest Dăncilă Adrian Alexandru.
W przeszłości Sebeș było jednym z siedmiu głównych miast Siedmiogrodu, założonych w XII w. przez osadników z Niemiec na terenie ówczesnego Królestwa Węgier. W rynku zachowany jest gotycki kościół z XIII-XV w., od XVI w. – ewangelicki (rum. "Biserica Evanghelică-Lutherană") z największym ołtarzem renesansowym na terenie Rumunii. Mimo że obecnie Niemcy stanowią zaledwie 1,5% ludności, w Sebeș obowiązują dwujęzyczne – rumuńskie i niemieckie nazwy ulic.
W mieście rozwinął się przemysł włókienniczy, drzewny, papierniczy, skórzany, futrzarski oraz spożywczy.

</doc>
<doc id="969619" url="https://pl.wikipedia.org/wiki?curid=969619" title="Pod Komorzą">
Pod Komorzą

Pod Komorzą – przysiółek wsi Stobno w Polsce, położony w województwie kujawsko-pomorskim, w powiecie tucholskim, w gminie Tuchola, na Pojezierzu Krajeńskim, nad południowym brzegiem jeziora Stobno. Wchodzi w skład sołectwa Stobno.
W latach 1975–1998 przysiółek administracyjnie należał do województwa bydgoskiego.

</doc>
<doc id="969621" url="https://pl.wikipedia.org/wiki?curid=969621" title="Aiud">
Aiud

Aiud (, ) – miasto w środkowej Rumunii; w okręgu Alba, w południowym Siedmiogrodzie. Liczy 22 495 mieszkańców (2011). Jest to drugie co do wielkości miasto okręgu.
W mieście rozwinął się przemysł spożywczy, drzewny, metalowych, materiałów budowlanych oraz odzieżowy. Ośrodek rzemieślniczy i winiarski.
W XIII wieku Siedmiogrodzcy Sasi osiedlili się na tych terenach i założyli osadę, o której pierwsza wzmianka pochodzi z 1293 roku. W średniowiecznych dokumentach nosi to węgierską nazwę Enietten lub Engeten (w dialekcie saksońskim także Angeten lub Anjet). Później pojawia się również współczesna niemiecka nazwa Straßburg. Podczas siedmiogrodzkiego powstania chłopskiego pod panowaniem Antal Budai Nagy ( rzym . Răscoala de la Bobâlna , „Powstanie Bobâlna”) w latach 1437-1438, Aiud zostało zajęte przez rebeliantów. W czasach reformacji w XVI wieku kalwinizm zakorzenił się w Aiud wśród wcześniej katolickich mieszkańców, podczas gdy Sasi z innych regionów Siedmiogrodu niemal jednogłośnie przeszli na luteranizm. Aiud stało się jednym z ośrodków kalwinizmu w Siedmiogrodzie, który skądinąd rozprzestrzenił się głównie wśród ludności węgierskiej (patrz Kościół Reformowany w Rumunii ). Zreformowani Sasi z Aiud mieli zatem bliskie kontakty ze swoimi węgierskimi współwyznawcami, a następnie stali się etnicznie i językowo madziaryzowani. Liceum kalwińskie założone w 1622 r. przez księcia Gábora Bethlena w Karlsburgu/Alba Iulia zostało przeniesione do Aiud/Strasburg w 1662 r. przez księcia Michała I Apafiego.
Demografia.
Skład etniczny według spisu z 2011 roku:

</doc>
<doc id="969622" url="https://pl.wikipedia.org/wiki?curid=969622" title="Stany Generalne (Holandia)">
Stany Generalne (Holandia)

Stany Generalne () – nazwa parlamentu kolejnych państw z terenów Niderlandów, a obecnie Holandii. Holenderskie Stany Generalne są parlamentem dwuizbowym – dzielą się na "Eerste Kamer" (izba wyższa) i "Tweede Kamer" (izba niższa). Siedzibą instytucji jest Haga.
Historia.
Pierwsze Stany Generalne zwołano 9 stycznia 1464 w Brugii. Kolejne spotkania przeważnie odbywały się w Brukseli. Po detronizacji Filipa II w 1581 Stany Generalne stały się zgromadzeniem narodowym Republiki Zjednoczonych Prowincji. Osobne zgromadzenia zaczęły formować się w południowej części Niderlandów. Oba parlamenty przerwały swoje istnienie na czas powołania Republiki Batawskiej przez Napoleona. Stany Generalne odrodziły się w 1815 roku jako organ władzy ustawodawczej Królestwa Zjednoczonych Niderlandów, a po 1867 (secesja Luksemburga; secesja Belgii – 1830) samodzielnego Królestwa Niderlandów.

</doc>
<doc id="969623" url="https://pl.wikipedia.org/wiki?curid=969623" title="Abram (Polska)">
Abram (Polska)

Abram – miejscowość w Polsce położona w województwie łódzkim, w powiecie piotrkowskim, w gminie Czarnocin, część wsi Tychów.
W latach 1975–1998 miejscowość administracyjnie należała do województwa piotrkowskiego.

</doc>
<doc id="969624" url="https://pl.wikipedia.org/wiki?curid=969624" title="Reggie Fils-Aimé">
Reggie Fils-Aimé

Reggie Fils-Aimé, właśc. Reginald Fils-Aimé (ur. 25 marca 1961) – amerykański przedsiębiorca, prezes i dyrektor zarządzający Nintendo of America, północnoamerykańskiego oddziału Nintendo – japońskiej firmy działającej w branży gier komputerowych do 15 kwietnia 2019 roku. Przed awansem był wiceprezesem wykonawczym w dziale sprzedaży i marketingu.
W maju 2004 zdobył popularność dzięki występowi na konferencji prasowej Nintendo podczas E³. Jego mowa rozpoczęła nową erę dla Nintendo i reszty przemysłu gier komputerowych. Reggiego nazwano wtedy „Regginatorem”.

</doc>
<doc id="969625" url="https://pl.wikipedia.org/wiki?curid=969625" title="Reginald Fils-Aime">
Reginald Fils-Aime



</doc>
<doc id="969626" url="https://pl.wikipedia.org/wiki?curid=969626" title="Petrila">
Petrila

 
Petrila – miasto w Rumunii, w Siedmiogrodzie, w okręgu Hunedoara. Liczy 24,5 tys. mieszkańców (2012). Rozwinęło się w XIX w. po założeniu w okolicy kopalni węgla kamiennego.

</doc>
<doc id="969628" url="https://pl.wikipedia.org/wiki?curid=969628" title="Francisco José Carrasco">
Francisco José Carrasco

Francisco José Carrasco (ur. 6 marca 1959 w Alicante) – piłkarz hiszpański grający na pozycji bocznego pomocnika.
Przez większość swojej kariery grał w katalońskim klubie FC Barcelona, w latach 1978–1989, a następnie przeniósł się do Francji do FC Sochaux-Montbéliard, gdzie grał w latach 1989–1992. Piłkarską karierę skończył w 1992. Grał też w Terrassa FC i UE Figueres.
W reprezentacji Hiszpanii wystąpił w 35 meczach. Był w kadrze Hiszpanów na Euro 80, Euro 84 i Mistrzostwa Świata 1986.

</doc>
<doc id="969631" url="https://pl.wikipedia.org/wiki?curid=969631" title="Bladowo-Wybudowanie">
Bladowo-Wybudowanie

Bladowo-Wybudowanie (do 2008 "Wybudowanie Bladowskie") – przysiółek wsi Bladowo w Polsce, położony w województwie kujawsko-pomorskim, w powiecie tucholskim, w gminie Tuchola, na Pojezierzu Krajeńskim. Wchodzi w skład sołectwa Bladowo.
W latach 1975–1998 przysiółek administracyjnie należał do województwa bydgoskiego.
Do 2007 nosił nazwę Wybudowanie Bladowskie.

</doc>
<doc id="969636" url="https://pl.wikipedia.org/wiki?curid=969636" title="Muszaur">
Muszaur

Muszaur ("Mussaurus") – rodzaj zauropodomorfa nienależącego do zauropodów, żyjącego na terenach dzisiejszej Ameryki Południowej. Gatunkiem typowym jest "M. patagonicus", opisany na podstawie skamieniałości kilku bardzo młodych osobników o długości ok. 20 cm oraz dwóch jaj odkrytych w osadach formacji Laguna Colorada w Argentynie. Osady formacji Laguna Colorada, w których odkryto jego skamieniałości, pierwotnie identyfikowano jako górnotriasowe (noryk); badanie z 2021 roku wykazało jednak, że są to osady dolnojurajskie (synemur). Otero i Pol (2013) zaliczyli do gatunku "M. patagonicus" niekompletne szkielety pozaczaszkowe co najmniej trzech osobników dorosłych i jednego dorastającego odkryte w osadach formacji Laguna Colorada. Skamieniałości te zostały opisane w 1980 roku przez Rodolfo Casamiquelę, który sklasyfikował je wówczas jako przedstawicieli rodzaju "Plateosaurus"; Otero i Pol (2013) stwierdzili jednak występowanie u opisanych przez Casamiquelę osobników autapomorfii "M. patagonicus" i na tej podstawie zaliczyli je do tego właśnie gatunku. Długość ciała dorosłych osobników opisanych przez Casamiquelę wynosiła ok. 3 metry.
Z analizy filogenetycznej przeprowadzonej przez Otero i Pola (2013) w oparciu o dane uzyskane dzięki badaniom nad osobnikami dorosłymi wynika, że "Mussaurus" był blisko spokrewniony z zauropodami. Na drzewie ścisłej zgodności jest on bliżej spokrewniony z zauropodami niż m.in. "Plateosaurus", rodzina Massospondylidae i "Anchisaurus"; jest on taksonem siostrzanym do kladu obejmującego zauropody oraz rodzaje "Aardonyx", "Leonerasaurus", "Camelotia" i "Melanorosaurus".

</doc>
<doc id="969638" url="https://pl.wikipedia.org/wiki?curid=969638" title="Myszozaur">
Myszozaur



</doc>
<doc id="969645" url="https://pl.wikipedia.org/wiki?curid=969645" title="Christopher Douglas">
Christopher Douglas

Christopher W. Douglas (ur. 29 sierpnia 1969 w Knoxville) – amerykański aktor telewizyjny i model.
Życiorys.
Wczesne lata.
Urodził się w Knoxville, w stanie Tennessee jako syn Jimmy’ego i Jacque Douglasów, ma pochodzenie szkockie, irlandzkie i ze strony matki czirokeskie. Po ukończeniu w 1987 Webb School, studiował medycynę na Uniwersytecie Stanowym Tennessee.
Kariera.
Rozpoczął pracę jako model reklamujący wyroby Versace czy Armaniego, brał udział w kampaniach reklamowych piwa "Miller Beer", kosmetyków Old Spice, produktów mleczarskich "American Dairy Association" oraz znalazł się na liście 50 Najpiękniejszych Chłopaków magazynu „YM”.
Na dużym ekranie zadebiutował rolą tytułowego bohatera w latach młodzieńczych w dramacie "Tiger Warsaw" (1988) z Patrickiem Swayze. Następnie trafił na mały ekran w jednym z odcinków sitcomu "Świat według Bundych" ("Married... with Children", 1994) oraz gościnnie wystąpił w serialu NBC "Saved by the Bell: The College Years", "Honor i obowiązek" ("Honor and Duty"), erotycznej serii "Pamiętnik Czerwonego Pantofelka" ("Red Shoe Diaries") z Davidem Duchovnym oraz teledysku Tori Amos „Cornflake Girl” (1994).
Sławę w Hollywood otworzyła mu rola Dylana Moody’ego w operze mydlanej ABC "Tylko jedno życie" ("One Life to Live", 1994-97). Pojawił się także niezależnym filmie sci-fi "Cyber rozbójnicy" ("Cyber Bandits", 1995) u boku Grace Jones. Najbardziej stał się jednak znany jako Antonio Brian Lopez-Fitzgerald w operze mydlanej NBC "Passions" (2001-2007).
Jego zainteresowania poza planem filmowym to łucznictwo, piesza wycieczka, kajakarstwo i fotografowanie.
Życie prywatne.
Był związany z Joyce. W 2007 poślubił Darcy.

</doc>
<doc id="969647" url="https://pl.wikipedia.org/wiki?curid=969647" title="Get at Me Dog">
Get at Me Dog

Get at Me Dog – singel amerykańskiego rapera DMX-a wydany 10 stycznia 1998 roku. Zapowiada on płytę It’s Dark and Hell Is Hot. Szybko zdobył popularność. 29 maja 1998 został zatwierdzony jako złoto przez RIAA 1.
Zawartość.
Get at Me Dog.
W "Get at Me Dog" gościnnie występuje Sheek Louch z grupy The Lox. Można go usłyszeć w wejściówce, refrenie i w trakcie zwrotek DMX-a. Podkład został wykonany przez Dame'a Grease'a dla Vacant Lot Productions i Ruff Ryders Entertainment z pomocą PK dla Ruff Ryders Entertainment. Nagrane w Chung King Studios, Hit Victory Studios przez D'Anthony Johnsona. Zawiera sample'a z "Everything Good to You" B.T. Express.
Tekst ostatniej zwrotki to użyty ponownie "East Coast Freestyle", będący dissem na 2Paca i raperów z zachodu. W "Get at Me Dog" słowa te zostały skierowane do K-Solo. Utwór kończy się skitem.
50 Cent nawiązuje do tego utworu dissując Sheeka w "Piggy Bank".
"Get at Me Dog" można usłyszeć w , w fikcyjnej stacji radiowej The Liberty Jam.
Tekst piosenki
Stop Being Greedy.
"Stop Being Greedy" to utwór o gniewnym nastroju. Podkład został skomponowany przez PK dla Ruff Ryders Entertainment z pomocą Grease'a dla Vacant Lot Productions i Ruff Ryders Entertainment. Nagrane w Power House Studios, Soundtracks Studios przez D'Anthony Johnsona. Zmiksowane przez DURO dla No Question Entertainment. Zawiera sample'a z "My Hero Is a Gun" M. Masseta.
W "Stop Being Greedy" DMX rapuje na dwa głosy i z dwóch różnych punktów widzenia - beztroski raper i biedny człowiek z ulicy. W klipie jeszcze bardziej podkreślono różnicę między nimi, w momencie, w którym DMX-raper mówi "I say to myself/Keep focus with this rap shit and pray for the wealth/I want the money and give me the honeys with big asses/The most expensive champagne you got in big glasses" i wszystkie te marzenia się spełniają. Fragmenty klipu związane z DMX-em w roli biedaka przedstawiają akcję zorganizowaną przez niego i jego przyjaciół, której celem jest prawdopodobnie zemsta (co można wywnioskować z tekstu) na nieznanym z nazwiska bogaczu. Wchodzą do domu przez okno i gonią milionera po całej jego posiadłości. Pod koniec klipu szczują go psem.
Tekst piosenki

</doc>
<doc id="969651" url="https://pl.wikipedia.org/wiki?curid=969651" title="Richard Masur">
Richard Masur

Richard D. Masur (ur. 20 listopada 1948 w Nowym Jorku) – amerykański aktor i reżyser telewizyjny i filmowy. Wystąpił w ponad 80 filmach. Przez dwie kadencje (w latach 1995-99) sprawował urząd przewodniczącego Stowarzyszenia Aktorów Filmowych.
Życiorys.
Wczesne lata.
Urodził się w Nowym Jorku w żydowskiej rodzinie jako syn farmaceutki Claire i nauczyciela szkoły średniej Jessego Masura. Wychowywał się w Yonkers z bratem Judith.
Ukończył P.S. 28, Walt Whitman Junior High School i Roosevelt High School w Yonkers. Studiował aktorstwo w Yale School of Drama w New Haven w Connecticut.
Kariera.
W 1973 roku zadebiutował na Broadwayu w Long Wharf Theatre jako Jack Stringer w przedstawieniu "Szatnia" ("The Changing Room") z Johnem Lithgow. Na New York Shakespeare Festival 1973 grał z Mitzi E. Newhouse Theatre w komedii Williama Shakespeare’a "Troilus i Kresyda" w podwójnej roli Menelausa i Ajaxa. Występował także na deskach Los Angeles Classic Theatre Works.
Po gościnnym udziale w serialu CBS "The Waltons" ("Waltonowie", 1974) i sitcomie "All in the Family" (1974), trafił do sitcomu CBS "Rhoda" (CBS, 1974-78) jako Nick Lobo. W komedii sensacyjnej "Prawo jazdy" ("License to Drive", 1988) wystąpił jako ojciec Coreya Haima.
W styczniu 2006 przyjął rolę Jesse'go Johnsona w operze mydlanej "Wszystkie moje dzieci" ("All My Children").
Życie prywatne.
24 września 1976 ożenił się z Freddą Weiss, z którą rozwiódł się 6 lipca 2004. 7 sierpnia 2004 poślubił Eileen Henry.

</doc>
<doc id="969652" url="https://pl.wikipedia.org/wiki?curid=969652" title="Piotruś Pan (film 2003)">
Piotruś Pan (film 2003)

Piotruś Pan (ang. "Peter Pan", 2003) – amerykańsko-brytyjski film fabularny, familijny w reżyserii P. J. Hogana. Scenariusz oparto na powieści J. M. Barriego pod tym samym tytułem.
Fabuła.
Film opowiada historię Piotrusia Pana, który pewnego dnia zjawia się z maleńką wróżką Dzwoneczkiem w domu państwa Darlingów. Chłopiec zabiera dzieci do magicznej Nibylandii, gdzie przeżywają niesamowite przygody, ale muszą też stawić czoła złemu kapitanowi Hakowi.
Wersja polska.
Opracowanie: Start International Polska
Reżyseria: Elżbieta Kopocińska-Bednarek
Dialogi: Katarzyna Wojsz
Dźwięk i montaż: Hanna Makowska
Kierownictwo produkcji: Paweł Araszkiewicz
Udział wzięli:
Lektor: Jarosław Budnik

</doc>
<doc id="969656" url="https://pl.wikipedia.org/wiki?curid=969656" title="Alberto Andrade">
Alberto Andrade

Alberto Manuel Andrade Carmona (ur. 24 grudnia 1943 w Limie, zm. 19 czerwca 2009), peruwiański polityk, alkad Limy od 1996 do 2002.
Studiował prawo na Uniwersytecie Św. Marka, wspomagał Popularną Partię Chrześcijańska do momentu gdy założył własną partię - Somos Perú. Były burmistrz dzielnicy Miraflores. Jego kadencja spowodowała rozwój dzielnicy, a po nim jego brat Fernando Andrade został burmistrzem Miraflores).
W 1995 wygrał wybory na alkada Limy, a urząd objął na początku 1996. Najważniejszymi jego projektami były:
W 1998 został na nowo wybrany na alkada. W 2000 wystartował w wyborach prezydenckich przeciwko aktualnemu prezydentowi - Alberto Fujimori. Otrzymał zaledwie 3% głosów i kontynuował kadencję alkada.
W 2002 po raz trzeci wystartował w wyborach na alkada. Obiecywał modernizację transportu. Przegrał na rzecz Luisa Castañeda Lossio z Partii Jedności Narodowej.
W wyborach w 2006 ubiegał się o urząd wiceprezydenta. Nie udało mu się to. Został natomiast członkiem Kongresu.

</doc>
<doc id="969657" url="https://pl.wikipedia.org/wiki?curid=969657" title="Koloradizaur">
Koloradizaur

Koloradizaur ("Coloradisaurus brevis") – roślinożerny prozauropod z nadrodziny plateozaurów ("Plateosauria").
Nazwa pochodzi od gór Los Colorados w Argentynie, gdzie go znaleziono.
Żył w okresie późnego triasu (ok. 221-210 mln lat temu) na terenach Ameryki Południowej. Długość ciała do 3-4 m. Jego szczątki znaleziono w Argentynie.
Przypuszcza się, że młode, świeżo wyklute osobniki, które zaliczono do rodzaju muszaur, mogły być w istocie koloradizaurami.

</doc>
<doc id="969661" url="https://pl.wikipedia.org/wiki?curid=969661" title="Objaw Gowersa">
Objaw Gowersa

Objaw Gowersa (ang. Gowers' sign) – objaw chorobowy występujący w przypadku osłabienia siły mięśni kończyny dolnej między innymi wskutek ich bezpośredniego uszkodzenia (np. w dystrofii mięśniowej Duchenne’a) lub uszkodzenia obwodowego układu nerwowego (np. w rdzeniowym zaniku mięśni) i innych chorobach (np. zapaleniu wielomięśniowym, młodzieńczym idiopatycznym zapaleniu stawów, zapaleniu krążków międzykręgowych i sarkoglikanopatii).
W przypadku dodatniego objawu Gowersa, pacjent podczas podnoszenia się z pozycji leżącej wspomaga ten proces najpierw opierając się rękoma o podłoże, następnie o swoje kolana, a w przypadku znacznego osłabienia mięśni także o wyżej położone części kończyny dolnej.
Opisał go brytyjski neurolog William Richard Gowers.

</doc>
<doc id="969662" url="https://pl.wikipedia.org/wiki?curid=969662" title="Taris">
Taris



</doc>
<doc id="969665" url="https://pl.wikipedia.org/wiki?curid=969665" title="Carmarthen (zatoka)">
Carmarthen (zatoka)

Carmarthen (ang. "Carmarthen Bay", wal. "Bae Caerfyrddin") – zatoka u południowo-zachodniego wybrzeża Walii (Wielka Brytania), stanowiąca część Kanału Bristolskiego (Ocean Atlantycki). Oblewa od południowego wschodu półwysep Pembroke, a od zachodu półwysep Gower. Nad zatoką położone są miejscowości Tenby i Saundersfoot, obie na jej zachodnim wybrzeżu. Uchodzą do niej rzeki Towy (Tywi), Taf oraz Loughor (Llwchwr), tworząc estuaria. W zachodniej części zatoki znajduje się wyspa Caldey. 

</doc>
<doc id="969669" url="https://pl.wikipedia.org/wiki?curid=969669" title="Lista 500 utworów wszech czasów magazynu Rolling Stone">
Lista 500 utworów wszech czasów magazynu Rolling Stone

Lista 500 utworów wszech czasów czasopisma „Rolling Stone” (oryg. "Rolling Stone’s 500 Greatest Songs of All Time") – lista 500 najlepszych utworów muzycznych wszech czasów, opublikowana przez amerykańskie czasopismo „Rolling Stone” w listopadzie 2004 roku, ponownie w 2010 i 2021 roku. Lista została utworzona przez 172 muzyków i krytyków muzycznych.
Rok 2004 i Rok 2010.
2004.
Zestawienie zawierało piosenki artystów amerykańskich (357), brytyjskich (117), irlandzkich (12), kanadyjskich (10), jamajskich (7), australijskich (2) oraz szwedzkich i francuskich (po 1). Na liście znalazł się tylko jeden utwór nieanglojęzyczny – „La Bamba” Ritchie Valensa i zaledwie 3 utwory pochodzące z XXI wieku. Najstarszym utworem jest „Rollin’ Stone” Muddy’ego Watersa (1948), a najnowszym „Hey Ya!” Outkast (2003).
Najwięcej miejsc na liście, bo aż 23, zajmowały utwory zespołu The Beatles. Poniżej czołówka rankingu artystów, pod względem liczby utworów na liście:
2010.
Zaktualizowana lista zawierała niezmienione 25 pierwszych miejsc, dodanych zostało 26 nowych utworów - z wyjątkiem utworu „Juicy” rapera o pseudonimie The Notorious B.I.G. wydanego w 1994 roku, wszystkie nowe utwory ukazały się w XXI wieku.
Do zestawienia zostały dodane dodatkowo dwa utwory U2 i dwa utwory Jaya-Z.
Rok 2021.
Najwięcej utworów umieszczonych na liście pochodzi z lat 70. (144), następnie lat 60. (108), potem lat 80. (80) i lat 90. (70). W zestawieniu pojawiły się trzy utwory wydane w drugiej dekadzie XXI wieku.
Znajdujący się na dziewiątym miejscu utwór „Dreams” grupy Fleetwood Mac pojawił się na liście po raz pierwszy.
Najwięcej miejsc na liście w 2021 roku:
Linki zewnętrzne.
Oficjalna strona listy: miejsca 1–100, 101–200, 201–300, 301–400, 401–500 (zarchiwizowane w Internet Archive) 

</doc>
<doc id="969673" url="https://pl.wikipedia.org/wiki?curid=969673" title="Lyme Bay">
Lyme Bay

Lyme Bay – zatoka u południowych wybrzeży Anglii (Wielka Brytania), pomiędzy Start Bay na zachodzie a wyspą Portland na wschodzie, stanowi część kanału La Manche. Nad zatoką położone są hrabstwa Devon i Dorset. Jest częścią Wybrzeża Jurajskiego.

</doc>
<doc id="969678" url="https://pl.wikipedia.org/wiki?curid=969678" title="Nic Endo">
Nic Endo

Nic Endo (ur. 7 stycznia 1976 w Wichita Falls w Teksasie) – amerykańska producentka muzyki elektronicznej związana z nurtem digital hardcore. Od 1997 roku członkini zespołu Atari Teenage Riot.
Życiorys.
Jej ojciec jest Niemcem, a matka Japonką. Urodziła się w Teksasie. W latach 1994-1996 mieszkała we Frankfurcie nad Menem, później przeniosła się do Berlina. W 1997 dołączyła do Atari Teenage Riot. Uczestniczyła w trasach koncertowych zespołu oraz brała udział w nagrywaniu płyty "60 Second Wipe Out". Po rozwiązaniu Atari Teenage Riot w 2000 roku więcej uwagi poświęciła swym projektom solowym. Do momentu reaktywowania zespołu dziesięć lat później współpracowała z Alekiem Empire przy kilku jego albumach i w trasach koncertowych.
W 2009 roku opublikowała na kanale YouTube utwór "Sanctuary" z materiałem video nagranym w latach 70. przez jej ojca, pilota wojskowego. "Sanctuary" miało być z zamierzenia zapowiedzią drugiego albumu solowego Nic Endo, który do dnia dzisiejszego się nie ukazał.
W 2010 roku przejęła rolę głównej kobiecej wokalistki w Atari Teenage Riot po odejściu Hanin Elias.
Wśród swoich inspiracji wymienia Alice Coltrane, Jamesa Chance'a, Milesa Davisa, Jimiego Hendriksa, Destroy All Monsters, Freddiego Hubbarda, Led Zeppelin, Mayę Deren, Johna Coltrane'a, Brainticket, The Velvet Underground, The Doors, Neu! i Sun Ra.

</doc>
<doc id="969679" url="https://pl.wikipedia.org/wiki?curid=969679" title="Nanotyran">
Nanotyran

Nanotyran ("Nanotyrannus lancensis") – rodzaj dinozaura z rodziny tyranozaurów (Tyrannosauridae).
Żył w późnej kredzie na terenach Ameryki Północnej. Długość ciała ponad 5 m. Jego szczątki znaleziono stanie Montana (USA). Prawdopodobnie polował stadnie.
Nanotyran jest uważany niekiedy za młodego osobnika z gatunku "Tyrannosaurus rex" lub gatunek należący do rodzaju "Tyrannosaurus". Są jednak pewne różnice w budowie czaszki – ma węższy kształt, a w paszczy jest więcej zębów.

</doc>
<doc id="969680" url="https://pl.wikipedia.org/wiki?curid=969680" title="Jaskinia Kryspinowska">
Jaskinia Kryspinowska

Jaskinia Kryspinowska – jaskinia położona na terenie Wyżyny Krakowsko-Częstochowskiej, w gminie Liszki, we wsi Kryspinów, w pobliżu Krakowa.
Otwór jaskini znajduje się w małym leju na dnie niewielkiego, nieczynnego kamieniołomu. Otwór ten odsłonięto prawdopodobnie na początku XX wieku podczas eksploatacji wapienia. Pierwsza wzmianka o jaskini pochodzi z 1920 roku. W 1987 została oficjalnie uznana pomnikiem przyrody nieożywionej.

</doc>
<doc id="969681" url="https://pl.wikipedia.org/wiki?curid=969681" title="Dąbkowice (województwo wielkopolskie)">
Dąbkowice (województwo wielkopolskie)

Dąbkowice – wieś w Polsce, położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 Dąbkowice administracyjnie należały do województwa pilskiego.
Przed 2023 r. miejscowość była częścią wsi Kamienica.

</doc>
<doc id="969683" url="https://pl.wikipedia.org/wiki?curid=969683" title="Tommaso Bernetti">
Tommaso Bernetti

Tommaso Bernetti (ur. 29 grudnia 1779 – zm. 21 marca 1852) – kardynał, gubernator Rzymu. 1840-1852 wicekanclerz stojący na czele Kancelarii Apostolskiej.
Pełnił funkcję sekretarza stanu Stolicy Apostolskiej w latach 1828-1829 i 1831-1836. Kreację kardynalską przyjął w 1826, a sakrament święceń w 1839. 22 września 1826 kawaler Orderu Orła Białego.

</doc>
<doc id="969684" url="https://pl.wikipedia.org/wiki?curid=969684" title="Dębina (powiat wągrowiecki)">
Dębina (powiat wągrowiecki)

Dębina – osada leśna w Polsce położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 miejscowość administracyjnie należała do województwa pilskiego.
Zobacz też: Dębina

</doc>
<doc id="969687" url="https://pl.wikipedia.org/wiki?curid=969687" title="Jakubowo (powiat wągrowiecki)">
Jakubowo (powiat wągrowiecki)

Jakubowo – wieś w Polsce, położona w województwie wielkopolskim, w powiecie wągrowieckim, w gminie Wągrowiec
Wieś leży nad rzeką Wełną. Wchodzi w skład sołectwa Runowo.
W latach 1975–1998 Jakubowo administracyjnie należało do województwa pilskiego.
Przed 2023 r. miejscowość była częścią wsi Runowo.
W 2000 r. w Jakubowie mieszkało 89 osób.
Dawniej wchodziła w skład dóbr siernickich. W 1881 r. we wsi było 13 domów, 106 mieszkańców (24 katolików, 82 ewangelików). Poczta i stacja były w Rogoźnie oddalonym o 5 km. W 1885 r. we wsi było 14 domów. Obszar wsi obejmował 600 mórg.
W 1921 r. Jakubowo było wsią włościańską. Mieszkały w niej 94 osoby, w 1926 r.- 91, w tym 31 Niemców. W 1999 r. we wsi było 6 gospodarstw i kilka domów. We wsi jest przystanek autobusowy. Szkołę zlikwidowano. Droga jest utwardzona. 

</doc>
<doc id="969695" url="https://pl.wikipedia.org/wiki?curid=969695" title="Nekenzaur">
Nekenzaur

Nekenzaur ("Neuquensaurus australis") – dinozaur z rodziny tytanozaurów (Titanosauridae).
Żył w epoce późnej kredy (ok. 71 mln lat temu) na terenach Ameryki Południowej. Długość ciała 10-15 m. Jego szczątki znaleziono w Argentynie i Urugwaju.

</doc>
<doc id="969696" url="https://pl.wikipedia.org/wiki?curid=969696" title="Manna (film)">
Manna (film)

Manna – polski offowy film komediowy (pierwszy thriller psychiatryczny) z 2006 roku w reżyserii Huberta Gotkowskiego.
Film, pomimo obaw autorów, stał się jednym z najgłośniejszych tytułów kina offowego, zaś Maciej Ślesicki postanowił wyprodukować jego profesjonalny remake.
Opis fabuły.
Marcin budzi się w środku lasu, w tajemniczym samochodzie. Nie wie dlaczego, skąd i po co się tam znalazł. Po chwili dowiaduje się, że nie tylko on znajduje się w takiej sytuacji. Dość szybko przekonuje się, że w lesie dzieją się dziwne rzeczy.

</doc>
<doc id="969697" url="https://pl.wikipedia.org/wiki?curid=969697" title="Jankowo (powiat wągrowiecki)">
Jankowo (powiat wągrowiecki)

Jankowo – osada w Polsce położona w województwie wielkopolskim, w powiecie wągrowieckim, w gminie Wągrowiec. 
W latach 1975–1998 miejscowość administracyjnie należała do województwa pilskiego.

</doc>
<doc id="969700" url="https://pl.wikipedia.org/wiki?curid=969700" title="Bronchofonia">
Bronchofonia

Bronchofonia – rodzaj zjawiska akustycznego, możliwego do wywołania podczas osłuchiwania klatki piersiowej.
Podczas osłuchiwania klatki piersiowej prosi się badanego o wypowiedzenie kilku zdań. W przypadku obecności stanu zapalnego i nacieku zapalnego występuje wzmożenie przewodnictwa mowy i wrażenie wzmocnienia głosu. Podobne zjawisko występuje podczas szeptu - zwane jest jednak wówczas pektorylokwią.
W tych samych powstaje również zjawisko egofonii, czyli tzw. objaw koziego beku, charakteryzujący się bardziej nosowym dźwiękiem samogłoski "i", który przyjmuje brzmienie bliższe "eejj".

</doc>
<doc id="969702" url="https://pl.wikipedia.org/wiki?curid=969702" title="Pektorylokwia">
Pektorylokwia



</doc>
<doc id="969703" url="https://pl.wikipedia.org/wiki?curid=969703" title="Softbank SA">
Softbank SA



</doc>
<doc id="969706" url="https://pl.wikipedia.org/wiki?curid=969706" title="Objaw koziego beku">
Objaw koziego beku



</doc>
<doc id="969707" url="https://pl.wikipedia.org/wiki?curid=969707" title="Zărnești">
Zărnești

Zărneşti () – miasto w środkowej Rumunii; w okręgu Braszów, w Siedmiogrodzie, zamieszkane przez 28 tys. mieszkańców (2006). Merem miasta od 1996 jest Gheorghe Lupu, członek Partii Demokratycznej.

</doc>
<doc id="969709" url="https://pl.wikipedia.org/wiki?curid=969709" title="Mikołaj Luksemburski">
Mikołaj Luksemburski

Mikołaj Luksemburski (ur. 1322 w Pradze, zm. 30 lipca 1358 w Belluno) – w latach 1349-1350, biskup Naumburg (Saale), a następnie w latach 1350-1358 patriarcha Akwilei.
Nieślubny syn króla Czech Jana Luksemburskiego. O jego matce brak wiadomości.
7 stycznia 1349 został biskupem Naumburg (Saale), a już w 1350 patriarchą Akwilei. Działał także jako dyplomata reprezentujący interesy Luksemburgów.

</doc>
<doc id="969710" url="https://pl.wikipedia.org/wiki?curid=969710" title="Egipskie zapalenie spojówek">
Egipskie zapalenie spojówek



</doc>
<doc id="969711" url="https://pl.wikipedia.org/wiki?curid=969711" title="Kurki (Przysieka)">
Kurki (Przysieka)

Kurki – część wsi Przysieka w Polsce położona w województwie wielkopolskim, w powiecie wągrowieckim, w gminie Wągrowiec. 
W latach 1975–1998 Kurki administracyjnie należały do województwa pilskiego.

</doc>
<doc id="969714" url="https://pl.wikipedia.org/wiki?curid=969714" title="Comănești">
Comănești

Comănești – miasto w Rumunii (okręg Bacău, Mołdawia). Liczy 19,5 tys. mieszkańców (2011).
W Comănești odbywa się w Sylwestra coroczna parada nazywana "świętem niedźwiedzi" – uczestnicy parady przebierają się za te zwierzęta, co wedle dawnych wierzeń miało odpędzać złe siły.
W mieście rozwinął się przemysł drzewny, chemiczny oraz spożywczy.
Z Comănești pochodzi Brianna Turner, rumuńska wioślarka.

</doc>
<doc id="969715" url="https://pl.wikipedia.org/wiki?curid=969715" title="Nemegtozaur">
Nemegtozaur

Nemegtozaur ("Nemegtosaurus mongoliensis") – zauropod z grupy tytanozaurów, z rodziny nemegtozaurów (Nemegtosauridae).
Żył w epoce późnej kredy na terenach Azji. Długość ciała ok. 7 m. Jego szczątki znalazł w Chinach i Mongolii polski paleontolog Aleksander Nowiński.

</doc>
<doc id="969716" url="https://pl.wikipedia.org/wiki?curid=969716" title="Petr Gandalovič">
Petr Gandalovič

Petr Gandalovič (ur. 15 sierpnia 1964 w Pradze) – czeski polityk, samorządowiec i dyplomata, działacz Obywatelskiej Partii Demokratycznej (ODS), parlamentarzysta, minister rozwoju regionalnego (2006–2007) i rolnictwa (2007–2009).
Życiorys.
W 1987 ukończył studia na wydziale matematyczno-fizycznym Uniwersytetu Karola w Pradze i rozpoczął pracę jako nauczyciel fizyki w szkole średniej w mieście Uście nad Łabą. W 1989 współtworzył miejskie struktury Forum Obywatelskieego. Między 1990 a 1992 był deputowanym do Zgromadzenia Federalnego Czechosłowacji. W 1991 znalazł się wśród założycieli Obywatelskiej Partii Demokratycznej.
W latach 1992–1994 pełnił funkcję wiceministra środowiska naturalnego Republiki Czeskiej. Od 1994 do 1997 pracował w Ministerstwie Spraw Zagranicznych jako doradca ministra, między 1997 a 2002 zajmował stanowisko konsula generalnego Czech w Nowym Jorku.
W 2002 został radnym, a następnie prezydentem Uścia nad Łabą. W 2006 uzyskał mandat posła do Izby Poselskiej, który wykonywał do 2010. W pierwszym rządzie Mirka Topolanka od września 2006 do stycznia 2007 sprawował urząd ministra rozwoju regionalnego. W drugim gabinecie tegoż premiera do maja 2009 był ministrem rolnictwa.
W 2011 objął stanowisko ambasadora Czech w Stanach Zjednoczonych. W 2017 został natomiast stałym przedstawicielem przy Organizacji Bezpieczeństwa i Współpracy w Europie.
Petr Gandalovič jest żonaty, ma trójkę dzieci.

</doc>
<doc id="969719" url="https://pl.wikipedia.org/wiki?curid=969719" title="Andrzej Kotula (1822–1891)">
Andrzej Kotula (1822–1891)

Andrzej Kotula (ur. 10 lutego 1822 w Grodziszczu, zm. 10 października 1891 w Cieszynie) – polski prawnik, działacz narodowy na Śląsku Cieszyńskim.
Życiorys.
Urodził się jako szósty z trzynaściorga dzieci Józefa, chałupnika, i Marii z Kasparków. Ukończył kolejno ewangelicką szkołę trywialną w Grodziszczu, gimnazjum ewangelickie na Wyższej Bramie w Cieszynie, liceum w Bratysławie i studia prawnicze w Wiedniu. W 1848 roku brał udział w Zjeździe Słowiańskim w Pradze. 2 czerwca 1848 roku wraz z Pawłem Stalmachem, także delegatem Śląska Cieszyńskiego, zaprotestowali przeciwko włączeniu ich do sekcji czeskiej i będąc Polakami chcieli siedzieć w sekcji polskiej.
Z powodu uczestnictwa w Zjeździe Słowiańskim w 1849 roku odrzucono jego kandydaturę na stanowisko profesora przyrody w gimnazjum ewangelickim w Cieszynie.
W takiej sytuacji pracował jako auskultant sądowy w Cieszynie. Później był urzędnikiem gruntowym w Ipoly-Ságh na Słowacji. Starsi autorzy podają, że jako taki pracował w latach 1850-1862, obecnie pobyt Kotuli na Węgrzech datuje się na lata 1853-1857.
Po powrocie na Śląsk Cieszyński był notariuszem we Frysztacie, a od 1867 roku w Cieszynie. Pod kryptonimem J. Gr. (tj. Jędrzej Grodziszczanin) publikował artykuły w "Tygodniku Cieszyńskim" i "Gwiazdce Cieszyńskiej". W tym drugim piśmie "rozwijał kampanię o wprowadzenie języka polskiego do szkół i urzędów, przekonując chłopów o konieczności oświaty oraz drukując utwory literackie". Był jednym z założycieli Czytelni Ludowej oraz w 1885 współzałożycielem polskiej organizacji edukacyjnej Macierzy Ziemi Cieszyńskiej.
Był autorem pamiętnika poetyckiego (zbioru ponad 60 utworów) zatytułowanego "Szkoła polszczyzny lub Dziennik poświęcony ćwiczeniu się w języku macierzyńskim".
Rodzina.
11 lutego 1850 roku poślubił Annę z Tetlów. Z tego małżeństwa pochodzili:

</doc>
<doc id="969724" url="https://pl.wikipedia.org/wiki?curid=969724" title="Motru">
Motru

 
Motru – miasto w Rumunii, w okręgu Gorj. Liczy 27 tys. mieszkańców (2006).

</doc>
<doc id="969728" url="https://pl.wikipedia.org/wiki?curid=969728" title="Migueli">
Migueli



</doc>
<doc id="969730" url="https://pl.wikipedia.org/wiki?curid=969730" title="Ornitodesm">
Ornitodesm

Ornitodesm ("Ornithodesmus cluniculus") – niewielki teropod z rodziny ornitodesmów (Ornithodesmidae).
Żył w epoce wczesnej kredy (ok. 130 mln lat temu) na terenach współczesnej Europy. Jego szczątki znaleziono Wielkiej Brytanii.

</doc>
<doc id="969731" url="https://pl.wikipedia.org/wiki?curid=969731" title="Moinești">
Moinești

Moinești – miasto w Rumunii (okręg Bacău, Mołdawia). Liczy 28 tys. mieszkańców (2006).
W Moinești urodzili się m.in.:

</doc>
<doc id="969732" url="https://pl.wikipedia.org/wiki?curid=969732" title="Ricardo Belmont Cassinelli">
Ricardo Belmont Cassinelli

Ricardo Belmont Cassinelli (ur. 29 sierpnia 1945 w Limie) – właściciel peruwiańskiej sieci telewizyjnej oraz polityk. Alkad Limy od 1990 do 1995. Popularnie nazywany "El Hermanón" (Wielki Brat) z powodu sympatyczności oraz "El Colora'o" (Kolorowy) z powodu rudych włosów.
Kariera.
Ricardo Belmont to syn Ricardo Belmont Barra, który założył TV Bego Excelsior (Kanał 11 w Peru) w 1967. Do TV Bego Excelsior należy Excelsior FM Radio (104.7 FM w Peru). Młodszy Belmont był zapalonym sportowcem. Szczególnie interesowała go piłka nożna i boks. Jego sportowe pasje pomogły mu później w wyborach na Burmistrza Limy. Startując na drugą kadencję powiedział "Druga połowa dopiero się zacznie, to praca przeciwko słowie. Wybierzcie drzewo (jego symbol), a wygramy wszyscy." Był wcześniej dziennikarzem.
W 1986 przejął Kanał 11 i zmienił jego nazwę na Red Bicolor de Comunicaciones inicjały stacji miały pokrywać się z inicjałami Belmonta. Nadawał od południa do północy pokazując głównie północno-amerykańskie programy: Bonanza, Get Smart, Bravestarr oraz The Twilight Zone (wersja z 1985). Istniało kilka produkcji RBC, między innymi Club 110 (peruwiańska wersja Family Feud), Habla el Pueblo – własny talk-show Belmonta oraz Mirando la Música program z wideoklipami muzycznymi. W końcu lat 80' RBC zaczęło rozbudowywać swoje usługi. RBC Radio 980 AM było najpopularniejszym kanałem sportowym, podczas gdy 91.9 FM było alternatywą dla Excelsior FM Radio, w którym można było usłyszeć tylko salsę i muzykę tropikalną.
Polityka.
W 1990 ogłosił swoją kandydaturę do wyborów na alkada Limy. Jego partia polityczna, OBRAS (Pracujący) nawoływała do prac publicznych, podniesienia poziomu życia i nowoczesności. Według Belmonta sprawy te zaniedbał Jorge del Castillo Gálvez, który według niego bardziej był reprezentantem prezydenta Alana García niż prawdziwym alkadem. Chociaż poparł kandydaturę prezydencką Mario Vargas Llosa, wybrał opozycyjne stanowisko wobec kandydata partii Llosa na alkada Limy - Juana Inchaustegui. Charyzma Belmonta pomogła mu w zdobyciu głosów większości wyborców.
Belmont i nowy prezydent Alberto Fujimori byli postrzegani za przyjaciół i współpracowników. Głównie ze względu na to, że obaj byli oficjalnie bezpartyjni. Prawdziwa przyjaźń i zdolności przekonywające Belmonta spowodowały, że uzyskał on pieniądze na projekty reklamowane podczas kampanii wyborczej.
Ukończył większość z tych projektów, mianowicie:
Wybrany na drugą kadencję w 1994, Belmont przestał współpracować z Alberto Fujimorim. Partia prezydenta uchwaliła Dekret Nr. 776, który zmuszał alkadów do oddawania pieniędzy miasta i prowincji do niższych i biedniejszych szczebli administracyjnych. Zatrzymało to organizowanie prac publicznych. Dawni pracownicy zaczęli strajkować, a jego popularność spadła.

</doc>
<doc id="969733" url="https://pl.wikipedia.org/wiki?curid=969733" title="Orăștie">
Orăștie

Orăștie – (węg. "Szászváros", niem. "Broos", język Sasów siedmiogrodzkich "Bros", łac. "Saxopolis") miasto w Rumunii, w okręgu Hunedoara, w Siedmiogrodzie. Liczy 23,4 tys. mieszkańców (2010), leży nad Maruszą. Miasto znane jest z pobliskich fortec dackich wpisanych na listę światowego dziedzictwa UNESCO.
W mieście rozwinął się przemysł spożywczy, drzewny, metalowy oraz odzieżowy.

</doc>
<doc id="969736" url="https://pl.wikipedia.org/wiki?curid=969736" title="Kena">
Kena



</doc>
<doc id="969737" url="https://pl.wikipedia.org/wiki?curid=969737" title="Uranozaur">
Uranozaur

Uranozaur, ouranozaur ("Ouranosaurus nigeriensis") – dinozaur z nadrodziny hadrozauroidów (Hadrosauroidea).
Nazwa "Ouranosaurus nigeriensis" oznacza "nigerski odważny jaszczur".
Żył w okresie kredy dolnej (ok. 110 mln lat temu) na terenach zachodniej Afryki (głównie na pustyniach). Długość ciała wynosiła 7 - 8.3 m, ciężar ok. 4 t. Jego szczątki znaleziono w 1966 r. w Nigrze. Na grzbiecie miał żagiel półmetrowej wysokości. Mógł służyć do odstraszania drapieżników, jeżeli był jaskrawo ubarwiony, albo do regulacji temperatury ciała. Miał też kolec na kciuku, podobnie jak iguanodon, ale mniejszy.

</doc>
<doc id="969740" url="https://pl.wikipedia.org/wiki?curid=969740" title="Gherla">
Gherla

Gherla (węg. "Szamosújvár", orm. "Հայաքաղաք", niem. "Neuschloss" lub "Armenierstadt") – miasto w Rumunii, w okręgu Kluż, w Siedmiogrodzie. Liczy 27 tys. mieszkańców (2006). W roku 1700 Ormianie siedmiogrodzcy otrzymali zgodę cesarza Leopolda na budowę własnego miasta - Armenopolis. 

</doc>
<doc id="969741" url="https://pl.wikipedia.org/wiki?curid=969741" title="Ouranozaur">
Ouranozaur



</doc>
<doc id="969743" url="https://pl.wikipedia.org/wiki?curid=969743" title="Rada Najwyższa">
Rada Najwyższa

Historyczne organy władzy w historii nowożytnej:
Obecne instytucje:

</doc>
<doc id="969744" url="https://pl.wikipedia.org/wiki?curid=969744" title="Balș">
Balș

Balș – miasto w Rumunii, w okręgu Aluta. Liczy 25 tys. mieszkańców (2006).
Demografia.
Ludność według narodowości (2002):
Ludność według wyznania (2002):

</doc>
<doc id="969746" url="https://pl.wikipedia.org/wiki?curid=969746" title="Dworek w Jełmuniu">
Dworek w Jełmuniu

Dworek w Jełmuniu – dawny, niewielki majątek ziemski położony we wsi Jełmuń w powiecie mrągowskim w gminie Sorkwity.
Klarowne, typowe w kompozycji założenie, pięknie usytuowane w krajobrazie. Dwór na wzniesieniu, w punkcie środkowym zespołu, między parkiem schodzącym ku brzegom jeziora a czworokątem podwórza gospodarczego. W parku zachowane jest szerokie otwarcie widokowe na jezioro. W XIX w. własność rodziny von Woisky, w pobliżu na sąsiednim wzgórzu zachował się cmentarz rodowy.
Klasycystyczny dwór pochodzi z 2. połowy XIX w. Założony na rzucie prostokąta, parterowy, przykryty dachem dwuspadowym. W elewacji frontowej (od strony parku i jeziora) ryzalit z trzema półkolistymi arkadami w przyziemiu, zwieńczony trójkątnym naczółkiem, poprzedzony półkolistym tarasem. Elewacja od strony podwórza znacznie skromniejsza. Od 2000 r. dwór jest własnością prywatną.
Pod koniec sierpnia remont został zakończony i nastąpiło oddanie budynku.

</doc>
<doc id="969749" url="https://pl.wikipedia.org/wiki?curid=969749" title="Moreni">
Moreni

 
Moreni – miasto w Rumunii, w okręgu Dymbowica. Liczy 24 tys. mieszkańców (2006).

</doc>
<doc id="969753" url="https://pl.wikipedia.org/wiki?curid=969753" title="Panoplozaur">
Panoplozaur

Panoplozaur ("Panoplosaurus") – rodzaj tyreofora z rodziny nodozaurów (Nodosauridae) żyjącego w późnej kredzie na terenie Ameryki Północnej. Został opisany w 1919 roku przez Lawrence'a Lambe'a w oparciu o niekompletny szkielet odkryty przez Charlesa Mortrama Sternbrega w 1917 roku w osadach formacji Judith River w kanadyjskiej prowincji Alberta. Lambe zauważył podobieństwa pomiędzy zębami panoplozaura i "Palaeoscincus costatus" – ankylozaura opisanego na podstawie jednego zęba – jednak spostrzegł, że zęby panoplozaura były mniejsze i miały niższe korony. W 1921 roku Sternberg rozwinął wstępny opis sporządzony przez Lambe'a o opis szkieletu pozaczaszkowego panoplozaura. Oprócz holotypu (NMC 2759) w Albercie odnaleziono także szczątki kilku innych osobników. Długość odkrytych czaszek panoplozaurów wynosi od 35,5 cm u holotypu do 44,5 cm u TMP 85.25.2. Ich kształty są zróżnicowane, NMC 2795 miał krótką i głęboką czaszkę, podczas gdy ROM 1215 i TMP 85.25.2 – podłużną, bardziej typową dla nodozaurów. Szkielety pozaczaszkowe tych okazów nie wykazują różnic, co może sugerować, że krótszy pysk jest cechą osobników młodocianych lub przejawem dymorfizmu płciowego. Ogólną budową panoplozaur przypominał edmontonię – innego późnokredowego nodozaura z Ameryki Północnej; "Edmontonia" bywała niekiedy uznawana za młodszy synonim panoplozaura. Kończyny przednie przedstawicieli obu tych rodzajów były niemal identyczne. "Panoplosaurus" i "Edmontonia" różniły się jednak budową pancerza czaszkowego i tułowiowego, podniebienia, kręgów i być może nadgarstków. Panoplozaur jest jedynym ankylozaurem, u którego odnaleziono gastrolity bezpośrednio połączone ze szkieletem. Nazwa "Panoplosaurus" oznacza „w pełni opancerzony jaszczur”.

</doc>
<doc id="969754" url="https://pl.wikipedia.org/wiki?curid=969754" title="Christen-Democratisch Appel">
Christen-Democratisch Appel



</doc>
<doc id="969755" url="https://pl.wikipedia.org/wiki?curid=969755" title="Târgu Secuiesc">
Târgu Secuiesc

Târgu Secuiesc (dawniej "Tîrgu Secuiesc", węg. "Kézdivásárhely", niem. "Szekler Neumarkt", łac. "Neoforum Siculorum") – miasto w Rumunii, w okręgu Covasna.
W 2011 roku liczyło 18491 mieszkańców, z których 88,11% stanowili Węgrzy, 6,99% Rumuni, 1,51% Romowie, 0,06% Niemcy i 0,05% Czangowie.
Historia.
Po raz pierwszy wzmiankowane w 1407 roku pod nazwą "Torjawasara". Słowa "târg" (rum. i "vásárhely" (węg. oznaczają targ, co wskazuje, że Târgu Secuiesc powstało jako miasto handlowe.

</doc>
<doc id="969760" url="https://pl.wikipedia.org/wiki?curid=969760" title="Buhuși">
Buhuși

Buhuși – miasto w Rumunii (okręg Bacău, Mołdawia). Liczy 24 tys. mieszkańców (2006).

</doc>
<doc id="969764" url="https://pl.wikipedia.org/wiki?curid=969764" title="Corabia">
Corabia

Corabia – miasto w Rumunii, w okręgu Aluta, nad Dunajem. Liczy 23 tys. mieszkańców (2006).
W czasach starorzymskich fort "Sucidava" w prowincji Dacja, położony na przeciwległej stronie Dunaju w stosunku do miasta Oescus w prowincji Mezja Dolna, połączony z nim od 328 roku (do 450) przez "Most Konstantyna".
W mieście rozwinął się przemysł materiałów budowlanych, drzewny, odzieżowy oraz spożywczy.

</doc>
<doc id="969765" url="https://pl.wikipedia.org/wiki?curid=969765" title="Tramwaje w Göteborgu">
Tramwaje w Göteborgu

Tramwaje w Göteborgu – system komunikacji tramwajowej działający w Göteborgu i zarządzany przez firmę Göteborgs Spårvägar AB należącą do Västtrafik.
Długość torów (ok. 190 km) czyni sieć tramwajową w Göteborgu największą w Skandynawii. Codziennie dostępnych jest 12 linii dziennych i 5 nocnych – około 200 tramwajów średnio w ciągu doby wykonuje razem 2000 kursów pokonując 30000 km. Pierwszy tramwaj został zakupiony przez miasto w 1900, a dwa lata później uruchomiono pierwszą zelektryfikowaną linię.
Historia.
Tramwaje konne.
Pierwszą linię tramwaju konnego uruchomiono 25 września 1879 na trasie Brunnsparken - Stigbergsliden. 16 grudnia 1880 wydłużono linię od Brunnsparken do Drottningtorget. W 1881 otwarto cztery nowe odcinki tras:
5 października 1882 otwarto trasę do Slottskogen. 18 sierpnia 1902 pierwszą linię tramwaju konnego na trasie Järntorget − Slottskogen. 28 października 1902 zastąpiono ostatnią linię tramwaju konnego linią tramwaju elektrycznego. Przy zastępowaniu tramwajów konnych elektrycznymi przebudowywano torowiska z rozstawu 1000 mm na 1435 mm.
Tramwaje elektryczne.
Po uruchomieniu pierwszej linii 18 sierpnia 1902 oraz w wyniku dalszej rozbudowy systemu 28 października w mieście były cztery linie tramwaju elektrycznego oznaczane kolorami:
11 listopada 1902 otwarto trasę do Berzeliigatan oraz 20 listopada otwarto linię do Getebergsäng. 1 stycznia 1904 uruchomiono linię żółtą na trasie Slottsskogen − Änggård. 29 października 1905 uruchomiono linię brązową do Kviberg. 1 lutego 1906 otwarto linię Gamlestadsbro − Slakthuset, którą już 14 maja zlikwidowano. W 1907 otwarto trzy nowe odcinki sieci:
5 kwietnia 1908 otwarto linię do Saltholmen. 1 listopada 1911 oddano do eksploatacji linię do Kapellplatsen. 15 listopada 1924 otwarto linię do Klintens Väg. 17 listopada 1925 oddano do eksploatacji linię do Härlanda. 26 października otwarto linię do Örgryte. W latach 30. XX w. otwarto kilka nowych linii:
21 czerwca 1940 otwarto linię do Hjalmar Brantingsplatsen. 24 listopada 1941 otwarto linię Nils Ericsonsplatsen − Götaälvbrogrenen. 26 listopada 1942 otwarto linię od Änggården do Jubileumskliniken. Linię do Vågmästareplatsen otwarto 15 grudnia 1942. 26 czerwca 1944 otwarto linię do Lundby Egna Hem. 12 stycznia 1945 otwarto linię z Landala do Sahlgrenska. 17 września 1948 zlikwidowano linię Slottskogen − Sahlgrenska. 16 czerwca 1949 otwarto linię do Vidkärr. 26 kwietnia 1951 otwarto trasę Örgryte − Kålltorp. 13 czerwca 1953 wybudowano linię do Guldheden. W 1954 wydłużono linię do Torp. 1 sierpnia 1955 otwarto linię od Lundby do Bräcke. 25 stycznia 1956 zlikwidowano linię pomiędzy Kviberg i Bellevue. 20 maja 1957 otwarto linię od Bellevue do Kortedala. 15 czerwca 1959 otwarto linię do Biskopsgården. 9 kwietnia 1962 otwarto linię od Linnéplatsen do Frölundaborg. 12 czerwca 1962 otwarto linię Högsbogatan − Frölundaborg. Linię do Högsbotorp. W 1964 otwarto trzy nowe trasy tramwajowe:
13 czerwca 1966 otwarto linię do Tynnered. Dwa lata później 4 listopada 1968 zlikwidowano linię do Bräcke. 27 stycznia 1969 otwarto linię Angeredsbanan do Alelyckan. 1 grudnia 1969 otwarto linię do Hjällbo. 6 kwietnia 1970 otwarto linię do Bergsjön. Trasę tramwajową do Storås otwarto 9 kwietnia 1972. 2 października 1978 otwarto linię do Angered. 18 czerwca 1979 wydłużono linię Angeredsbanan do Drottningtorget. 3 października 1982 oddano do eksploatacji linię do końcówki Östra Sjukhuset.
Zajezdnie.
W całej historii tramwajów w Göteborgu działało 13 zajezdni:

</doc>
<doc id="969769" url="https://pl.wikipedia.org/wiki?curid=969769" title="Blaj">
Blaj

Blaj (węg. "Balázsfalva", niem. "Blasendorf") – miasto w Rumunii, w okręgu Alba w Siedmiogrodzie, zamieszkane przez 20026 osób (2011).
Położenie.
42 km na południowy wschód od Alba Iulia, w miejscu w którym w wyniku połączenia Târnavy Mare z Târnavą Mică powstaje rzeka Târnava.
Pochodzenie nazwy.
Miejscowość otrzymała nazwę od imienia swojego pierwszego, węgierskiego właściciela – Balázsa Cséry: "Balázsfalva". Rumuńska i niemiecka nazwa również pochodzą od węgierskiej.
Gospodarka.
W mieście rozwinął się przemysł drzewny, spożywczy oraz materiałów budowlanych.

</doc>
<doc id="969770" url="https://pl.wikipedia.org/wiki?curid=969770" title="Podokezaur">
Podokezaur

Podokezaur ("Podokesaurus") – rodzaj niewielkiego teropoda z rodziny celofyzów (Coelophysidae). Żył we wczesnej jurze na obecnych terenach Ameryki Północnej. Osiągał prawdopodobnie około 90 cm długości. Gatunek typowy rodzaju, "Podokesaurus holyokensis", został opisany w 1911 roku przez amerykańską paleontolog Mignon Talbot. Holotyp został jednak zniszczony podczas pożaru muzeum w 1916 roku.

</doc>
<doc id="969772" url="https://pl.wikipedia.org/wiki?curid=969772" title="Gheorgheni">
Gheorgheni

Gheorgheni (węg. "Gyergyószentmiklós") – miasto w Rumunii, w okręgu Harghita, w Siedmiogrodzie. Liczy 22 tys. mieszkańców (2006).
Położenie.
Leży na wschodnim skraju Kotliny Giurgeu, u podnóży gór Giurgeu, na rozległym stożku napływowym usypanym przez wody potoku Belcina, spływającego spod przełęczy Bicaz (rum. Pasul Pângărați; 1256 m n.p.m.). Zabudowa miasta rozciąga się głównie wzdłuż doliny tego potoku.
Przez zachodnią część Gheorgheni przebiega ważna linia kolejowa z Braszowa przez Miercurea-Ciuc do Dej. W mieście od drogi biegnącej z Miercurea-Ciuc na południu do miasta Toplița na północnym zachodzie odgałęzia się droga, wiodąca przez przełęcz Bicaz na wschód, do miasta Bicaz, już po wschodniej stronie grzbietu Karpat.

</doc>
<doc id="969774" url="https://pl.wikipedia.org/wiki?curid=969774" title="Filiași">
Filiași

Filiași – miasto w Rumunii, w okręgu Dolj. Liczy 22 tys. mieszkańców (2006).

</doc>
<doc id="969777" url="https://pl.wikipedia.org/wiki?curid=969777" title="Poekilopleuron">
Poekilopleuron

Poekilopleuron – rodzaj teropoda z grupy tetanurów żyjącego w środkowej jurze na terenach współczesnej Europy. Jest to jeden z najwcześniej nazwanych taksonów dinozaurów – został opisany w 1838 roku przez Eudesa-Deslongchampsa, który określił go jako „dużego kopalnego gada, pośredniego między krokodylami a jaszczurkami”. Eudes-Deslongchamps opisał kręgi ogonowe, gastralia oraz kości kończyn przednich i stóp odkryte w Normandii. Mimo niekompletności są to jedne z najlepiej zachowanych szczątków środkowojurajskich europejskich teropodów. Jedyny znany okaz poekilopleurona, przechowywany w Musée de la Faculté des Sciences de Caen, uległ zniszczeniu podczas II wojny światowej, jednak w Muzeum Historii Naturalnej w Paryżu odnaleziono kopie niektórych fragmentów szkieletu. Do megalozaurów (Megalosauridae) zaliczano wiele różnych teropodów, w tym również poekilopleurona. W 2002 roku Ronan Allain i Daniel Chure zidentyfikowali u niego jedną hipotetyczną synapomorfię megalozauroidów (spinozauroidów) – grzebień naramienny ("crista deltopectoralis") stanowiący ponad 45% długości kości ramiennej. Ze względu na brak cech diagnostycznych wstępnie uznali go za Spinosauroidea "incertae sedis". W 2010 roku Roger B.J. Benson inaczej zinterpretował budowę kości udowej poekilopleurona, a według przeprowadzonej przez niego analizy filogenetycznej rodzaj ten jest bazalnym allozauroidem. Potwierdzenie takiej jego pozycji filogenetycznej czyniłoby go prawdopodobnie najwcześniejszym znanym przedstawicielem tego kladu, choć prawdopodobnie starszy od niego "Shidaisaurus" również mógł być allozauroidem. Wreszcie z analizy kladystycznej przeprowadzonej przez Carrano, Bensona i Sampsona (2012) wynika, że poekilopleuron jest megalozaurem z podrodziny Afrovenatorinae. Wystarczy jednak wydłużenie drzewa filogenetycznego o zaledwie jeden stopień w stosunku do najbardziej parsymonicznego aby uzyskać drzewo, na którym poekilopleuron zajmuje inną pozycję filogenetyczną w obrębie Megalosauridae, jest megalozauroidem z rodziny Piatnitzkysauridae lub jest allozauroidem.
W 2002 roku Ronan Allain opisał sympatryczny z "P. bucklandii" gatunek "valesdunensis", który wstępnie przypisał do rodzaju "Poekilopleuron". Późniejsze analizy filogenetyczne sugerowały jednak, że gatunki te nie są taksonami siostrzanymi, dlatego w 2005 roku dla gatunku "valesdunensis" ustanowił nową nazwę rodzajowa "Dubreuillosaurus".

</doc>
<doc id="969779" url="https://pl.wikipedia.org/wiki?curid=969779" title="Buftea">
Buftea

Buftea – miasto w Rumunii; stolica okręgu Ilfov. Liczy 21 102 mieszkańców (2009).
Z Buftei pochodzi Daniela Druncea, rumuńska wioślarka, reprezentantka kraju, medalistka igrzysk olimpijskich, mistrzyni świata.

</doc>
<doc id="969781" url="https://pl.wikipedia.org/wiki?curid=969781" title="Stars - The Best Of 1992-2002">
Stars - The Best Of 1992-2002



</doc>
<doc id="969782" url="https://pl.wikipedia.org/wiki?curid=969782" title="Jan Piechociński">
Jan Piechociński

Jan Adam Piechociński (ur. 26 lipca 1950 w Warszawie) – polski aktor teatralny, filmowy, telewizyjny i dubbingowy.
Życiorys.
Wczesne lata.
Urodził się i dorastał w Warszawie. Jego kuzynem był Andrzej Kurek, twórca legendarnego programu "Sonda", z którym spędzał wakacje w Radziejowicach. Jest stryjecznym bratem Janusza Piechocińskiego. 
Ukończył Technikum Łączności nr 1 na Saskiej Kępie w klasie o profilu lekkiej atletyki, gdzie jego trenerem sportowym był Roman Wszoła, ojciec złotego i srebrnego medalisty olimpijskiego w skoku wzwyż Jacka Wszoły. Po maturze, pod wpływem ciotecznego brata Andrzeja Kurka, podjął studia na wydziale fizyki na Uniwersytecie Warszawskim, a po pierwszym semestrze zdawał na filologię polską. Następnie studiował prawo w Akademii Teologii Katolickiej, Wydział Prawa, zanim dostał się do PWST w Warszawie. Po roku nauki wziął urlop zdrowotny i wkrótce został skreślony z listy studentów. Jednak został przyjęty do Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi, którą ukończył w 1976.
Kariera.
Statystował w filmach i Teatrze im. Stefana Jaracza w Łodzi. W 1974 zadebiutował w roli wojaka w spektaklu Václava Čtvrtka "Rumcajs" w reżyserii Jana Skotnickiego na scenie Teatru Polskiego. W 1975 zagrał w łódzkim Teatrze Otwartym w przedstawieniu Jerzego Wawrzaka "Dom na zaciszu" w reż. Karola Obidniaka. Na ekranie wystąpił po raz pierwszy jeszcze podczas studiów w dwóch rolach - wojownika księcia Mieszka I (Wojciech Pszoniak) i księcia czeskiego w dramacie historycznym Jana Rybkowskiego "Gniazdo" (1974). Rok później Walerian Borowczyk wybrał go do roli studenta Stanisława Liwickiego w Paryżu w ekranizacji powieści Stefana Żeromskiego "Dzieje grzechu" (1975).
Po studiach związał się z Teatrem Ateneum (1976–1979), gdzie jego pierwszą rolę była postać faszysty w sztuce Ödöna von Horvátha "A miłość nigdy się nie kończy" (1976) w reż. ówczesnego dyrektora Janusza Warmińskiego. Odszedł po aferze przy okazji wyjazdu Teatru Ateneum do Szwecji. W latach 1979–1982 występował w warszawskim Teatrze Polskim. 
Grał na ekranie w sensacyjnym dramacie wojennym Jana Łomnickiego "Akcja pod Arsenałem" (1977), serialach - "Polskie drogi" (1977) i "07 zgłoś się" (1978), monumentalnej inscenizacji Teatru Telewizji "Noc listopadowa" (1978) w reż. Andrzeja Wajdy jako młody Gendre i telewizyjnym dramacie wojennym Janusza Morgensterna "Godzina „W”" (1979) jako „Jastrząb”. Grał w radiu i wystąpił w roli Manekina w adaptacji telewizyjnej sztuki Brunona Jasieńskiego "Bal manekinów" (1979) w reż. Janusza Warmińskiego. Popularność przyniosła mu rola Julka w komedii Krzysztofa Rogulskiego "Wielka majówka" (1981) ze Zbigniewem Zamachowskim. W polsko-czechosłowackim melodramacie Janusza Majewskiego "Słona róża" (1982) zagrał główną rolę Marka Wolskiego, członka brygad międzynarodowych wojny domowej w Hiszpanii, który przebywa tu na rekonwalescencji. 
Rozpoznawalność zapewniła mu tytułowa rola niewiernego męża i kochanka Karola Górskiego w komedii erotycznej Romana Załuskiego "Och, Karol" (1985), za którą otrzymał Złote Grono dla najpopularniejszego aktora sezonu 1985, przyznane na XVI Lubuskim Lecie Filmowym w Łagowie. Po sukcesie filmu grywał już głównie epizody w filmach takich jak "C.K. Dezerterzy" (1985) w reż. Janusza Majewskiego, "Magnat" (1986) w reż. Filipa Bajona czy "Krótki film o miłości" (1988) w reż. Krzysztofa Kieślowskiego, a przez kolejne cztery lata (1989-1993) nie dostawał żadnej propozycji. 
Na kinowy ekran wrócił dzięki reżyserowi Romanowi Załuskiemu w "Komedii małżeńskiej" (1994), gdzie ponownie zagrał Karola, który był jego utrapieniem, przyjaciela Wiktora (Jan Englert). W latach 90. występował najczęściej w epizodach w Teatrze Telewizji i serialach, w tym "Ekstradycja 2" (1996). Zajął się też dubbingiem, użyczył głosu Robertowi w "101 dalmatyńczykach" (1995) i do kultowej gry komputerowej "Baldur’s Gate" (1998). Na pół roku wyjechał do Szwecji i pracował fizycznie w zawodzie malarza. W 1997 przyjął rolę Feliksa Nowaka, partnera Moniki Ross-Nawrot (Izabela Trojanowska) w telenoweli TVP1 "Klan". W remake’u Piotra Wereśniaka "Och, Karol 2" (2011) zagrał w końcowej scenie, rolę księdza.

</doc>
<doc id="969783" url="https://pl.wikipedia.org/wiki?curid=969783" title="Urziceni">
Urziceni

Urziceni – miasto w Rumunii, w okręgu Jałomica. Liczy 17 tys. mieszkańców (2002).
W sezonie 2008/2009 klub piłkarski Unirea Urziceni zdobył mistrzostwo Rumunii w piłce nożnej.

</doc>
<doc id="969784" url="https://pl.wikipedia.org/wiki?curid=969784" title="Baszkirska Autonomiczna Socjalistyczna Republika Radziecka">
Baszkirska Autonomiczna Socjalistyczna Republika Radziecka

Baszkirska Autonomiczna Socjalistyczna Republika Radziecka, Baszkirska ASRR (ros. "Башкирская Автономная Советская Социалистическая Республика", "Башкирская АССР", baszk. "Башҡорт Автономиялы Совет Социалистик Республикаhы", "Башҡорт АССР-ы") – republika autonomiczna w Związku Radzieckim, wchodząca w skład Rosyjskiej Federacyjnej Socjalistycznej Republiki Radzieckiej.
Baszkirska Republika Radziecka została utworzona 23 marca 1919 r. jako jedna z pierwszych autonomii dla zamieszkujących Rosję mniejszości narodowych. Zorganizowanie autonomicznej republiki Baszkirów było elementem prowadzonej zwłaszcza w początkowym okresie istnienia ZSRR polityki korienizacji, tj. przyznawania autonomii nierosyjskim narodom dawnego Imperium Rosyjskiego, wcześniej dyskryminowanym i wynaradawianym przez carat.
Baszkirska ASRR została zlikwidowana w 1990 r. na fali zmian związanych z rozpadem ZSRR. Jej prawną kontynuacją jest autonomiczna rosyjska republika Baszkortostanu.
 "Informacje n.t. położenia, gospodarki, historii, ludności itd. Baszkirskiej Autonomicznej Socjalistycznej Republiki Radzieckiej znajdują się w: artykule poświęconym Republice Baszkirii, jak obecnie nazywa się ta rosyjska jednostka polityczno-administracyjna"

</doc>
<doc id="969785" url="https://pl.wikipedia.org/wiki?curid=969785" title="Baszkirska ASRR">
Baszkirska ASRR



</doc>
<doc id="969787" url="https://pl.wikipedia.org/wiki?curid=969787" title="Bocșa">
Bocșa

Bocșa (węg. "Boksánbánya") – miasto w południowo-zachodniej Rumunii, w okręgu Caraș-Severin. Liczy 21 tys. mieszkańców (2006).

</doc>
<doc id="969788" url="https://pl.wikipedia.org/wiki?curid=969788" title="Priodontognat">
Priodontognat

Priodontognat ("Priodontognathus") – ankylozaur z rodziny nodozaurów (Nodosauridae).
Nazwa.
Nazwa rodzajowa "Priodontognathus" pochodzi od jego szczęki i zębów.
Pożywienie.
Rośliny
Występowanie.
Zamieszkiwał tereny dzisiejszej Wielkiej Brytanii w epoce późnej jury (prawdopodobnie w oksfordzie).
Odkrycie.
Opisany w 1869 przez paleontologa Harry'ego Seeleya. Szczątki pochodziły z okolic wybrzeża w Yorkshire.
Zwierzę to było w przeszłości przyporządkowywane niewłaściwym jednostkom systematycznym. Uważano je za iguanodona albo przedstawiciela stegozaurów. Inni sądzili zaś, że to dinozaur pancerny, ale uważali, że to ten sam gatunek, co hileozaur. Dzisiaj uważany jest za przedstawiciela rodziny nodozaurów- dinozaurów pancernych pozbawionych kostnej buławy na ogonie, albo też za dinozaura pancernego o nieznanej przynależności.

</doc>
<doc id="969794" url="https://pl.wikipedia.org/wiki?curid=969794" title="Jorge del Castillo Gálvez">
Jorge del Castillo Gálvez



</doc>
<doc id="969797" url="https://pl.wikipedia.org/wiki?curid=969797" title="Spichrze solne w Lubece">
Spichrze solne w Lubece

Składy soli w Lubece (niem. "Salzspeicher") – grupa spichlerzy w Lubece, wzniesionych w duchu renesansowej oraz barokowej architektury ceglanej nad brzegiem rzeki Obertrave, naprzeciwko Bramy Holsztyńskiej.
Składy są jednym z wielu zabytków lubeckiego hanzeatyckiego Starego Miasta, które w 1987 zostało wpisane na listę dziedzictwa kulturowego UNESCO.
Historia.
Składy powstawały pomiędzy 1579 a 1745. W średniowieczu służyły do przechowywania soli z Lüneburga, która była początkowo przywożona do Lubeki drogą lądową (niem. "Alte Salzstraße"), a następnie drogą wodną przez powstały w XIV w. "Stecknitzkanal". Położenie przy Moście Holsztyńskim (niem. "Holstenbrücke") wyznaczało granicę między lubeckim portem morskim a portem rzecznym połączonym z Łabą "Stecknitzkanal".
Sól była podstawowym towarem eksportowym Lubeki do Skandynawii, gdzie używano jej do konserwacji ryb, głównie śledzia odławianego w Norwegii i Schonen. Zakonserwowane solą ryby świetnie nadawały się do dłuższego transportu i eksportu do państw niemieckich.
Obecnie w budynkach dawnych składów soli mieści się sklep z tkaninami.

</doc>
<doc id="969798" url="https://pl.wikipedia.org/wiki?curid=969798" title="Luduș">
Luduș

Luduș (węg. "Marosludas", niem. "Ludasch") – miasto w Rumunii, w Siedmiogrodzie (rum. "Transilvania"). Liczy 17 100 mieszkańców (2005).
W mieście rozwinął się przemysł maszynowy, odzieżowy oraz włókienniczy.

</doc>
<doc id="969806" url="https://pl.wikipedia.org/wiki?curid=969806" title="Toczna">
Toczna

Toczna – rzeka na Południowym Podlasiu we wschodniej Polsce o długości 39,7 km i powierzchni zlewni 359 km2, lewy dopływ Bugu. Przepływa przez wschodnią część Wysoczyzny Siedleckiej w powiatach łosickim i siedleckim.
Źródłem Tocznej jest zbiornik wodny "Stójło" znajdujący się niedaleko wsi Korczówka. Ujście rzeki do Bugu znajduje się na północ od wsi Drażniew. Największym prawobrzeżnym dopływem jest Kałuża wpadająca do Tocznej 4 km poniżej Świniarowa.
Toczna pierwotnie posiadała dwa źródła: prawostronne, które znajdowało się ok. 300 m na południowy wschód od wsi Korczówka i lewostronne w sąsiedztwie wsi Olszanka. 
Nad Toczną zlokalizowane są młyny wodne w Rudzie i Drażniewie oraz zalew rekreacyjny w Łosicach.
Dolny bieg rzeki stanowi granicę dwóch parków krajobrazowych: Nadbużańskiego Parku Krajobrazowego i Parku Krajobrazowego Podlaski Przełom Bugu. Od 2022 fragment ten chroniony jest w ramach rezerwatu przyrody Toczna.

</doc>
<doc id="969808" url="https://pl.wikipedia.org/wiki?curid=969808" title="Proceratozaur">
Proceratozaur

Proceratozaur () – rodzaj niewielkiego teropoda żyjącego w środkowej jurze na obecnych terenach Wielkiej Brytanii. Początkowo uznany został za przodka ceratozaura z powodu niewielkiego grzebienia znajdującego się z przodu pyska tego zwierzęcia, stąd też pochodzi nazwa "Proceratosaurus", oznaczająca "przed ceratozaurem". Dzisiaj jednak uważa się go za celurozaura, najprawdopodobniej należącego do tyranozauroidów. "Proceratosaurus" był niewielkim i smukłym drapieżnikiem. Jego czaszka mierzyła 28–30 cm długości, co pozwala oszacować długość całego zwierzęcia na 2,98–3,16 m, a jego masę na 28–36 kg.
Historia.
Arthur Smith Woodward (1902) opisał szczątki proceratozaura jako należące do nowego gatunku megalozaura, który nazwał "Megalosaurus bradleyi". Uznał go za megalozaura, a nie ceratozaura (drugiego „megalozauryda” wspomnianego w tej pracy) z powodu obecności czterech zębów kości przedszczękowej. Friedrich von Huene (1926) stwierdził, że "M. bradleyi" jest w rzeczywistości bliżej spokrewniony z ceratozaurem niż z megalozaurem i nadał mu nową nazwę rodzajową "Proceratosaurus". Jako uzasadnienie swojej tezy wskazał na niewielki leżący w okolicach otworów nosowych grzebień. Równocześnie na podstawie kilku cech zębów wykazał, że nie jest to kolejny gatunek z rodzaju "Ceratosaurus", lecz jego przodek. Huene tego samego roku zaliczył również ceratozaura i proceratozaura do rodziny Ceratosauridae, którą zaklasyfikował do celurozaurów. Obecnie "Ceratosaurus" jest jednak uważany za przedstawiciela grupy Ceratosauria, a nie Coelurosauria. Holtz (2000) wykazał, że proceratozaur jest bardziej bazalny niż ornitolest, choć w późniejszych pracach (Holtz, 2001, Holtz i inni, 2004) sklasyfikował je jako taksony siostrzane. Oliver Rauhut (2003) uznał proceratozaura za najbardziej bazalnego celurozaura, jednak Naish (w internecie, 2006) zauważył, że Rauhut w swojej niepublikowanej pracy uważa proceratozaura za bazalnego tyranozauroida. Według opublikowanej w 2010 roku analizy filogenetycznej przeprowadzonej przez Rauhuta, Angelę Milner i Scotta Moore'a-Faya "Proceratosaurus" jest bazalnym przedstawicielem tyranozauroidów – dla grupy obejmującej taksony bliżej spokrewnione z nim niż z tyranozaurem, allozaurem, kompsognatem, celurem, ornitomimem lub deinonychem autorzy ukuli nazwę Proceratosauridae. Taksonem siostrzanym proceratozaura i jedynym znanym oprócz niego przedstawicielem tej grupy jest "Guanlong", również mający grzebień nosowy. Z kolei opublikowana w tym samym roku analiza filogenetyczna przeprowadzona przez Jonaha N. Choiniere'a, Jamesa M. Clarka, Catherine A. Forster i Xu Xinga nie potwierdziła jednoznacznie przynależności proceratozaura do Tyrannosauroidea. Z analizy tej wynika, że "Proceratosaurus" mógł być bazalnym tyranozauroidem, taksonem siostrzanym do rodziny Compsognathidae lub taksonem siostrzanym do kladu Ornithomimosauria; na drzewie konsensusowym wygenerowanym na podstawie 421 najbardziej oszczędnych drzew proceratozaur tworzy nierozwikłaną politomię z rodzajami "Tanycolagreus", "Xinjiangovenator", "Coelurus", "Ornitholestes" i "Zuolong" oraz kladami Ornithomimosauria, Tyrannosauroidea, Compsognathidae i Maniraptora.

</doc>
<doc id="969814" url="https://pl.wikipedia.org/wiki?curid=969814" title="Berta Sabaudzka">
Berta Sabaudzka

Berta Sabaudzka, Berta z Turynu (ur. 21 września 1051, zm. 27 grudnia 1087 w Moguncji), córka hrabiego Sabaudii Ottona I i Adelajdy z Susy, córki Olderyka Manfreda II, margrabiego Turynu.
Życiorys.
Mając 4 lata została 25 grudnia 1055 w Zurychu zaręczona z Henrykiem (11 listopada 1050 – 7 sierpnia 1106), synem cesarza Henryka III i Agnieszki z Poitou, córki księcia Akwitanii Wilhelma V Wielkiego. Ślub Berty i Henryka (króla Niemiec od 1056) odbył się 13 lipca 1066 w Treburze. Małżonkowie mieli trzech synów i dwie córki:
Mimo iż Berta okazywała Henrykowi uczucie, ten nie lubił przebywać w jej towarzystwie. Berta była piękną i młodą kobietą, ale, jak pisał kronikarz Bruno z Merseburga, król "posiadał dwie lub trzy konkubiny w jednym czasie, ale wciąż nie był usatysfakcjonowany. Jeśli tylko usłyszał, że ktoś ma młodą i urodziwą córkę lub żonę, polecał doprowadzić ją do siebie siłą (...). Jego piękna i szlachetna żona Berta (...) była przezeń znienawidzona i nie spotykał się z nią po ślubie częściej niż to było konieczne". W 1069 Henryk wszczął procedurę rozwodową. Jako powód rozwodu podał własne postępowanie wobec żony, gdyż jak twierdził "nie ma powodu aby ją o cokolwiek oskarżać". Zaprzysiągł również, że małżeństwo nie zostało skonsumowane i poprosił Kościół o uwolnienie go z "więzów małżeństwa" (za Brunonem z Merseburga).
Niemiecki episkopat nie przychylił się jednak do próśb Henryka i zwrócił się do papieża Aleksandra II. Ten przysłał swojego legata, teologa Piotra Damiani, na synod do Frankfurtu. Legat nie dał królowi rozwodu. Henryk pogodził się z losem. Rok później Berta urodziła ich pierwsze dziecko.
Berta towarzyszyła mężowi w jego podróży do Kanossy w 1077, biorąc ze sobą 3-letniego synka Konrada. Towarzyszyła mężowi, kiedy ten w dniach 25-28 stycznia przebywał pod murami zamku w Canossie, oczekując zdjęcia ekskomuniki przez papieża Grzegorza VII. W 1084 towarzyszyła mężowi w podróży do Rzymu, gdzie 31 marca została ukoronowana koroną cesarską przez antypapieża Klemensa III.
Berta zmarła 27 grudnia 1087 w Moguncji. Została pochowana w katedrze w Spirze.

</doc>
<doc id="969817" url="https://pl.wikipedia.org/wiki?curid=969817" title="Alfonso Barrantes Lingán">
Alfonso Barrantes Lingán

Alfonso Barrantes Lingán (ur. 27 listopada 1927, zm. 2 grudnia 2000) - peruwiański polityk, najbardziej aktywny w latach 80.
Urodził się w Cajamarca, w Peru w 1927. Związany był ze Zjednoczoną Lewicą, alkad Limy od 1984 do 1986. Startował w wyborach prezydenckich w 1985 zajmując drugą pozycję. Został pokonany przez Alana García.
W czasie, gdy był alkadem nazywano go "El Frejolito" (Mała Fasolka) i znany był z kampanii jednej szklanki mleka dla każdego dziecka w Limie dziennie.
Umarł w Hawanie, na Kubie w 2000.

</doc>
<doc id="969820" url="https://pl.wikipedia.org/wiki?curid=969820" title="Międzynarodowa Konferencja Biskupów Starokatolickich">
Międzynarodowa Konferencja Biskupów Starokatolickich

Międzynarodowa Konferencja Biskupów Starokatolickich (MKBS) ("eng. International Bishops' Conference (IBC)") – zapoczątkowane w 1899 r., coroczne spotkanie Biskupów Kościołów Starokatolickich będących członkami Unii Utrechckiej w charakterze Synodu. Obradom każdorazowo przewodniczy starokatolicki arcybiskup Utrechtu, którym obecnie jest Bernd Wallet. Sekretarzem MKBS jest bp dr Harald Rein, zwierzchnik Kościoła Chrześcijańskokatolickiego w Szwajcarii.
Działania statutowe i członkowie MKBS.
Statut Biskupów Starokatolickich Zjednoczonych w Unii Utrechckiej stwierdza, iż w skład Międzynarodowej Konferencji Biskupów Starokatolickich wchodzą biskupi poszczególnych kościołów członkowskich, którzy są obowiązani uzgadniać wszelkie posunięcia w sferze dogmatyki i dyscypliny kościelnej oraz informować się o praktyce duszpasterskiej. Biskupi kościołów Unii konsekrują się nawzajem, natomiast konsekracja biskupa kościoła spoza Unii wymaga zgody Konferencji. Obecnymi członkami MKBS są:
Posiedzenia MKBS od 2000 roku.
Posiedzenia Międzynarodowej Konferencji Biskupów Starokatolickich odbywają się co najmniej raz do roku. Za każdym razem staraniem organizatorów jest to, żeby gospodarzem konferencji był inny Kościół członkowski. W ostatnim czasie posiedzenia odbywały się: 
Udział polskich starokatolików w posiedzeniach MKBS.
W dniach 21-27 maja 2000 r. MKBS odbyła się we Wrocławiu. Konferencję przygotował zwierzchnik Kościoła Polskokatolickiego w RP bp prof. dr hab. Wiktor Wysoczański, a jej gospodarzem był bp Wiesław Skołucki, ówczesny ordynariusz diecezji wrocławskiej.
Od 24 do 27 czerwca 2019 r. MKBS obradowała w Lublinie. W ramach Konferencji odbyło się spotkanie z biskupami anglikańskimi, którzy odpowiadają za kontynent europejski. 25 czerwca biskupi starokatoliccy spotkali się z abp. lubelskim Stanisławem Budzikiem. Wydaje się, że główną decyzją MKBS było zawiązanie pełnej wspólnoty komunijnej z Kościołem Mar Thoma. Każdego dnia obradom towarzyszyły nabożeństwa biskupów starokatolickich w rzymskokatolickim kościele św. Wojciecha, które codziennie odbywały się w innym języku i według różnych porządków liturgicznych.
W latach 2010-2014 w Międzynarodowej Konferencji Biskupów Starokatolickich brali także udział przedstawiciele Kościoła Starokatolickiego Mariawitów – w statusie obserwatora. Od 2007 roku mariawici oraz Unia Utrechcka prowadzili rozmowy nt. ewentualnego przywrócenia członkostwa Kościoła Starokatolickiego Mariawitów lub innej formy powiązania obydwu wspólnot, które łączy interkomunia. W ich rezultacie 1 kwietnia 2014 zostało podpisane "Porozumienie ws. ponownego przyjęcia Kościoła Starokatolickiego Mariawitów w Polsce do Unii Utrechckiej Kościołów Starokatolickich", którego wykonalność zawieszona jest do czasu zwołania mariawickiego Synodu.

</doc>
<doc id="969821" url="https://pl.wikipedia.org/wiki?curid=969821" title="Howard Baker">
Howard Baker

Howard Henry Baker Jr. (znany jako Howard Baker, ur. 15 listopada 1925 w Huntsville, zm. 26 czerwca 2014 tamże) – amerykański polityk i dyplomata, senator ze stanu Tennessee od 1967 do 1985, z Partii Republikańskiej. Był przewodniczącym senatorów ze swojej partii w senacie od 1977 do 1985, do końca 1980 jako lider mniejszości, następnie od 1981 do 1985 jako lider większości. Kandydował w wyborach prezydenckich w 1980, ale nie zdobył nominacji swojej partii w prawyborach. W latach 1987-1988 służył jako szef sztabu Białego Domu w administracji Ronalda Reagana. W latach 2001-2005 był ambasadorem w Japonii.

</doc>
<doc id="969822" url="https://pl.wikipedia.org/wiki?curid=969822" title="Eduardo Orrego Villacorta">
Eduardo Orrego Villacorta

Eduardo Orrego Villacorta (ur. 12 września 1933 w Chiclayo, zm. 24 grudnia 1994 w Limie) - peruwiański polityk. Alkad Limy w latach 1981-1983.
Z zawodu architekt. Studiował na Państwowej Politechnice Peruwiańskiej.

</doc>
<doc id="969824" url="https://pl.wikipedia.org/wiki?curid=969824" title="Partij van de Arbeid (Holandia)">
Partij van de Arbeid (Holandia)



</doc>
<doc id="969829" url="https://pl.wikipedia.org/wiki?curid=969829" title="Piero Pierantoni Cámpora">
Piero Pierantoni Cámpora

Piero Pierantoni Cámpora (ur. 24 października 1932, zm. 10 września 2009) – peruwiański polityk. Alkad Limy w latach 1980-1981.

</doc>
<doc id="969838" url="https://pl.wikipedia.org/wiki?curid=969838" title="Smugowatość ziemniaka">
Smugowatość ziemniaka

Smugowatość ziemniaka () – wirusowa choroba ziemniaka wywoływana przez wirusa Y ziemniaka ("Potato virus Y", PVY).
Objawy: na nerwach blaszki liściowej tworzą się nekrotyczne smugi, następnie nekroza przenosi się na blaszkę liściową i porażone liście zasychają. Czasami na liściach występują objawy mozaiki lub kędzierzawienie blaszki.
Wirus powoduje także drobnienie bulw ziemniaka, przenoszony jest mechanicznie z bulwami oraz przez mszyce.

</doc>
<doc id="969840" url="https://pl.wikipedia.org/wiki?curid=969840" title="Dębiniec">
Dębiniec

2 miejscowości w Polsce:

</doc>
<doc id="969844" url="https://pl.wikipedia.org/wiki?curid=969844" title="Dębiniec (województwo wielkopolskie)">
Dębiniec (województwo wielkopolskie)

Dębiniec – wieś w Polsce położona w województwie wielkopolskim, w powiecie chodzieskim, w gminie Margonin.
W latach 1975–1998 miejscowość należała administracyjnie do województwa pilskiego.
Zobacz też: Dębiniec

</doc>
<doc id="969849" url="https://pl.wikipedia.org/wiki?curid=969849" title="Bugaj (powiat chodzieski)">
Bugaj (powiat chodzieski)

Bugaj – osada w Polsce położona w województwie wielkopolskim, w powiecie chodzieskim, w gminie Margonin.
Przez miejscowość przebiega droga wojewódzka nr 190.
W latach 1975–1998 miejscowość należała administracyjnie do województwa pilskiego.

</doc>
<doc id="969853" url="https://pl.wikipedia.org/wiki?curid=969853" title="Lamborghini 350 GT">
Lamborghini 350 GT

Lamborghini 350 GT – pierwszy produkcyjny samochód Lamborghini wystawiony w 1964 roku na Międzynarodowym Salonie Samochodowym w Genewie.
Zaprezentowany w 1963 model 350 GTV wzbudził spore zainteresowanie widzów podczas turyńskiej wystawy samochodowej. Jednak był to tylko prototyp, który miał spowodować, aby o firmie Lamborghini zaczęli mówić bogaci ludzie znudzeni Ferrari. I tak się stało. W pół roku po prezentacji 350 GTV firma Automobili Lamborghini zaprezentowała swój drugi samochód, który w przeciwieństwie do swojego poprzednika był przeznaczony do produkcji seryjnej. 350 GT miał swoją premierę podczas Międzynarodowego Salonu Samochodowego w Genewie 1964. Samochód wykorzystuje silnik i znaczną część podwozia od 350 GTV, natomiast nadwozie zaprojektowano od nowa. Lamborghini w owych latach dysponowało marnymi mocami produkcyjnymi, dlatego też zbudowanie nadwozia oraz struktury nośnej zlecono zewnętrznym firmom. 
Samochód opiera się na stalowej ramie, niemal identycznej z ramą 350 GTV. Jedyna różnica to wydłużony o 10 cm rozstaw osi. 
Za nadwozie 350 GT odpowiadała firma Carrozzeria Touring z Mediolanu. Jej szef Bianchi Anderloni był wynalazcą technologii Superleggera (wł. superlekka), która jak sama nazwa mówi umożliwiała budowanie lekkich i bardzo sztywnych nadwozi samochodowych. Tę technologię zastosowano w opisywanym Lamborghini. Nadwozie składało się z pajęczyny zespawanych ze sobą aluminiowych rurek, do których ściśle przylegają przyspawane płaty cienkiej jak papier blachy aluminiowej. Mierzący nieco ponad 4,5 metra długości i zawierający silnik V12 samochód ważył tylko niewiele ponad tonę!
Nadwozie 350 GT prezentuje się nieco spokojniej niż 350 GTV i bardziej elegancko. Wszystkie ostre linie ustąpiły miejsca zaokrąglonym kształtom, pozbyto się zbędnych chromowanych ozdobników, a nietypowe otwierane światła zastąpiono bardziej klasycznymi. Na swoim miejscu pozostały szprychowe felgi i chromowane zderzaki. Wnętrze można zaliczyć do ekstraklasy tamtych lat; jest przestronne i wykończone morzem skóry. W poszczególnych egzemplarzach można odnaleźć wykończenia z drewna lub aluminium. Początkowe egzemplarze 350 GT mieściły 3 osoby. Z tyłu, pośrodku wygospodarowano miejsce na fotel dla pasażera. W późniejszych modelach zastąpiono go półką na torby podróżne, mimo to, niezależnie od wersji bagażnik oferował 240 l pojemności.
W czasie produkcji samochód nieznacznie ewoluował. Zmieniono m.in. zderzaki oraz grill i kilka drobnych szczegółów. W początkowych egzemplarzach byk w logo znajdował się na biało-czerwonym tle, które później zmieniono na czarne i tak pozostało do dzisiaj. 
Do napędu 350 GT wykorzystano silnik V12 projektu Giotto Bizzarriniego, który wcześniej pracował pod maską 350 GTV. W stosunku do prototypu moc została obniżona do 206 kW (280 KM), co poprawiło żywotność jednostki. Aby silnik zmieścił się pod nisko przebiegającą maską zastosowano gaźniki montowane po bokach bloku, ponadto inżynierowie zrezygnowali ze stosowania suchej miski olejowej na rzecz tradycyjnej, mokrej. 
Do przeniesienia napędu służy 5-biegowa skrzynia ZF oraz tzw. "szpera".
350 GT został wyprodukowany w 135 egzemplarzach. Na jego bazie powstał bardzo udany, 4-osobowy model 400 GT 2+2, natomiast silnik V12 po nieznacznych przeróbkach napędzał samochody Lamborghini przez następnych kilkanaście lat. 
Obecne ceny kolekcjonerskich egzemplarzy 350 GT sięgają 100 tysięcy dolarów.

</doc>
<doc id="969855" url="https://pl.wikipedia.org/wiki?curid=969855" title="Cerasus vulgaris">
Cerasus vulgaris



</doc>
<doc id="969857" url="https://pl.wikipedia.org/wiki?curid=969857" title="Karolinka (województwo wielkopolskie)">
Karolinka (województwo wielkopolskie)

Karolinka – wieś w Polsce położona w województwie wielkopolskim, w powiecie chodzieskim, w gminie Margonin.
W latach 1975–1998 miejscowość należała administracyjnie do województwa pilskiego.
Przed 2023 r. miejscowość była częścią wsi Lipiniec.

</doc>
<doc id="969858" url="https://pl.wikipedia.org/wiki?curid=969858" title="Prunus cerasus">
Prunus cerasus



</doc>
<doc id="969859" url="https://pl.wikipedia.org/wiki?curid=969859" title="Nawiedzony dwór">
Nawiedzony dwór

Nawiedzony dwór (ang. "The Haunted Mansion", 2003) – amerykański film familijny w reżyserii Roba Minkoffa.
Opis fabuły.
Agent nieruchomości Jim Evers (Eddie Murphy) wraz z żoną Sarą i dziećmi otrzymuje niezwykle korzystną propozycję zakupu zabytkowej rezydencji w Luizjanie. Na zaproszenie ekscentrycznego właściciela, Edwarda Graceya, razem z dziećmi jadą obejrzeć dom. Okazuje się, że domostwo jest zamieszkane przez 999 duchów, a Sara związana jest z ciążącą nad nim klątwą.
Wersja polska.
Wersja polska: Master Film
Reżyseria: Waldemar Modestowicz
Dialogi: Jan Wecsile
Dźwięk: Renata Gontarz
Montaż: Gabriela Turant-Wiśniewska
Kierownictwo produkcji: Beata Jankowska
Tekst piosenek: Andrzej Brzeski
Kierownictwo muzyczne: Piotr Gogol
Gwary: Wojciech Machnicki, Janusz Wituch, Andrzej Chudy, Brygida Turowska-Szymczak
Chór: Piotr Gogol, Adam Krylik, Michał Rudaś, Krzysztof Pietrzak
Wystąpili:
oraz:
i inni
Lektor: Tomasz Marzecki

</doc>
<doc id="969860" url="https://pl.wikipedia.org/wiki?curid=969860" title="Klaudia (województwo wielkopolskie)">
Klaudia (województwo wielkopolskie)

Klaudia – wieś w Polsce położona w województwie wielkopolskim, w powiecie chodzieskim, w gminie Margonin.
W latach 1975–1998 miejscowość należała administracyjnie do województwa pilskiego.
Przed 2023 r. miejscowość była częścią wsi Zbyszewice.

</doc>
<doc id="969861" url="https://pl.wikipedia.org/wiki?curid=969861" title="Klotyldzin">
Klotyldzin

Klotyldzin – wieś w Polsce położona w województwie wielkopolskim, w powiecie chodzieskim, w gminie Margonin.
W latach 1975–1998 miejscowość należała administracyjnie do województwa pilskiego.

</doc>
<doc id="969866" url="https://pl.wikipedia.org/wiki?curid=969866" title="Marcinek (województwo wielkopolskie)">
Marcinek (województwo wielkopolskie)

Marcinek – przysiółek w Polsce położona w województwie wielkopolskim, w powiecie chodzieskim, w gminie Margonin.
W latach 1975–1998 miejscowość należała administracyjnie do województwa pilskiego.

</doc>
<doc id="969867" url="https://pl.wikipedia.org/wiki?curid=969867" title="Białko Tamma-Horsfalla">
Białko Tamma-Horsfalla

Białko Tamma-Horsfalla (uromodulina, ang. Tamm-Horsfall protein, THP) – białko człowieka wydzielane przez komórki kanalików dalszych nefronu, główny składnik wałeczków w osadzie moczu. Opisane zostało po raz pierwszy przez Igora Tamma i Franka Lappina Horsfalla w 1950 roku .
Gen uromoduliny znajduje się na krótkim ramieniu chromosomu 16. Masa cząsteczkowa monomeru białka Tamma-Horsfalla wynosi około 68 kDa, w środowisku zasadowym jego rozpuszczalność jest większa. Przy niskim pH tworzy żel.
Funkcje białka są ciągle przedmiotem badań; stwierdzono, że wiąże się ono z antygenami "E. coli", uniemożliwiając trwałe przyleganie tej bakterii do nabłonka dróg moczowych.

</doc>
<doc id="969870" url="https://pl.wikipedia.org/wiki?curid=969870" title="Tereska">
Tereska

Tereska – przysiółek w Polsce położona w województwie wielkopolskim, w powiecie chodzieskim, w gminie Margonin.
W latach 1975–1998 miejscowość należała administracyjnie do województwa pilskiego.

</doc>
<doc id="969871" url="https://pl.wikipedia.org/wiki?curid=969871" title="Uromodulina">
Uromodulina



</doc>
<doc id="969873" url="https://pl.wikipedia.org/wiki?curid=969873" title="Witkowice (Zbyszewice)">
Witkowice (Zbyszewice)

Witkowice – części wsi Zbyszewice, w Polsce, położona w województwie wielkopolskim, w powiecie chodzieskim, w gminie Margonin.
W latach 1975–1998 miejscowość należała administracyjnie do województwa pilskiego.

</doc>
<doc id="969876" url="https://pl.wikipedia.org/wiki?curid=969876" title="Amryta">
Amryta

Amryta (dewanagari अमृत, pali amata; tyb. dutsi; jap. kanro, ang. amrita) – w hinduizmie boski napój dający pijącemu nieśmiertelność; indyjski odpowiednik greckiego nektaru. Termin pojawiający się często w Wedach oraz tekstach buddyjskich. Niebiański napój dewów i dewi dający nieśmiertelność lub inne moce oraz usuwający cierpienie.
W mitologii indyjskiej jest szeroko znany mit o wydobywaniu zaginionej amryty z dna oceanu (amrytamanthana) przez sprzymierzonych dewów i asurów. Posłużono się górą Mandara jako mątwą do ubijania oceanu, owiniętą wężem Wasuki, umiejscowioną na grzbiecie króla żółwi.

</doc>
<doc id="969877" url="https://pl.wikipedia.org/wiki?curid=969877" title="Cisnădie">
Cisnădie

Cisnădie (niem. Heltau, saskie Hielt, węg. "Nagydisznód"), miasto w Rumunii; w okręgu Sybin; w Siedmiogrodzie.
Miejscowość pierwszy raz wzmiankowana w 1204 pod nazwą "Rivetel". Od XII w. zasiedlona przez Sasów siedmiogrodzkich. Rozkwit miasta był przerywany kolejnymi zniszczeniami podczas licznych najazdów - tatarskich (m.in. w 1241), a potem tureckich. Po II wojnie światowej większość ludności niemieckiej wyemigrowała do Niemiec.
W Cisnădie znajduje się romański kościół pod wezwaniem św. Walburgi. Zbudowany został na przełomie XII i XIII w. w formie romańskiej bazyliki. W XV w., w obliczu najazdów tureckich, obwiedziono go podwójną linią murów obronnych z wieżami, a także dobudowano ponad prezbiterium i skrzydłami transeptu dodatkowe obronne piętra. Także nad fasadą zachodnią wzniesiono potężną wieżę. W tym okresie również nadano świątyni pewne cechy gotyckie. Ołtarz kościoła ma stanowić fragment oryginalnego tryptyku pochodzącego z warsztatu Wita Stwosza.
Linki zewnętrzne.
Oficjalna strona miasta

</doc>
<doc id="969880" url="https://pl.wikipedia.org/wiki?curid=969880" title="Grêmio Esportivo Novorizontino">
Grêmio Esportivo Novorizontino

Grêmio Esportivo Novorizontino – brazylijski klub piłkarski z siedzibą w Novo Horizonte, w stanie São Paulo.
Historia.
Klub założony został 11 marca 1973 roku pod nazwą Pima Futebol Clube (głównym sponsorem klubu była fabryka butów "Pima"). Klub przystąpił do amatorskiej ligi miasta Catanduva zwanej "Liga Catanduvense", którą wygrał w 1974 i 1975 roku.
W roku 1976 Pima stała się klubem zawodowym i zmieniła nazwę na do dziś używaną - Grêmio Esportivo Novorizontino. W tym samym roku klub przystąpił do rozgrywek trzeciej ligi stanu São Paulo (Campeonato Paulista Série A3).
W 1990 roku Novorizontino dostał do finału Campeonato Paulista, w którym spotkał się Bragantino. Po drodze pokonał takie kluby jak SE Palmeiras, Guarani FC czy Portuguesa. W finale po dwóch remisach mistrzem stanu ogłoszono klub Bragantino z powodu większej liczby punktów zdobytych podczas rozgrywek.
W roku 1994 Novorizontino zwyciężył w trzeciej lidze brazylijskiej (Campeonato Brasileiro Série C) pokonując w finale klub Ferroviária. Dzięki temu zwycięstwu w następnym sezonie klub mógł przystąpić do rozgrywek drugiej ligi brazylijskiej (Campeonato Brasileiro Série B).
Z powodu problemów finansowych klub w roku 1996 nie przystąpił do rozgrywek drugiej ligi brazylijskiej.
W roku 1998 Novorizontino dotarł do finału drugiej ligi stanowej i 26 kwietnia na stadionie "Estádio Municipal Carlos Afine" w Paraguaçu Paulista pokonał 4:0 miejscowy klub Paraguaçuense. Zwycięstwo to dało mistrzostwo drugiej ligi i awans do pierwszej ligi Campeonato Paulista.
W roku 1999 z powodu ogromnych długów klub nie przystąpił do mistrzostw stanowych organizowanych przez "Paulista Fotball Federation", po czym sekcja piłkarska klubu została zawieszona.

</doc>
<doc id="969881" url="https://pl.wikipedia.org/wiki?curid=969881" title="Deszcze orograficzne">
Deszcze orograficzne



</doc>
<doc id="969883" url="https://pl.wikipedia.org/wiki?curid=969883" title="Umm el-Qaab">
Umm el-Qaab



</doc>
<doc id="969884" url="https://pl.wikipedia.org/wiki?curid=969884" title="Lamborghini 400 GT">
Lamborghini 400 GT

Lamborghini 400 GT – sportowy 4-osobowy coupé firmy Lamborghini, następca modelu 350 GT. Pierwszy raz został zaprezentowany w marcu 1966 roku w Genewie.
W 1966 firma Lamborghini zaprezentowała Miurę P400. Miało to miejsce na marcowym Geneva Motor Show. Miura miała doskonały silnik o pojemności 3,9 l, więc firma Lamborghini zastosowała ciekawy chwyt marketingowy. Silnik i skrzynię biegów z Miury zamontowano w 350 GT, tworząc w ten sposób 400 GT. Został on zaprezentowany równolegle z Miurą. Jego rama, nadwozie i wnętrze pochodzą prosto od 350 GT. Sprzedano 20 samochodów ze stalowym nadwoziem, a ostatnie 3 sztuki posiadały całkowicie aluminiowe nadwozia Superleggera. Oferowały znacznie lepsze możliwości, jednak były niemal dwukrotnie droższe od stalowego 400 GT. Wnętrze jak na owe czasy było niezwykle wytworne. Klient miał do wyboru kilka kolorów skóry. Ze szlachetnego drewna wykonano kierownicę i gałkę dźwigni zmiany biegów. Zamontowano wiele elementów chromowanych np. klamki. Silnik V12 o pojemności 3939 cm³, oferował kierowcy duży moment obrotowy nawet przy niskich obrotach oraz moc 239 kW (324 KM).

</doc>
<doc id="969886" url="https://pl.wikipedia.org/wiki?curid=969886" title="Andrzej Kotula">
Andrzej Kotula



</doc>
<doc id="969887" url="https://pl.wikipedia.org/wiki?curid=969887" title="Mizil">
Mizil

 
Mizil – miasto w Rumunii, w okręgu Prahova. Liczy 19 tys. mieszkańców (2006).

</doc>
<doc id="969891" url="https://pl.wikipedia.org/wiki?curid=969891" title="Toplița">
Toplița

 
Toplița (węg. "Maroshévíz") – miasto w Rumunii, w okręgu Harghita, w Siedmiogrodzie. Liczy 13,2 tys. mieszkańców (2011).

</doc>
<doc id="969895" url="https://pl.wikipedia.org/wiki?curid=969895" title="Zimnicea">
Zimnicea

Zimnicea – miasto w Rumunii, w okręgu Teleorman, przy granicy z Bułgarią. Liczy 18 tys. mieszkańców (2006).

</doc>
<doc id="969898" url="https://pl.wikipedia.org/wiki?curid=969898" title="IV Liceum Ogólnokształcące w Sosnowcu">
IV Liceum Ogólnokształcące w Sosnowcu



</doc>
<doc id="969899" url="https://pl.wikipedia.org/wiki?curid=969899" title="Găești">
Găești

Găești – miasto w Rumunii, w okręgu Dymbowica. Liczy 14,8 tys. mieszkańców (2005).
W mieście rozwinął się przemysł maszynowy, metalowy, elektrotechniczny, spożywczy oraz drzewny.

</doc>
<doc id="969903" url="https://pl.wikipedia.org/wiki?curid=969903" title="Pucioasa">
Pucioasa

 
Pucioasa – miasto w Rumunii, w okręgu Dymbowica. Liczy 17 tys. mieszkańców (2006).

</doc>
<doc id="969906" url="https://pl.wikipedia.org/wiki?curid=969906" title="Klasa pancerza">
Klasa pancerza

W niektórych grach fabularnych Klasa Pancerza (skrótowo KP; ang. "armor class", "AC") jest współczynnikiem, określającym jak trudno jest trafić postać gracza w walce.
We wczesnych wersjach systemu "Dungeons &amp; Dragons" niższa Klasa Pancerza wskazywała, że dana istota jest trudniejsza do trafienia (zobacz: THAC0). Nieodziany w zbroję człowiek miał KP 10 a założenie zbroi obniżało ten współczynnik. Bardzo potężne istoty najczęściej posiadały KP poniżej 0. Przykładowo gry "HackMaster" (wzorowana na AD&amp;D), czy używają właśnie takiego systemu Klasy Pancerza.
W trzeciej edycji "D&amp;D" mechanika Klasy Pancerza została odwrócona. Nieodziany w zbroję człowiek nadal posiada KP 10, jednak założenie zbroi lub używanie tarczy zwiększa a nie zmniejsza KP. Oznacza to, że istota z drugiej edycji gry mająca KP równą 0 miałaby w trzeciej edycji KP równą 20 (i odwrotnie). W obu systemach wiele współczynników ma wpływ na Klasę Pancerza – zręczność postaci, różne techniki walki (na przykład parowanie ciosów przeciwnika), jakość i materiał z którego wykonana jest zbroja, magiczność owej zbroi itp.
Wiele z gier fabularnych oraz komputerowych bazujących na "D&amp;D" używa powyższego systemu Klasy Pancerza lub różnych jego wariacji. Gry nie powiązane z tym systemem najczęściej określają Klasę Pancerza jako ogólną zdolność postaci do unikania obrażeń.

</doc>
<doc id="969907" url="https://pl.wikipedia.org/wiki?curid=969907" title="Elephas recki">
Elephas recki

Elephas recki – wymarły gatunek słonia. Osiągał 4,5 metra wysokości i był największym słoniem jaki kiedykolwiek żył, większy od mamuta kolumbijskiego. Egzystował w Afryce, choć pojedyncze znaleziska pochodzą też z półwyspu Arabskiego. Najstarsze znaleziska mają minimum 3,6 miliona lat, a najmłodsze z plejstocenu około 900 tysięcy lat temu. Jest też jedno niekompletne znalezisko z Egiptu z utworów holocenu, jest ono jednak dyskusyjne. Słoń indyjski należy do tego samego rodzaju co "Elephas recki".

</doc>
<doc id="969908" url="https://pl.wikipedia.org/wiki?curid=969908" title="Krajowy Zjazd Działaczy Harcerskich">
Krajowy Zjazd Działaczy Harcerskich

Krajowy Zjazd Działaczy Harcerskich (nazywany również "Krajową Naradą Działaczy Harcerskich", "Ogólnopolską Naradą Działaczy Harcerskich" lub "Zjazdem Łódzkim") – swego rodzaju "okrągły stół" harcerski po latach stalinowskich, który odbył się w dniach 8-10 grudnia 1956 w Łodzi przy ulicy Fornalskiej (obecnie ulica Wileńska).
W okresie PRL, w oficjalnej numeracji zjazdów ZHP, liczony był jako pierwszy zjazd po II wojnie światowej, niezgodnie z obowiązującym porządkiem prawnym.
Przebieg.
Przyjęto także "Uchwałę w prawie organizacyjnych podstaw działania", która niezgodnie z faktami prawnymi stwierdzała, że: "Z uwagi na pełne usamodzielnienie i przekształcenie się Organizacji Harcerskiej Polski Ludowej we wspólny związek dzieci, młodzieży i instruktorów pracujących w oparciu o metody harcerskie, przywraca się tradycyjną nazwę: Związek Harcerstwa Polskiego".
Trzecia uchwała uczestników spotkania w pełni przywracała tradycyjne harcerskie symbole i formy zewnętrzne: hymn, krzyż harcerski i lilijkę, mundur, sztandary, proporce, salut i pozdrowienie harcerskie.
Znaczenie.
Z formalno-prawnego punktu widzenia, było to "prowizorium", bo ZHP dopiero w 1959 – po formalnym zjeździe z udziałem wybranych według nowej ordynacji wyborczej delegatów – uzyskał nowy statut i potwierdzenie swego dotychczasowego (przedwojennego) statusu jako stowarzyszenia wyższej użyteczności.
Krajowy Zjazd Działaczy Harcerskich był ważnym wydarzeniem na drodze odrodzenia się działalności harcerskiej po bezprawnej likwidacji, przez władze komunistyczne w 1949, Związku Harcerstwa Polskiego i działalności organizacji pseudoharcerskich: Organizacji Harcerskiej Związku Młodzieży Polskiej i Organizacji Harcerskiej Polski Ludowej. Spowodował jednak dominujący wpływ działaczy OHPL na jej charakter – wolne od niego były jedynie środowiska prowadzone przez przedwojennych instruktorów harcerskich.

</doc>
<doc id="969910" url="https://pl.wikipedia.org/wiki?curid=969910" title="KP">
KP



</doc>
<doc id="969913" url="https://pl.wikipedia.org/wiki?curid=969913" title="Lamborghini Islero 400 GT">
Lamborghini Islero 400 GT

Lamborghini Islero – sportowy model Lamborghini, produkowany w latach 1968–1969. Samochód ten jest następcą modelu 400 GT. Nazwa Islero pochodzi od byka, który zabił sławnego torreadora Manuela „Manolete” Rodrigueza 28 VIII 1947.
Firma Carrozzeria Touring, która wcześniej współpracowała z Lamborghini splajtowała, więc wykonanie kolejnego modelu Ferrucio Lamborghini zlecił firmie Carrozzeria Marazzi z Mediolanu. Nadwozie opierało się na przekonstruowanej karoserii modelu 400 GT, dla polepszenia właściwości jezdnych zamontowano szersze opony. Model ten miał przestronne, dobrze wyposażone wnętrze i bagażnik o pojemności 320 l. Standardowo montowano luksusową w ówczesnych autach klimatyzację. Silnik V12 o pojemności 3929 cm³ generował moc 325 KM przy 7500 obr./min, przenoszoną na koła tylne za pomocą 5-biegowej manualnej skrzyni biegów. Samochód odznaczał się w pełni niezależnym zawieszeniem oraz hamulcami tarczowymi zarówno z przodu, jak i z tyłu.

</doc>
<doc id="969914" url="https://pl.wikipedia.org/wiki?curid=969914" title="Mariankowo">
Mariankowo

2 miejscowości w Polsce:

</doc>
<doc id="969916" url="https://pl.wikipedia.org/wiki?curid=969916" title="Triangulacja (psychologia)">
Triangulacja (psychologia)

Triangulacja w rozwiązywaniu konfliktów małżeńskich, wykorzystywana jest wtedy, gdy do konfliktu wciągana jest trzecia osoba po to, by rozwiązać dany problem lub w celu pokazania swoich racji, najczęstszą sytuacją jest włączenie do konfliktu dziecka. 

</doc>
<doc id="969918" url="https://pl.wikipedia.org/wiki?curid=969918" title="Mariankowo (województwo zachodniopomorskie)">
Mariankowo (województwo zachodniopomorskie)

Mariankowo – kolonia w Polsce położona w województwie zachodniopomorskim, w powiecie stargardzkim, w gminie Marianowo. Miejscowość wchodzi w skład sołectwa Marianowo, 2,5 km na północny wschód od Marianowa (siedziby gminy) i 18 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.
Zobacz też: Mariankowo 

</doc>
<doc id="969920" url="https://pl.wikipedia.org/wiki?curid=969920" title="Trąbki Małe">
Trąbki Małe



</doc>
<doc id="969921" url="https://pl.wikipedia.org/wiki?curid=969921" title="Hamartyna">
Hamartyna

Hamartyna – białko człowieka kodowane przez gen "TSC1" w "locus" 9q34. Gen "TSC1" człowieka odpowiada genowi "Tsc1" u zwierząt, który powszechnie występuje u ssaków i innych eukariontów. Gen "TSC1" liczy 55 kilopar zasad i zawiera 23 eksony, z czego 21 jest kodujących. Łańcuch polipeptydowy hamartyny zawiera 1164 reszt aminokwasowych, podczas gdy masa cząsteczki tuberyny wynosi 130 kDa.

</doc>
<doc id="969925" url="https://pl.wikipedia.org/wiki?curid=969925" title="Artur Hajdasz">
Artur Hajdasz

Artur Konrad Hajdasz (ur. 1 czerwca 1964) – polski perkusista rockowy znany głównie ze współpracy z zespołami Homo Twist, Pudelsi, Made in Poland, Tilt. Syn Józefa Hajdasza – perkusisty zespołu Breakout. Członek Akademii Fonograficznej ZPAV. Prócz działalności muzycznej prowadził przez pewien czas warszawski klub „No Mercy”.
Inne zespoły, z którymi występował:

</doc>
<doc id="969926" url="https://pl.wikipedia.org/wiki?curid=969926" title="Gidget Gein">
Gidget Gein

Gidget Gein, właściwie Bradley Mark Stewart (ur. 11 września 1969 w Hollywood w stanie Floryda, zm. 9 października 2008 w Burbank w stanie Kalifornia) – amerykański muzyk, były basista grupy muzycznej Marilyn Manson.
Życiorys.
Brad Stewart urodził się w Hollywood w stanie Floryda, jego matka była nauczycielką w szkole katolickiej a jego ojciec policjantem. Kiedy był nastolatkiem, jego rodzice rozwiedli się.
Stewart był drugim basistą zespołu Marilyn Manson w którym zastąpił Briana Tutunicka. Pseudonim Gidget Gein, który przyjął Stewart, był połączeniem imienia bohaterki książki Fredericka Kohnera "Gidget" i amerykańskiego seryjnego mordercy Edwarda Theodore'a Geina. Z zespołu odszedł w 1993 roku. Został zastąpiony przez Jeordiego White'a, który przyjął pseudonim Twiggy Ramirez.
9 października 2008 roku Gidget Gein został znaleziony martwy w swoim domu w Burbank, w stanie Kalifornia. Zmarł na skutek przedawkowania heroiny. Miał 39 lat.

</doc>
<doc id="969927" url="https://pl.wikipedia.org/wiki?curid=969927" title="Yoshisada Shimizu">
Yoshisada Shimizu

 – japoński ortopeda i astronom amator.
Wspólnie z Takeshim Uratą w latach 1993–2000 odkrył 311 planetoid.
Asteroida (7300) Yoshisada została nazwana jego imieniem.

</doc>
<doc id="969928" url="https://pl.wikipedia.org/wiki?curid=969928" title="Trąbki Małe (województwo zachodniopomorskie)">
Trąbki Małe (województwo zachodniopomorskie)

Trąbki Małe – dawna osada w Polsce położona w województwie zachodniopomorskim, w powiecie stargardzkim, w gminie Marianowo.
Miejscowość wchodzi w skład sołectwa Trąbki, 3 km na północny zachód od Marianowa (siedziby gminy) i 16 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.
Nazwę zniesiono z 2023 r.
Zobacz też: Trąbki Małe 

</doc>
<doc id="969931" url="https://pl.wikipedia.org/wiki?curid=969931" title="Kabardyjsko-Bałkarska Autonomiczna Socjalistyczna Republika Radziecka">
Kabardyjsko-Bałkarska Autonomiczna Socjalistyczna Republika Radziecka

Kabardyjsko-Bałkarska Autonomiczna Socjalistyczna Republika Radziecka, Kabardyjsko-Bałkarska ASRR (kab. Къэбэрдей-Балъкъэр АССРК, kar.-bał. Къабарты-Малкъар АССР, ros. Кабардино-Балкарская АССР) – republika autonomiczna w Związku Radzieckim, wchodząca w skład Rosyjskiej Federacyjnej Socjalistycznej Republiki Radzieckiej.
Kabardyjsko-Bałkarska ASRR została utworzona w 1936 r. w wyniku przekształcenia istniejącego od 1922 r. Kabardyjsko-Bałkarskiego Obwodu Autonomicznego. W 1944 r. w ramach represji stalinowskich Bałkarzy zostali wysiedleni z terenu republiki, która została przemianowana na Kabardyjską ASRR. Po śmierci Stalina zezwolono Bałkarom na powrót do ojczyzny i w 1957 r. reaktywowano Kabardyjsko-Bałkarską ASRR. Została zlikwidowana w 1991 r. na fali zmian związanych z rozpadem ZSRR. Jej prawną kontynuacją jest autonomiczna, rosyjska republika Kabardo-Bałkaria.
 "Informacje nt. położenia, gospodarki, historii, ludności itd. Kabardyjsko-Bałkarskiej Autonomicznej Socjalistycznej Republiki Radzieckiej znajdują się w: artykule poświęconym Republice Kabardyjsko-Bałkarskiej, jak obecnie nazywa się ta rosyjska jednostka polityczno-administracyjna"

</doc>
<doc id="969934" url="https://pl.wikipedia.org/wiki?curid=969934" title="Clarence Kelly">
Clarence Kelly

Clarence James Kelly FSSPV (ur. w 1941) – amerykański biskup sedewakantystyczny, przełożony generalny Bractwa Świętego Piusa V.
Wyświęcony na księdza 13 kwietnia 1973 r. w Ecône przez abpa Marcela Lefebvra. W 1983 roku z grupą dziewięciu księży opuścił FSSPX i założył Bractwo Świętego Piusa V.
Na biskupa został konsekrowany 19 października 1993 w Kalifornii przez bpa Alfredo Mendez Gonzaleza.

</doc>
<doc id="969935" url="https://pl.wikipedia.org/wiki?curid=969935" title="Kancelaria Apostolska">
Kancelaria Apostolska

Kancelaria Apostolska – w przeszłości jeden z najważniejszych urzędów w Kurii Rzymskiej.
Historia urzędu.
Istnienie kancelarii papieskiej jest poświadczone już w IV stuleciu. Była ona wówczas zorganizowana jako kolegium notariuszy, na czele których stał "primicerius", którego z kolei wspomagał "secundicerius". Do ich zadań należało redagowanie papieskich dokumentów, zajmowali się też archiwami. Nie później niż w pocz. VIII wieku "primicerius" został zastąpiony przez Bibliotekarza św. Kościoła Rzymskiego W XI i XII wieku urząd ten przeważnie zajmowali kardynałowie, dla wielu z nich (Fryderyk Lotaryński, Giovanni Coniulo, Gerardo Caccienemici, Rolando Bandinelli, Alberto di Morra) był on swoistą „odskocznią” do papieskiego tronu. W połowie XII wieku urząd Bibliotekarza przekształcił w urząd kanclerza (jeśli sprawował go kardynał), jednak często przez długi czas bywał on nieobsadzony. W tym czasie obowiązki kanclerza wykonywał duchowny spoza kolegium kardynalskiego, tytułowany najczęściej jako wicekanclerz. Z uwagi na długotrwałość tej praktyki nazwa ta utrwaliła się i używano jej nawet, jeśli w trakcie urzędowania dochodziło do promocji kardynalskiej dla wicekanclerza. Począwszy od pontyfikatu Jana XXII (1316-34) urząd wicekanclerski był powierzany wyłącznie kardynałom.
Wzrost aktywności papieży w zakresie wydawania bull, dekretów i innych dokumentów pociągał za sobą rozrost kancelarii papieskiej. W XIII wieku obok notariuszy (od XIV stulecia zwanych protonotariuszami apostolskimi) pojawiają się także "abbreviatores", "correctores", "scriptores" i "plumbstores", grupowani w kolegia. Od 1377 powoływany był – jako zastępca kardynała-wicekanclerza – regent Kancelarii Apostolskiej (jako pierwszy funkcję tę sprawował arcybiskup Bartolomeo Prignano). Szczyt potęgi Kancelarii przypada na wiek XV i pocz. XVI, kiedy urząd wicekanclerza Kościoła był uważany za najważniejszy urząd w Kościele zaraz po papieżu. W tym czasie do jej kompetencji należały wszelkie sprawy finansowe Stolicy Apostolskiej, sprawy związane z beneficjami kościelnymi, a nawet udzielaniem odpustów i dyspens. Papież Klemens VII, który poprzednio sam był wicekanclerzem, w 1532 przypisał do tej funkcji tytuł prezbiterialny S. Lorenzo in Damaso, który kardynałowie-wicekanclerze mieli zachowywać nawet jeśli przechodzili do rangi kardynałów-biskupów. Dyspozycję tę zatwierdził papież Sykstus V.
Zarazem jednak przełom XV i XVI wieku to początek stopniowego przejmowania kompetencji Kancelarii przez inne urzędy, takich jak utworzony właśnie w tym czasie Sekretariat Listów Apostolskich, i w konsekwencji schyłku jej znaczenia. Wewnątrz Kancelarii funkcje protonotariuszy niemal w całości przejęły kolegia "abbreviatores litterarum apostolicarum", natomiast pozostałe kolegia stopniowo zanikały. Papież Pius X w 1908 roku konstytucją "Sapienti Consilio" przeprowadził gruntowną reformę kancelarii, przywracając tytuł kanclerza i znacząco zredukował cały urząd, pozostawiając w jego składzie: kardynała-kanclerza, regenta, kolegium protonotariuszy apostolskich (którzy ponownie przejęli funkcje zniesionego kolegium "abbreviatores"), notariusza, sekretarza, archiwistę, protokolanta i 4 piszących pod dyktando sekretarzy. Jej kompetencje zostały ograniczone do redagowania – zgodnie ze wskazówkami papieża lub odpowiednich kongregacji – dekretów kanonizacyjnych, bull dotyczących niektórych beneficjów, tworzenia nowych diecezji i kapituł i kilku innych ważniejszych spraw Kościoła.
Papież Paweł VI w "motu proprio" „Quo aptius” z 27 lutego 1973 zlikwidował Kancelarię Apostolską i urząd kardynała-kanclerza, przekazując ich kompetencje do Sekretariatu Stanu.
Lista kanclerzy i wicekanclerzy Świętego Kościoła Rzymskiego od 1042 roku.
Kanclerze (do XIII wieku).
Przed 1144 rokiem wielu kanclerzy używało archaicznego tytułu "bibliothecarius", a nie "cancellarius"
Kardynałowie wicekanclerze.
Po Soborze w Pizie (1409)
Kardynałowie kanclerze 1908-1973.
1973 – urząd zostaje skasowany przez papieża Pawła VI

</doc>
<doc id="969936" url="https://pl.wikipedia.org/wiki?curid=969936" title="Kabardyno-Bałkarska ASRR">
Kabardyno-Bałkarska ASRR



</doc>
<doc id="969937" url="https://pl.wikipedia.org/wiki?curid=969937" title="Kabardo-Bałkarska Autonomiczna Socjalistyczna Republika Radziecka">
Kabardo-Bałkarska Autonomiczna Socjalistyczna Republika Radziecka



</doc>
<doc id="969938" url="https://pl.wikipedia.org/wiki?curid=969938" title="I liga chilijska">
I liga chilijska



</doc>
<doc id="969939" url="https://pl.wikipedia.org/wiki?curid=969939" title="Kabardo-Bałkarska ASRR">
Kabardo-Bałkarska ASRR



</doc>
<doc id="969940" url="https://pl.wikipedia.org/wiki?curid=969940" title="Lamborghini Jarama 400 GT">
Lamborghini Jarama 400 GT

Lamborghini Jarama – sportowe coupé 2+2 produkowane przez Lamborghini w latach 1970 - 1972. Model został zaprojektowany przez Bertone i zaprezentowany w 1970 w Genewie.
Gdy Lamborghini Islero 400 GTS przestało spełniać normy bezpieczeństwa i czystości spalin obowiązujące w USA, Lamborghini postanowiło zbudować nowe coupe 2+2. Następcą Islero został pojazd o nazwie Jarama. Nazwa pochodzi od regionu Hiszpanii, znanego z hodowli byków. Nadwozie zaprojektowało studio Bertone, a projekt nadzorował Marcello Gandini, budową zajęła się korporacja Carrozzeria Marazzi z Mediolanu. Karoseria nawiązuje kształtem do Islero, choć jest bardziej harmonijna i opływowa. Innowacją są 4 okrągłe reflektory przednie, przykryte metalowymi klapkami, które stanowią rodzaj przedłużenia maski. Są otwierane elektrycznie i chowają się pod lampami. Jako bazę Jaramy wykorzystano skróconą o 27 cm płytę podłogową z Espady. Z tego modelu zapożyczono również pokrywę silnika. Wykonano ją ze stali, tak jak całe nadwozie. Wewnątrz dominuje skóra. Obszyto nią m.in. prawie całą deskę rozdzielczą, boczki drzwi, fotele oraz tunel. Z drewna wykonano jedynie kierownicę i gałkę zmiany biegów. Samochód był dużo bardziej komfortowy od Islero. Silnik napędzający Jaramę to konstrukcja znana z 400 GT czy Islero. Ma 12 cylindrów i pojemność 3939 cm³. W Jaramie 400 GT rozwija moc 350 KM. Moc przenoszona jest poprzez pięciobiegową skrzynię manualną na tylne koła. 

</doc>
<doc id="969941" url="https://pl.wikipedia.org/wiki?curid=969941" title="Ignacy Czeżyk">
Ignacy Czeżyk

Ignacy Tadeusz Czeżyk (ur. 19 czerwca 1944 w Hołowczycach) – polski polityk, nauczyciel i samorządowiec, poseł na Sejm X kadencji, były członek zarządu województwa lubelskiego.
Życiorys.
Ukończył w 1969 studia matematyczne na Uniwersytecie Marii Curie-Skłodowskiej w Lublinie. W 1968 został zatrudniony w I Liceum Ogólnokształcącego im. księcia Adama Jerzego Czartoryskiego w Puławach, którego od 1992 do 1996 był dyrektorem. Objął później stanowisko dyrektora w Zespole Szkół w Janowcu.
W latach 1980–1981 był członkiem prezydium Krajowej Sekcji Oświaty i Wychowania Niezależnego Samorządnego Związku Zawodowego „Solidarność”. W 1989 został posłem na Sejm kontraktowy z ramienia Komitetu Obywatelskiego z okręgu puławskiego.
W 1990 został członkiem Stowarzyszenia Wspólnota Polska, w tym samym roku założył Forum Środkowo-Wschodniej Europy. W latach 1990–1991 był prezesem Klubu Inteligencji Katolickiej w Puławach.
Należał do Porozumienia Centrum. W 1993 i 2001 bez powodzenia kandydował do Sejmu. Z ramienia Akcji Wyborczej Solidarność w latach 1998–2002 zasiadał w sejmiku lubelskim I kadencji. W 2002 uzyskał reelekcję z listy koalicji Platforma Obywatelska – Prawo i Sprawiedliwość. Od 2 grudnia 2002 do 8 stycznia 2003 był członkiem zarządu województwa. W 2006, 2010, 2014 i 2018 uzyskiwał mandat radnego Puław z ramienia Prawa i Sprawiedliwości.
Odznaczenia.
Odznaczony Krzyżem Kawalerskim Orderu Odrodzenia Polski (2014), Medalem Komisji Edukacji Narodowej (1995), Srebrnym Krzyżem Zasługi (1999) i Odznaką Honorową „Zasłużony dla Województwa Lubelskiego” (2009). W 2015 otrzymał Krzyż Wolności i Solidarności.

</doc>
<doc id="969943" url="https://pl.wikipedia.org/wiki?curid=969943" title="Platax">
Platax

Platax – rodzaj morskich ryb z rodziny szpadelkowatych. 
Zasięg występowania.
Od Morza Czerwonego przez Ocean Indyjski do zachodniego Pacyfiku. 
Cechy charakterystyczne.
Płetwa grzbietowa i odbytowa w kształcie sierpa - uniesione powodują, że wysokość ciała jest większa od jego długości. Ryby z tego rodzaju osiągają od 40-70 cm długości.
Klasyfikacja.
Gatunki zaliczane do tego rodzaju :

</doc>
<doc id="969946" url="https://pl.wikipedia.org/wiki?curid=969946" title="Platax pinnatus">
Platax pinnatus



</doc>
<doc id="969947" url="https://pl.wikipedia.org/wiki?curid=969947" title="I liga urugwajska w piłce nożnej">
I liga urugwajska w piłce nożnej



</doc>
<doc id="969949" url="https://pl.wikipedia.org/wiki?curid=969949" title="Gustavo Varela">
Gustavo Varela

Gustavo Varela (ur. 14 maja 1978 w Montevideo) – urugwajski piłkarz występujący na pozycji pomocnika.
Kariera.
Gustavo Varela zaczynał karierę w Nacionalu w 1998 roku. Po 4 latach, 4 mistrzostwach kraju i 118 rozegranych meczach przeniósł się do Niemiec, do FC Schalke 04. W 2009 roku powrócił do macierzystego klubu.
W reprezentacji Urugwaju debiutował w 2000 roku i do 2006 roku wystąpił w niej w 24 spotkaniach, w których nie strzelił żadnej bramki. W 2002 zagrał na mistrzostwach świata, lecz Urugwaj nie zdołał wtedy wówczas wyjść z grupy.

</doc>
<doc id="969952" url="https://pl.wikipedia.org/wiki?curid=969952" title="Szkielet serca">
Szkielet serca

Szkielet serca – ścięgniste struktury zlokalizowane dookoła naturalnych otworów serca, tak zwanych "ujść serca" (ujście aorty, pnia płucnego i dwa ujścia przedsionkowo-komorowe), na które składają się:
Zbudowane są z tkanki łącznej włóknistej i przyczepiają się do nich płatki zastawek serca oraz włókna tkanki mięśniowej typu sercowego.

</doc>
<doc id="969954" url="https://pl.wikipedia.org/wiki?curid=969954" title="Deportes Puerto Montt">
Deportes Puerto Montt

Club de Deportes Puerto Montt – chilijski klub piłkarski z siedzibą w mieście Puerto Montt, stolicy regionu Los Lagos.
Historia.
Klub założony został 6 maja 1983 roku i gra obecnie w pierwszej lidze chilijskiej (Primera División de Chile).

</doc>
<doc id="969956" url="https://pl.wikipedia.org/wiki?curid=969956" title="Dagestańska Autonomiczna Socjalistyczna Republika Radziecka">
Dagestańska Autonomiczna Socjalistyczna Republika Radziecka

Dagestańska Autonomiczna Socjalistyczna Republika Radziecka, Dagestańska ASRR (aw. Дагъистаналъул АССР, rut. Дагъиста АССР, kum. Дагъыстан АССР, lezg. Дагъустандин АССР, lak. Дагъусттаннал АССР, ros. Дагестанская Автономная Советская Социалистическая Республика) – republika autonomiczna w Związku Radzieckim, wchodząca w skład Rosyjskiej Federacyjnej Socjalistycznej Republiki Radzieckiej.
Utworzona w 1921 r. Zorganizowanie autonomicznej republiki dla narodów zamieszkujących Dagestan było elementem prowadzonej (zwłaszcza w początkowym okresie istnienia ZSRR) polityki korienizacji, tj. przyznawania autonomii nierosyjskim narodom dawnego imperium dyskryminowanym przez carat. Dagestańska ASRR uległa likwidacji w 1990 r. w procesie zmian związanych z rozpadem ZSRR. Jej prawną kontynuacją jest autonomiczna rosyjska republika Dagestan.
 "Informacje nt. położenia, gospodarki, historii, ludności itd. Dagestańskiej Autonomicznej Socjalistycznej Republiki Radzieckiej znajdują się w: artykule poświęconym Republice Dagestanu, jak obecnie nazywa się ta rosyjska jednostka polityczno-administracyjna"

</doc>
<doc id="969957" url="https://pl.wikipedia.org/wiki?curid=969957" title="Pfizer">
Pfizer

Pfizer Inc. (ang. //) – koncern farmaceutyczny z siedzibą w USA w Nowym Jorku. Założony w 1849 roku przez Amerykanów niemieckiego pochodzenia, Charlesa Pfizera i Charlesa Erhardta jako "Charles Pfizer and Company". W 2006 roku osiągnął sprzedaż na poziomie 48,4 mld dolarów amerykańskich i zysk 19 mld dolarów, przy wydatkach na badania 7,6 mld dolarów i zatrudnieniu ponad 100 tysięcy osób.
Spółka publiczna, od 17 stycznia 1944 roku notowana na NYSE (Giełdzie Papierów Wartościowych w Nowym Jorku), wchodzi w skład indeksu 30 największych spółek NYSE Dow Jones. 
W styczniu 2009 roku Pfizer podpisał umowę w sprawie przejęcia jednego ze swoich największych konkurentów – spółki Wyeth. Zobowiązał się do zapłaty akcjami i gotówką 68 mld dol. Transakcja była częściowo kredytowana (koncern dostał na przejęcie kredyt 22,5 mld dol.). Połączone spółki będą osiągać 75 mld dol. rocznych obrotów.
Produkty.
Wśród produktów koncernu znajdują np. "Lipitor" (atorwastatyna; w Polsce zarejestrowany jako "Sortis"), "Diflucan" (flukonazol), "Zithromax" (azytromycyna), "Viagra" (cytrynian sildenafilu), "Zoloft" (sertralina), "Polocard" (kwas acetylosalicylowy), "Xanax" (Alprazolam). 
Po wystąpieniu pandemii COVID-19, Pfizer razem z przedsiębiorstwem BioNTech wyprodukował szczepionkę przeciw COVID-19 – "Tozinameran", należącą do nowatorskiej grupy szczepionek mRNA. Zawiera ona zmodyfikowane cząsteczki mRNA (modRNA), kodujące zmodyfikowaną formę glikoproteiny powierzchniowej wirusa SARS-CoV-2, umieszczone wewnątrz nanocząstek lipidowych.

</doc>
<doc id="969958" url="https://pl.wikipedia.org/wiki?curid=969958" title="Ośmiościan gwiaździsty">
Ośmiościan gwiaździsty



</doc>
<doc id="969959" url="https://pl.wikipedia.org/wiki?curid=969959" title="Dagestańska ASRR">
Dagestańska ASRR



</doc>
<doc id="969962" url="https://pl.wikipedia.org/wiki?curid=969962" title="Platax orbicularis">
Platax orbicularis



</doc>
<doc id="969966" url="https://pl.wikipedia.org/wiki?curid=969966" title="Komijska Autonomiczna Socjalistyczna Republika Radziecka">
Komijska Autonomiczna Socjalistyczna Republika Radziecka

Komijska Autonomiczna Socjalistyczna Republika Radziecka, Komijska ASRR, Komi ASRR – republika autonomiczna w Związku Socjalistycznych Republik Radzieckich, wchodząca w skład Rosyjskiej Federacyjnej Socjalistycznej Republiki Radzieckiej.
Komijska ASRR została utworzona 5 grudnia 1936 r. w wyniku zmiany statusu i poszerzenia autonomii istniejącego od 1922 r. Komi-Zyriańskiego Obwodu Autonomicznego. Tworzenie autonomicznych obszarów dla mniejszości narodowych było elementem prowadzonej zwłaszcza w początkowym okresie istnienia ZSRR polityki korienizacji, tj. przyznawania autonomii nierosyjskim narodom dawnego Imperium, dyskryminowanym i rusyfikowanym przez carat. Komijska ASRR została zlikwidowana w 1990 r. na fali zmian związanych z rozpadem ZSRR. Jej prawną kontynuacją jest autonomiczna rosyjska republika Komi.
 "Informacje nt. położenia, gospodarki, historii, ludności itd. Komi Autonomicznej Socjalistycznej Republiki Radzieckiej znajdują się w: artykule poświęconym Republice Komi, jak obecnie nazywa się ta rosyjska jednostka polityczno-administracyjna"

</doc>
<doc id="969967" url="https://pl.wikipedia.org/wiki?curid=969967" title="Wieża orbitalna">
Wieża orbitalna



</doc>
<doc id="969969" url="https://pl.wikipedia.org/wiki?curid=969969" title="Râșnov">
Râșnov

Râșnov (, ) – miasto w okręgu Braszów w Siedmiogrodzie w Rumunii. Jest zamieszkane przez 15 022 mieszkańców (2011).
Osada została założona około roku 1215 przez Zakon krzyżacki, pierwsze historyczne wzmianki o mieście pochodzą z roku 1331. Miejscowy zamek został zdobyty tylko raz przez Gabriela Batorego w roku 1612.
W mieście znajduje się kompleks skoczni narciarskich Trambulina Valea Cărbunării.

</doc>
<doc id="969971" url="https://pl.wikipedia.org/wiki?curid=969971" title="Komijska ASRR">
Komijska ASRR



</doc>
<doc id="969974" url="https://pl.wikipedia.org/wiki?curid=969974" title="Bradley Carnell">
Bradley Carnell

Bradley Carnell (ur. 21 stycznia 1977 w Johannesburgu) – południowoafrykański piłkarz grający na pozycji defensywnego pomocnika bądź obrońcy, reprezentant kraju.
Kariera klubowa.
Carnell jako junior grał w zespołach Southern Suburbs oraz Robertsham Callies. W 1992 roku został zawodnikiem klubu Wits University, grającego w National Soccer League. W sezonie 1996/1997 rozpoczął z nim występy w Premier Soccer League. W 1997 roku odszedł do innego zespołu PSL – Kaizer Chiefs, z którym w sezonie 1997/1998 wywalczył wicemistrzostwo Południowej Afryki.
W 1998 roku Carnell przeszedł do niemieckiego VfB Stuttgart. W Bundeslidze zadebiutował 19 września 1998 w przegranym 0:1 meczu z TSV 1860 Monachium, a 6 marca 1999 w wygranym 2:0 spotkaniu z Eintrachtem Frankfurt strzelił swojego pierwszego gola w Bundeslidze. W sezonie 2002/2003 wraz z zespołem wywalczył wicemistrzostwo Niemiec.
W 2003 roku Carnell przeniósł się do Borussii Mönchengladbach, także występującej w Bundeslidze. Po 1,5 roku odszedł stamtąd do zespołu Karlsruher SC z 2. Bundesligi. W sezonie 2006/2007 awansował z nim do Bundesligi i grał tam przez kolejne dwa sezony.
W 2009 roku Carnell został zawodnikiem Hansy Rostock (2. Bundesliga). Po sezonie 2009/2010 i spadku Hansy do 3. Ligi, Carnell odszedł do południowoafrykańskiego Supersport United. Spędził tam sezon 2010/2011, a następnie zakończył karierę.
W Bundeslidze rozegrał 134 spotkania i zdobył 3 bramki.
Kariera reprezentacyjna.
W latach 1997–2010 w reprezentacji Południowej Afryki rozegrał 42 spotkania. W 2002 roku znalazł się w drużynie na Puchar Narodów Afryki. Wystąpił na nim w meczach z Burkina Faso (0:0), Ghaną (0:0), Marokiem (3:1) i Mali (0:2), a Południowa Afryka odpadła z turnieju w ćwierćfinale.
Również w 2002 roku Carnell został powołany do kadry na mistrzostwa świata. Zagrał na nich w spotkaniach z Paragwajem (2:2), Słowenią (1:0) i Hiszpanią (2:3), a Południowa Afryka zakończyła turniej na fazie grupowej.
Po zakończeniu kariery.
Po zakończeniu kariery Carnell rozpoczął pracę jako asystent trenera. Funkcję tę pełnił w zespołach Free State Stars (asystent Giovanniego Solinasa) oraz Orlando Pirates (asystent Augusto Palaciosa oraz Muhsina Ertuğrala), a w 2017 roku został asystentem Jessego Marscha w New York Red Bulls.

</doc>
<doc id="969976" url="https://pl.wikipedia.org/wiki?curid=969976" title="Komi ASRR">
Komi ASRR



</doc>
<doc id="969979" url="https://pl.wikipedia.org/wiki?curid=969979" title="Tytanozaur">
Tytanozaur

Tytanozaur – zauropod z rodziny tytanozaurów. Jego skamieliny są znane z formacji Lameta w Indiach, a skamieliny przypisanych do niego gatunków także z Europy i Ameryki Południowej. Osiągał 9-12 m długości i ok. 13 t wagi. Jego nazwa oznacza "tytaniczny jaszczur" i odnosi się do tytanów, którzy byli bogami w mitologii greckiej. Występował w mastrychcie (późna kreda). Rodzaj ten był długo traktowany jako "takson worek", do którego gatunków zaliczano fragmentaryczne skamieliny, znalezione w różnych miejscach świata. Opisany na podstawie kości kończyn i kręgów. W ciągu lat zaliczono do tego rodzaju bardzo wiele gatunków, na podstawie kilku cech wspólnych. Obecnie jest on uważany za "nomen dubium" - rodzaj niepewny. Najbardziej znany gatunek - "T.colbert" jest obecnie uważany za synonim rodzaju "Isisaurus". 
Gatunki: 
"Titanosaurus indicus" Lydekker, 1877 
"Titanosaurus australis" Lydekker, 1893 = "Neuquensaurus australis" 
"Titanosaurus blandfordi" Lydekker, 1879= "Titanosaurs indicus" 
"Titanosaurus colberti" Jain i Bandyopadhay, 1997 = "Isisaurus colberti" 
"Titanosaurus dacus" Nopcsa, 1915 = "Magyarosaurus dacus" 
"Titanosaurus nanus " Lydekker, 1893 "nomen dubium" = "Neuquensaurus australis" ? 
"Titanosaurus robustus" Huene, 1929 "nomen dubium" = "Saltasaurus loricatus" ? 
"Titanosaurus falloti" Hoffet, 1942 "nomen dubium" =Titanosauria "incertae sedis" 
"Titanosaurus lydekkeri" Huene, 1929 "nomen dubium" = Titanosauria "incertae sedis" 
"Titanosaurus madagascariensis" Deperet, 1896 "nomen dubium" = Titanosauria "incertae sedis" 
"Titanosaurus montanus" Marsh, 1877 "nomen dubium" = Sauropoda "incertae sedis" 
"Titanosaurus rahioliensis" Mathur and Srivastava, 1987 "nomen dubium" = Sauropoda "incertae sedis" 
"Titanosaurus valdensis" Huene, 1929 "nomen dubium"= Titanosauria "incertae sedis" 

</doc>
<doc id="969981" url="https://pl.wikipedia.org/wiki?curid=969981" title="Partie polityczne Holandii">
Partie polityczne Holandii

W Holandii istnieje system wielopartyjny. Partie konkurują o miejsca w dwóch izbach Stanów Generalnych – 150 osobowej Tweede Kamer (wybory powszechne) i 75-osobowej Eerste Kamer (członkowie delegowani przez parlamenty prowincjonalne). W wyniku wyborów z 2021 w parlamencie znalazło się 17 ugrupowań.

</doc>
<doc id="969987" url="https://pl.wikipedia.org/wiki?curid=969987" title="Erytrokruoryna">
Erytrokruoryna

Erytrokruoryna – metaloproteina zaliczana do hemoglobin, służąca za czerwony barwnik oddechowy we krwi pierścienic i hemolimfie niektórych stawonogów.
Erytrokruoryny występujące u pierścienic i stawonogów pozakomórkowo, np. w osoczu osiągają bardzo duże masy cząsteczkowe. Ich masa przekracza 3–3,5 miliona Daltonów. Mają one formę multimerycznych kompleksów tworzących silnie symetryczną strukturę. U dżdżownic jedna cząsteczka składa się ze 144 łańcuchów globinowych, z których każdy dysponuje własną grupą hemową, zdolną do przenoszenia tlenu. Ze względu na właściwości fizykochemiczne erytrokruoryny takie określa się wraz z występującymi u niektórych wieloszczetów chlorokruorynami wspólnym mianem dwuwarstwowych hemoglobin heksagonalnych (HBL Hbs, "hexagonal bilayer haemoglobin").
Wykształcenie cząsteczek zewnątrzkomórkowych erytrokruoryn w postaci dużych kompleksów zapewnia lepszą kontrolę procesów biologicznych, w których biorą udział. Ich duże rozmiary pozwalają ograniczyć wyciek hemoglobiny i dają więcej szans na interakcje między podjednostkami. Obecność licznych centrów aktywnych w jednej cząsteczce pozwala zachować kontrolę nad lepkością roztworu przy jednoczesnym zachowaniu dużego zagęszczenia tychże centrów.
Erytrokruoryna charakteryzuje się większą odpornością na oksydację i większą stabilnością niż ludzka hemoglobina, stąd prowadzi się badania medyczne nad jej wykorzystaniem jako substytutu krwi.

</doc>
<doc id="969994" url="https://pl.wikipedia.org/wiki?curid=969994" title="Innocenzo Cibo">
Innocenzo Cibo

Innocenzo Cibo (ur. 25 sierpnia 1491 w Genui, zm. 13 kwietnia 1550 w Rzymie) – włoski kardynał. Wnuk papieża Innocentego VIII. Syn Maddaleny de’ Medici i Franceschetto Cybo.
Życiorys.
Mianowany kardynałem przez papieża Leona X w 1513. Kumulował w swym ręku znaczną liczbę kościelnych beneficjów, był administratorem apostolskim archidiecezji St. Andrews i Edynburg w Szkocji (1513-14), Turynu (1516-17 i 1520-48), Messyny (1538-50), diecezji Marsylia (1517-30), Aleria (1518-20), Ventimiglia (lipiec – sierpień 1519), Volturara (październik – listopad 1526), Mariana i Accia na Korsyce (marzec – grudzień 1531), Beziers (od 1536), Tropea (luty – czerwiec 1538), a ponadto komendatariuszem wielu opactw i klasztorów we Francji i Włoszech. Arcybiskup Genui od 1520. Kamerling Świętego Kościoła Rzymskiego od lipca 1521, we wrześniu tego samego roku sprzedał ten urząd kardynałowi Francesco Armellini Pantalassi de’ Medici. Legat papieski w Bolonii 1524, był obecny podczas koronacji Karola V na cesarza, która miała miejsce w tym mieście w 1530. Dwukrotnie był także regentem Florencji (podczas nieobecności w mieście księcia Aleksandra 1532-33 i po jego zamordowaniu 1537) i raz regentem Massa i Carrara (w 1547). Uchodził za przyjaciela zarówno cesarza, jak i francuskiego króla Franciszka I. Protektor Niemiec w kurii rzymskiej od 1542 Jako kardynał-protodiakon 22 lutego 1550 koronował papieża Juliusza III, który mianował go legatem w Parmie i Piacenzie. Zmarł dwa miesiące później.
W życiu osobistym jego postępowanie, podobnie jak jego dziadka, było dalekie od ideału – spłodził co najmniej czwórkę nieślubnych dzieci: Elenę, Klemensa, Ricciardę i Aleksandra. Wskutek rozwiązłego życia chorował na syfilis.

</doc>
<doc id="969998" url="https://pl.wikipedia.org/wiki?curid=969998" title="Avrig">
Avrig

Avrig (węg. "Felek") – miasto w Rumunii, w okręgu Sybin, w Siedmiogrodzie. Liczy 18 tys. mieszkańców (2006).

</doc>
<doc id="970004" url="https://pl.wikipedia.org/wiki?curid=970004" title="Baia Sprie">
Baia Sprie

Baia Sprie (niem. "Mittelstadt", węg. "Felsőbánya") – miasto w Rumunii, w okręgu Marmarosz. Liczy 15,8 tys. mieszkańców (2008).
W mieście rozwinął się przemysł drzewny, spożywczy oraz hutniczy.

</doc>
<doc id="970006" url="https://pl.wikipedia.org/wiki?curid=970006" title="Hermen Rode">
Hermen Rode

Hermen Rode (ur. przed 1465; zm. po 1504) – renesansowy malarz niemiecki pracujący w Lubece. Znany z malowideł ołtarzowych. Obok Bernta Notkego czołowy malarz hanzeatycki. Dzieła Rode znajdują się w wielu kościołach basenu Morza Bałtyckiego.

</doc>
<doc id="970007" url="https://pl.wikipedia.org/wiki?curid=970007" title="Magnus V">
Magnus V

Magnus V (norw. "Magnus V Erlingsson"), (ur. 1156 r., zm. 15 czerwca 1184 r.) – król Norwegii 1161–1184, z dynastii Yngling.
Panowania Magnusa V przypadło na okres wieloletniej wojny domowej trwającej w Norwegii w latach 1130-1240 pomiędzy kolejnymi władcami norweskimi i pretendentami do tronu królewskiego, okres ten w historii Norwegii znany jest pod nazwą "borgerkrigstid". W tym czasie w kraju powstały dwa zwalczające się stronnictwa: jedno dążące do zjednoczenia kraju pod władzą jednego władcy zostało nazwane stronnictwem narodowym (tzw. stronnictwo Birkebeiner), zaś drugie, według którego każdy potomek królewskiego rodu miał prawo do części władztwa, zostało nazwane stronnictwem kościelnym (tzw. stronnictwo Baglar), z tej racji, że uzyskało poparcie biskupów norweskich.
Pochodzenie i początki panowania.
Magnus był synem możnowładcy norweskiego Erlinga Ormsen Skakke i księżniczki Krystyny (zm. 1178), córki króla Norwegii Sigurda I. Ojciec Magnusa był głównym doradcą i współpracownikiem króla Inge I Garbatego (panującego w latach 1136-1161). Gdy król Inge I zginął w walce o tron z pretendentem do korony, swym bratankiem Haakonem II Barczystym (4 lutego 1161), wówczas Erling Skakke stanął na czele stronnictwa Bagler. Erling Skakke wraz ze swymi zwolennikami ogłosił, że jego syn Magnus jest jedynym prawowitym spadkobiercą królewskiego tronu i jako jedyny spadkobierca króla Inge I został obwołany królem Norwegii (1161). 
Wkrótce doszło do walk pomiędzy wojskami Erlinga Skakke a wojskami króla Haakona II, który zginął w bitwie pod Sekken (1162). Po śmierci Haakona II jego zwolennicy zebrali się wokół jego młodszego brata Sigurda Markusfostre, który przyjął koronę królewską w 1162 jako Sigurd IV, ale już w 1163 Sigurd dostał się do niewoli Erlinga Skakke i został zamordowany.
Czas regencji.
Po pokonaniu i zabiciu Haakona II i Sigurda IV, Erling Skakke podporządkował sobie wszystkie ziemie królestwa, sprasowując rządy regencyjne w imieniu swego małoletniego syna, który w 1163 r. jako pierwszy władca norweski został koronowany przez arcybiskupa Nidaros (zwanym później Trondheim, tamtejsze arcybiskupstwo zostało założone w 1152 przez króla Inge I i jego przyrodnich braci Sigurda II i Eysteina II). By zyskać potwierdzenie legalności władzy Magnusa V, jego ojciec w 1164 r. zwołał do stolicy kraju Nidaros wielki wiec (zob. thing), na którym popierający regenta możni i wyższe duchowieństwo zyskali wiele przywilejów, ponadto wprowadzono zasady primogenitury, obowiązek pochodzenia władcy z legalnego związku małżeńskiego, od tej pory ogólnokrajowy thing miał prawo zatwierdzać wybór nowego króla (a nie jak dotąd thingi regionalne). Ogłoszone przywileje, a zwłaszcza przywileje prawne i ekonomiczne dla kościoła, spowodowały, że możni zebrani w stronnictwie Birkebeiner wywołali w 1174 powstanie przeciwko władzy Erlinga Skakke i Magnusa V, na czele powstanie stanął Eystein Meyla, który podawał się za syna Eysteina II. Stronnictwo narodowe wnet obwołało Eysteina królem (jako Eystein III). W styczniu 1177 doszło do bitwy pod Re, gdzie wojska Erlinga Skakke i Magnusa V pokonały buntowników, a sam Eystein III poległ.
Walki ze Sverrem Sigurdssonem.
Jednakże przeciwnicy Magnusa V i jego ojca znaleźli nowego przywódcę. Został nim Sverre Sigurdsson, będący prawdopodobnie nieślubnym synem króla Sigurda II Gęby. Sverre zebrał niedobitki wojsk Eysteina III i razem z nimi prowadził walki podjazdowe przeciwko Magnusowi V. Gdy zwolennicy partii narodowej okrzepli, doszło do kolejnej walnej bitwy pomiędzy wojskami królewskimi a wojskami Sverrego Sigurdssona. Miała ona miejsce 19 czerwca 1179 pod Kalvskinnet, gdzie wojska króla Magnusa V zostały pokonane, a jego ojciec Erling Skakke poległ. W następnych bitwach pod Ilevollene (1180) i pod Nordness (1181) wojska Magnusa V doznały kolejnych klęsk i Sverre Sigurdsson został obwołany królem Norwegii. Magnus i jego stronnicy (zwani odtąd "Heklungs"), nie złożyli broni i w kraju trwały powstania wspierane przez norweskich biskupów, którzy nie mogli przeboleć, ze nowy król zakwestionował legalność kościelnych przywilejów ustanowionych w 1164. Sverre Sigurdsson wobec słabości swej floty nie opanował zachodniej części kraju z miastem Bergen, gdzie przebywał i rządził Magnus V. Doszło do rozmów pokojowych między królami, ale Magnus V odrzucił propozycję objęcia władzy w części kraju i zostania współrządcą królestwa, a Sverre nie zgodził się na przyjęcie statusu wasala Magnusa. Czas negocjacji lepiej wykorzystał król Sverre, który dzięki nowo zbudowanej flocie zajął w 1183 Bergen i zmusił Magnusa V do opuszczenia kraju. Magnus zostawił w kraju insygnia królewskie, koronę i berło i udał się na wygnanie do Danii. Jednak król Sverre nadal borykał się z przeciwnikami swej władzy i w 1184 roku Magnus, ufny w siłę powstańców, wyprawił się na czele floty z Danii do Norwegii. Do spotkania z flotą króla Sverrego Sigurdssona doszło 15 czerwca 1184 r. w fiordzie Sogne, podczas której flota Magnusa została całkowicie rozbita, a on sam utonął podczas tej bitwy (zwanej bitwą pod Fimreite albo bitwą w Sognefjordzie). Po śmierci Magnusa V, Sverre Sigurdsson objął samodzielne rządy w Norwegii.
Rodzina.
Żoną Magnusa V była Elrid, córka możnego Bjorna Byrdasven i Rangrid Guttormsdotter, rodzina królewskiej żony była skoligacona z rodem królewskim. Z tego małżeństwa pochodziły córki: 
Z pozamałżeńskiego związku Magnus V miał prawdopodobnie syna:

</doc>
<doc id="970009" url="https://pl.wikipedia.org/wiki?curid=970009" title="Ocna Mureș">
Ocna Mureș

Ocna Mureș (dawniej Uioara, węg. "Marosújvár", niem. "Miereschhall") – miasto w Rumunii, w okręgu Alba, w Siedmiogrodzie. Liczy 12.377 mieszkańców (2011).
W mieście rozwinął się przemysł materiałów budowlanych oraz chemiczny.

</doc>
<doc id="970012" url="https://pl.wikipedia.org/wiki?curid=970012" title="Vitellozzo Vitelli">
Vitellozzo Vitelli

Vitellozzo Vitelli (ur. 1531 – zm. 19 listopada 1568) – włoski kardynał.
Życiorys.
Biskup Città di Castello (1554-60), Imoli (1560-61) i Carcassonne (od 1567). Kreowany kardynałem diakonem przez Pawła IV w 1557. Za pontyfikatu Piusa IV był legatem w Kampanii i Marittima oraz gubernatorem Pontecorvo. Kamerling Świętego Kościoła Rzymskiego od listopada 1564, zarządzał Rzymem podczas sediswakancji po śmierci Piusa IV w 1565. Wybrany wówczas papież Pius V mianował go prefektem Trybunału Sygnatury Łaski i inkwizytorem, objął też urząd protektora Francji wobec Stolicy Apostolskiej. Zmarł w Rzymie w wieku zaledwie 37 lat.

</doc>
<doc id="970015" url="https://pl.wikipedia.org/wiki?curid=970015" title="Moldova Nouă">
Moldova Nouă

Moldova Nouă – miasto w Rumunii, w okręgu Caraș-Severin, w Banacie. Liczy 12 350 mieszkańców (2011).

</doc>
<doc id="970019" url="https://pl.wikipedia.org/wiki?curid=970019" title="Kolonia Przerąb">
Kolonia Przerąb

Kolonia Przerąb (do 2008 "Przerąb") – wieś w Polsce położona w województwie łódzkim, w powiecie radomszczańskim, w gminie Masłowice. Do 2007 roku formalnie była kolonią i nosiła nazwę Przerąb.
W latach 1975–1998 miejscowość należała administracyjnie do województwa piotrkowskiego.

</doc>
<doc id="970020" url="https://pl.wikipedia.org/wiki?curid=970020" title="Sinaia">
Sinaia

Sinaia – miasto w centralnej części Rumunii, w okręgu Prahova. Sinaia leży około 60 km na północny zachód od Ploeszti i 50 km na południe od Braszowa, w dolinie rzeki Prahova, u stóp gór Bucegi. Według spisu ludności z 2002 roku miasto zamieszkiwane jest przez 12 512 osób. Znaczna większość mieszkańców jest wyznania prawosławnego. Rumuni stanowią 98.9% populacji, drugą najliczniejszą grupą są Węgrzy – 0,7%.
Znajduje się tam pałac Peleş o architekturze w stylu bawarskim, prywatna własność byłego króla Michała I. Król zgodził się otworzyć pałac dla zwiedzających w zamian za odpowiednie wynagrodzenie dla rodziny królewskiej. W skład kompleksu wybudowanego dla rumuńskiej rodziny królewskiej wchodzi także pałac Pelişor.
Urodzili się tu między innymi dwaj królowie Rumunii: Michał I i Karol II, a także książę Mikołaj Rumuński.
29 grudnia 1933 na dworcu kolejowym w Sinaia w zamachu przeprowadzonym przez członków Żelaznej Gwardii zginął ówczesny premier Rumunii, Ion Duca.
W mieście rozwinął się przemysł maszynowy, drzewny, materiałów budowlanych oraz spożywczy.

</doc>
<doc id="970021" url="https://pl.wikipedia.org/wiki?curid=970021" title="Țăndărei">
Țăndărei

 
Țăndărei – miasto w południowej Rumunii, w okręgu Jałomica. Liczy 16 tys. mieszkańców (2006). Merem miasta od 2004 jest Sava Vasile, członek Partii Socjaldemokratycznej.

</doc>
<doc id="970023" url="https://pl.wikipedia.org/wiki?curid=970023" title="Tandarei">
Tandarei



</doc>
<doc id="970024" url="https://pl.wikipedia.org/wiki?curid=970024" title="Moldova Noua">
Moldova Noua



</doc>
<doc id="970025" url="https://pl.wikipedia.org/wiki?curid=970025" title="Déjà vu (film 2006)">
Déjà vu (film 2006)



</doc>
<doc id="970026" url="https://pl.wikipedia.org/wiki?curid=970026" title="Ocna Mures">
Ocna Mures



</doc>
<doc id="970027" url="https://pl.wikipedia.org/wiki?curid=970027" title="Rasnov">
Rasnov



</doc>
<doc id="970028" url="https://pl.wikipedia.org/wiki?curid=970028" title="Gaesti">
Gaesti



</doc>
<doc id="970029" url="https://pl.wikipedia.org/wiki?curid=970029" title="Toplita">
Toplita



</doc>
<doc id="970033" url="https://pl.wikipedia.org/wiki?curid=970033" title="Cisnadie">
Cisnadie



</doc>
<doc id="970034" url="https://pl.wikipedia.org/wiki?curid=970034" title="Piero Pierantoni Campora">
Piero Pierantoni Campora



</doc>
<doc id="970035" url="https://pl.wikipedia.org/wiki?curid=970035" title="Ludus">
Ludus



</doc>
<doc id="970043" url="https://pl.wikipedia.org/wiki?curid=970043" title="Podziałka mapy">
Podziałka mapy



</doc>
<doc id="970044" url="https://pl.wikipedia.org/wiki?curid=970044" title="Bocsa">
Bocsa



</doc>
<doc id="970045" url="https://pl.wikipedia.org/wiki?curid=970045" title="Filiasi">
Filiasi



</doc>
<doc id="970046" url="https://pl.wikipedia.org/wiki?curid=970046" title="Jean de la Rochetaillée">
Jean de la Rochetaillée

Jean de la Rochetaillée (zm. 24 marca 1437 w Bolonii) – francuski duchowny, kardynał.
W 1412 mianowany tytularnym patriarchą Konstantynopola przez antypapieża Jana XXIII. Administrator diecezji Saint-Papoul (1412-18), Genewa (1418-22) i Paryż (1422-23). Uczestniczył w soborze w Konstancji oraz w konklawe 1417 jako przedstawiciel "nacji galijskiej". W 1421 przez kilka miesięcy działał jako regent Kancelarii Apostolskiej. W czerwcu 1423 zrezygnował z tytułu patriarchy Konstantynopola i uzyskał nominację na arcybiskupa Rouen (był nim do 1431). W maju 1426 mianowany kardynałem prezbiterem San Lorenzo in Lucina. Cieszył się dużymi wpływami za pontyfikatu Marcina V. Archiprezbiter bazyliki liberiańskiej (od 1428) i administrator archidiecezji Besançon (od października 1429). Protektor zakonu karmelitów. Uczestniczył w konklawe 1431. Nowy papież Eugeniusz IV mianował go wicekanclerzem Świętego Kościoła Rzymskiego (przed 26 września 1431), jednak w sporze Eugeniusza IV z soborem w Bazylei początkowo poparł sobór. Dopiero w 1435 pojednał się z papieżem. Zmarł w Bolonii w niedzielę palmową 24 marca 1437, ale pochowany został w katedrze metropolitalnej w Lyonie.

</doc>
<doc id="970048" url="https://pl.wikipedia.org/wiki?curid=970048" title="Tramwaje w Goteborgu">
Tramwaje w Goteborgu



</doc>
<doc id="970049" url="https://pl.wikipedia.org/wiki?curid=970049" title="Tramwaje w Goeteborgu">
Tramwaje w Goeteborgu



</doc>
<doc id="970050" url="https://pl.wikipedia.org/wiki?curid=970050" title="Buhusi">
Buhusi



</doc>
<doc id="970051" url="https://pl.wikipedia.org/wiki?curid=970051" title="Targu Secuiesc">
Targu Secuiesc



</doc>
<doc id="970052" url="https://pl.wikipedia.org/wiki?curid=970052" title="John de La Rochetaillee">
John de La Rochetaillee



</doc>
<doc id="970057" url="https://pl.wikipedia.org/wiki?curid=970057" title="Bals">
Bals



</doc>
<doc id="970058" url="https://pl.wikipedia.org/wiki?curid=970058" title="Orastie">
Orastie



</doc>
<doc id="970060" url="https://pl.wikipedia.org/wiki?curid=970060" title="Moinesti">
Moinesti



</doc>
<doc id="970062" url="https://pl.wikipedia.org/wiki?curid=970062" title="Petr Gandalovic">
Petr Gandalovic



</doc>
<doc id="970063" url="https://pl.wikipedia.org/wiki?curid=970063" title="Comanesti">
Comanesti



</doc>
<doc id="970064" url="https://pl.wikipedia.org/wiki?curid=970064" title="Tuodziangozaur">
Tuodziangozaur

Tuojiangosaurus – rodzaj dinozaura z rodziny stegozaurów (Stegosauridae), żyjący w późnej jurze na terenie obecnych Chin. Jest obecnie największym znanym azjatyckim przedstawicielem tej grupy dinozaurów. Tuodziangozaur został opisany w 1977 roku przez chińskich naukowców (Donga, Li, Zhou i Zhanga) dokładnie sto lat po rodzaju "Stegosaurus".
"Tuojiangosaurus" znaczy "jaszczur znad rzeki Tuo Jiang", płynącej przez prowincję Syczuan, w której znaleziono szczątki. 
Występowanie.
Jura, około 161-155 mln lat temu.
Odnalezienie.
Azja - Chiny (górna część formacji Shangshaximiao, prowincja Syczuan)
Wielkość.
Długość: około 7 metrów.
Wysokość: około 2 metry.
Pożywienie.
Sagowce, skrzypy, paprocie i miękkie części roślin.
Opis.
Płyty
15 par wąskich i szpiczastych płyt ciągnących się od karku po nasadę ogona. Największe rosły nad biodrami. Prawdopodobnie posiadał też długi na 84 cm kolec na każdej łopatce, lecz niektórzy uważają, że ten kolec pochodzi od nieopisanego jeszcze stegozaura "Yingshanosaurus"
Głowa
Mała trzymana nisko nad ziemią. W przeciwieństwie do innych stegozaurydów, których nozdrza były skierowane na boki, u "Tuojiangosaurus" były one przemieszczone ku górze. 
Ogon
Dość długi. Miał dwie pary kolców na końcu.
Zachowanie i zwyczaje.
Dinozaur ten, na co dzień nieszkodzący nikomu roślinożerca, prawdopodobnie w razie zagrożenia mógł stać się zwierzęciem niezwykle niebezpiecznym. Mógł wtedy atakować próbującego go spożyć napastnika swym długim najprawdopodobniej solidnie umięśnionym ogonem zaopatrzonym w kolce.
Co do płyt na grzbiecie, ich rola nie została jednoznacznie ujawniona. Być może służył do regulacji temperatury ciała zwierzęcia, będąc bogato ukrwione. Możliwe też, że były po prostu wabikiem służącym odnalezieniu osobnika płci przeciwnej lub też zastraszeniu rywala. Mogły więc być zabarwione na jaskrawe kolory, tak jak dzisiaj ogon pawia.
Materiał kopalny.
Znaleziono dwa osobniki:

</doc>
<doc id="970065" url="https://pl.wikipedia.org/wiki?curid=970065" title="Franciszek Konarkowski">
Franciszek Konarkowski

Franciszek Konarkowski (ur. 14 sierpnia 1906 w Inowrocławiu, zm. 15 listopada 1976) – polski szachista i działacz szachowy, sędzia klasy międzynarodowej.
Życiorys.
Szachami zajmował się już w latach 30. XX wieku, m.in. w 1937 r. zakładając w Toruniu "Pomorski Okręgowy Związek Szachowy" (wraz z Klemensem Kullą i Mikołajem Tomaszewiczem). W kilka dni po wyzwoleniu Grudziądza (w marcu 1945 r.) reaktywował działalność związku, którego następnie został przewodniczącym. W okresie pełnienia tej funkcji duży nacisk kładł na szkolenie młodzieży. Wychował kilkuset szachistów, z których największe sukcesy odniosła jego córka Henryka, dwukrotna mistrzyni Polski, olimpijka oraz uczestniczka turniejów pretendentek. Przez cały okres swojej szachowej działalności zorganizował wiele międzynarodowych i krajowych turniejów. Od 1959 r. pracował w strukturach Polskiego Związku Szachowego, przez 18 lat pełniąc funkcję przewodniczącego Komisji Rewizyjnej. Za swoje zasługi otrzymał w 1970 r. tytuł honorowego członka PZSzach. Duże osiągnięcia odniósł również jako sędzia szachowy, sędziując wiele imprez o zasięgu międzynarodowym. W 1973 r. jako jedenasty Polak w historii otrzymał tytuł sędziego klasy międzynarodowej FIDE. Do ostatnich dni, pomimo choroby, zajmował się szachami. Jeszcze w dniu swojej śmierci przekazał do rozpowszechnienia wśród klubów województwa napisany w szpitalu biuletyn.

</doc>
<doc id="970066" url="https://pl.wikipedia.org/wiki?curid=970066" title="Zarnesti">
Zarnesti



</doc>
<doc id="970069" url="https://pl.wikipedia.org/wiki?curid=970069" title="Sebes">
Sebes



</doc>
<doc id="970070" url="https://pl.wikipedia.org/wiki?curid=970070" title="Roberto Fernandez">
Roberto Fernandez



</doc>
<doc id="970072" url="https://pl.wikipedia.org/wiki?curid=970072" title="Victor Munoz">
Victor Munoz



</doc>
<doc id="970074" url="https://pl.wikipedia.org/wiki?curid=970074" title="Chaetodipterus">
Chaetodipterus

Chaetodipterus – rodzaj morskich ryb z rodziny szpadelkowatych.
Zasięg występowania.
Tropikalne i subtropikalne wody po obu stronach Ameryki i przy zachodnich wybrzeżach Afryki.
Klasyfikacja.
Gatunki zaliczane do tego rodzaju :

</doc>
<doc id="970075" url="https://pl.wikipedia.org/wiki?curid=970075" title="Jean de la Rochetaillee">
Jean de la Rochetaillee



</doc>
<doc id="970078" url="https://pl.wikipedia.org/wiki?curid=970078" title="Kacykowate">
Kacykowate

Kacykowate (Icteridae) – rodzina ptaków z rzędu wróblowych (Passeriformes), obejmująca ponad sto gatunków. Występują wyłącznie w Nowym Świecie.
Charakterystyka.
Są małych lub średnich rozmiarów, często kolorowo ubarwione. Dominującym kolorem jest czerń, ale bardzo często towarzyszą jej partie upierzenia w kolorach żółtym, czerwonym lub pomarańczowym.
Ich cechą charakterystyczną są długie, mocne dzioby. Większość gatunków z tej rodziny podejmuje wędrówki. Gniazdują samotnie lub kolonijnie, przy czym ich gniazda są misternie plecionymi koszykami zwisającymi z gałęzi drzew, podobnie jak to ma miejsce u remizów i wikłaczy. Niektóre gatunki są pasożytami lęgowymi.
Systematyka.
Do rodziny zaliczane są następujące podrodziny:

</doc>
<doc id="970083" url="https://pl.wikipedia.org/wiki?curid=970083" title="Icteridae">
Icteridae



</doc>
<doc id="970085" url="https://pl.wikipedia.org/wiki?curid=970085" title="Club de Deportes Puerto Montt">
Club de Deportes Puerto Montt



</doc>
<doc id="970086" url="https://pl.wikipedia.org/wiki?curid=970086" title="Gertruda von Sulzbach">
Gertruda von Sulzbach

Gertruda von Sulzbach (ur. 1114, zm. 14 kwietnia 1146 w Bad Hersfeld), królowa Niemiec, córka hrabiego Sulzbach Berengara II i Adelajdy von Wolfratshausen, siostra hrabiego Gebharda III i Berty, żony cesarza bizantyńskiego Manuela I.
W 1136 poślubiła Konrada Hohenstaufa (1093 - 15 lutego 1152), syna księcia Szwabii Fryderyka I i Agnieszki, córki cesarza Henryka IV. Konrad i Gertruda mieli razem dwóch synów:
Małżeństwo to doprowadziło do zacieśnienia stosunków między rodem Hohenstaufów a hrabiami Sulzbach. W 1167 hrabia Gebhard III przekazał swoje hrabstwo bratankowi Konrada, Fryderykowi Barbarossie.
W 1137 Konrad został królem Niemiec jako Konrad III. Gertruda została królową, ale nigdy nie została cesarzową, podobnie jak jej mąż. Po urodzeniu młodszego syna, Fryderyka, zachorowała i zmarła w Bad Hersfeld. Została pochowana w opactwie cystersów w Ebrach.

</doc>
<doc id="970088" url="https://pl.wikipedia.org/wiki?curid=970088" title="Wodorotlenek rubidu">
Wodorotlenek rubidu

Wodorotlenek rubidu, RbOH – nieorganiczny związek chemiczny z grupy wodorotlenków. Jest to bardzo silna zasada, silniejsza od wodorotlenku sodu i wodorotlenku potasu, ale słabsza od wodorotlenku cezu. Związek ten nie występuje w naturze.
Otrzymywanie.
Wodorotlenek rubidu może być otrzymany w reakcji tlenku rubidu z wodą:
W handlu jest dostępny w postaci stężonego roztworu wodnego.
Zastosowanie.
Wodorotlenek rubidu jest rzadko używany w procesach przemysłowych, jednak większość związków rubidu otrzymywana jest z użyciem wodorotlenku jako produktu przejściowego, powstającego w wyniku hydrolizy tlenku rubidu. 
Wykorzystywany jest w niektórych bateriach elektrycznych.
Zagrożenia.
Wodorotlenek rubidu jest związkiem silnie żrącym. Roztwory tego związku należy rozcieńczać przez ostrożne wlewanie ich do wody, a nie poprzez dodawanie wody do nich, aby uniknąć popryskania. Wiele reakcji z udziałem wodorotlenku rubidu ma charakter silnie egzotermiczny.

</doc>
<doc id="970090" url="https://pl.wikipedia.org/wiki?curid=970090" title="Ephippus">
Ephippus

Ephippus – rodzaj morskich ryb z rodziny szpadelkowatych (Ephippidae).
Zasięg występowania.
Indo-Pacyfik i przy zachodnich wybrzeżach Afryki.
Systematyka.
Gatunki zaliczane do tego rodzaju:

</doc>
<doc id="970091" url="https://pl.wikipedia.org/wiki?curid=970091" title="Buriacka Autonomiczna Socjalistyczna Republika Radziecka">
Buriacka Autonomiczna Socjalistyczna Republika Radziecka

Buriacka Autonomiczna Socjalistyczna Republika Radziecka, Buriacka ASRR (ros. "Бурятская Автономная Советская Социалистическая Республика", "Бурятская АССР"; buriacki "Буряадай Автономито Совет Социалис Республика", "Буряадай АССР"), pierwotnie Buriacko-Mongolska Autonomiczna Socjalistyczna Republika Radziecka, Buriacko-Mongolska ASRR – republika autonomiczna w Związku Radzieckim, wchodząca w skład Rosyjskiej Federacyjnej Socjalistycznej Republiki Radzieckiej.
Buriacka ASRR została utworzona jako Buriacko-Mongolska Autonomiczna Socjalistyczna Republika Radziecka 30 maja 1923 r. w wyniku połączenia i zmiany statusu, połączonego z poszerzenia autonomii dwóch Buriacko-Mongolskich Obwodów Autonomicznych, jednego utworzonego w 1921 r. w Republice Dalekiego Wschodu, drugiego, o tej samej nazwie, powstałego w 1922 r. w Rosyjskiej FSRR. Zorganizowanie autonomicznej republiki dla mongolskich Buriatów było elementem prowadzonej zwłaszcza w początkowym okresie istnienia ZSRR polityki korienizacji, tj. przyznawania autonomii nierosyjskim narodom dawnego Imperium, wcześniej dyskryminowanym i wynarodawianym przez carat.7 czerwca 1958 republikę przemianowano na Buriacką ASRR. Została ona zlikwidowana w 1990 r. na fali zmian związanych z rozpadem ZSRR. Jej prawną kontynuacją jest autonomiczna rosyjska republika Buriacja.
 "Informacje nt. położenia, gospodarki, historii, ludności itd. Buriackiej Autonomicznej Socjalistycznej Republiki Radzieckiej znajdują się w: artykule poświęconym Republice, jak obecnie nazywa się ta rosyjska jednostka polityczno-administracyjna"

</doc>
<doc id="970092" url="https://pl.wikipedia.org/wiki?curid=970092" title="Buriacka ASRR">
Buriacka ASRR



</doc>
<doc id="970093" url="https://pl.wikipedia.org/wiki?curid=970093" title="Buriacko-Mongolska ASRR">
Buriacko-Mongolska ASRR



</doc>
<doc id="970095" url="https://pl.wikipedia.org/wiki?curid=970095" title="Dolina Marczakowa">
Dolina Marczakowa

Dolina Marczakowa – wieś w Polsce, w województwie świętokrzyskim, w powiecie kieleckim, w gminie Masłów.
W latach 1975–1998 miejscowość należała administracyjnie do województwa kieleckiego.
Przed 2023 r. miejscowość była częścią wsi Masłów Drugi.

</doc>
<doc id="970096" url="https://pl.wikipedia.org/wiki?curid=970096" title="Pompeo Colonna">
Pompeo Colonna

Pompeo Colonna (ur. 12 maja 1479, zm. 28 czerwca 1532) – włoski duchowny, kardynał.
Życiorys.
W młodości przejawiał zainteresowania raczej militarne, niż religijne (m.in. brał udział w walkach z Francuzami w Barletta w 1503), ostatecznie jednak, pod wpływem wuja Prospero wybrał karierę duchowną. Komendatariusz opactwa Subiaco (1507–1513) i Grottaferrata (od 1508). Biskup Rieti 1508–1514 i 1528–1529. W 1517 został kardynałem. Administrator diecezji Terni (maj – grudzień 1520), Potenza (1521–1526), Katania (1523–1524), Acerno (1524–1525) i Aquila (1525–1532). Wicekanclerz Świętego Kościoła Rzymskiego od stycznia 1524. Był przeciwnikiem papieża Klemensa VII. Za współudział w rebelii Marcello Colonna przeciw papieżowi został ekskomunikowany w dniu 21 listopada 1526, pozbawiony godności kardynalskiej i stanowiska wicekanclerza Kościoła. Pojednał się z Klemensem VII kilka miesięcy później. Podczas sacco di Roma udzielił wielu ludziom schronienia w swoim pałacu. Administrator diecezji Aversa (kwiecień – wrzesień 1529), Sarno (1530–1532) i archidiecezji Monreale (1530–1532). Legat papieski w Bolonii i Marchii Ankońskiej. W 1530 cesarz Karol V Habsburg mianował go wicekrólem królestwa Neapolu. Zmarł w Neapolu w wieku 53 lat.

</doc>
<doc id="970097" url="https://pl.wikipedia.org/wiki?curid=970097" title="Buriacko-Mongolska Autonomiczna Socjalistyczna Republika Radziecka">
Buriacko-Mongolska Autonomiczna Socjalistyczna Republika Radziecka



</doc>
<doc id="970100" url="https://pl.wikipedia.org/wiki?curid=970100" title="Astwerk">
Astwerk

Astwerk, ornament gałęziowy – ornament późnogotycki, składający się z suchych, bezlistnych i ostro łamiących się gałęzi o nerwowym przebiegu. Występował w latach 1480–1525, głównie snycerstwie, rzeźbie, złotnictwie, grafice.
Przykłady:

</doc>
<doc id="970102" url="https://pl.wikipedia.org/wiki?curid=970102" title="Ornament gałęziowy">
Ornament gałęziowy



</doc>
<doc id="970107" url="https://pl.wikipedia.org/wiki?curid=970107" title="Zamek Murań">
Zamek Murań

Zamek Murań (słow. "Muránsky hrad") – zamek na Słowacji, w powiecie Revúca w kraju bańskobystrzyckim, górujący ok. 550 m nad wsią Murań. Obecnie w ruinie. Wzniesiony na wysokim skalistym szczycie Cigánka (935 m n.p.m.), wyznaczającym południowy skraj Krasu Murańskiego był jednym z najwyżej położonych i największych średniowiecznych zamków na terenie dzisiejszej Słowacji i najpotężniejszą warownią dawnego Gemeru: teren obejmowany przez zamkowe mury miał ok. 500 m długości i 150 m szerokości.
Historia.
Pierwszy murowany zamek powstał na skalnej ostrodze, zapewniającej wgląd daleko na południe, w głąb doliny rzeki Muráň, zapewne krótko po najeździe mongolskim z roku 1241. Pierwsza wzmianka o zamku, w której wspominany jest jako "Castrum Movran", pochodzi z 1271 r. W 1430 r. zamek zajęły husyckie wojska Jana Jiskry, władającego z ramienia królowej Elżbiety m.in. żupą gemerską. W 1462 r. zamek przejął król Maciej Korwin. Tuż przed 1500 r. nowy właściciel zamku, Stefan Zápolya (Zapolski), darował go Jerzemu Tornaly’emu.
W 1528 r. po śmierci ojca właścicielem zamku został czteroletni Jan Tornaly. Opiekun prawny małoletniego dziedzica, Maciej Bašo, wysłał chłopca do Polski, a sam wraz ze swoimi braćmi przejął zamek, czyniąc z niego gniazdo do rozbójniczej działalności, obejmującej cały Gemer. Dopiero w 1549 r. po długim oblężeniu zamek z rąk raubritterów odbił graf Mikołaj z Salmu.
W 1612 r. zamek wraz z feudalnym „państwem” Murań wykupił za 100 tys. złotych Tomasz Szèchy, główny żupan gemerski. Po nim zamkiem władał jego syn Jerzy, a po śmierci Jerzego w 1625 r. jeden z jego zięciów, Illésházy.
Najbardziej znaną postacią w dziejach zamku była Maria Szèchy, córka Jerzego. Piękna i inteligentna, nazywana „Murańską Wenus” (słow. „Muránska Venuša”), była początkowo wiernym sprzymierzeńcem cesarza Ferdynanda Habsburga. W 1644 r. zdobyła władzę nad zamkiem z rąk swego szwagra Illeshazy‘ego, który stał po stronie powstańców Jerzego Rakoczego, a następnie 6 sierpnia 1644 r. wyszła za mąż za Franciszka Wesselényi’ego, dowódcę twierdzy w Filakowie.
W latach 1663-1664 na dworze Wesselényi’ego na Muraniu przebywał poeta węgierskiego baroku István Gyöngyösi, który napisał tu epos "Márssal társalkodó murányi Vénus", czyli "Rozmawiającą z Marsem Wenus Murańską" – oryginalną pieśń weselną, sławiącą jego protektorów (tj. F. Wesselényi’ego i Marię Szèchy) a jednocześnie zawierającą liczne wątki kronikarskie.
15 marca 1655 r. Wesselényi został palatynem Węgier, a w 1666 r. stanął na czele antyhabsburskiego sprzysiężenia magnatów węgierskich, tzw. „spisku Wesselényi’ego”. Po jego niespodziewanej śmierci „Murańska Wenus” jeszcze przez 4 lata broniła zamku, zdobytego ostatecznie przez wojska Karola V Lotaryńskiego w 1670 r.
Data ta wyznacza koniec „złotej ery“ zamku, który nigdy już nie miał właściciela, potrafiącego zadbać o jego budowle. W latach 1678 i 1683 zamek zajął dwukrotnie Emeryk Thököly, przywódca wielkiego antyhabsburskiego powstania kuruców. Po jego ostatecznym upadku w 1688 r. zamek objęli królewscy komisarze Christopher Breiner i Paul Medňanský. W 1710 r. zamek objął Franciszek II Rakoczy, po czym podarował go swojemu generałowi Miklósovi Bercsényi’emu.
W 1720 r. cesarz Karol VI Habsburg darował w nagrodę za wierną służbę „na wsze czasy” zamek wraz z przynależnymi włościami Stefanowi Koháry’emu. W 1816 r. ostatnia z rodu Kohárych, Maria Antonina de Csábrág, wyszła za mąż za Ferdynanda Jerzego, księcia Sasko-Coburg-Gotskiego. Cały majątek „państwa” Murań przeszedł w ręce książąt Coburg-Koháry. Coburgowie byli później właścicielami zamku aż do roku 1945.
Dzieje budowy.
Pierwsza znaczna przebudowa zamku nastąpiła w czasach, gdy władał nim Jan Jiskra (1430-1462). Obejmowała ona głównie podwyższenie i rozbudowę umocnień. Znacząca rozbudowa zamku miała miejsce w I ćwierci XVII w., gdy władał nim Tomasz Szèchy. Ok. 1620 r. powstał wówczas m.in. renesansowy „pałac Szèchy’ego” oraz ogrody zamkowe. Dalsza znaczna rozbudowa zamku w stylu wczesnobarokowym miała miejsce na początku II połowy XVII w. za Franciszka Wesselènyi’ego.
W 1702 wielki pożar zupełnie zniszczył zamek. Przez następnych kilka lat trwała jego odbudowa. W 1760 r, miał miejsce drugi wielki pożar zamku, po którym nie podjęto już jego odbudowy. Ostatnim jego mieszkańcem był w 1820 r. 84-letni emerytowany wojak.

</doc>
<doc id="970108" url="https://pl.wikipedia.org/wiki?curid=970108" title="International Boxing Organization">
International Boxing Organization

International Boxing Organization (IBO) – organizacja, która sankcjonuje walki boksu zawodowego, prowadzi rankingi oraz przyznaje tytuły mistrzowskie.
IBO Powstała w 1993 roku na Florydzie z inicjatywy Eda Levine'a - prezesa i lidera organizacji. Aktualnym mistrzem wagi ciężkiej IBO jest Ołeksandr Usyk. 
Polscy bokserzy odnoszący sukcesy w walkach kontraktowanych przez IBO:

</doc>
<doc id="970110" url="https://pl.wikipedia.org/wiki?curid=970110" title="Ksienija Mileuska">
Ksienija Mileuska

Ksienija Uładzimirauna Mileuska (biał.: Ксенія Уладзіміраўна Мілеўская; ros.: Ксения Владимировна Милевская, "Ksienija Władimirowna Milewska"; ur. 9 sierpnia 1990 w Mińsku) – białoruska tenisistka, dwukrotna mistrzyni w deblu juniorek w turniejach wielkoszlemowych.
Kariera.
2005.
We wrześniu 2005 zadebiutowała w wielkoszlemowym tenisie – w turnieju US Open w Nowym Jorku – jako juniorka, odpadając w pierwszych rundach: w singlu z Niemką Niną Henkel w dwu setach i w deblu w parze z Amerykanką Gail Brodsky, przegrywając w dwu setach z Niną Henkel i Niemką Dominice Ripoll.
2006.
W lipcu 2006 wzięła udział w singlu juniorek na Wimbledonie w Londynie, ulegając już w pierwszym spotkaniu Austriaczce Nikoli Hofmanovej w trzech setach. Nieco lepiej sprawiła się w ostatnim wielkoszlemowym turnieju sezonu, US Open, już rozstawiona jako juniorka nr 9, dochodząc do drugiej rundy (porażka z Kateřiną Vaňkovą). Na Wimbledonie w 2006 Mileuska także wzięła udział w deblu juniorek, osiągając ćwierćfinał w parze z Aminą Rakhim, jednak w następnym turnieju wielkoszlemowym juniorek, US Open, w parze z Kseniją Łykiną, odpadła już w pierwszej rundzie.
2007.
W 2007 uczestniczyła w deblu juniorek w Australian Open w Melbourne, w parze z Ksieniją Łykiną, dochodząc do ćwierćfinału. Osiągnęła tego roku trzy półfinały wielkoszlemowe w singlu juniorek: w styczniu w Australian Open ulegając Madison Brengle, na wiosnę we French Open w Paryżu – Alizé Cornet, a na zakończenie lata w US Open – swojej partnerce z debla, Polce Urszuli Radwańskiej, z którą parę godzin później tego samego dnia wygrała mistrzostwo US Open w deblu juniorek 2007, powtarzając tym samym ich wspólne mistrzostwo French Open w deblu juniorek 2007.

</doc>
<doc id="970115" url="https://pl.wikipedia.org/wiki?curid=970115" title="Aleksandyr Tasew">
Aleksandyr Tasew

Aleksandyr Tasew (bułg. "Александър Тасев", ur. 22 października 1961 – zm. 14 maja 2007) – bułgarski handlowiec, największy eksporter czereśni w kraju, ponadto zajmował się przemysłem energetycznym, oraz importem paliw. Był właścicielem klubu piłkarskiego Łokomotiw Płowdiw.
Został zamordowany 14 maja 2007, w podsofijskiej dzielnicy willowej Bojana. Tasew otrzymał dwa strzały w głowę. Było to drugie w ciągu czterech dni, głośne morderstwo na zlecenie popełnione w Bułgarii. 10 maja, zamordowano Dymityra Jankowa.

</doc>
<doc id="970116" url="https://pl.wikipedia.org/wiki?curid=970116" title="Coil">
Coil

Coil – eksperymentalny projekt muzyczny utworzony w 1982 roku przez Johna Balance'a (później występującego jako "Jhonn Balance") i jego partnera Petera 'Sleazy' Christophersona. Duet współpracował na długo przed tym, nim Balance wybrał dla niego nazwę Coil – odwołującą się do wszechobecności kształtu spirali w naturze.
Pierwszym oficjalnym wydawnictwem Coila była EP z 1984 roku, zatytułowana "How to Destroy Angels". Następne albumy – "Scatology", "Horse Rotorvator" i "Love's Secret Domain" nie były sukcesami komercyjnymi, ale zwróciły uwagę krytyki na grupę i wywarły znaczący wpływ na scenę industrialną i tworzącą się scenę acid house'ową. 
W 1988 roku grupa zaczęła pracować nad ścieżkami dźwiękowymi do kilku filmów i jeszcze bardziej eksperymentalną muzyką, ostatecznie wydaną pod pseudonimami. W 1999 roku, po szesnastu latach działalności, Coil dał pierwsze koncerty, do 2004 roku odbywając kilka mini-tras koncertowych.
Tragiczna śmierć Johna Balance'a 13 listopada 2004 roku była powodem zakończenia działalności Coila.
Tribute albumy.
W 2009 roku ukazał się album-hołd pod szyldem This Immortal Coil. Tacy artyści jak m.in. Matt Elliott, Yann Tiersen czy Bonnie 'Prince' Billy przedstawili własne interpretacje wybranych utworów Coil.

</doc>
<doc id="970117" url="https://pl.wikipedia.org/wiki?curid=970117" title="Adela von Vohburg">
Adela von Vohburg

Adela von Vohburg (ur. 1127, zm. 1187), córka Dypolda III, margrabiego von Vohburg, i jego pierwszej żony Adelajdy.
Adela była pierwszą żoną Fryderyka Hohenstaufa, zwanego Barbarossą (1122 – 10 czerwca 1190), syna księcia Szwabii Fryderyka II i Judyty, córki księcia Bawarii Henryka IX Czarnego.
Mąż Adeli został w 1147 r. księciem Szwabii jako "Fryderyk III". W 1152 r., po śmierci swojego stryja Konrada III, został królem Niemiec jako "Fryderyk I". Razem z Adelą został ukoronowany 4 marca 1152 r. Małżeństwo Fryderyka było bezdzietne, więc nowy król wysłał prośbę do papieża Eugeniusza III aby udzielił mu rozwodu.
Papież przychylił się do prośby Fryderyka i marcu 1153 r. małżeństwo zostało rozwiązane z powodu zbyt bliskiego pokrewieństwa między małżonkami (jeden z prapradziadków Fryderyka był bratem jednej z prapraprababek Adeli). Zarówno Fryderyk, jak i Adela zawarli ponownie związki małżeńskie. Fryderyk ożenił się z Beatrycze Burgundzką, dziedziczką hrabstwa-palatynatu Burgundii. Drugim mężem Adeli został Dieto von Ravensburg.

</doc>
<doc id="970120" url="https://pl.wikipedia.org/wiki?curid=970120" title="Salih ibn Tarif">
Salih ibn Tarif

Salih ibn Tarif (arab. صالح بن طريف "") był drugim władcą berberyjskiego królestwa Berghuata i prorokiem nowej wiary, która nie zachowała się do naszych czasów. Wstąpił na tron w 744 roku n.e.
Według arabskiego historyka Ibn Chalduna, Salih przedstawił księgę zawierającą rzekome objawienie od Boga, złożoną z 80 rozdziałów poświęconych postaciom biblijnym, zwierzętom i "cudom świata". Berberowie recytowali fragmenty tej księgi podczas modlitw. Księga zwana była Koranem (po berberyjsku "Leqran"), ale w przeciwieństwie do Koranu Mahometa była pisana po berberyjsku. Salih stworzył również własny system prawny i dlatego zwany był "Salih al-Muminin" (Odnowicielem Wiary). Przejawiał również ponoć zdolności parapsychiczne.
Określał się jako Mahdi i mówił, że Jezus modliłby się z nim, gdyby żył jeszcze na Ziemi. Nadał sobie liczne imiona, obok arabskiego "Salih" również syryjskie "Malik", "adżamskie" (perskie) Alim, hebrajskie Rubja i berberyjskie Werba.
Gdy ukończył 47 lat, udał się na wschód poza granicę Berghuaty i obiecał, że wróci za rządów siódmego króla. Nakazał swemu synowi Iljasowi ukrywać swą wiarę, popierać kalifa i ujawnić się, dopiero gdy potęga muzułmańska osłabnie.
Zasady wiary Saliha obejmowały karę śmierci za kradzież, nieograniczone wielożeństwo, rozwody na życzenie, post w miesiącu radżab zamiast ramadanu, a także dziesięć obowiązkowych modlitw dziennie.
Muzułmanie uważali Saliha ibn Tarifa za heretyka; politycznie rzecz biorąc, ustanowienie nowej religii miało uwiarygodnić jego władzę. Niektórzy Berberowie uważają go za bohatera narodowego, ponieważ sprzeciwiał się panowaniu arabskich Umajjadów. Jego religia została ostatecznie zniszczona przez Almorawidów w XI wieku i dziś Berberowie wyznają islam.

</doc>
<doc id="970121" url="https://pl.wikipedia.org/wiki?curid=970121" title="Trup jak ja">
Trup jak ja

Trup jak ja (ang. "Dead Like Me") – amerykański komediowo-dramatyczny serial telewizyjny stworzony przez Bryana Fullera, nadawany przez telewizję Showtime w latach 2003-2004. Premiera serialu w Polsce miała miejsce 2 września 2008 roku na kanale Sci-Fi Channel.
Fabuła.
Serial opowiada o osiemnastoletniej Georgie Lass, która pierwszego dnia pracy została zabita przez deskę klozetową spadającą ze stacji kosmicznej Mir. W wyniku zbiegu okoliczności zostaje ponurym żniwiarzem, jednym z terenowych pracowników Śmierci.

</doc>
<doc id="970122" url="https://pl.wikipedia.org/wiki?curid=970122" title="Kriegspiel">
Kriegspiel

Kriegspiel (niem. "gra wojenna") to opracowana pod koniec XIX wieku odmiana szachów. Jej twórcą jest Henry Michael Temple. Celem gry jest danie mata królowi.
Zasady.
Każdy z dwóch graczy ma swoją szachownicę, na której ustawia bierki swojego koloru. Rywale nie widzą nawzajem swoich szachownic. W czasie rozgrywki znają położenie tylko swoich bierek. Pełny obraz gry ma tylko arbiter, który na swojej szachownicy odtwarza aktualne ustawienie.
Zasady ruchu są identyczne jak w tradycyjnych szachach. Gdy jeden z graczy wykona swój ruch, arbiter informuje o tym jego przeciwnika i przychodzi kolej na jego posunięcie. W momencie, gdy któryś chce wykonać niemożliwy ruch, arbiter mówi "ruch niemożliwy".
W każdym momencie gry gracz może zapytać, czy wolno mu zbić bierkę przeciwnika. Można wtedy spróbować bicia, i jeśli jest ono prawidłowe, sędzia informuje o tym graczy. W przeciwnym razie, oznajmia "ruch niemożliwy". Po zbiciu arbiter informuje gdzie do niego doszło, nie podając, jaka bierka została zbita i jaka atakowała.
W razie szacha sędzia informuje, czy dany on został wzdłuż kolumny, rzędu, po przekątnej czy przez skoczka.

</doc>
<doc id="970123" url="https://pl.wikipedia.org/wiki?curid=970123" title="Rubidu wodorotlenek">
Rubidu wodorotlenek



</doc>
<doc id="970124" url="https://pl.wikipedia.org/wiki?curid=970124" title="Zasada rubidowa">
Zasada rubidowa



</doc>
<doc id="970127" url="https://pl.wikipedia.org/wiki?curid=970127" title="Łukasz (organista)">
Łukasz (organista)

Łukasz (zm. 28 stycznia 1532) – organista, dominikanin z klasztoru Dominikanów we Lwowie. Muzyk pochodzenia węgierskiego. Jedyna biograficzna informacja, dotycząca jego, to wzmianka w klasztornym nekrologu ("Liber mortuorum monasterii Leopolensis Sancti Dominici"): "Obiit frater Lucas organista, de Ungaria. 1532". 
Jest domniemanym twórcą, a przynajmniej skryptorem Lwowskiej tabulatury organowej (por. Polskie tabulatury organowe) z lat 1520-1530. Na osobę Łukasza wskazuje napis: "Et valde mane una sabbatorum / Finis p[er] me Luca[m] ([nazwa 5-głosowego motetu H. Fincka] / ukończone przeze mnie, Łukasza)". Tabulatura, zawierająca utwory m.in. Heinricha Fincka, już ok. 1533 została zniszczona - wykorzystana wówczas jako usztywnienie okładki zbioru inkunabułów z XV wieku. Odkryta w 1964 podczas badań nad zbiorem inkunabułów.

</doc>
<doc id="970132" url="https://pl.wikipedia.org/wiki?curid=970132" title="Andrzej Nowak (historyk)">
Andrzej Nowak (historyk)

Andrzej Witold Nowak (ur. 12 listopada 1960 w Krakowie) – polski historyk, pisarz, publicysta, sowietolog, profesor nauk humanistycznych, nauczyciel akademicki Uniwersytetu Jagiellońskiego, profesor zwyczajny w Instytucie Historii Polskiej Akademii Nauk, kierownik Zakładu Historii Europy Wschodniej Instytutu Historii Uniwersytetu Jagiellońskiego, w latach 1991–2012 redaktor naczelny czasopisma „Arcana”, autor "Dziejów Polski". Od 2016 członek Kolegium Instytutu Pamięci Narodowej. Kawaler Orderu Orła Białego.
Życiorys.
Wykształcenie i działalność naukowa.
W 1982 ukończył studia na Wydziale Filozoficzno-Historycznym UJ (seminarium prof. Władysława Serczyka). Od stycznia 1983 związany jest z Instytutem Historii PAN w Warszawie (Zakład Historii Europy XIX i XX wieku), gdzie przygotowywał rozprawę doktorską (obronioną w 1990, promotor: prof. Wiktoria Śliwowska). W latach 1987–91 był bibliotekarzem w Bibliotece Jagiellońskiej. Od 1991 jest zatrudniony na etacie w Instytucie Historii PAN w Warszawie, gdzie przygotował rozprawę pt. "Polityka wschodnia Józefa Piłsudskiego 1918–1920", która wraz z dorobkiem naukowym była podstawą nadania mu w 2002 stopnia naukowego doktora habilitowanego. W Instytucie Historii PAN kieruje od 2002 Pracownią Dziejów ZSRR i Europy Wschodniej. Obecnie jest kierownikiem Zakładu Historii Europy Wschodniej i Studiów nad Imperiami XIX i XX wieku w IH PAN.
W 2011 otrzymał tytuł naukowy profesora.
Był nauczycielem akademickim Wyższej Szkoły Biznesu NLU w Nowym Sączu. Wykładał historię Polski i Rosji m.in. na uniwersytetach amerykańskich (Rice, Columbia, Harvard), angielskich (Cambridge, University College of London), a także na Uniwersytecie w Dublinie, Uniwersytecie Masaryka w Brnie, Uniwersytecie Tokijskim, Uniwersytecie Warszawskim, w Collegium Civitas oraz na uczelniach kanadyjskich (University of Toronto, Simon Fraser University, McGill University, Uniwersytet Alberty).
Zajmuje się głównie historią polityczną i myślą polityczną Europy Wschodniej XIX–XX wieku. Jest znawcą historii stosunków polsko-rosyjskich. Był opiekunem pracy magisterskiej Pawła Zyzaka „Lech Wałęsa. Idea i historia” obronionej w czerwcu 2008.
Jest członkiem Rady Kolegium Europy Wschodniej im. Jana Nowaka-Jeziorańskiego, a także Polsko-Rosyjskiej Komisji Historycznej PAN-RAN; Komisji Środkowoeuropejskiej oraz Wschodnioeuropejskiej PAU; kolegium redakcyjnego „Kwartalnika Historycznego” i „Dziejów Najnowszych”. W latach 2006–2010 był członkiem Rady Archiwalnej przy Naczelnej Dyrekcji Archiwów Państwowych; członkiem Rady Muzeum Historii Polski, a także wiceprezesem Rady Historyków Narodowego Banku Polskiego (2007–2010).
W 2015 był członkiem jury Konkursu „Książka Historyczna Roku”. Postanowieniem prezydenta Andrzeja Dudy z 27 czerwca 2016 został powołany w skład Kolegium Instytutu Pamięci Narodowej – Komisji Ścigania Zbrodni przeciwko Narodowi Polskiemu.
Działalność medialna i publiczna.
Od 1980 roku zaangażowany w działalność publicystyczną. Najpierw, w latach 1980. w ramach tzw. drugiego obiegu, poświęconą głównie stosunkom Polski z jej wschodnimi sąsiadami (współpracował m.in. z „Arką”, „Miesięcznikiem Małopolskim”, „Alternatywami”, „Tumultem”). Od 1988 do 1991 sekretarz redakcji, a w latach 1991–1994 redaktor naczelny wywodzącego się z „podziemia” dwumiesięcznika „Arka”; od 1994 do 2012 roku redaktor naczelny dwumiesięcznika kulturalno-politycznego „Arcana” (do końca 2012 roku – 108 numerów). W latach 1989–1991 dziennikarz w dziale międzynarodowym dziennika „Czas Krakowski”; ukończył kurs dziennikarstwa międzynarodowego w agencji Reutera w Londynie w 1990 r. Od 1989 roku publikuje artykuły, wywiady i komentarze na łamach m.in. „Rzeczpospolitej”, „Dziennika” i jego dodatku „Europa”, „Naszego Dziennika”, „Gazety Polskiej”, „Gościa Niedzielnego”, „Tygodnika Solidarność”, „Wprost”, „Niedzieli”, „Znaku”, „Życia”. Prezes Rady Nadzorczej Spółki Polskie Radio Kraków SA (1993–1995); członek Rady Programowej Polskiego Radia SA w Warszawie od 1997 do 2001 r. Jako ekspert do spraw polityki wschodniej zapraszany często do programów telewizyjnych.
W grudniu 2012 został publicystą tygodnika "W Sieci". Publikuje także w miesięczniku "Wpis – Wiara, Patriotyzm i Sztuka". Zasiadł w Radzie Fundacji Reduta Dobrego Imienia – Polska Liga przeciw Zniesławieniom.
W 2014 r. nakładem wydawnictwa Biały Kruk ukazał się pierwszy tom "Dziejów Polski" Nowaka, dotychczas (stan: luty 2022) ukazało się pięć tomów opisujących historię Polski do 1632 r.
W październiku 2015 został członkiem Narodowej Rady Rozwoju powołanej przez prezydenta Andrzeja Dudę.
Od lutego 2016 współprowadzi cotygodniowy program "Historia żywa" na antenie Pierwszego Programu Polskiego Radia. W styczniu 2019 został publicystą tygodnika „Do Rzeczy".
11 listopada 2019 r. prezydent Andrzej Duda odznaczył Andrzeja Nowaka Orderem Orła Białego "w uznaniu za wybitne działania na polu historii, za propagowanie wartości patriotycznych oraz monumentalne „Dzieje Polski”".
16 listopada 2020 r. Andrzej Nowak otrzymał Nagrodę Mediów Publicznych w kategorii "Słowo" za "Dzieje Polski". Głoszący laudację Krzysztof Masłoń stwierdził, że "Dzieje Polski są najważniejszą polską książką po 1989 r." W tym samym roku, 14 grudnia, Andrzej Nowak został uhonorowany Złotym BohaterONem w kategorii osoba publiczna, przyznawanym przez Polskie Radio.
Poglądy.
Ma poglądy konserwatywne. W latach 1980–1981 członek NZS i delegat do Konwentu NZS UJ; od końca 1981 do 1987 współorganizator podziemnego „Wolnego Uniwersytetu Jagiellońskiego” (wykłady dla grup robotniczych) i współpracownik Chrześcijańskiego Uniwersytetu Robotniczego (zorganizowanego przez ks. Kazimierza Jancarza w Mistrzejowicach); w latach 1988–1991 działacz NSZZ „Solidarność” na UJ (w 1990–91 członek Komisji Zakładowej UJ); uczestnik I i II Międzynarodowej Konferencji Praw Człowieka w Mistrzejowicach (1989) i w Leningradzie (1990). Członek Honorowego Komitetu Poparcia Lecha Kaczyńskiego w wyborach prezydenckich 2005 roku. Był wielokrotnym uczestnikiem organizowanych przez prezydenta Kaczyńskiego seminariów w Lucieniu. W wyborach 2010 roku był członkiem Honorowego Komitetu Poparcia Jarosława Kaczyńskiego.
Członek Akademickiego Klubu Obywatelskiego im. Prezydenta Lecha Kaczyńskiego w Poznaniu.
W 2018 stwierdził, że Jarosław Kaczyński „przyjął na siebie odpowiedzialność (...) za miejsce Polski w politycznym krajobrazie Europy i świata”.
Jakkolwiek dostrzega problem przypisywania Polsce odpowiedzialności za zbrodnie niemieckie, jest przeciwny zwalczaniu go za pomocą instrumentów prawnokarnych. Dlatego też skrytykował nowelizację ustawy o IPN z 2018 roku, która takie rozwiązanie przewidywała.
Życie prywatne.
Jest synem nauczycielki – Jadwigi, oraz inżyniera metalurga – Antoniego. Jego żoną jest Justyna Chłap-Nowakowa, mają dwójkę dzieci.
Wybrane publikacje.
W dorobku publikacyjnym A. Nowaka znajdują się m.in.:

</doc>
<doc id="970136" url="https://pl.wikipedia.org/wiki?curid=970136" title="Motocykl sportowo-turystyczny">
Motocykl sportowo-turystyczny

Sportowo-turystyczny () – motocykl zwany także szosowym będący połączeniem motocykla turystycznego i sportowego, z którym dzieli wygląd. Motocykle tej grupy charakteryzują się wysokimi osiągami jak motocykle sportowe jednak w przeciwieństwie do nich cechuje je komfort jazdy zbliżony do motocykli turystycznych: bardziej wyprostowana pozycja kierowcy, wygodniejsze siedzenie i zawieszenie zestrojone bardziej miękko. Motocykle tej grupy wykorzystywane są do tzw. szybkiej turystyki.
Wśród tego segmentu znajdują się motocykle renomowanych marek Honda, Kawasaki, Yamaha, BMW.
Przykładowe motocykle sportowo-turystyczne:

</doc>
<doc id="970137" url="https://pl.wikipedia.org/wiki?curid=970137" title="Answer">
Answer

Answer z Ratzeburga (ur. w 1038 w Hedebie (Szlezwik), zm. 15 lipca 1066 pod Ratzeburgiem) – mnich benedyktyński, opat klasztoru św. Jerzego na wzgórzu (niem. "St. Georg auf dem Berge"), męczennik i święty Kościoła katolickiego.
Życiorys.
Answer pochodził z bogatej rodziny szlacheckiej z Saksonii. Wychowany w wierze chrześcijańskiej, jako piętnastolatek udał się do Ratzeburga i wstąpił do tamtejszego klasztoru benedyktyńskiego. Okolice Ratzeburga od ponad 300 lat były zamieszkane przez pogańskie plemiona słowiańskie. Nieopodal Ratzeburga, na wyspie "Ratzeburger Insel", Słowianie oddawali cześć bogini o imieniu Żywa. Latem 1066 doszło do zbrojnego wystąpienia Słowian przeciwko Sasom. Kościół i klasztor w Ratzeburgu został częściowo zniszczony, a opat Answer razem z osiemnastoma mnichami dostał się do niewoli. Wszyscy zmarli śmiercią męczeńską przez ukamienowanie z rąk Słowian. 
Answer został pochowany w ruinach kościoła św. Jerzego. W 1170 jego szczątki zostały przeniesione do katedry w Ratzeburgu. W katedrze znajduje się 12 tablic z malowidłami przedstawiającymi żywot i męczeńską śmierć Answera.
Od poł. XV w. w Einhaus (domniemanym miejscu ukamienowania) stoi kamienny krzyż z gotlandzkiego wapienia, tzw. krzyż Answera. Od 1950 krzyż ten jest celem pielgrzymek katolickich, przybywających tu co roku w drugą niedzielę września.
Answer został ogłoszony świętym w 1147 przez papieża Eugeniusza III.
Jego wspomnienie liturgiczne obchodzone jest w dzienną pamiątkę śmierci.

</doc>
<doc id="970138" url="https://pl.wikipedia.org/wiki?curid=970138" title="60 Second Wipe Out">
60 Second Wipe Out

60 Second Wipe Out - trzeci album studyjny niemieckiego zespołu digital hardcore Atari Teenage Riot, wydany 11 maja 1999 roku. W odróżnieniu od poprzednich albumów, niektóre instrumenty na "60 Second Wipe Out" grane są na żywo i wykorzystano mniej sampli. Jest to ostatni album zespołu przed zakończonym w 2010 roku hiatusem. Specjalne wydanie dwupłytowe zawiera album "Live in Philadelphia Dec. 1997", a rozszerzone wydanie amerykańskie dodatkowy utwór "No Remorse (I Wanna Die)" - nagrany z udziałem zespołu Slayer b-side z soundtracku do filmu "Spawn".

</doc>
<doc id="970139" url="https://pl.wikipedia.org/wiki?curid=970139" title="Hierokles (woźnica)">
Hierokles (woźnica)

Hierokles (ur. pod koniec II wieku n.e. w Karii, zm. 11 marca 222 w Rzymie) – grecki niewolnik, woźnica rydwanów zawodowo uczestniczący w wyścigach podczas igrzysk cyrkowych, faworyt i kochanek cesarza rzymskiego Heliogabala, przez którego został oficjalnie poślubiony, uznawany za szarą eminencję dworu cesarskiego i jedną z najbardziej wpływowych osób Imperium Rzymskiego za panowania swego męża, przewidywany przez Heliogabala na następcę tronu. Informacje o nim pochodzą głównie z dzieła "Scriptores Historiae Augustae" oraz z "Historii rzymskiej" senatora Kasjusza Diona.
Początki kariery na dworze.
Heliogabal uczynił Hieroklesa swym faworytem, gdy podczas igrzysk spadł on z rydwanu naprzeciwko cesarskiej loży, zaś z głowy zsunął mu się hełm ukazując twarz woźnicy. Nastoletniego imperatora zachwycić miały jego blond włosy i natychmiast nakazał sprowadzić go do pałacu obdarzając swymi względami. Cesarz miał powiedzieć wówczas "Jestem uradowany, będąc nazywanym panią, małżonką, królową Hieroklesa". 
Hierokles był najprawdopodobniej jedną z czterech osób poślubionych w różnych okresach przez Heliogabala, pozostałe to Julia Kornelia Paula będąca małżonką cesarza przez kilkanaście miesięcy na początku panowania, Akwilia Sewera – westalka, małżonka przez kilka miesięcy, w jakiś czas po rozwodzie ponownie uznana oraz Annia Faustyna, poślubiona pod koniec panowania, której poprzedni mąż został przez Heliogabala zamordowany. Wydaje się jednak, że to właśnie Hieroklesa cesarz obdarzył najsilniejszym uczuciem, choć nie pozostawał mu wierny. Źródła opisujące ich związek pozwalają przypisywać Heliogabalowi skłonności transseksualne oraz masochistyczne. 
Skandale i ekscesy.
Hierokles stał się jednym z protagonistów licznych ekscesów oraz skandali religijnych i obyczajowych, jakich miał dopuszczać się jego małżonek, takich jak otwarcie domu publicznego w pałacu cesarskim, w którym sam cesarz świadczył usługi, ogromnie zbytkowne uczty i pijatyki, poślubienie westalki, wprowadzanie w Rzymie szokujących dla konserwatywnych elit obyczajów i kultów orientalnych.
Jednym z kochanków cesarza miał być smyrneński atleta Aureliusz Zotikus, który na polecenie Heliogabala został sprowadzony do Rzymu. Zazdrosny i przestraszony o swoją pozycję Hierokles za pomocą specjalnej mikstury dodanej do napoju miał wówczas pozbawić rywala potencji.
Upadek.
Heliogabal chciał podobno wynieść Hieroklesa do godności cezara, co równałoby się uznaniu go za swego następcę, spotkało się to jednak z oporem ze strony rodziny, przede wszystkim zaś babki Heliogabala, Julii Mezy. Osiemnastoletni cesarz zmuszony został w końcu usynowić i ogłosić cezarem swego dwunastoletniego kuzyna Aleksjana, późniejszego cesarza Aleksandra Sewera. Heliogabal usiłował później zabić Aleksjana oraz go oczernić, twierdząc że był bliski zgonu, aby sprawdzić czy zachwieje to jego poparciem wśród żołnierzy. 
Hierokles zginął zamordowany wraz z mężem oraz teściową, matką Heliogabala Julią Soemias podczas zbrojnego wystąpienia gwardii pretoriańskiej w Castra Praetoria w Rzymie 11 marca 222 roku. Ciała Heliogabala i Julii wrzucono do Tybru. Następcą zamordowanego cesarza został jego kuzyn, Aleksander Sewer.

</doc>
<doc id="970140" url="https://pl.wikipedia.org/wiki?curid=970140" title="Antoine Darquier de Pellepoix">
Antoine Darquier de Pellepoix

Antoine Darquier de Pellepoix (ur. 23 listopada 1718, zm. 18 stycznia 1802) – francuski astronom. Urodził się, pracował i zmarł w Tuluzie.
W 1779, podczas obserwacji komety, odkrył Mgławicę Pierścień. Użył do tego 2,5-calowego refraktora achromatycznego (ogniskowa 110 cm). Tego samego teleskopu użył do obserwacji plam na Słońcu i innych zjawisk astronomicznych. Ich wyniki spisał w dziele "Observations Astronomiques faites à Toulouse" (wydane w roku 1777 w Awinion).
W 1781 jako jeden z pierwszych dokonał obserwacji nowo odkrytego Urana i obliczył parametry jego orbity.
W latach 1791 do 1798 stworzył pozycyjny katalog gwiazd, który Jérôme Lalande włączył do swojego katalogu prawie 50 tysięcy gwiazd. Przetłumaczył także na język francuski "Listy Kosmologiczne" Johanna Lamberta.

</doc>
<doc id="970141" url="https://pl.wikipedia.org/wiki?curid=970141" title="Emirat Buchary">
Emirat Buchary



</doc>
<doc id="970143" url="https://pl.wikipedia.org/wiki?curid=970143" title="Chorezmijska Ludowa Republika Radziecka">
Chorezmijska Ludowa Republika Radziecka

Chorezmijska Ludowa Republika Radziecka – dawne państwo satelickie ZSRR.
W lutym 1920 roku Armia Czerwona zajęła Chanat Chiwy. 26 kwietnia 1920 r. ogłoszono powstanie Chorezmijskiej LRR. 20 października 1923 r. przekształcono ją w Chorezmijską Socjalistyczną Republikę Radziecką. 
17 lutego 1925 r. Chorezmijska SRR została rozwiązana, a jej terytorium podzielone pomiędzy Uzbecką SRR, Turkmeńską SRR i Karakałpacki OA.

</doc>
<doc id="970147" url="https://pl.wikipedia.org/wiki?curid=970147" title="Secutor (rodzaj)">
Secutor (rodzaj)

Secutor - rodzaj ryb z rodziny mydliczkowatych.
Zasięg występowania.
Ocean Indyjski i zachodnie rejony Oceanu Spokojnego.
Klasyfikacja.
Gatunki zaliczane do tego rodzaju :

</doc>
<doc id="970149" url="https://pl.wikipedia.org/wiki?curid=970149" title="Bent Christensen Arensøe">
Bent Christensen Arensøe

Bent Christensen Arensøe (vel. Bent René Christensen), przydomek Turbo (ur. 4 stycznia 1967 w Kopenhadze) – duński piłkarz występujący na pozycji napastnika, legenda Brøndby IF, obecnie selekcjoner reprezentacji Danii U-19.
Karierę zaczynał w Brønshøj, później grał w Servette FC, Vejle, Brøndby, FC Schalke 04, Olympiakosie, Composteli, Gençlerbirliği, ponownie w Brøndby i Brønshøj, w którym zakończył karierę w roku 2000. W reprezentacji kraju zaliczył 26 meczów i strzelił 8 bramek. Znalazł się w kadrze na EURO 92' i jest złotym medalistą tej imprezy.
W latach 2003-05 samodzielnie prowadził amatorski zespół Værløse BK. Opuścił go na rzecz klubu, w którym spędził lwią część swojej przygody z futbolem - Brøndby. Tam najpierw był trenerem zespołu juniorów, a następnie asystentem trenera Aurelijusa Skarbaliusa. Gdy posadę trenera BIF objął Thomas Frank, Christensen Arensøe mianowany został przez rodzimą federację selekcjonerem młodzieżowej kadry Danii (U-19).

</doc>
<doc id="970150" url="https://pl.wikipedia.org/wiki?curid=970150" title="Bent Christensen">
Bent Christensen



</doc>
<doc id="970151" url="https://pl.wikipedia.org/wiki?curid=970151" title="Dekanat dobrzycki">
Dekanat dobrzycki



</doc>
<doc id="970152" url="https://pl.wikipedia.org/wiki?curid=970152" title="Wzór Cardana">
Wzór Cardana



</doc>
<doc id="970153" url="https://pl.wikipedia.org/wiki?curid=970153" title="Lwowska tabulatura organowa">
Lwowska tabulatura organowa



</doc>
<doc id="970155" url="https://pl.wikipedia.org/wiki?curid=970155" title="Bent Christensen Arensoe">
Bent Christensen Arensoe



</doc>
<doc id="970157" url="https://pl.wikipedia.org/wiki?curid=970157" title="Henryk Grodziecki">
Henryk Grodziecki

Henryk Grodziecki (Jindrzych, Ondrzej) herbu Radwan (zm. 1587) – hetman cieszyński.
Pochodził z rodziny Grodzieckich herbu Radwan, jednej z nielicznych w tym czasie katolickich rodzin szlacheckich na Śląsku Cieszyńskim. Był synem Macieja Grodzieckiego, starosty cieszyńskiego, i jego żony Heleny (Aleny), pochodzącej albo z rodu Starowiejskich ze Starej Wsi (jak podaje Bartosz Paprocki) albo z Bibersteinów ze Starej Wsi (jak podaje dokument księżnej Katarzyny Sydonii z 1591 roku). Braćmi Henryka byli Jan, biskup ołomuniecki, i Wacław, proboszcz brneński i autor mapy Polski z 1562 roku.
Ojciec Henryka zmarł przed 1560 rokiem. W 1560 roku matka przekazała Henrykowi trzecią część swojego majątku. W 1570 roku w Grodźcu Henryk wraz ze swoimi braćmi Janem i Wacławem dokonał podziału rodzinnego majątku. W 1573 roku definitywnie sprzedał Grodziec braciom. Jednak już w 1574 roku po śmierci Jana Henryk stał się właścicielem całego Grodźca.
Henryk był dwukrotnie żonaty. Po raz pierwszy ożenił się z Zofią Marklowską z Żebraczy, zmarłą krótko po około 1571 roku. Przed 1578 roku ożenił się powtórnie z Zofią Tschammerówną z Iskrzyczyna, jak się przypuszcza córką Jerzego, pana na Małej Rudzicy.
Z pierwszego małżeństwa pochodzili:
Z drugiego małżeństwa pochodziły:
Henryk pochowany został w grodzieckim kościele, będącym jego fundacji. Trumnę przykryła kamienna płyta epitafijna, zachowana do dziś. Napis na płycie w języku staroczeskim brzmi: "LETA PANIE 15.. USNUL W PANU BOHU UROZENY PAN JINDRZYCH GRODECZKY Z BRODOW A NA GRODCZI A TU TO POD TIM KAMEN POCHOVA JEHOSTO DUSSI PAN BUH RACZ MILOSTIW BITY".

</doc>
<doc id="970158" url="https://pl.wikipedia.org/wiki?curid=970158" title="Hierokles">
Hierokles



</doc>
<doc id="970160" url="https://pl.wikipedia.org/wiki?curid=970160" title="Rie Rasmussen">
Rie Rasmussen

Rie Rasmussen (ur. 14 lutego 1978 w Kopenhadze w Danii) – duńska modelka, aktorka, reżyser filmowy i fotograf. Została odkryta w wieku 15 lat przez znanego łowcę modelek G. Simona Chafika, gdy spędzała wakacje w Nowym Jorku. Rie ma dziewięcioro rodzeństwa.

</doc>
<doc id="970161" url="https://pl.wikipedia.org/wiki?curid=970161" title="Yamaha YZF 1000 R Thunderace">
Yamaha YZF 1000 R Thunderace

YZF-1000 Thunderace – japoński motocykl produkowany w latach 1996-2003 przez Yamaha Motor Company.
YZF-1000 zaprezentowany został w roku 1995 w Paryżu. Tym modelem przedsiębiorstwo Yamaha próbowało zdominować sektor motocykli sportowych w klasie litrowej (1000 cm³) w który od lat 1992–1996 był zdominowany przez motocykl Hondy a mianowicie model 900 Fireblade. Yamaha miała nadzieje, że maszyna o nazwie Thunderace (ang. "As Grzmotu") pokona model Fireblade, ale się rozczarowała.
Teoretycznie pod względem danych technicznych model Thunderace wyglądał na bardzo silny motocykl, i tak było w istocie – jego konstrukcja została oparta na legendarnym silniku starego FZR1000 EXUP, jednak znacznie go zmodernizowano i umieszczono w nowo zaprojektowanym stylowym nadwoziu. Silnik z modelu FZR został przebudowany, dzięki czemu zyskał wówczas imponujące 107 kW (146 KM). Jednostkę napędową umieszczono w nowej, opartej na konstrukcji zastosowanej w modelu YZF750 ramie aluminiowej, z nowym zawieszeniem i hamulcami.
Mając masę 198 kg na sucho nowy motocykl był znacznie lżejszy niż jego poprzednik model FZR1000 EXUP, ale nadal pozostawał w tyle za modelem FireBlade, który ważył w stanie suchym zaledwie 184 kg, ponadto model YZF-1000 wydawał się większy, dłuższy i po prostu mniej dynamiczny niż sportowy motocykl Hondy. Szczególnie dawało się to odczuć na torze lub ciasnych krętych serpentynach.
Jednak w odpowiednich rękach model YZF jest nadspodziewanie szybki. Silnik EXUP zapewnia ogromną moc i jeszcze większą elastyczność na każdej z prędkości obrotowych przez co wystarczająca jest 5-stopniowa skrzynia biegów.
W latach 1996–1998 model "Thunderace" był sztandarowym modelem Yamahy jednak wraz z nadejściem modelu YZF R1 został on w roku 1998 odsunięty do segmentu motocykli sportowo-turystycznych i nadal produkowany obecnie cieszy się opinią motocykla bardzo wszechstronnego i dzięki dobrej elastyczności i wystarczającym osiągom znajduje wielu wielbicieli.

</doc>
<doc id="970165" url="https://pl.wikipedia.org/wiki?curid=970165" title="Kwintus Cecyliusz Metellus Pius">
Kwintus Cecyliusz Metellus Pius

Quintus Caecilus Metellus Pius – członek wpływowego plebejskiego rodu rzymskiego Cecyliuszy, syn Kwintusa Cecyliusza Metellusa Numidyjskiego, konsula w 109 p.n.e. Zyskał przydomek ("agnomen"): Pius w uznaniu dla uczuć okazywanych ojcu, gdy usilnie zabiegał o odwołanie go z wygnania, na które ten został skazany w 100 p.n.e. W młodości jako 20-latek towarzyszył ojcu na wojnie w Numidii z Jugurtą. Pretor 89 p.n.e.; jeden z dowódców w wojnie ze sprzymierzeńcami. Pokonał i zabił w bitwie Kwintusa Pompediusza, przywódcę Marsów w 88 p.n.e. W 87 p.n.e. w dalszym ciągu był w armii prowadząc walki przeciwko Samnitom. Doszło wówczas przejęcia władzy przez stronnictwo popularów pod wodzą Mariusza i Cynny. Wezwany został przez senat do Rzymu, gdzie ciesząc się większym zaufaniem żołnierzy niż ówczesny konsul Oktawiusz był wzywany do przejęcia naczelnego dowództwa. Odrzucenie tego żądania spowodowało przejście części wojska na stronę wrogów i Metellus nie widząc szans oparcia się siłom Mariusza i Cynny opuścił miasto i popłynął do Afryki. Zebrał tam znaczne siły i przyłączył się do niego Krassus, który przypłynął z Hiszpanii ale wkrótce obaj wodzowie poróżnili się. W 84 p.n.e.Metellus został pobity przez Gajusza Fabiusza, jednego z dowódców stronnictwa Mariusza. W 83 p.n.e. na wieść o powrocie Sulli z Azji, przyłączył się do niego w Brundyzjum jako jeden z pierwszych nobilów i został jednym z najważniejszych dowódców w wojnie domowej Sulli z popularami. W 82 pokonał ostatecznie wojska Karbona i Norbanusa w Galii Cisalpińskiej. W 80 p.n.e. sprawował konsulat razem z Sullą. W następnym roku udał się do Hiszpanii Ulterior by w charakterze prokonsula zarządzać prowincją i pokonać armię Sertoriusza, stronnika popularów. Pozostał tam przez 8 lat nie mogąc pokonać Sertoriusza. Wysłana została przez Rzymian druga armia pod wodzą młodego Pompejusza. Sertoriusz opierał się jednak nadal i dopiero jego podstępne zamordowanie przez Marka Perpernę w 72 p.n.e. pozwoliło zakończyć wojnę. Po powrocie do Rzymu Metellus odbył triumf za zwycięstwa w Hiszpanii. W 81 p.n.e. został z nadania Sulli pontfexem maximusem i sprawował ten urząd do śmierci w 63 p.n.e. Na jego następcę został wybrany Cezar.
Polityczne podążał w ślady ojca, tak jak on był stałym i niezawodnym stronnikiem optymatów. Uważany przez współczesnych za jednego z najlepszych strategów militarnych.
Adoptował w testamencie syna Publiusza Korneliusza Scypiona Nazyki, który od tego momentu został Kwintusem Cecyliuszem Metellusem Kornelianem Scypionem Nazyką.

</doc>
<doc id="970167" url="https://pl.wikipedia.org/wiki?curid=970167" title="Beatrycze I Burgundzka">
Beatrycze I Burgundzka

Beatrycze I (ur. 1145, zm. 15 listopada 1184 w Jouhe) – hrabina palatynka Burgundii, królowa Niemiec i cesarzowa, jedyna córka i dziedziczka hrabiego Renalda III i Agaty, córki księcia Lotaryngii Szymona I.
9 czerwca 1156 w Würzburgu poślubiła Fryderyka I Barbarossę (1122–10 czerwca 1190), syna księcia Szwabii Fryderyka II Jednookiego, który był synem Agnieszki, córki cesarza Henryka IV. 
Wskutek tego małżeństwa Beatrycze została królową Niemiec (koronował ją 9 października 1156 arcybiskup Trewiru Hillin von Fallemanien i cesarzową (koronacja 1 sierpnia 1167 w Rzymie). Fryderyk natomiast uzyskał kontrolę nad hrabstwem Burgundii. Beatrycze przyczyniła się do rozwoju kultury na dworze Hohenstaufów. Popierała literaturę dworską i rycerskie zwyczaje. Towarzyszyła mężowi w jego licznych podróżach.
Dzieci Fryderyka i Beatrycze:
Postać Beatrycze pojawia się w powieści Umberto Eco "Baudolino".

</doc>
<doc id="970171" url="https://pl.wikipedia.org/wiki?curid=970171" title="Zimnice Wielkie">
Zimnice Wielkie

Zimnice Wielkie (dodatkowa nazwa w j. niem. Gross Schimnitz) – wieś w Polsce położona w województwie opolskim, w powiecie opolskim, w gminie Prószków.
Nazwa.
Według niemieckiego językoznawcy Heinricha Adamy’ego nazwa wywodzi się od polskiej nazwy ziemi. W swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę "Ziemnice" podając jej znaczenie "„Landgut”" czyli w języku polskim "„dobra ziemia”". Niemcy początkowo zgermanizowali nazwę na "Schimnitz", a później na "Gross Schimnitz" w wyniku czego utraciła ona swoje pierwotne znaczenie.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Wielkie Śiemnice" oraz niemiecką - "Gross Schimnitz". Po II wojnie światowej polska administracja wprowadziła nazwę "Zimnice" polonizując zgermanizowaną nazwę w wyniku czego nie wiąże się ona obecnie z pierwszym znaczeniem.
Historia.
Od 1950 miejscowość administracyjnie należy do województwa opolskiego.
Rozporządzeniem ministra Spraw Wewnętrznych i Administracji z dnia 7 października 2004 zmieniono nazwę wsi z Ziemnice Wielkie na obecną.
Podczas plebiscytu w 1921 roku 343 osoby głosowały za Niemcami, a 172 za Polską. W latach 1936-1945 miejscowość nosiła nazwę "Groß Schimmendorf".
Zabytki.
Do wojewódzkiego rejestru zabytków wpisany jest:

</doc>
<doc id="970172" url="https://pl.wikipedia.org/wiki?curid=970172" title="Leiognathus">
Leiognathus

Leiognathus - rodzaj ryb z rodziny mydliczkowatych.
Zasięg występowania.
Ocean Indyjski i zachodnie rejony Oceanu Spokojnego.
Klasyfikacja.
Gatunki zaliczane do tego rodzaju :

</doc>
<doc id="970173" url="https://pl.wikipedia.org/wiki?curid=970173" title="Aerobioza">
Aerobioza

Aerobioza, oksybioza (gr. "aḗr" ‘powietrze’, "bíos" ‘życie’) – procesy życiowe zachodzące w środowisku zawierającym tlen.
W aerobiozie żyje większość organizmów (tlenowce), u których tlen atmosferyczny jest zużywany w przemianach chemicznych stanowiących podstawowe źródło energii.
Przykładem procesu aerobowego jest tlenowy rozkład kwasu pirogronowego.

</doc>
<doc id="970174" url="https://pl.wikipedia.org/wiki?curid=970174" title="Obwód Burgas">
Obwód Burgas

Obwód Burgas (bułg. Област Бургас) – jedna z 28 jednostek administracyjnych, największa pod względem powierzchni w Bułgarii. Położona w południowo-wschodniej części kraju, nad Morzem Czarnym. Graniczy z Turcją oraz obwodami: Warna, Szumen, Sliwen i Jamboł.
Skład etniczny.
W obwodzie żyje 423 547 ludzi, z tego 338 625 Bułgarów (79,94%), 58 636 Turków (13,84%), 19 439 Romów (4,58%), oraz 6 847 osób innej narodowości (1,61%).

</doc>
<doc id="970175" url="https://pl.wikipedia.org/wiki?curid=970175" title="Szczyt grupy G8 2007">
Szczyt grupy G8 2007

33. szczyt grupy G8 miał miejsce w Kempinski Grand Hotel w Heiligendamm w starym Księstwie Meklemburgii w północnych Niemczech, land Meklemburgia-Pomorze Przednie na wybrzeżu Morza Bałtyckiego w dniach od 6 do 8 czerwca 2007.
Miejsce.
Heiligendamm jest najstarszym ośrodkiem wypoczynkowym położonym na wybrzeżu Morza Bałtyckiego w Niemczech., założonym w 1793 roku jako nadmorskie miejsce spotkań wysokich rangą znajomych i przyjaciół Fryderyka Franciszka III Mecklenburga-Schwerinu. Miejscowość została wybrana jako miejsce szczytu G8 z powodu swojego odizolowanego położenia, którego nie są w stanie zakłócić protesty antyglobalistów. Miejsce spotkań zostało oddzielone od reszty miasta barierką ochronną o długości 12 kilometrów, której koszty szacuje się na 12,4 mln euro.
Heiligendamm znane jako "białe miasto nad morzem" było również wykorzystywane przez rosyjską rodzinę carską, która była spokrewniona z książętami meklemburskimi. Z powodu szczytu G8, była letnia rezydencja rodziny carskiej została zburzona, by udostępnić teren, na którym umiejscowiono centrum medialne na potrzeby spotkania światowych przywódców.
Wyniki szczytu.
Globalne ocieplenie.
W niewiążącym dokumencie określanym “communiqué” przedstawionym w czwartek 7 czerwca, przedstawiciele krajów należących do G8 ogłosili, że ich celem jest redukcja o połowę emisji dwutlenku węgla, jednego z gazów wywołujących efekt cieplarniany, do roku 2050. Szczegóły umożliwiające osiągnięcie tego celu będą negocjowane przez ministrów środowiska w ramach obowiązującej Ramowej konwencji Narodów Zjednoczonych w sprawie zmian klimatu, w procesie, w którym brać udział będą także główne gospodarki wschodzące. Grupy krajów będą mogły podpisywać dodatkowe umowy dotyczące celów poza i równolegle do procesu pod auspicjami Narodów Zjednoczonych.
G8 ogłosił także swoją chęć, aby wykorzystać przychody z aukcji praw do emisji i innych narzędzi finansowych dla wsparcia łagodzenia skutków globalnego ocieplenia w krajach rozwijające się.
Dojście do porozumienia zostało przyjęte przez brytyjskiego premiera Tony’ego Blaira jako „wielki, wielki krok naprzód”. Francuski prezydent Nicolas Sarkozy preferowałby przyjęcie podczas Szczytu wiążącego poziomu redukcji emisji. To zostało oczywiście zablokowane przez prezydenta Stanów Zjednoczonych George’a W. Busha do czasu, gdy inne główne kraje emitujące dwutlenek węgla, takie, jak Indie i Chiny, nie podejmą podobnych zobowiązań.
System obrony antyrakietowej.
Przed szczytem prezydent Stanów Zjednoczonych George W. Bush podjął próbę złagodzenia obaw Rosji dotyczących amerykańskich planów budowy systemu tarczy antyrakietowej w Polsce i Czechach wskazując na możliwość zaproszenia Rosji do udziału w projekcie. Podczas Szczytu, rosyjski prezydent Władimir Putin odniósł się do tej propozycji poprzez wskazanie, że radar proponowanego system obrony antyrakietowej może zostać umieszczony w Azerbejdżanie. Bush w odpowiedzi określił pomysł Putina, jako "interesujący".
Instytucjonalizacja G8+5.
Kanclerz Angela Merkel ogłosiła rozpoczęcie "Procesu z Heiligendamm ", którego efektem ma być pełna instytucjonalizacja stałego dialogu pomiędzy krajami G8 i pięcioma największymi gospodarkami wschodzącymi.
Ten proces kończy debatę na temat powiększenia G8 w hipotetyczną G9, G11 itd., ponieważ Merkel zadeklarowała, że "Celem jest włączenie tych wszystkich krajów w jedną grupę, która będzie nazywana G8+5".
Protesty i akcje.
Podczas 33. Szczytu G8, policja niemiecka spodziewa się około 100 tysięcy protestujących ze wszystkich stron Niemiec oraz z innych krajów. Przygotowania wywołują zdenerwowanie po obu stronach: 16 tysięcy policjantów zostało przygotowanych do ochrony głów państw i rządów, 12-kilometrowy stalowy płot został postawiony wokół Heiligendamm za cenę 12,4 milionów euro, a organizacja ATTAC wynajęła trzy pociągi dla umożliwienia niezadowolonym obywatelom z całych Niemiec i innych krajów przyjazd na manifestacje przeciwko G8, określaną jako największą z dotychczasowych. Do Heiligendamm przyjechały także autobusy z całej Europy organizowane przez różne organizacje i partie polityczne, m.in. z Polski.
W sumie, ponad 6 000 antyglobalistów demonstrowało przeciwko nadchodzącemu szczytowi w nocy z 9 na 10 maja w kilku niemieckich miastach. Zamieszki zostały sprowokowane przez służby policyjne, które profilaktycznie rozpoczęły rewizje w mieszkaniach antyglobalistów 9 maja 2007 roku w sześciu landach niemieckich. Razem, dokonano kilkudziesięciu przeszukań, których dokonało blisko 900 funkcjonariuszy. W demonstracji w Berlinie uczestniczyło ponad 3 000 osób. Do protestów doszło również w innych niemieckich miastach: Kolonii, Hanowerze oraz Lipsku. Jedynie w Hamburgu doszło do przepychanek z policją.
2 czerwca 2007 roku doszło do najkrwawszych starć antyglobalistów z międzynarodowego ruchu społecznego "ATTAC" z policją niemiecką. Blisko 1000 osób zostało rannych w czasie zamieszek w niemieckim mieście Rostock na północy kraju (520 antyglobalistów, około 20 wymagało hospitalizacji oraz 433 policjantów, z czego 30 odniosło ciężkie obrażenia). Zatrzymanych zostało 125 uczestników demonstracji, wśród nich 16 osób było obcokrajowcami, a jedna osoba pochodziła z Polski. Początkowo manifestacja przebiegała pokojowo, do czasu kiedy grupa anarchistów zaatakowała policyjny radiowóz, demolując go. Protestanci obrzucili funkcjonariuszy petardami i kamieniami. Podpalonych zostało kilkadziesiąt samochodów, z których anarchiści utworzyli barykady.
W trakcie trwania szczytu, działacze "Greenpeace" starali się dostarczyć petycję wzywającą do podjęcia kroków w sprawie ochrony klimatu, jednak zarówno drogi lądowe, jak i morskie zostały zablokowane przez siły porządkowe. Do kurortu Heiligendamm wpłynęło jednak kilka łódek i pontonów, na co szybko zareagowała policja niemiecka. Aresztowanych zostało 21 osób

</doc>
<doc id="970176" url="https://pl.wikipedia.org/wiki?curid=970176" title="Oliver Oravec">
Oliver Oravec

Oliver Oravec (ur. 31 maja 1941, zm. 9 lipca 2014) – słowacki biskup sedewakantystyczny.
Życiorys.
Z wykształcenia stomatolog. W 1964 roku wstąpił do seminarium duchownego Kościoła podziemnego Czechosłowacji. 2 lutego 1968 roku został wyświęcony na księdza przez Felixa Davidka. Od 1979 roku przebywał na emigracji we Włoszech i w Kanadzie.
Podczas pobytu w Rzymie wstąpił do Towarzystwa Jezusowego. Później pracował jako ksiądz parafialny w Toronto. W 1983 roku zaprzestał odprawiać mszę według posoborowej formy obrządku łacińskiego. Rozpoczął współpracę z Bractwem Kapłańskim św. Piusa X i zaczął służyć posługą duszpasterską kanadyjskim tradycjonalistom katolickim z prowincji Ontario.
Pod koniec lat 80. XX wieku przyjął naukę teologiczną sedewakantyzmu. W 1988 roku w Monroe został konsekrowany na biskupa przez Roberta McKenna.
Ostatnio rezydował w Popradzie. Był przez kilka lat opiekunem polskiej grupy sedewakantystycznej, której przewodzi ksiądz Rafał Trytek.

</doc>
<doc id="970178" url="https://pl.wikipedia.org/wiki?curid=970178" title="Chanat Chiwy">
Chanat Chiwy

Chanat Chiwy (uzb. "Xiva Xonligi") – historyczne państwo w Azji Środkowej istniejące w latach 1511–1920.
Okres Czyngisidów.
Po obaleniu perskiego namiestnika w 1511 roku elita społeczna Chorezmu oddała władzę monarszą, popieranemu także przez plemiona turkmeńskie, Ilbarsowi (1511–1516) z bocznej linii Szejbanidów (w ramach dynastii Czyngisidów), który zapoczątkował istnienie Chanatu Chiwańskiego. W XVI wieku podporą władzy centralnej były przesiedlające się tam ze stepów kipczackich plemiona koczownicze, takie jak Kungraci, Mangyci, Najmanowie czy Kipczacy, ale godność chana sprawowali Czyngisydzi. Najczęściej miało miejsce dziedziczenie tronu w ramach dynastii Arabszachidów (boczna linia Szejbanidów).
W XVI wieku Chanat Chiwański dwukrotnie był zdobyty i podporządkowany przez Bucharę – wynikało to tak z wrogości dynastycznej, jak i rywalizacji o terytoria w regionie. Chan Ubaydulla I uczynił to w latach 1537–38 w okresie panowania Avanesha, natomiast działania Abdulli II z lat 90. XVI wieku powodowały ratowanie się przez chana Hojiego Muhammada I ucieczką do sąsiedniego Iranu.
Panowaniom Arab-Muhammada i Isfandiyara towarzyszyła walka wewnętrzna o władzę z ojcobójstwami, oślepieniami i masowymi rzeziami ludności, a także wykorzystywaniem czynnika zewnętrznego: Iranu lub Buchary. Abu al-Ghazi I Bahadur dokonał znaczącej reformy zarządzania państwem, która doprowadziła do relatywnej centralizacji władzy. Podzielił on wszystkie plemiona na cztery grupy: kiyat-kurgancką, uygur-najmańską, kanki-kipczacką i nukuz-mangytską, a do każdej z nich wyznaczył starszych, zwanych inakami, którzy mieli także status jego doradców i poprzez nich rozwiązywał sprawy dotyczące plemion. Z kolei starszyznę turkmeńską, która przyjęła formalne zwierzchnictwo bucharskie, wymordował. W XVII wieku Chiwa, podobnie jak Buchara, podzieliła się faktycznie na malutkie państewka zarządzane przez arystokrację z formalną tylko władzą chana – „chan tylko tytuł chański posiada, ale sprawami chańskimi zajmować się mu nie pozwalają”.
W pierwszej połowie XVIII wieku inakowie (uzbeccy przywódcy plemienni) zdobyli mocną pozycję w elicie władzy chanatu. Zapraszali oni do tronu Czyngisidę, najczęściej ze stepów kazachskich, i traktowali jak marionetkę, a gdy ten próbował umocnić swą władzę natychmiast go obalano. Dłuższe panowania Shir Gaziego, Ilbarsa II i Ghaiba wiązały się z walkami plemiennymi i powstaniami przeciwko władzy centralnej. Przesłanką do wzmocnienia władzy dokonanego przez Muhammad-Amina stało się zdobycie przez turkmeńskie plemię Ýomudów stolicy chanatu w 1767 roku.
Okres Qungratów.
W 1770 roku przywódca plemienia Qungrat Muhammad Amin stał się faktycznym władcą Chiwy, choć tytuł chana przyjął dopiero jego wnuk Iltazar, ustanawiając nową dynastię Inakydów bądź Qungratów. Muhammad Rahim i Allah Quli oraz Muhammad Amin poza tym, że toczyli walki z Bucharą i Turkmenami, zwiększając terytorium państwa, łamali także tendencje separatystyczne poszczególnych obszarów i/lub plemion.
W XIX wieku najwyższą pozycję w elicie władzy państwa chiwańskiego zajmował chan jako monarcha absolutny. Przynależała mu wówczas nieograniczona władza administracyjna, sądownicza i wojskowa. Najwyższym urzędnikiem państwowym był divanbegi, który doradzał władcy oraz kierował kancelarią. Faktycznymi wpływami dysponowali także: kushbegi, inak, atalyk, rais, biy i główny wezyr, przy czym administracja była wówczas zupełnie przemieszana z dworem. Rada stanu, złożona z najwyższych dostojników, była tylko ciałem doradczym, pozbawionym faktycznych uprawnień. Posiedzenia rady odbywały się raz w tygodniu, a uczestniczyli w nich wówczas „pierwszy i drugi wezyr, starszy brat chana, kazi i przywódcy czterech plemion uzbeckich”. Ważne miejsce w elicie władzy zajmowali też głównodowodzący armią – topchibashi, szef organów policji – mirshabbashi oraz urzędnik odpowiedzialny za kwestie finansowe – mehter. Większość sił wojskowych była zwoływana na okres wojny, jednak cały czas funkcjonowały ochronne wojska chana, dowodzone przez esaulbashiego. Powierzanie w XIX wieku ważnych stanowisk urzędniczych podporządkowanym i lojalnym przedstawicielom innych grup etnicznych, zakończyło znaczące wpływy arystokracji uzbeckiej – innej niż Qungratów – na funkcjonowanie państwa. Chan Chiwy – wedle opisu Arminiusa Vambery’ego – dzień rozpoczynał od biesiady z uczonymi mułłami, a następnie znajdował czas na przyjmowanie urzędników i audiencję dla ludu.
Terytorium Chanatu Chiwańskiego składało się z piętnastu viloyatów i dwóch obszarów namiestnikowskich oraz tumenów należących do samego chana. W okresie protektoratu rosyjskiego chanat podzielony był na dwadzieścia księstw, nazywanych też viloyatami. W jednostkach terytorialnych najwyższą władzę sprawowali bekowie (w okresie protektoratu rosyjskiego także hakimowie) – faktycznie udzielni i samodzielni książęta, ale ich władza nie była dziedziczna i chan mógł ich jej pozbawić.
Wojna z Chanatem Chiwańskim z 1873 roku spowodowała zagarnięcie przez Romanowów północnych i zachodnich ziem chanatu i ogłoszenie protektoratu rosyjskiego nad tym państwem. W tym okresie rada była organem kontrolnym caratu wobec chana – składała się ona wówczas z siedmiu osób, w tym z czterech przedstawicieli administracji rosyjskiej. W okresie protektoratu rosyjskiego, a więc długiego panowania chana Muhammada Rahima Bahadura oraz Isfandiyara system władzy pozostał zorganizowany w podobny do wcześniejszego sposób, przy czym każda jego zmiana musiała być zaakceptowana przez rosyjskiego generał–gubernatora turkiestańskiego.
W schyłkowym okresie funkcjonowania chanatu wódz turkmeńskiego plemienia Ýomudów Juneýd najpierw zdobył pełnię władzy wojskowej (tytuł serdar-karima), a następnie zgładził chana Isfandiyara i rządził za plecami chana Sayida Abdullaha. W 1918 roku wybuchło inspirowane przez bolszewików powstanie antymonarchistów i plemion turkmeńskich. 2 lutego 1920 roku chan abdykował i został zesłany na tereny Ukraińskiej SRR, natomiast Juneýd przewodził oddziałom basmaczy walczących z władzą radziecką jeszcze w latach 30. Do Chiwy w 1920 roku wkroczyła Armia Czerwona i utworzono radzieckie państwo satelickie – Chorezmijską LRR.
Chanowie Chiwy.
Dynastia Czyngisidów
Dynastia Qungratów

</doc>
<doc id="970179" url="https://pl.wikipedia.org/wiki?curid=970179" title="Garz (ujednoznacznienie)">
Garz (ujednoznacznienie)



</doc>
<doc id="970180" url="https://pl.wikipedia.org/wiki?curid=970180" title="Park 3 Maja w Łodzi">
Park 3 Maja w Łodzi

Park 3 Maja – zabytkowy łódzki park ulokowany w rejonie ulic Kopcińskiego i Małachowskiego, od południa ograniczony przez tory kolejowe należące do łódzkiej kolei obwodowej (linia Łódź Fabryczna - Koluszki) a od wschodu przez Park Baden-Powella (dawniej: Park Rozrywkowy).
Założony w 1915 roku park jest pozostałością po lesie miejskim, stanowiącym w przeszłości element Puszczy Łódzkiej. Dawny las miejski zajmował trzykrotnie większy teren niż obecnie: od południa sięgał on aż do ulicy Rokicińskiej. Podczas I wojny światowej większość drzew ulokowanych na południe od poprowadzonej w 1864 roku linii kolejowej padła ofiarą mieszkańców poszukujących drewna na opał. Po zakończeniu wojny leżącą na północ od torów resztkę lasu przekształcono w park. Jego zachodnią część gruntownie przebudowano, budując m.in. młodzieżowe boisko piłkarskie oraz plac zabaw. Zmieniona została również jego wschodnia część, wzbogacona o liczne obiekty sportowe (m.in. bieżnię, korty tenisowe oraz boiska piłkarskie). Począwszy od 1923 roku aż do wybuchu II wojny światowej park pełnił liczne funkcje rekreacyjne (organizowano tam półkolonie dla okolicznej młodzieży) oraz sportowe.
W 1928 park wzbogacił się o staw, rychło zbudowano również ogród jordanowski (zlikwidowany na początku lat dziewięćdziesiątych) i kolejny plac zabaw dla dzieci. Na kolejne zmiany trzeba było czekać aż do 1955 roku: znajdujące się we wschodniej części parku obiekty sportowe zostały ogrodzone, usypano również nasyp na trybuny. Na początku XXI wieku oddano do użytku nowoczesną halę sportową Centrum Zajęć Sportowo-Rekreacyjnych.
Obecnie park pełni podobne funkcje jak w chwili jego założenia: liczne obiekty sportowe (korty tenisowe, 4 boiska piłkarskie, bieżnia) i rekreacyjne (m.in. miasteczko ruchu drogowego) oraz alejki spacerowe tętnią życiem, będąc miejscem wypoczynku i rekreacji okolicznych mieszkańców. Obecnie park zajmuje powierzchnię 23,5 hektarów, dwa rosnące w nim drzewa uznano za pomniki przyrody. Jest on również siedzibą młodzieżowego klubu sportowego MKS Łodzianka, zaś w hali MOSiR swoje mecze rozgrywają jako gospodynie koszykarki Widzewa Łódź.
6 czerwca 2014 park został wpisany do rejestru zabytków.

</doc>
<doc id="970181" url="https://pl.wikipedia.org/wiki?curid=970181" title="Gazza">
Gazza

Gazza – rodzaj ryb okoniokształtnych z rodziny mydliczkowatych (Leiognathidae).
Zasięg występowania.
Morze Czerwone, Ocean Indyjski i zachodnie rejony Oceanu Spokojnego.
Klasyfikacja.
Gatunki zaliczane do tego rodzaju:

</doc>
<doc id="970182" url="https://pl.wikipedia.org/wiki?curid=970182" title="Leksowizaur">
Leksowizaur

Leksowizaur ("Lexovisaurus") – rodzaj dinozaura z rodziny stegozaurów (Stegosauridae), czworonożny, roślinożerny stegozaur spokrewniony z kentrozaurem.
Znaczenie jego nazwy - jaszczur Lexovii (celtyckie plemię Lexovii)
Dane.
Czas.
Jura około 165 mln lat temu.
Miejsce znalezisk.
Europa (Wielka Brytania Francja).
Długość.
Około 6 metrów.
Wysokość.
Około 3 metry
Waga.
4 000 kg.
Sposób poruszania się.
Czworonożny.
Opis.
Płyty.
Wzdłuż grzbietu miał dwa rzędy cienkich płyt.
Ogon.
Zakończony dwoma lub trzema parami kolców.
Głowa.
Mała z małym mózgiem.
Kolce barkowe.
Leksowizaur miał nad barkami kolce o długości około 1 metra i średnicy przy nasadzie około 25 centymetrów.

</doc>
<doc id="970183" url="https://pl.wikipedia.org/wiki?curid=970183" title="Asyrologia">
Asyrologia

Asyrologia, asyriologia – nauka badająca piśmiennictwo oraz kulturę duchową i materialną ludów Mezopotamii: Sumerów, Akadów, Babilończyków i Asyryjczyków; w praktyce obejmuje całość wiedzy o językach, historii i kulturze ludów starożytnego Bliskiego Wschodu, które posługiwały się pismem klinowym.

</doc>
<doc id="970185" url="https://pl.wikipedia.org/wiki?curid=970185" title="Gospodarki wschodzące">
Gospodarki wschodzące



</doc>
<doc id="970186" url="https://pl.wikipedia.org/wiki?curid=970186" title="Robert McKenna">
Robert McKenna

Biskup Robert Fidelis McKenna OP (ur. 8 lipca 1927, zm. 16 grudnia 2015) amerykański biskup sedeprywacjonistyczny.
W 1958 został, będąc dominikaninem, wyświęcony na kapłana w Kościele katolickim, przez Amleto Giovanni Cicognani. 22 sierpnia 1986 został wyświęcony na biskupa przez bp Guerarda des Lauriers.

</doc>
<doc id="970188" url="https://pl.wikipedia.org/wiki?curid=970188" title="Obwód Dobricz">
Obwód Dobricz

Obwód Dobricz () – jedna z 28 jednostek administracyjnych Bułgarii. Położona w północno-wschodniej części kraju, nad Morzem Czarnym. Graniczy z Rumunią oraz obwodami: Silistra, Szumen i Warna.
Skład etniczny.
W obwodzie żyje 215 217 ludzi, z tego 164 204 Bułgarów (76,29%), 28 231 Turków (13,11%), 18 649 Romów (8,66%), oraz 4 133 osób innej narodowości (1,92%). 

</doc>
<doc id="970191" url="https://pl.wikipedia.org/wiki?curid=970191" title="Obwód Gabrowo">
Obwód Gabrowo

Obwód Gabrowo (bułg. Област Габрово) – jedna z 28 jednostek administracyjnych Bułgarii, położona w środkowej części kraju.
Skład etniczny.
W obwodzie żyje 144 125 ludzi, z tego 131 494 Bułgarów (91,23%), 9109 Turków (6,32%), 1611 Romów (1,11%) oraz 1911 osób innej narodowości (1,32%).

</doc>
<doc id="970194" url="https://pl.wikipedia.org/wiki?curid=970194" title="Renata Berger">
Renata Berger

Renata Berger (ur. 14 września 1954 w Warszawie) – polska aktorka teatralna, filmowa i telewizyjna, a także dubbingowa. Znana jest m.in. z seriali telewizyjnych "Na dobre i na złe" oraz "Warto kochać".
W 1980 roku ukończyła studia na Wydziale Aktorskim PWSFTviT w Łodzi. Rok później, 30 października, zadebiutowała w teatrze.
Życie prywatne.
Włada językiem rosyjskim.

</doc>
<doc id="970195" url="https://pl.wikipedia.org/wiki?curid=970195" title="Anthony Cekada">
Anthony Cekada

Anthony Cekada (ur. 18 lipca 1951 w San Diego, zm. 11 września 2020 w West Chester) – amerykański duchowny i teolog katolicki, sedewakantysta, autor kilku publikacji. Krytykował w nich między innymi sobór watykański II oraz papieży będącymi następcami Piusa XII.
Jedna z jego publikacji pod tytułem "The Problems with the Prayers of the Modern Mass" została sprzedana w ponad 15 tys. egzemplarzach i została przetłumaczona na język francuski, włoski, niemiecki i holenderski. Inna publikacja o tytule "Work of Human Hands: A Theological Critique of the Mass of Paul VI" doczekała się prawie 5 tys. wydrukowanych egzemplarzy.
Z jego inicjatywy powstał kościół Świętego Hugona w Milwaukee.
Życiorys.
Anthony Cekada urodził się 18 lipca 1951 roku w La Jolla (jednej z dzielnic San Diego) w katolickiej rodzinie; był synem Franka i Eleanor (zm. 1963). W wieku 14 lat wstąpił do Konserwatorium Muzycznego w Wisconsin, gdzie nauczył się grać na organach.
W 1969 roku rozpoczął studia teologiczne na Seminarium Franciszka Salezego w Milwaukee, które ukończył w roku 1973. Dalszą naukę kontynuował w Szwajcarii; wstąpił do zakonu cysterskiego i przez krótki czas mieszkał w klasztorze w Hauterive. W 1975 roku wstąpił do Międzynarodowego Seminarium Świętego Piusa X w Écône, dwa lata później otrzymał święcenia kapłańskie z rąk arcybiskupa Marcela Lefebvre’a. Wrócił do Stanów Zjednoczonych, gdzie pracował w Seminarium Świętego Tomasza z Akwinu w Bloomfield.
W latach 1979-1989 mieszkał w Oyster Bay Cove, gdzie zajmował się duszpasterstwem oraz pracował jako publicysta w magazynie "The Roman Catholic". Należał do założonego przez Marcela Lefebvre’a Bractwa Kapłańskiego Świętego Piusa X, jednak w 1983 roku wraz z trzema innymi duchownymi został wydalony z bractwa; w tym samym roku Cekada został współzałożycielem sedewakantystycznego Bractwa Kapłańskiego Świętego Piusa V. W 1989 roku przeniósł się do Cincinnati. 
Zmarł 11 września 2020 roku, 6 dni później odbył się jego pogrzeb.

</doc>
<doc id="970200" url="https://pl.wikipedia.org/wiki?curid=970200" title="Daniël Stellwagen">
Daniël Stellwagen

Daniël Stellwagen (ur. 1 marca 1987 w Soest) – holenderski szachista, arcymistrz od 2004 roku.
Kariera szachowa.
Grę w szachy poznał w wieku 7 lat, a mając lat 11 po raz pierwszy wygrał partię z arcymistrzem (był nim Yrjö Rantanen). Od roku 1996 reprezentował Holandię w mistrzostwach świata oraz Europy juniorów, w roku 1999 zdobywając dwukrotnie srebrne medale (oba w kategorii do lat 12): w Oropesa del Mar (mistrzostwa świata)) oraz w Patras (mistrzostwa Europy).
W roku 2001 podzielił II miejsce, natomiast w 2002 zwyciężył w mistrzostwach Holandii juniorów do lat 20 rozegranych w Nijmegen. W 2003 odniósł duży sukces, dzieląc II miejsce w "turnieju B" festiwalu "Corus" w Wijk aan Zee (wraz z Arkadijem Naiditschem, a przed m.in. Friso Nijboerem i Siergiejem Karjakinem). W tym samym roku zdobył pierwszy w karierze medal w indywidualnych mistrzostwach Holandii, zajmując w Leeuwarden III miejsce. Dwa lata później w mistrzostwach kraju rozegranych w tym samym mieście wywalczył medal srebrny. Również w 2005 roku podzielił II miejsce (za Pawłem Eljanowem) w silnie obsadzonym otwartym turnieju w Amsterdamie. W 2007 zwyciężył (wraz z Siergiejem Tiwiakowem) w mistrzostwach Holandii rozegranych w Hilversum, jednak dogrywkę przegrał i ostatecznie zdobył srebrny medal. W następnych mistrzostwach kraju (2008, Hilversum) zdobył medal brązowy.
Wielokrotnie reprezentował Holandię w turniejach drużynowych, m.in.:
Najwyższy ranking w dotychczasowej karierze osiągnął 1 października 2007 r., z wynikiem 2639 punktów zajmował wówczas 81. miejsce na światowej liście FIDE, jednocześnie zajmując 4. miejsce wśród holenderskich szachistów.

</doc>
<doc id="970202" url="https://pl.wikipedia.org/wiki?curid=970202" title="Oksybioza">
Oksybioza



</doc>
<doc id="970203" url="https://pl.wikipedia.org/wiki?curid=970203" title="Daniel Stellwagen">
Daniel Stellwagen



</doc>
<doc id="970204" url="https://pl.wikipedia.org/wiki?curid=970204" title="Henri Léonard Jean Baptiste Bertin">
Henri Léonard Jean Baptiste Bertin

Henri Léonard Jean Baptiste Bertin (ur. 1719, zm. 1792) – polityk francuski. Od roku 1741 był adwokatem w Bordeaux, potem doradcą i przewodniczącym Wielkiej Rady ("conseiller et prédident au Grand Conseil"). Bertin został intendentem w prowincji Roussillon (1749), potem w Lyonie (1754). Następnie był szefem policji Paryża ("lieutenant général de police de Paris") (1757-1759). W 1759 roku przyjął stanowisko generalnego kontrolera finansów.

</doc>
<doc id="970205" url="https://pl.wikipedia.org/wiki?curid=970205" title="Pierścień Witta">
Pierścień Witta

Pierścień Witta – pierścień o strukturze przekształconej w zbiór wektorów w taki sposób, że pierścień wektorów nad skończonym ciałem o charakterystyce formula_1 jest pierścieniem liczb p-adycznych. Nazwa pochodzi od Franciszka Witta, który jako pierwszy dokonał takiego przekształcenia.
Konstrukcja.
Weźmy liczbę pierwszą formula_2 Wektor Witta nad pierścieniem przemiennym formula_3 jest ciągiem formula_4 elementów formula_5
Zdefiniujmy wielomiany Witta formula_6 w następujący sposób:
i ogólnie
Następnie Witt pokazał, że istnieje metoda przekształcenia dowolnego przemiennego pierścienia R w tzw. pierścień wektorów Witta, taki że:
Pierwsze kilka wielomianów określających sumę i iloczyn wektorów Witta zostało podane poniżej:

</doc>
<doc id="970208" url="https://pl.wikipedia.org/wiki?curid=970208" title="Chanat kokandzki">
Chanat kokandzki

Chanat kokandzki (uzb. "Qoʻqon xonligi") – dawne państwo w Azji Środkowej z ośrodkiem w Kokandzie. Obejmowało terytorium dzisiejszego wschodniego Uzbekistanu, południowego Kazachstanu, północnego Tadżykistanu i Kirgistanu.
W państwach środkowoazjatyckich w XVIII wieku żywa była tradycja Czyngisidów – tylko władca wywodzący się do Czyngis-chana miał prawo określać się chanem. Panująca w państwie Kokandu dynastia Szachruhydów takich korzeni nie miała, niemniej nakazano je wytworzyć. Wytwór ten był jednak chybiony – Szachruhydzi mieli być potomkami syna Muhammada Babura pozostawionego w złotej kołysce na obszarach Doliny Fergańskiej w czasie ucieczki przed Szejbanidami (Babur był Timurydą, a Szejbanidzi – Czyngisidami).
Dostępnych jest niewiele szczegółowych źródeł na temat tego państwa – główną przyczyną jest zniszczenie kokandzkich archiwów państwowych tuż przed aneksją kraju przez Imperium Rosyjskie.
Najliczniej reprezentowanymi grupami etnicznymi chanatu byli Sartowie, Kipczacy i Kirgizi oraz – w XIX wieku – Kazachowie.
Trzech chanów kokandzkich: Sherali, Muhammad Xudoyor i Muhhamad Mulla poprzez swoje pokrewieństwo z Kirgizami zwiększyło rolę arystokracji kirgiskiej w państwie. Obecnie w historiografii kirgiskiej pojawiają się opinie, że było to państwo uzbecko-kirgiskie, bądź że w elicie władzy mieliśmy do czynienia tak z reprezentacją Sartów (sartiya), jak i koczowników i półkoczowników (elatiya), wśród których naczelną pozycję zajmowali Kirgizi i Kipczacy.
Historia.
Państwo kokandzkie powstało w 1709 roku, kiedy tereny Kotliny Fergańskiej oddzieliły się od chanatu Buchary nieustannie toczącego wojny z chanatem Chiwy. Pierwszy władca miał zostać wybrany w wyniku elekcji dokonanej przez radę starszych i szlachiców złożoną z przedstawicieli okolicznych miasteczek – w wyniku elekcji na tron wstąpił Shohruh biy. Jego panowanie trwało przez 12 lat aż do śmierci w 1721 roku, Kokand do wtedy podporządkował sobie terytoria obejmujące rejony Margʻilonu, Isfary i Kokandu. Następcą Shohruha był Abdurahim, który do 1732 roku rezydował w wiosce Dikan-toda jako ośrodku władzy, następnie przeniósł stolicę z powrotem do Kokandu, gdzie przeprowadził przebudowę miasta. W tym samym czasie Akbuta biy, władca Chodżentu z plemienia Juz przypuścił atak w celu przejęcia władzy nad Kokandem – w rezultacie przegrał i utracił swoją domenę na rzecz Abdurahima, przy tym tracąc życie. Kolejną zdobyczą był Andiżan. Okres władzy Abdurahima zakończył się chorobą psychiczną i w rezultacie udanym zamachem na jego życie w 1733 roku, zorganizowanym przez jego nadwornych urzędników, którzy chcieli zabić niewydolnego mentalnie władcę. Następnym władcą z inicjatywy spiskowców został Abdulkarim biy, brat Abdurahima, mimo że spadkobiercą powinien zostać syn Abdurahima – Irdana-bej.
W 1746 roku Chiny podporządkowały sobie Kaszgar, pokonując kontrolujących Dżungarię Kałmuków, którzy zostali w ten sposób wypchnięci na wschód i rozpoczęli inwazję na Kokand. Abdulkarim biy wysłał specjalne oddziały pod dowództwem Kipczak-bacziego, by zatrzymać postępy Kałmuków, jednak dowódca zginął w walce a armia rozpierzchła się. Zwycięska okazała się ofensywa chana Ura-Tiube, który wysłał swoją armię do pomocy jak tylko dowiedział się o inwazji – po krwawej bitwie kałmuccy najeźdźcy musieli uznać wyższość przeciwnika i wycofać się z Kotliny Fergańskiej.
W roku 1750 Abdulkarim biy zmarł, schedę po nim przejął syn Abdurachman, lecz po roku został obalony w wyniku spisku, na czele którego stał Erdona biy. Władza syna Abdurahima odznaczała się agresywną polityką zagraniczną – podporządkował wcześniej utraconą Isfarę oraz przeprowadził zamach na życie jej władcy, Abdurahmana batira, którego syn Narbo’ta biy przypadkiem ocalił swoje życie, przebywając w innym miejscu – u swojej babci. Następnie Erdona biy wyruszył na Ura-Tiube. Kampania spełzła na niczym, a wycofująca się armia pod jego dowództwem została częściowo wzięta w niewolę, sam zdołał zbiec z powrotem do Kokandu. Pazyl biy, dowódca zwycięskiej armii, dokonał egzekucji wielu ze schwytanych kokandzkich żołnierzy i z ich obciętych głów zbudował piramidę, tzw. "kala-minar". Kolejna wyprawa na obecny Istarawszan zakończyła się już sukcesem – Erdona zlecił zastąpienie starego "kala-minaru" nowym, tym razem skomponowanym z głów wszystkich jeńców z Ura-Tiube. W 1758 państwo kokandzkie było wyczerpane polityką wojenną, na skutek tego Erdona biy uległ rosnącej presji ze strony chińskiego sąsiada i uznał jego zwierzchnictwo. 4 lata później chiński ambasador przekazał chanowi kazachskiego średniego żuzu żądania dostarczenia ludzi, koni, bydła oraz taranów – miały być one wykorzystane w kampanii przeciwko Samarkandzie i Turkiestanowi. Dowiadując się o tym, Irdana wraz z ówczesnymi władcami Ura-Tiube i Chodżentu poprosili listownie władcę Afganistanu Ahmeda Szaha Abdaliego o obronę świata islamskiego przed inwazją innowierców. Wynikiem tego było zawiązanie sojuszu, który powstrzymał Chiny przed planowanym przejęciem Taszkentu, Sajramu, Suzaku czy Turkiestanu.
Następca Erdony rządził 3 miesiące, został zabity na skutek intrygi dworskiej, na jego miejscu spiskowcy osadzili Narbo’ta biya, którego pierwsze działania z kokandzkiego tronu polegały na zapobieżeniu separatystycznym tendencjom wewnątrz państwa – oddzielić próbowali się rządzący Namanganem oraz Chustem, przejął także kontrolę nad Chodżentem oraz wykorzystał śmierć władcy Ura-Tiube i Dżyzaku na dołączenie tych terytoriów do domeny Kokandu. Wedle relacji rosyjskiego podróżnika Filipa Efremowa, Narbo’ta biy utrzymywał wrogie relacje z chanatem Buchary, ale chronił go sojusz z Chinami, który wydatnie wpływał na stabilność kraju i rządów Narbuta-beja. Wedle przekazów, w tym okresie Kokand miał świetnie prosperować, w regionie powstawały nowe kanały irygacyjne, rozwijały się rzemiosło i handel. Narbo’ta wprowadzał dogodne prawo dla kupców, ceny towarów były niskie i nie było problemów z inflacją, przez cały okres jego rządów nie dochodziło do buntów. Główną walutą kraju była tanga, której mniejszym nominałem w tym czasie został pulus.
Władzę po Norbo’ta biyu przejął jego syn Olim, który kontynuował politykę ekspansji. Dołączył dolinę rzeki Angren, Czymkent i Sajram. W 1809 roku anektował Taszkent z całym otaczającym go regionem, dzięki czemu przejął kontrolę nad kluczowym odcinkiem szlaku handlowego do Rosji. Olim był pierwszym władcą Kokandu, który przyjął tytuł chana – od wtedy państwo kokandzkie oficjalne nazywane było Chanatem kokandzkim, a jego władca – chanem. Za jego panowania znacznie wzrosło znaczenie jego państwa w regionie, stworzył też armię najemników składającą się z tadżyckim górali z Badachszanu, Szighnanu i Karateginu oraz Irańczyków – oddziały te pozwoliły mu scentralizować władzę nad krajem i zostały trzonem przyszłej dużo bardziej rozbudowanej armii. Nawiązano pierwsze relacje handlowe z Rosją, które jednak nie rozwinęły się zanadto. Olim skupił się też na reformach religijnych: zniósł duchowny tytuł "iszan" oraz obdarował biedotę i sufickich pustelników (zwanych "kalandarami") ziemią i bydłem, by zaangażować ich w pracę. Wprowadził także egzaminy z islamu dla duchowieństwa, by zapobiec odstępstwom od wiary – ruch ten wywołał oburzenie wśród duchownych i w 1810 roku zorganizowali oni spisek. Wykorzystując obecność władcy w Taszkencie i negatywne nastroje społeczne związane z licznymi działaniami wojennymi, rozpowszechnili plotkę o śmierci chana, a na tronie w Kokandzie osadzili jego brata – Muhammada Umara. Olim dowiedział się o fortelu i wyruszył jak najszybciej w drogę do stolicy chanatu, spiskowcy czekali jednak na niego na drodze i w trakcie zasadzki pozbawili go życia (zabójcą był Kambar Mirza z Andiżanu).
Muhammad Umar również nie stronił od ekspansji terytorialnej, jednak bardziej wyróżniały go silna wiara i podległość klerowi. Za jego rządów przywrócono wszelkie przywileje duchowieństwa, znacznie wzrosła też pozycja duchownych i wpływ na funkcjonowanie państwa. Zasłaniając się egzekucją szariatu, rozpędzano wszelkie protesty. Muhammad Umar wsławił się także odbudową meczetu piątkowego w Kokandzie, wielu kronikarzy zaznaczało jego pobożność, ale również brutalność w działaniach wojennych – opisywana jest sytuacja z 1817 roku, w której wymordował 13 400 więźniów z Ak-Tiube na placu Czor-su. Umar poczynił działania by nawiązać relacje z Rosją, działania po raz kolejny spełzły na niczym – z wysłanego do Sankt Petersburga przedstawicielstwa dyplomatycznego, jeden ambasador zmarł z powodu choroby, drugi z rąk rosyjskiego żołnierza a trzeci został wygnany do Pietropawłowska. Muhammad Umar zmarł w 1823 roku na skutek trwającej rok choroby, na tronie zasiadł jego 16 letni syn – Muhammad Ali (zwany Madalim).
Muhammad Ali był zupełnym przeciwieństwem ojca, jeśli chodzi o pobożność i tryb życia, jednak również dynamicznie rozwinął terytorium państwa, przynajmniej na początku jego władzy. Podbite przez Muhammada Aliego tereny obejmowały południowe stoki Gór Ałajskich, Dolinę Raszt, Góry Darwaskie, Szignan, Ruszon oraz Wachan. W latach 1826–1831 organizował wyprawy na Kaszgar, w wyniku czego zapewnił sobie regularną daninę z tego terenu oraz tytuł obrońcy wiary ("ghazi"). Z biegiem czasu jednak jego relacje z Emiratem Buchary stopniowo się pogarszały, w wyniku kolejnych wojen Buchara podporządkowała sobie Chodżent oraz zwasalizowała Chanat Kokandzki – Muhammad Ali musiał przyjąć zwierzchnictwo emira Buchary. Muhammad Ali dążył do wyrwania się z niekorzystnej dla niego sytuacji – próbował rozwiązać to przez nawiązywanie relacji z Rosją, nie przyniosło to jednak żadnych skutków. Wkrótce wybuchła kolejna wojna z Emiratem Buchary a chan Muhammad Ali został zmuszony do abdykacji. Jego miejsce zajął młodszy brat – Sultan Mahmud. W 1842 roku siły bucharskie zdobyły Kokand i splądrowały go, stracono chana Muhammada Sultona (który próbował uciec do Margʻilonu), jego poprzednika Muhammada Aliego oraz ich matkę – znaną kokandzką poetkę Nadirę.
W czerwcu 1842 roku chanem ogłoszono Sheraliego, krótko potem zebrał 3-4 tysięczną armię i dotarł do miasta Kokand. Na wieść o zbliżającej się armii, Ibrahim-dadhoh, marionetkowy władca Kokandu zainstalowany przez emira Buchary, zbiegł do Chodżentu. Kokandyjczycy, zdając sobie sprawę z pewnego kontruderzenia ze strony Emiratu Buchary, szybko zaczęli fortyfikować miasto, zbierać zapasy oraz wznosić nowy mur miejski. Armia bucharska szybko zareagowała, zgromadzono siły, które dotarły do Kokandu na przełomie lipca i sierpnia i natychmiast przeszły do otaczania oraz oblegania miasta. Pod dwóch miesiącach oblężenia, jeden z głównych dowódców emira Buchary, Kipczak Musulmankul, zgłosił się, by wejść za mury Kokandu i nawoływać mieszkańców do poddania się. Uzyskał na to zgodę, jednak rzeczą, którą zrobił było coś zupełnie przeciwnego: oznajmił Kokandczykom, iż armia Buchary jest osłabiona i nie stanowi zagrożenia, zagrzewając do walki. Kokandczycy istotnie dalej odpierali ataki bucharskich żołnierzy aż do 9 października, gdy emir Buchary był zmuszony do odwrotu w związku z inwazją Chanatu Chiwy na jego państwo.
Mimo bohaterskiej obrony Kokandu i początkowego poparcia dla chana Sheraliego ludność długo nie wytrzymała pod jego jarzmem i niezadowolenie obróciło się w serię powstań, która objęła całe państwo. Kluczową rewoltą była ta, która wybuchła w Oszu w 1845 roku. Wspomniany wcześniej Musulmankul, chciał ją wykorzystać w celu przejęcia władzy. Pierwszym ruchem miało być skierowanie całego wojska pod jego przywództwem do Oszu w celu stłumienia rebelii, jednak pojawił się kolejny spiskowiec, który wykorzystał tę okazję – Murod, syn Muhammada Aliego. Udało mu się przejąć władzę i zgładzić Sheraliego. Murod ogłosił się nowym chanem i ogłosił jego plany zostania wasalem emira Buchary, owa obietnica wywołała niepokój społeczny na terenie chanatu w związku z nienawiścią, jaką lud kokandzki darzył Emirat Buchary. Musulmankul, reagując na sytuację, najpierw skierował swoje kroki do Namanganu, gdzie ożenił swoją dwunastoletnią córkę z synem Sheraliego – Muhammadem Xudoyorem, następnie ruszył na Kokand. Po przejęciu miasta dokonał egzekucji chana Muroda wraz z jego zwolennikami. Kolejną fazą spisku było manipulowanie potencjalnymi kandydatami do tronu tak, by wszystkich z nich wyeliminować z walki o władzę. Jednego z nich, Sarymsaka, nomadzkiego wodza, Musulmankul zaprosił do Kokandu, obiecując koronację. Sarymsak krótko po przyjeździe został zgładzony. Po rozprawieniu się z kontrkandydatami do tytułu chana, obsadził na tronie nieletniego Muhammada Xudoyora a siebie ogłosił jego regentem.
W wyniku swojej intrygi Musulmankul sprawował pełnię władzy, a na stanowiskach obsadzał głównie swoich kipczackich krajanów. Jego metody są określane jako „surowe, ale sprawiedliwe” i jego rządów nie ocenia się negatywnie. Musulmankul zawsze udawał, że przekazuje rozkazy od chana albo od kogoś z jego otoczenia, nigdy nie określał ich jako swoich. Samego chana przetrzymywał zamkniętego w pałacu, nie dawał mu pieniędzy oraz możliwości wydawania rozkazów. Władza regenta skończyła się w 1853 roku, kiedy narastająca niechęć wobec kipczackiej dominacji wybuchła bardzo gwałtownie. Rezultatem były masowe pogromy Kipczaków oraz zamordowanie samego Musulmankula. Szacuje się, że w wyniku rozruchów zginęło 20 tysięcy Kipczaków. Po obaleniu jego regenta, do pełni władzy doszedł chan Muhammad Xudoyor.
Najbardziej scentralizowaną formę system władzy Kokandu przybrał w okresie rządów Muhammada Umara. Poza chanem, mającym formalnie nieograniczoną władzę, wysoką pozycję w elicie władzy zajmował mingboshi – odpowiedzialny za sprawy wewnętrzne, ale także stosunki z innymi państwami, jednocześnie uznawany za pierwszego wezyra i zastępcę chana. Do wyższej elity władzy należeli także: kushbegowie – administrujący najwyższymi jednostkami administracyjnymi państwa; mehter (zyaketchi) – minister finansów, odpowiedzialny za zbiórkę podatków; dostarhanchi – główny skarbnik; rasilchi – główny sekretarz oraz atalyk, zwany także serkerem – głównodowodzący wojskami kokandzkimi w czasie wojny. Poza administracją cywilną i wojskową funkcjonowała także sądowo-policyjna, oddana w ręce duchowieństwa. Dla rozwiązywania ważnych kwestii zwoływano radę, w której skład poza chanem i mingbashim wchodzili m.in. atalyk, atabek, sarkom i dostorhanchi. Tak skład rady, jak i organizacja władzy państwowej, nie były w Kokandzie sformalizowane i często się zmieniały. Na przykład chan Muhammad Xudoyor po doświadczeniach z Musulmankulem, a w obawie o swoją pozycję w elicie władzy, doprowadził do sytuacji, w której czołowe dwa stanowiska w elicie władzy (kierującego administracją cywilną – mingbashiego oraz wojskiem – atalyka) zostały zlikwidowane.
W 1858 roku kirgiski arystokrata datha Alymbek uczestniczył w 1858 roku w przewrocie, w wyniku którego po raz pierwszy obalono chana Muhammada Xudoyora, do 1860 roku sterował – z tytułem mingboshiego – administracją za plecami władcy i był pierwszą osobą w elicie władzy, natomiast zaś w 1862 roku współorganizował zamach na wyniesionego do władzy w drodze tego pierwszego przewrotu chana Muhammada Mullę. Za panowania Muhammada Sultona znaczna pozycję w chanacie zajmował Kipczak Alimkul, który w latach 1863–1865 posiadał tytuł emira emirów.
Kolonizacja rosyjska kokandzkich obszarów Azji Środkowej zaczęła w latach 40. XIX wieku, kiedy podporządkowano sobie pozostałą część terytoriów zamieszkałych przez Kazachów Starszego Żuzu. Od lat 50. ustanowiano władzę zwierzchnią nad północnymi plemionami Kirgizów. Po przegranej wojnie krymskiej Imperium Rosyjskie objęło sobie za cel podporządkowanie chanatu kokandzkiego, wojna rozpoczęła się w 1862 roku i trwała aż do traktatu pokojowego z 1865 roku, który uczynił z chanatu protektorat Rosji. W jego wyniku chanat utracił Taszkent i Chodżent.
Niezadowolenie z nowego porządku spowodowało wybuch powstania antyrosyjskiego w 1873 roku. W 1876 roku wojska rosyjskie stłumiły powstanie i zlikwidowały chanat kokandzki, zaś jego ziemie wcieliły do Imperium Rosyjskiego pod postacią obwodu fergańskiego generał-gubernatorstwa turkiestańskiego. Zniszczono wszystkie archiwa państwowe a chan (panujący wówczas po raz trzeci) Muhammad Xudoyor uciekł do Taszkentu.

</doc>
<doc id="970212" url="https://pl.wikipedia.org/wiki?curid=970212" title="Diabli Kamień (Folusz)">
Diabli Kamień (Folusz)

Diabli Kamień – grupa skał stanowiących pomnik przyrody, znajdująca się na skraju Magurskiego Parku Narodowego (woj. podkarpackie), na zboczu Góry Kosma. Obiekt zlokalizowany jest w miejscowości Folusz (pow. jasielski, gm. Dębowiec) i prowadzi do niego czarny szlak ok. 25-50 min. drogi wzdłuż potoku Kłopotnica. Diabli Kamień to w rzeczywistości dosyć liczna grupa dużych głazów z gruboziarnistego piaskowca magurskiego, z których najwyższy wybija się na ponad 10 metrów. Bloki skalne są bardzo oryginalnie ukształtowane, a do tego poprzedzielane licznymi szczelinami.
Legenda.
Istnieje legenda na temat powstania tej grupy skał:
"Dawno, dawno temu, gdy w okolicy Folusza nie było żadnej świątyni głęboko wierzący ludzie bardzo cierpieli z tego powodu. Cieszyły się za to diabły, bo nie było słychać dzwonów, na dźwięk których bardzo bolały je brzuchy i musiały uciekać z powrotem do piekła. Diabły rozzuchwaliły się do tego stopnia, że ciągle kusiły ludzi do złego, tak, że ci bali się z domu wychodzić. Ludzie wreszcie postanowili sprzeciwić się złu i szybko zapadła decyzja o tym, że wybudują kościół w niedalekim Cieklinie, a na jego dzwonnicy osadzą dzwony wytopione z czystego srebra. Wszyscy zabrali się do pracy. Chłopi ścieli drzewa i zebrali najodpowiedniejsze kamienie z okolicznych potoków, zaopatrzyli się też w piach i wapno. Bardzo szybko wybudowano świątynię, a dzwony do niej zamówiono w Przemyślu. Były tak ogromne i ciężkie, że do ich przewiezienia potrzeba było aż ośmiu par koni. Mieszkańcy osadzili dzwony na wieży kościoła i czekali tylko na przyjazd biskupa, który miał całość poświęcić. 
Diabły się zbuntowały, bo ich los rysował się w ciemnych barwach. Poszły więc do najstarszego po poradę, a ten poskrobał się po głowie i poradził tak: 'Niech najsilniejszy z diabłów wejdzie na wysoką górę z ciężkim kamieniem i ciśnie głazem w kościół. Zniszczy go i będzie po problemie.' Aby tak magiczna sztuka się udała diabeł musi to zrobić zanim o poranku kury zapieją, bo potem straci swą diabelską moc. 
Diabły wybrały więc spośród siebie najsilniejszego, który chwycił ciężki kamień i ruszył przed siebie. Męczył się strasznie, bo kamień ciężki, a droga pod górę. Sapał, dyszał, ale kamienia nie upuścił. A gdy przechodził koło Folusza spostrzegł go pewien szewc. Od razu zauważył, że szykuje się coś niedobrego. A, że znał zwyczaje diabłów i wiedział, że nie są odporne na pianie kogutów, bo dnia nie lubią tylko noc, to pobiegł jak najszybciej do kurnika. Dźgnął szydłem największego koguta jakiego znalazł, a ten zapiał wniebogłosy. Diabeł naraz stracił swą moc, kamień mu wypadł i potoczył się do foluskiego lasu. Niedługo później biskup poświęcił kościół i diabły na dobre musiały wyprowadzić się z tej okolicy. Pozostał po nim tylko ogromny kamień na którym ponoć można jeszcze odnaleźć ślady pazurów najsilniejszego z nich, który uległ mądremu szewcowi."
Informacje turystyczne.
Do Diablego Kamienia można dojść czarnym szlakiem turystycznym wprost ze wsi Folusz. Czas dojścia: 20-30 minut. Droga: Przez las, głównie ścieżka. Charakterystyka: wzdłuż rzeki Kłopotnicy, na zboczu Góry Kosma (711 m n.p.m.).

</doc>
<doc id="970217" url="https://pl.wikipedia.org/wiki?curid=970217" title="Obwód Ruse">
Obwód Ruse

Obwód Ruse () – jedna z 28 jednostek administracyjnych Bułgarii, położona w północnej części kraju. Jej stolicą jest prawie 200-tysięczny port rzeczny na Dunaju – Ruse. Obwód graniczy z Rumunią oraz z obwodami: Wielkie Tyrnowo, Tyrgowiszte, Razgrad i Silistra.
Skład etniczny.
W obwodzie żyje 266 157 ludzi, z tego 213 408 Bułgarów (80,18%), 37 050 Turków (13,92%), 9 703 Romów (3,64%), oraz 5 996 osób innej narodowości (2,25%). 

</doc>
<doc id="970219" url="https://pl.wikipedia.org/wiki?curid=970219" title="Woda wolna">
Woda wolna

Woda wolna, woda grawitacyjna – woda wypełniająca całkowicie strefę saturacji, ale występująca także okresowo w strefie aeracji. Woda wolna w strefie aeracji ma zazwyczaj postać wody wsiąkowej, czyli przenikającej w głąb Ziemi do warstw wodonośnych strefy nasycenia. Charakteryzują ją właściwości typowe dla wody w stanie ciekłym. Jej występowanie jest warunkowane tym, że siła grawitacji na cząsteczki wody jest silniejsza od sił adhezji, kohezji czy sił kapilarnych. Woda wolna wypełnia większe (niekapilarne) szczeliny i przemieszcza się zgodnie z grawitacją w dół. Ilość wody grawitacyjnej w strefie aeracji zależy od warunków pogodowych – w czasie roztopów i po intensywnych opadach jest duża, zaś podczas suszy atmosferycznej skrajnie mała.
Woda wolna w strefie aeracji może występować także w postaci wody wolnej zawieszonej, czyli wody wsiąkowej, która zatrzymała się na soczewkach skał nieprzepuszczalnych w strefie napowietrzenia. Woda taka porusza się we wszystkich kierunkach – spływa po krawędziach soczewki, odparowuje i w niewielkim stopniu przesiąka w dół.
Wody wolne jak i wody związane (wody higroskopowe, wody błonkowate, wody kapilarne) w strefie aeracji są nazywane wilgocią glebową.

</doc>
<doc id="970221" url="https://pl.wikipedia.org/wiki?curid=970221" title="Krajobraz rolniczy">
Krajobraz rolniczy

Krajobraz rolniczy – typ krajobrazu kulturowego, ukształtowany pod wpływem działalności rolniczej; to krajobraz m.in. pól uprawnych, powstałych w wyniku wypalania lub karczowania lasów w celu uprawy zbóż, roślin okopowych itp. oraz ukształtowany w wyniku wieloletniego użytkowania rolniczego.
Krajobrazy rolnicze charakteryzują się fauną i florą w znacznym stopniu zorganizowaną i kontrolowaną przez człowieka. Wpływ na gleby jest również bardzo silny: melioracje, nawożenie, stosowanie środków ochrony roślin itd. Z krajobrazem rolniczym ściśle związane są np. rośliny segetalne.

</doc>
<doc id="970224" url="https://pl.wikipedia.org/wiki?curid=970224" title="Vysokolitovsk">
Vysokolitovsk



</doc>
<doc id="970226" url="https://pl.wikipedia.org/wiki?curid=970226" title="Turkiestańska ASRR">
Turkiestańska ASRR



</doc>
<doc id="970228" url="https://pl.wikipedia.org/wiki?curid=970228" title="Woda grawitacyjna">
Woda grawitacyjna



</doc>
<doc id="970230" url="https://pl.wikipedia.org/wiki?curid=970230" title="Turkiestańska Autonomiczna Socjalistyczna Republika Radziecka">
Turkiestańska Autonomiczna Socjalistyczna Republika Radziecka

Turkiestańska Autonomiczna Socjalistyczna Republika Radziecka – dawna republika autonomiczna w ZSRR, utworzona 30 kwietnia 1918 z przekształcenia Kraju Turkiestańskiego. Wchodziła w skład Rosyjskiej FSRR, jej stolicą był Taszkent, a populacja wynosiła ok. 5 milionów.
27 października 1924 Republika została zlikwidowana, a na jej miejsce powstały:
Część Turkiestańskiej ASRR włączono także do Kazachskiej ASRR (w Rosyjskiej FSRR), a z części tej utworzono nieco później, 19 lutego 1925, Karakałpacki OA.

</doc>
<doc id="970233" url="https://pl.wikipedia.org/wiki?curid=970233" title="Antoine Darquier">
Antoine Darquier



</doc>
<doc id="970234" url="https://pl.wikipedia.org/wiki?curid=970234" title="2007 NBA Playoffs">
2007 NBA Playoffs

2007 NBA Playoffs. Zwycięzcą zachodniej konferencji okazali się San Antonio Spurs, a na wschodzie triumfowali Cleveland Cavaliers. W Finale San Antonio Spurs wygrali 4-0 i po raz czwarty zostali Mistrzami NBA.

</doc>
<doc id="970237" url="https://pl.wikipedia.org/wiki?curid=970237" title="Zaklęcia">
Zaklęcia



</doc>
<doc id="970240" url="https://pl.wikipedia.org/wiki?curid=970240" title="Kościół Niepokalanego Poczęcia Najświętszej Maryi Panny w Warszawie">
Kościół Niepokalanego Poczęcia Najświętszej Maryi Panny w Warszawie

Kościół Niepokalanego Poczęcia Najświętszej Maryi Panny – kościół znajdujący się przy ul. Grójeckiej 38, na placu Narutowicza w Warszawie.
Wezwanie świątyni jest nawiązaniem do pięćdziesięciolecia ogłoszenia dogmatu o Niepokalanym Poczęciu Najświętszej Maryi Panny, którego jubileusz obchodzono w Warszawie w latach 1904−1905, jednak ze względu na patrona parafii jest ona zwyczajowo nazywana kościołem św. Jakuba.
Historia.
Potrzeba powstania kościoła dla rozwijającej się dzielnicy Ochota i związanych z nią przedmieść pojawiła się na przełomie XIX i XX w. W tym czasie mieszkańcy tych okolic uczęszczali do kościołów na Woli i Koszykach. Pozwolenie na budowę kościoła i zbiórkę funduszy uzyskano w 1904 r., a w następnym roku powołano komitet budowy kościoła. Był to komitet świecki, choć złożony w dużej mierze z księży, a przewodniczył mu bp Kazimierz Ruszkiewicz. W jego skład, jako jedyny architekt, wszedł też Józef Pius Dziekoński. Komitet związany był z Wystawą Mariańską (Maryjską) zorganizowaną na półwiecze ogłoszenia dogmatu o Niepokalanym Poczęciu, przy okazji której podjęto decyzję o budowie kościoła-pomnika. Oprócz dochodów z wystawy, komitet dysponował środkami z datków prywatnych (zwłaszcza Jana Grądzkiego – alternatywna pisownia Jan Grondzki lub Jan Grądzka – z Woli). 
Na miejsce kościoła planowano grunty blisko Śródmieścia, jednak mieszkańcy wymusili lokalizację przy ulicy Grójeckiej. W tamtym czasie rejon ten związany był z wsią Czyste, a kościół stawiano na słabo zabudowanym terenie. Przez to stał się on centralnym obiektem dzielnicy, będącym punktem odniesienia dla nowo wytyczanych układów architektonicznych, łącznie z wytyczonym ostatecznie w 1923 r. placem Narutowicza. W 1908 roku urządzono konkurs na projekt budowli, do którego zgłoszono 33 prace. W następnym roku do realizacji wybrano projekt Oskara Sosnowskiego.
Budowa rozpoczęta w 1911 roku (24 września tego roku wmurowano kamień węgielny, a bp Ruszkiewicz poświęcił fundamenty) została wstrzymana w 1914 po wymurowaniu korpusu nawowego, wieży i kaplicy NMP. Po wznowieniu prac w roku 1927 zadaszenie uzyskały nawy boczne. Początkowo budowę organizował komitet świecki, ale w 1918 roku przy kościele erygowano parafię św. Jakuba Apostoła.
Do wybuchu I wojny światowej z braku funduszy nie udało się w pełni wyposażyć wnętrza, zrezygnowano też z hełmu wieńczącego wieżę. Ten etap budowy zakończył się w 1938 r. We wrześniu 1939 poważniej zniszczona została tylko kaplica Najświętszej Marii Panny, jednak podczas powstania warszawskiego w 1944 gmach został mocno uszkodzony, stracił niemal całe wyposażenie, w tym witraże autorstwa H. Bardzińskiej, będące darem kresowiaków, oraz dachy. W czasie wojny spłonęła również drewniana dzwonnica, w której wisiały dzwony przeznaczone do umieszczenia w planowanej Świątyni Opatrzności Bożej. W wyniku uszkodzeń wojennych Kaplicę Kresową przebudowano w Kaplicę Pana Jezusa. 
W 1946 r. kościół prowizorycznie zabezpieczono i konsekrowano. Najpierw odbudowano organy, następnie odrestaurowano cztery ołtarze i odnowiono tynki. Pracami restauracyjnymi kierował od strony artystycznej Jan Zachwatowicz, a od strony kościelnej ks. inf. Stanisław Mystkowski. W tym czasie prezbiterium ozdobiono freskami projektu Lecha Grześkiewicza. Większość odbudowy zakończono w latach 50. XX w., a 24 września 1960 r. (49. rocznica wmurowania kamienia węgielnego) kościół ponownie konsekrowano, tym razem przez kardynała Stefana Wyszyńskiego. W 1977 roku pokryto miedzianą blachą dach, co w zasadzie zakończyło restaurację kościoła (następne zmiany były już nowymi przedsięwzięciami). Przez ponad sto lat od rozpoczęcia budowy nie nakryto wieży projektowanym, ostrosłupowym hełmem. Początkowo wynikało to z braku funduszy, w latach PRL władze utrudniały rozbudowę kościoła pod pretekstem utrudnień w ruchu lotniczym, następnie zaś ścierały się koncepcje dokończenia budowy zgodnie z projektem i pozostawienia "status quo". Nie odbudowano również dzwonnicy, na której miejscu częściowo znajduje się dom parafialny, a teren należący do kościoła ograniczono wraz z przebudową ulicy Grójeckiej.
Architektura i wystrój kościoła.
Świątynia jest uznawana za najwybitniejsze dzieło polskiego modernizmu bazującego na formach historycznych i doskonała niemal synteza romanizmu z wieloma aluzjami do kościołów tej epoki. Jego przykład podawany jest w wielu polskich podręcznikach architektury, a jego projekt stał się początkiem kariery Oskara Sosonowskiego. Zasadniczo styl budowlany nawiązuje do romanizmu, choć niektóre elementy przypominają bardziej architekturę gotycką. Nawiązuje do polskich kościołów wybudowanych w tych stylach (styl narodowy), a historyczne formy romańskie są surowe, przez co wpisują się w tendencje modernistyczne. 
Początkowo (do II wojny światowej) przed kościołem znajdowała się drewniana dzwonnica nawiązująca do średniowiecznych wież izbicowych.
Ceglany, nietynkowany kościół został zaprojektowany jako trójnawowa bazylika z wieżą frontową, prezbiterium półkoliście zamkniętym absydą oraz kaplicami bocznymi imitującymi transept. Na zakończeniach naw bocznych znajdują się kaplice Matki Bożej i Najświętszego Sakramentu.
Masywna, czworoboczna wieża frontonowa ma cztery kondygnacje, z których każda ma nieco mniejszy rzut od poprzedniej. 
W kościele znajduje się kopia obrazu Matki Bożej Latyczowskiej. Według pierwotnych planów do nowo budowanej Kaplicy Kresowej miał trafić oryginał pochodzący z Latyczowa wywieziony przed bolszewikami, jednak zanim wykończono kaplicę, trafił on do innego kościoła. Ocalony ze zniszczeń wojennych obraz umieszczono na jednym z filarów prawego rzędu nawy głównej. Otoczony jest lokalnym kultem i został poświęcony przez bpa Tadeusza Pikusa 8 grudnia 2001 r. W Kaplicy Kresowej oprócz kopii obrazu znajdowały się witraże przedstawiające patronów Kresów: św. Michała Archanioła z mieczem (patrona Rusi), św. Zofię (patronkę Podola) i św. Jacka (patrona Wołynia). Witraże zaprojektowane przez H. Bardzińską wykonano w Krakowie w firmie „Żeleński”. 
Z innych elementów wyposażenia i wystroju kościoła można wymienić belkę tęczową (nad prezbiterium) z krzyżem, zabytkowy krucyfiks (XVII w.), marmurowy ołtarz przedsoborowy (Jan Zachwatowicz) i posoborowy, droga krzyżowa w postaci płaskorzeźbionych tarcz (Franciszek Masiak), marmurowa płaskorzeźba Serca Pana Jezusa i marmurowa figura Niepokalanej (Zofia Trzcińska-Kamińska), ołtarzyk z obrazem Miłosierdzia Bożego oraz polichromie nawiązujące do wczesnośredniowiecznych fresków (Lech, Helena i Piotr Grześkiewiczowie) – freski w prezbiterium (1947), freski nawy głównej (1980–82), mozaika Matki Bożej Częstochowskiej na frontonie (1984), wystrój Kaplicy Najświętszego Sakramentu (1996). Ponadto kościół zdobią witraże o tematyce religijnej i patriotycznej (projekt – ks. H. Żochowski, wykonanie – Ryszard Więckowski, 1987–89). Tematyka witraży, głównie związana z PSZ i AK, powstała z inicjatywy weteranów tych wojsk, jako pierwsze tego typu dzieło w Polsce z okresu upadku komunizmu. Nazwiska inicjatorów umieszczono na tablicy pamiątkowej. Oprócz niej w kościele znajdują się epitafia i kolejne tablice pamiątkowe, w tym upamiętniająca Stefana Roweckiego, Stefana Mirowskiego, Jana Salamuchę, Joachima Bartoszewicza, Marię Święcicką czy żołnierzy pułku AK „Garłuch”.
Parafia.
Kościół pełni funkcję kościoła parafialnego jednej z dwóch warszawskich parafii pod wezwaniem św. Jakuba Apostoła (przy czym druga – parafia św. Jakuba Apostoła w Warszawie–Tarchominie – leży w diecezji warszawsko-praskiej). Parafię erygował ks. abp Aleksander Kakowski 7 marca 1918 roku, w czasie, gdy kościół już od kilku lat był w budowie.

</doc>
<doc id="970244" url="https://pl.wikipedia.org/wiki?curid=970244" title="Lamborghini Jalpa">
Lamborghini Jalpa

Lamborghini Jalpa – samochód sportowy produkowany przez włoską markę Lamborghini w latach 1981 - 1988. 
Historia i opis modelu.
Model Jalpa jest ewolucją produkowanego wcześniej Silhouette, był samochodem dość udanym, sprzedano 419 sztuk. Jalpa miał być samochodem bardziej dostępnym dla przeciętnego człowieka, tańszym od modelu Countach, modeli takich brakowało w ofercie Lamborghini. Zamiast motoru V12 znanego z innych modeli Lamborghini zastosowano poprzecznie umocowany silnik V8 o pojemności 3,5 litra rozwijający moc 255 koni mechanicznych. Prędkość maksymalna wynosi 246 km/h. Samochód waży 1507 kg. Nadwozie zostało zbudowane i zaprojektowane przez Bertone.
Nazwa "Jalpa" pochodzi od słynnej rasy walczących byków. Ferrucio Lamborghini lubował się w walkach byków, był również zodiakalnym bykiem, dlatego większość nazw modeli Lamborghini pochodzi od walczących byków.
W porównaniu do modelu Countach, Jalpa znacznie łatwiej się prowadzi, charakteryzuje się
lepszą widocznością z wnętrza pojazdu, łatwiej ją opanować przy dużym ruchu ulicznym i przy niskich prędkościach. W nocy przeszkadzają rozproszone po wnętrzu odbicia światła.
Początkowo plastikowe elementy nadwozia (zderzaki, wloty powietrza) były czarne, samochód wyposażano również w prostokątne lampy tylne z modelu Silhouette. Jednakże w roku 1984 zaczęto malować plastikowe części pod kolor nadwozia oraz zaczęto montować okrągłe tylne lampy.
W 1988 roku po spadku cen, nowy właściciel spółki, Chrysler, zadecydował o końcu produkcji modelu Jalpa.

</doc>
<doc id="970247" url="https://pl.wikipedia.org/wiki?curid=970247" title="Obwód Chaskowo">
Obwód Chaskowo

Obwód Chaskowo () – jedna z 28 jednostek administracyjnych Bułgarii, położona w południowej części kraju. Graniczy z Grecją i Turcją oraz z obwodami: Jamboł, Stara Zagora, Płowdiw i Kyrdżali.
Podział administracyjny.
Gmina Iwajłowgrad.
Beli doł, Bełopolane, Bełopołci, Bjałgradec, Boturcze, Brusino, Bubino, Chuchła, Czerni rid, Czerniczino, Czuczuliga, Dołno Łukowo, Dołnosełci, Drabiszna, Głumowo, Gorno Łukowo, Gornosełci, Gugutka, Kamiłski doł, Karłowsko, Kazak, Kobilino, Kondowo, Konnici, Kostiłkowo, Lensko, Łambuch, Mandrica, Meden buk, Nowa liwada, Odrinci, Oreszino, Paszkuł, Plewun, Płaninec, Pokrowan, Popsko, Pystrook, Rozino, Sborino, Siw kładenec, Sławeewo, Sokolenci, Swiraczi, Wetruszka, Wis, Żelezari, Żelezino.
Skład etniczny.
W obwodzie żyje 277 478 ludzi, z tego 224 757 Bułgarów (81,00%), 31 266 Turków (11,27%), 17 089 Romów (6,16%), oraz 4 366 osób innej narodowości (1,57%). 

</doc>
<doc id="970248" url="https://pl.wikipedia.org/wiki?curid=970248" title="Ryżojad">
Ryżojad

Ryżojad ("Dolichonyx oryzivorus") – gatunek małego, wędrownego ptaka z podrodziny ryżojadów (Dolichonychinae) (której jest jedynym przedstawicielem) w rodzinie kacykowatych (Icteridae). Gniazduje w Ameryce Północnej, zimuje w Ameryce Południowej. Nie jest zagrożony.
Systematyka.
Pewna odmienność ryżojada od pozostałych ptaków z rodziny kacykowatych spowodowała wyodrębnienie dla tego gatunku specjalnej podrodziny ryżojadów (Dolichonychinae). Nie wyróżnia się podgatunków.
Zasięg występowania.
Migruje ze swoich terenów lęgowych w Ameryce Północnej (południowa Kanada, północne i środkowe USA) do Ameryki Południowej – południowo-środkowej Brazylii, północnej Argentyny, wschodniej Boliwii i Paragwaju. Sporadycznie zalatuje do Europy Zachodniej.
Środowisko.
Pierwotnie gatunek zamieszkiwał prerie i inne otwarte obszary gęsto porośnięte trawami. Obecnie gnieździ się również na polach uprawnych.
Status.
Międzynarodowa Unia Ochrony Przyrody (IUCN) uznaje ryżojada za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight szacuje liczebność populacji lęgowej na 8 milionów osobników. Trend liczebności populacji uznawany jest za spadkowy.

</doc>
<doc id="970250" url="https://pl.wikipedia.org/wiki?curid=970250" title="Ryżojady">
Ryżojady



</doc>
<doc id="970251" url="https://pl.wikipedia.org/wiki?curid=970251" title="Charles Gravier de Vergennes">
Charles Gravier de Vergennes

Charles Gravier de Vergennes (ur. 20 grudnia 1717, zm. 13 lutego 1787) – francuski polityk. Jego synem był również dyplomata Constantin Gravier de Vergennes (1761-1829).
Urodził się w Dijon. Jego wuj, dyplomata Théodore Chevignard de Chavigny wprowadził go do świata dyplomacji, zlecając mu szefostwo misji dyplomatycznej w Portugalii (1746).
1750-1768.
W roku 1750 Charles Gravier wyróżnił się jako wysłannik w Elektoracie Trewiru. Rezultatem było jego wysłanie do Stambułu w 1755, początkowo jako ministra-plenipotenta, potem jako ambasadora. W roku 1768 odwołano go. Za pretekst posłużył fakt, że poślubił wdowę Anne Duvivier (1730-1798), lecz naprawdę dlatego, że książę Étienne-François de Choiseul uważał go za niezdolnego wywołania konfliktu między Rosją a Turcją (tj. podjudzenia Osmanów przeciw Rosji).
1768-1774.
Po odwołaniu Choiseula, Vergennes został wysłany do Szwecji, gdzie miał pomóc (pieniędzmi i radą) profrancuskiemu stronnictwu "Hattpartiet" przeprowadzić zamach stanu, który przywróciłby absolutyzm. Sukces, jaki odnieśli Gustaw III i "partia kapeluszy" (19 sierpnia 1772) był również sukcesem dyplomacji francuskiej.
1774-1787.
Jako sekretarz spraw zagranicznych Francji (w okresie od 21 lipca 1774 do 13 lutego 1787) starał się osłabiać wpływy Rosji w Europie wschodniej i wzmacniać Szwecję. Wsparł w 1778 roku zbuntowanych kolonistów przeciw Koronie Brytyjskiej. Już od 1776 roku patrzył przez palce na wysyłanie broni kolonistom, po czym poparł ten proceder. Od 1781 do swej śmierci w 1787 był najważniejszym ministrem.

</doc>
<doc id="970252" url="https://pl.wikipedia.org/wiki?curid=970252" title="Dolichonyx oryzivorus">
Dolichonyx oryzivorus



</doc>
<doc id="970257" url="https://pl.wikipedia.org/wiki?curid=970257" title="Stephen Colletti">
Stephen Colletti

Stephen August Colletti (ur. 7 lutego 1986 w Orange County, Kalifornia) – amerykański aktor.
Życiorys.
Znany jest głównie z serialu Laguna Beach emitowanym na antenie MTV, który pokazywał życie bogatych nastolatków z USA. W roku 2004 rozpoczął studia na San Francisco State University, jednak po roku z nich zrezygnował i przeprowadził się do Los Angeles aby zacząć karierę aktora.
Spotykał się z Hayden Panettiere z serialu Herosi. Po ponad rocznym związku zerwali ze sobą. Mierzy 177 cm wzrostu. Jest pół Włochem pół Amerykaninem.

</doc>
<doc id="970264" url="https://pl.wikipedia.org/wiki?curid=970264" title="Twierdza Grudziądz">
Twierdza Grudziądz

Twierdza Grudziądz – system fortów, głównie z XIX wieku, na terenie Grudziądza i okolicznych miejscowości. Zadaniem twierdzy była osłona Grudziądza i strategicznego mostu na Wiśle w wypadku działań rosyjskich.
Jej centralnym punktem jest Cytadela, zwana przez Niemców Twierdzą Courbiere’a (niem. "Feste Courbiere") – forteca w północnej części miasta, której budowa rozpoczęła się 6 czerwca 1776 roku z rozkazu króla Prus Fryderyka II. Inne forty powstały na przełomie XIX i XX wieku.
Większość umocnień była wykorzystana jedynie w 1806, 1807 i 1945 roku. Wiele z nich, włącznie z Cytadelą, zachowało się do dziś w dobrym stanie. Fragmenty fortyfikacji są dostępne dla zwiedzających.
Lokalizacja i budowa Cytadeli.
Po I rozbiorze Polski Grudziądz znalazł się w granicach Prus. Pojawiła się konieczność zabezpieczenia dolnej Wisły, aby chronić linie komunikacyjne pomiędzy Pomorzem Gdańskim a ziemiami pruskimi na prawym brzegu Wisły, zwłaszcza że twierdze w Gdańsku i Toruniu nie znajdowały się jeszcze w rękach pruskich. Twierdzę wybudowano na rozległym płaskowyżu 1,5 km na północ od centrum miasta w najwyższym punkcie skarpy wiślanej (68,1 m n.p.m., 60 metrów nad poziomem Wisły). Od północy i wschodu otacza ją rzeka Osa, od południa zaś kanał Trynka. Za projektanta uważa się Paula von Gontzenbacha, który pracował wcześniej przy budowie twierdzy w Srebrnej Górze na Śląsku. Projekt budowy korygował osobiście król Fryderyk II.
Budowę rozpoczęto 6 czerwca 1776 roku, co upamiętnia kamień na terenie donżonu, a z początkiem sierpnia prace ruszyły w szybkim tempie. Von Gontzenbach miał do dyspozycji odpowiednią ilość materiałów budowlanych, a przede wszystkim dobrze wyszkolonych rzemieślników i robotników. Do drążenia podziemnych chodników sprowadzono górników. W czerwcu 1776 r. przy budowie twierdzy pracowało (oprócz wozaków) aż 6918 ludzi, w tym 367 murarzy. Budowa miała trwać cztery lata, lecz twierdza nie była gotowa jeszcze w 1782 r. Przyczyn było kilka. W 1780 r. zaczęło brakować cegły. Wówczas na potrzeby twierdzy rozebrano dawne zamki krzyżackie w Rogóźnie i Grudziądzu, a fundamenty obu czół Bastionu I wzniesiono z kamienia. Rosnące stale zapotrzebowanie na cegły (do budowy twierdzy zużyto ich 11 milionów, wykonano łącznie 608 400 m³ robót murarskich) mogła zaspokoić tylko własna cegielnia. Rozbudowano więc cegielnię, która była położona na południe od twierdzy, a do jej obsługi sprowadzono, na ogół z Prus, 180 cegielników. W 1821 r. cegielnia została jeszcze powiększona, zainstalowano też nowe piece, lecz w połowie XIX wieku była już nieczynna. Pojawiły się też trudności natury technicznej przy zakładaniu tarasów i pochylni na skarpie wiślanej – wypływające z góry liczne źródła i strumienie utrudniały prace. Poza tym niektóre budowle trzeba było fundamentować głębiej niż przewidywano. Zgodnie z kosztorysem sporządzonym przez von Gontzenbacha budowa twierdzy miała kosztować około 1.800.000 talarów. Kosztorys ten szybko okazał się nierealny, mimo że zrezygnowano z budowy części projektowanych wcześniej chodników przeciwminowych, służących do niszczenia prac oblężniczych. Z zakładanej długości 56.400 metrów zrealizowano jedynie 1.246 m chodników, założono też miny demolacyjne pod wałami bastionów i rawelinów, które służyły do wysadzania własnych umocnień, gdyby zostały zajęte przez wroga. Budowę twierdzy ukończono w 1789 r., a ostateczny koszt jej budowy wyniósł 3.671.146 talarów.
Okres wojen napoleońskich.
Pojawienie się 15 listopada 1806 roku w Dragaczu patrolu armii Napoleona wywołało w Grudziądzu panikę. Przebywający tu Fryderyk Wilhelm III wraz z małżonką w pośpiechu opuścili miasto, kierując się w kierunku północno-wschodnim.
Guillaume René Baron de l’Homme, Seigneur de Courbière, gubernator Grudziądza, przygotowywał się do obrony twierdzy. Na początku kampanii dysponował garnizonem w sile dwóch batalionów i dwóch kompanii. Pod koniec 1806 roku siły pruskie powiększyły się o trzy bataliony piechoty i jeden szwadron huzarów, a dodatkowo Cytadela dysponowała silną artylerią (154 armaty, 35 haubic i 16 moździerzy). Łącznie generał Courbiere miał co prawda pod sobą załogę składającą się z 5808 żołnierzy, ale nie była to siła jednorodna – w sporej części byli to Polacy, Litwini, Rusini, a nawet Szkoci; ta niejednolitość narodowościowa spowodowała olbrzymie kłopoty dowództwu Cytadeli.
Do pierwszego starcia z wojskami francuskimi doszło 4 grudnia 1806 w Mniszku, po czym przez miesiąc nie dochodziło do żadnych kontaktów z przeciwnikiem.
Oblężenie w 1807.
Na początku stycznia 1807 na lewym brzegu Wisły pojawił się oddział polskich powstańców, dowodzonych przez majora Dominika Dziewanowskiego. Rozlokował się w Dragaczu i rozpoczął patrolowanie brzegu Wisły, nie podejmując jednak żadnych akcji zaczepnych w stosunku do Prusaków. W połowie stycznia pod Grudziądz dotarła Brygada Hesko-Darmstadzka, która praktycznie z marszu przeprowadziła szturm miasta. Wojska pruskie broniły właściwie tylko północnego skraju Grudziądza oddziałem liczącym 400 ludzi i dwa działa. Prusacy szybko zaprzestali oporu i wycofali się w kierunku Cytadeli, zajmując rozmieszczone w okolicach umocnienia polowe.
Pod koniec stycznia tego roku pojawiła się pod Grudziądzem kompania piechoty pod dowództwem kapitana Jana Barankiewicza, zajmując Wielki Lubień. Pododdział ten stanowił osłonę polskiego zgrupowania gen. Henryka Dąbrowskiego. Pojawienie się wojsk polskich spowodowało kłopoty dowództwa Twierdzy, ponieważ Polacy z załogi Cytadeli zaczęli dezerterować. Źródła mówią o ucieczce podoficera i ośmiu żołnierzy.
Po przystąpieniu do wojny Rosji i po chwilowych sukcesach Rosjan w Prusach Wschodnich siły Wielkiej Armii opuściły zdobyty obszar. Mimo że następnego dnia powróciły pod Grudziądz, miasto pozostało w rękach Prusaków.
Dezercje z oddziałów pruskich spotęgowało przybycie do Wielkiego Lubienia polskiego 11 Pułku Piechoty, dowodzonego przez pułkownika Józefa Wasilewskiego w sile 1600 ludzi. Wkrótce w okolice miasta zaczęły ściągać inne polskie oddziały. Powoli przygotowywano się do szturmu. Polacy wsparci batalionami heskimi 11 lutego zdobyli Grudziądz. Nie powiodła się jednak próba zdobycia samej Cytadeli. Po 12 lutego dotarła pod Grudziądz Legia Kaliska generała Józefa Zajączka. Rozpoczęła się wtedy właściwa blokada Twierdzy. Uczestniczył w niej jeden batalion 2 pułku piechoty polskiej Xsięstwa Warszawskiego oraz pierwszy batalion 4 Pułku Piechoty Księstwa Warszawskiego.
Siły oblegające były nadal zbyt słabe i praktycznie pozbawione artylerii, nie udało się więc przeprowadzić bezpośredniego szturmu. Ograniczano się jedynie do sporadycznych pojedynków artyleryjskich. W trakcie jednego z nich ucierpiało samo miasto i prawdopodobnie Wieża Klimek na Górze Zamkowej.
Jeszcze przed nadejściem wiosny 1807 roku wśród walczących zaczęły wybuchać epidemie. Zmarło ponad 700 obrońców. Co do atakujących – brak na ten temat danych. Wiadomo jedynie, że od końca kwietnia do połowy maja z różnych przyczyn ubyło z oddziałów polskich 200 żołnierzy. Przynajmniej część z nich zmarła w wyniku epidemii.
Po upadku Gdańska pod Grudziądz ściągnięto artylerię oblężniczą. Trwały intensywne przygotowania do szturmu. Zaczęto sypać wał ziemny od strony północno-wschodniej Cytadeli, na którym stanąć miały działa. Od 27 czerwca rozpoczęło się sypanie kolejnego, bliższego wału. Trzy dni później, tuż przed przystąpieniem do szturmu generalnego doszło do zawieszenia broni. Oblężenie przerwano na wieść o rozejmie po bitwie pod Frydlandem, ze względu na rokowania przygotowujące traktat pokoju w Tylży. Na mocy pokoju w Tylży tereny Grudziądza położone na północ od kanału Trynka pozostały w rękach pruskich. Grudziądz był jedną z niewielu twierdz pruskich, które nie zostały zdobyte przez armię napoleońską.
Po kongresie wiedeńskim.
Po zakończeniu wojen napoleońskich Prusacy nie wykonywali już znaczniejszych robót rozbudowujących fortyfikacje. Z czasem stan obiektów ulegał raczej degradacji, zwłaszcza w zakresie przeciwstoku (zlikwidowano np. lunety i niektóre raweliny). Cytadela pełniła głównie rolę koszarową i magazynową, a także więzienia dla więźniów politycznych oraz miejsca internowania wojsk polskich po powstaniu listopadowym, m.in. pułkownika Edmunda Calliera.
30 kwietnia 1862 roku wybuchł bunt żołnierzy pruskich narodowości polskiej pod dowództwem Gotfryda Klatta, jednak nie spowodował ważniejszych konsekwencji. W grudniu 1870 z cytadeli zbiegł Félix Gustave Saussier, przebywający jako jeniec wojenny francuski pułkownik.
Decyzją rządową z 1872 twierdzę oficjalnie zlikwidowano. Obiekty fortyfikacyjne służyły między innymi dla testowania nowych rodzajów armat i amunicji. Funkcja twierdzy była jednak przywracana miastu dwukrotnie: po wybudowaniu mostu na Wiśle w latach 1876–1888 i 1 września 1944 roku w związku ze zbliżaniem się Armii Czerwonej.
W Grudziądzu mieścił się sztab 35 Dywizji Cesarstwa Niemieckiego (w 1912 przeniesiony do Torunia), a także:
Okres międzywojenny.
W 1919 był tu więziony przez Niemców skazany na śmierć Józef Wrycza zwany również "księdzem generałem" (choć oficjalnie miał stopień podpułkownika WP).
23 stycznia 1920 twierdza wraz z miastem przeszła w ręce polskie. W pierwszych miesiącach po odzyskaniu niepodległości pojawił się pomysł zrównania Cytadeli z ziemią, przy czym miano zatrudnić bezrobotnych, nie został jednak zrealizowany.
W latach 1920–1939 forteca była nadal używana do celów wojskowych, mimo rozwoju techniki militarnej i pojawienia się m.in. samolotów. W murach grudziądzkiej Cytadeli stacjonował 18 Pułk Ułanów Pomorskich oraz 16 Pułk Artylerii Polowej, przemianowany w 1931 na 16 Pomorski Pułk Artylerii Lekkiej. Znajdowały się tam również magazyny wojskowe (tzw. Składnica Materiału Intendenckiego). Niektóre budynki były wykorzystywane na potrzeby Centrum Wyszkolenia Kawalerii.
Administracja, konserwacja i modernizacja obiektów twierdzy leżała w kompetencjach Szefostwa Fortyfikacji Grudziądz. Ostatnim szefem fortyfikacji był mjr sap. Karol Wiliński.
II wojna światowa.
Grudziądz znajdował się pod władzą niemiecką już 4 września 1939. Niemcy wykorzystywali Twierdzę jako poligon doświadczalny, a także jako magazyny. Jednak wraz ze zbliżaniem się frontu wschodniego, Hitler ponownie ustanowił miasto twierdzą, która miała być broniona do końca. W tym celu utworzono zawczasu dwa pasy obrony: zewnętrzny i wewnętrzny, do których włączono dawne forty obozu warownego. Trzonem oporu miała być Cytadela. Sowieci i Polacy zgrupowani w oddziałach II Frontu Białoruskiego pod dowództwem gen. Pawła Batowa toczyli krwawe walki o miasto od końca stycznia do 5 marca 1945. W ostatnich dniach stycznia Twierdza została opasana z wszystkich stron pierścieniem wojsk. 14 lutego gen. Fricke wydał rozkaz adresowany do mieszkańców, nakazujący opuszczenie miasta i udanie się do Dragacza. Niewielu mieszkańców zastosowało się do niego. W drugiej połowie lutego wojska radzieckie opanowały przedmieścia Grudziądza. Hitlerowcy usiłowali dokonać licznych zniszczeń podczas wycofywania się, część z nich została jednak udaremniona przez ruch oporu. Na początku marca wojska radzieckie dotarły do śródmieścia. W niektórych działaniach wykorzystane zostały inne forty Twierdzy, np. Dąb i Strzemięcin, ale sama Cytadela pozostawała zapleczem wojsk okupacyjnych.
Grudziądz był od początku przystosowywany na atak od strony wschodniej, ale system fortyfikacji był przestarzały. Oddziały niemieckie zostały pokonane i schroniły się w Cytadeli, jednak widząc bezsens dalszego oporu, gen. mjr Ludwig Fricke podpisał akt kapitulacyjny 6 marca. Wojska niemieckie opuściły Twierdzę w zwartym szyku pod eskortą żołnierzy radzieckich. Do niewoli wzięto 117 oficerów i około 5000 żołnierzy. Tego dnia o godzinie 21.00 w Moskwie z okazji zdobycia miasta oddano dwudziestokrotny salut artyleryjski z 224 dział.
Cytadela obecnie.
Dziś Cytadela jest nadal obiektem wojskowym. Na jej terenie stacjonuje kilka mniejszych jednostek, znajdują się tam też magazyny wojskowe. Z dawnej twierdzy zachował się donżon z pełnym obwodem wałów i kazamatami, obiema bramami i jedną z czterech pochylni. W obrębie donżonu najlepiej zachowany i najbardziej charakterystyczny jest dwukondygnacyjny Wielki Magazyn oraz klasycystyczny, usytuowany pośrodku dziedzińca, budynek dawnej komendantury. Zachowały się także, choć w różnym stanie, wszystkie pięć bastionów, cztery raweliny, chodnik w przeciwskarpie obiegający twierdzę oraz chodniki przeciwminowe. Nie ma już jednak dawnych lunet. W całkiem dobrym stanie jest też sucha fosa. W części nieużywanych chodników znalazło schronienie około 1000 nietoperzy. Cytadelę można zwiedzać po uprzednim uzyskaniu zgody władz wojskowych, lub bez przeszkód w wybrane dni roku (tzw. „Dni otwarte Cytadeli”, np. 11 listopada czy 3 maja). Od czerwca 2011 roku gospodarzem obiektu jest Jednostka Wojskowa 4503. Po Cytadeli oprowadzają przewodnicy z Wojskowego Stowarzyszenia Kulturalno–Edukacyjnego „RAWELIN”.
Szlak po fortyfikacjach.
Pod koniec sierpnia 2007 roku został utworzony pieszy i rowerowy szlak turystyczny prowadzący do najważniejszych fortyfikacji. Trasa prowadzi wokół Grudziądza od Fortu Strzemięcin i sąsiedniego schronu IR9 przez Fort Lasek Miejski, Baterię Półpancerną Leśny Dwór, Księże Góry, schron przy ulicy Kasztanowej i Fort Tarpno, Świerkocin, Nową Wieś i Parski. Szlak kończy się w Cytadeli na Dziele Rogowym. Został otwarty 2 września 2007 roku rajdem rowerowym „Do Twierdzy de Courbière’a”, w którym wzięło udział ponad 160 osób. Przewodnicy z Towarzystwa Przyjaciół Fortyfikacji oprowadzili chętnych po ważniejszych zabytkach fortyfikacyjnych, w tym po podziemiach Cytadeli.
Dzieło Rogowe Cytadeli.
Potężna budowla zbudowana w latach 1788–1789 według projektu Pawła von Gontzenbacha. Stanowiła tak zwane dzieło zewnętrzne Cytadeli, wysunięte w kierunku miasta. Wzmacniało także ogniem flankowym obronę podejścia do Bramy Górnej. Trzon budowli stanowiło właściwe dzieło rogowe, które składało się dwóch półbastionów. Za fosą wewnętrzną wznosił się potężny trawers artyleryjski I odcinka obrony. Komunikację z Cytadelą zapewniała linia komunikacyjna – kryta droga. Całość była otoczona fosą, murem przeciwskarpy, krytą drogą i stokiem bojowym. Znacznie rozbudowana była sieć chodników przeciwminowych. Dzieło Rogowe zostało częściowo wysadzone w powietrze w celu pozyskania cegły po II wojnie światowej. Zachowały się jednak liczne godne uwagi obiekty oraz długie odcinki chodników podziemnych. Obiekt dostępny do zwiedzania, jednak należy zachować ostrożność. Położony między obecnymi ulicami Czwartaków, Saperów i Jagiełły.
Inne umocnienia Twierdzy.
Fort Dąb.
Fort Dąb stanowił ostatnie wybudowane do wybuchu I wojny światowej dzieło piechoty (ok. 1907 roku). Stanowił wypełnienie luki między Księżymi Górami a Kępą Forteczną oraz osłonę wjazdu do miasta od strony Olsztyna. Był usytuowany bezpośrednio za jeziorem Tarpno i początkowym odcinkiem Trynki (ob. ul. Makowa). Schron piechoty miał strukturę żelazobetonową, ale słabszą w porównaniu ze zbudowanymi uprzednio schronami, prostą architekturą był już zbliżony do schronów okresu I wojny światowej. W wale usytuowane były 3 wartownie o sklepieniach wzmocnionych blachą falistą. W 1944 roku w wale fortu umieszczono także 2 schrony typu „tobruk”.
Stan zachowania fortu jest dobry, można go zwiedzać. Schron główny w dobrym stanie, ale bez drzwi i okiennic stalowych. Jako jedyny spośród schronów pierścienia wewnętrznego był przystosowany do obrony własnej – przez wystającą przed fasadę schronu latrynę tworzącą rodzaj kaponiery. Strzelnice do ognia czołowego ochraniały też wejścia do schronu. Wartownie – w dobrym stanie (niektóre z zachowanym sklepieniem z blachy falistej). Wolną powierzchnię dziedzińca wypełniają krótkie odcinki wolno stojących wałów.
Fort w okresie walk o Grudziądz w 1945 roku był miejscem koncentracji artylerii dla północnego odcinka obrony miasta, a także został użyty przez Niemców w ciężkich walkach prowadzonych w tej części miasta jako punkt oporu pierwszej linii frontu.
Fortyfikacje Kępy Fortecznej.
Fort Tarpno.
Za skrzyżowaniem dróg prowadzących na Olsztyn i Malbork, przy ulicy Klonowej, w pobliżu ogrodów działkowych, kryje się fort Tarpno. Obiekt jest dobrze zachowany. Obiekt powstał w latach 1896–1898 dla ochrony strategicznego rozwidlenia dróg do Malborka i Olsztyna. Schron koszarowy zabezpieczony jest 3-metrowym potężnym sklepieniem betonowym. Wały ziemne z czterema wartowniami (każda była przeznaczona dla 12 żołnierzy) są tylko minimalnie uszkodzone przez wchodzące na nie działki. Wewnątrz wałów znajduje się schron koszarowy, godny zwiedzenia ze względu na minimalny stopień dewastacji, z broniowaniami wokół okien i drzwi. Schron ten jest architektonicznie zbliżony do fortu Lasek Miejski.
Fort Świerkocin.
Powstały w latach 1900–1902. Miał nieco słabszą niż Fort Tarpno budowę schronu piechoty. Grubość betonowo-żelbetonowych ścian wynosiła 1,75 m. Otaczają go 4 wartownie, w tym 3 wzmacniane przeciwodpryskową blachą falistą. Charakterystycznym elementem fortu jest wał zaplecza w postaci krótkich, owalnych odcinków obwałowań. Zachowany w dobrym stanie, ob. na pograniczu Nowej Wsi i Świerkocina, dojazd od ul. Świerkocińskiej.
Fort Nowa Wieś.
Fort wybudowany w latach 1900–1902, pod względem architektonicznym identyczny do Fortu Świerkocin (również wał zaplecza). Zachowany w dość dobrym stanie, jedynie część schronu głównego jest zdewastowana. Można trafić na elementy wyposażenia z czasu budowy, np. podstawę dla agregatu dieslowskiego i napisy na ścianach w języku niemieckim. Fort znajduje się w Nowej Wsi koło Grudziądza przy ul. Leśnej.
Fort Parski.
Na wyniosłym cyplu Kępy Fortecznej wzniesiono w 1900 roku Fort Parski, składający się z małego fortu piechoty i towarzyszącego małego schronu otoczonego ziemnym nasypem. Grubość żelbetonowo-betonowych stropów wynosiła 1,75 m. W otaczającym wale 3 wartownie. Obecnie dostępny do zwiedzania, zachowany w dość dobrym stanie. Mniejszy schron jest dobrze zachowany, lecz zamknięty. Jedna z wartowni ma zachowany strop wzmocniony blachą falistą.
Bateria północna.
Bateria została usytuowana na północ od Cytadeli. Ma budowę ziemną. Jedynie wnęki amunicyjne, a także schrony dla obsługi dział były wykonane z betonu (o słabej, grubości 10 cm ścianie). Była ona przeznaczona dla 6 dział kalibru 100 mm. Miała stanowić bezpośrednią ochronę linii Wisły. Obecnie w dobrym stanie, kompletnie obwałowana. Spośród sześciu schronów dla obsługi tylko 2 są w ruinie. Na prawym skrzydle baterii znajduje się dwukomorowy schron amunicyjny. Na przedpolu baterii znajduje się schron obserwacyjny. Na zapolu znajduje się drugi, ceglano-betonowy schron obserwacyjny z ruinami wieży i trzema otworami obserwacyjnymi.
Fort Wielka Księża Góra.
W latach 1890–1891 wybudowano 2 schrony piechoty i 1 schron amunicyjny. Ich konstrukcja była ceglano-betonowa. Łączna grubość sklepień wynosiła 320 mm. Każdy schron piechoty był przeznaczony dla najwyżej 108 żołnierzy. W latach 1894–1896 powstał następny schron piechoty oraz bateria pancerna dla 4 haubic 150 mm w wieżach wz.93. Haubice mogły oddawać do 4 strzałów na minutę, na odległość do 7,2 km. Baterię obsługiwało 63 żołnierzy i oficerów. Schron piechoty, przeznaczony dla 158 żołnierzy, był połączony z baterią podziemnym przejściem. Na obu skrzydłach umieszczono wieże obserwacyjne przeznaczone dla obserwatorów artylerii wz. 94 i wz. 96. Grubość ich pancerza wynosiła 15 cm. W 1898 roku wzniesiono następny schron piechoty, żelbetonowo-betonowy, tym razem przeznaczony aż dla 252 żołnierzy. Na szczycie fortu umieszczono odkrytą ziemną baterię, mogącą pomieścić 6 armat 120 mm. Zespół budowli uzupełniał 2-komorowy schron sanitarny. Całość otoczono płaskim wałem ziemnym z siecią drutu kolczastego oraz kratą forteczną. Długość fortu wynosiła ok. 600 m. Wał broniony był czołowo ogniem piechoty i 10 armatami 53 mm w przewoźnych wieżach pancernych (Fahrpanzer), umieszczonych we wcześniej przygotowanych podkowiastych stanowiskach betonowych. Dojazd do umocnień od obecnej ul. Droga Graniczna.
Fort Mała Księża Góra.
W roku 1892 wybudowano schron piechoty przeznaczony dla 90 żołnierzy, o ceglano-betonowej konstrukcji. W 1898 wzniesiono drugi schron piechoty, tym razem o konstrukcji betonowej, który mógł pomieścić 165 żołnierzy. W pobliżu schronów umieszczono ziemną baterię, mogącą pomieścić 6 armat kalibru 90 mm oraz ziemną baterię dla 6 armat 120 mm. Cały teren otoczono spłaszczonym wałem z gęstą siecią drutu kolczastego. Fort miał długość ok. 350 m. Dla bezpośredniej ochrony fortu umieszczono w wale dwie 2-komorowe wartownie dla 34 żołnierzy i dwie wartownie dla 17 żołnierzy oraz cztery betonowe stanowiska dla Fahrpanzerów 53 mm. Dojazd do umocnień od obecnej ul. Droga Graniczna.
Fort Strzemięcin.
Na wysokim brzegu Wisły w pobliżu nieistniejącego obecnie folwarku Strzemięcin, pod koniec XIX wieku rozpoczęto zakrojone na szeroką skalę prace fortyfikacyjne. Powstające obiekty miały zabezpieczyć podejście lądowe i wodne do miasta od strony południowej. Jako pierwszy powstał ceglano-ziemny fort, obecnie w stanie postępującej ruiny. W jego najbliższej okolicy znajdują się wartownie, z których tylko dwie zachowały się w całości. Podczas zwiedzania można natknąć się na suchą fosę, mury oporowe, a nawet słupki z widocznym w kilku miejscach drutem kolczastym oraz baterię artyleryjską składającą się z przewoźnych dział w wieżyczkach (Fahrpanzer). Fortyfikacje strzemięcińskie były wykorzystane bojowo tylko raz, w 1945 roku. Wtedy to niemiecka załoga pod dowództwem kapitana Friedhausena, składająca się z 8 oficerów i 102 żołnierzy, przez kilka dni, będąc w okrążeniu, stawiała opór wojskom sowieckim, aż do wyczerpania amunicji. Kompleks strzemięciński jest jednym z najstarszych i największych z budowli tego typu w okolicach miasta. Fort znajduje się przy obecnej ul. Zachodniej.
Południowy Front Nizinny.
Składał się z fortów Gać i Lasek Miejski, ustawionych po obu stronach drogi na Radzyń Chełmiński, Baterii Półpancernej Leśny Dwór na ich zapleczu, położonego za baterią schronu amunicyjnego (ob. al. Żwirki), dwóch stanowisk dla Fahrpanzerów 57 mm po obu stronach szosy i Fortu Tuszewo położonego między Fortem Gać a Księżymi Górami. Zadaniem Południowego Frontu Nizinnego była obrona południowej części miasta, pozbawionej znaczących walorów terenowych. Obok baterii, na jej prawym skrzydle można zobaczyć lotniczy kulochwyt, wybudowany w roku 1940, służący do sprawdzania celności karabinów maszynowych zainstalowanych w samolotach myśliwskich Messerschmitt Bf 109 oraz Focke-Wulf Fw 190 remontowanych w pobliskich zakładach lotniczych.
Fort Gać.
Fort położony po wschodniej stronie szosy. Wyposażony był w potężny schron dla 280 żołnierzy. Bezpieczeństwo zapewniały 2,5-metrowe ściany i 3-metrowy strop. Był otoczony wałem i wartowniami. Po wojnie całkowicie zburzony, obecnie na jego terenie znajdują się bloki Osiedla Lotnisko. Zachował się jeden tobruk w okolicy Zespołu Szkół Ogólnokształcących nr 5 i drobny fragment wału szyi fortu. Architektonicznie był podobny do bliźniaczego Fortu Lasek Miejski.
Fort Las Miejski.
Fort położony po zachodniej stronie szosy na Radzyń. Wyposażony w potężny schron dla 280 żołnierzy, miał 2,5 metrowe ściany i 3-metrowy strop, który według założeń miał wytrzymać trafienie pociskiem 420 mm. Położony na terenie Lasu Miejskiego. Obecnie obwałowania są zachowane w dobrym stanie, w fosie znajdują się pozostałości po słupkach do umocowania drutu kolczastego. Schron piechoty ma wysadzoną fasadę, stanowi imponującą ruinę, która dobrze ukazuje strukturę budowli. Dobrze zachowane są lewa i środkowa wartownia, prawa wartownia natomiast prawdopodobnie nie była ukończona, pozbawiona jest wzmacniającej sklepienie blachy falistej. Fort dostępny do zwiedzania przy ul. Kasprowicza.
Fort Tuszewo.
Powstał w latach 1905–1906. Jego zadaniem było wypełnienie luki między Fortem Gać a Księżymi Górami. Obecnie schron główny i wartownie całkowicie zburzone, zachował się natomiast wał czołowy.
Bateria Półpancerna Leśny Dwór.
Została wybudowana w latach 1898–1899 na wydmie. Jest podobna do baterii na Strzemięcinie i południowym froncie twierdzy w Toruniu. Bateria o konstrukcji żelbetonowo-betonowej miała rozplanowanie używane dla baterii artylerii nadbrzeżnej. Mogła pomieścić 3 działa płaskotorowe o kalibrze 105 mm w wieżach pancernych. Grubość pancerza wież wynosiła 8 cm z przodu i góry i 4 cm z tylnej strony. Szybkostrzelność dział wynosiła 9 strzałów na minutę. Zasięg strzału zwykłym granatem wynosił 10,8 km, szrapnelem 8,5 km, kartaczem natomiast 0,6 km. Waga wieży wyniosła 19 ton. Wieże mogły się obracać w zakresie 360°. Od strony przedpola były one osłonięte betonowym przedpiersiem, płaskim wałem i płytką fosą wyposażonym w drut kolczasty i kratę forteczną. W przedpiersiu i poprzecznicach mieściły się magazyny amunicyjne i pomieszczenia dla załogi. Na prawej flance znajdowało się odkryte betonowe stanowisko obserwacyjne, na lewej flance zaś stanowisko obserwacyjne w nieruchomej wieży pancernej wz. 96. Grubość ścian wieży ze stali niklowej wynosiła 10 cm.
Załogę baterii stanowili: 1 oficer, 8 podoficerów, 37 kanonierów i 4 obserwatorów. Obecnie bateria jest zachowana dość dobrze, dostępna do zwiedzania. Brakuje wież armatnich oraz kopuły obserwacyjnej na lewym skrzydle (wysadzona). W niewielkim oddaleniu od baterii znajduje się otwarte stanowisko obserwacyjne. Znajduje się w okolicach grudziądzkiej al. Żwirki.
Obronny most w Grudziądzu.
Most o długości 1,092 km miał 11 przęseł po 97 m każde, torowisko miało szerokość 4,4 m, natomiast droga 6 m. Prowadziły przez niego tory kolejowe linii łączącej (w Laskowicach) dwie strategiczne linie: Bydgoszcz-Tczew-Królewiec i Poznań-Toruń-Wystruć. Most zbudowano za 5.386.000 marek przez Wschodnią Kolej w latach 1876–1879. Pracami kierował radca budowlany Souche. Na przyczółku zachodnim znajdowały się dwa murowane jednokondygnacyjne blokhauzy przygotowane do obrony okrężnej oraz podwójna brama między nimi, na przyczółku wschodnim tylko jedna brama na filarze X. W filarach IX i X utworzono komory minowe.

</doc>
<doc id="970267" url="https://pl.wikipedia.org/wiki?curid=970267" title="Obwód Haskowo">
Obwód Haskowo



</doc>
<doc id="970268" url="https://pl.wikipedia.org/wiki?curid=970268" title="Medal Carla-Gustafa Rossby">
Medal Carla-Gustafa Rossby

Medal Carla-Gustafa Rossby – najwyższe odznaczenie Amerykańskiego Towarzystwa Meteorologicznego
Medal Carla-Gustafa Rossby do 1958 nazywany był medalem za wybitne osiągnięcia naukowe.

</doc>
<doc id="970276" url="https://pl.wikipedia.org/wiki?curid=970276" title="Obwód Kyrdżali">
Obwód Kyrdżali

Obwód Kyrdżali (bułg. Област Кърджали) – jedna z 28 jednostek administracyjnych Bułgarii, położona w południowej części kraju. Graniczy z Grecją oraz z obwodami: Chaskowo, Płowdiw i Smolan. Jedyny obwód Bułgarii z bezwzględną większością turecką.
Skład etniczny.
W obwodzie żyje 164 019 ludzi, z tego 55 939 Bułgarów (34,10%), 101 116 Turków (61,64%), 1 264 Romów (0,77%), oraz 5700 osób innej narodowości (3,47%).

</doc>
<doc id="970277" url="https://pl.wikipedia.org/wiki?curid=970277" title="Lech Mróz">
Lech Mróz

Lech Jacek Mróz, (ur. 26 listopada 1939) – cyganolog, do 2013 dyrektor Instytutu Etnologii i Antropologii Kulturowej Uniwersytetu Warszawskiego. Prowadził badania w Bieszczadach, Mongolii, wśród koczowników w Indiach i w Czarnogórze, na Bałkanach. 
W 1964 obronił na Uniwersytecie Warszawskim pracę magisterską pt. "Z zagadnień problematyki cygańskiej dawniej i obecnie". W 1993 uzyskał stopień doktora habilitowanego w zakresie etnologii na podstawie obronionej na Uniwersytecie Warszawskim pracy "Geneza Cyganów i ich kultury". W 2002 otrzymał tytuł profesora nauk humanistycznych.
Autor hasła "Cyganie" Wielkiej Encyklopedii Powszechnej PWN. Wśród wypromowanych przez niego doktorów znalazł się m.in. Łukasz Smyrski (2002).
Skarbnik Towarzystwa Naukowego Warszawskiego (2014–2020), zastępca przewodniczącego Komitetu Nauk Etnologicznych PAN, członek krajowy korespondent Polskiej Akademii Umiejętności.
Odznaczony Złotym Krzyżem Zasługi (2005) oraz Krzyżem Kawalerskim Orderu Odrodzenia Polski (2010).

</doc>
<doc id="970282" url="https://pl.wikipedia.org/wiki?curid=970282" title="Lamborghini LM002">
Lamborghini LM002

Lamborghini LM002 – samochód terenowy klasy wyższej produkowany przez włoską markę Lamborghini w latach 1986 – 1993.
Historia i opis modelu.
Lamborghini zbudowało swój pierwszy samochód dla wojska w 1977 roku, został on ochrzczony „Cheetah”. Skonstruowano ten model z myślą o jego sprzedaży dla US Armed Forces. Początkowo prototyp Cheetah miał zamontowany z tyłu pojazdu silnik V8 od Chryslera. Prototyp został zniszczony podczas testowania go przez US Army. Zmusiło to Lamborghini do zbudowania nowego samochodu. Tak powstał model LM001 (LM od Lamborghini Militari), bardzo podobny do prototypu Cheetah, lecz z silnikiem V8 od AMC.
Silnik spalinowy zamontowany z tyłu pojazdu sprawiał wiele problemów w prowadzeniu samochodu po bezdrożach, skonstruowano więc model LM002 z całkowicie nowym podwoziem oraz silnikiem zamontowanym nad przednią osią (nie jest to jednostka V8 lecz już silnik V12 znany z modelu Lamborghini Countach). Po wielu testach rozpoczęto produkcję modelu LM002.
Modele cywilne były luksusowo wyposażone, wnętrze było pokryte skórą, drewnem, posiadały elektrycznie sterowane przyciemniane szyby oraz dobrej jakości zestaw audio. Lamborghini zleciło firmie Pirelli skonstruowanie odpowiednich opon do tego modelu.
Wojskowa wersja pozbawiona została luksusowego wyposażenia, znalazło się w niej natomiast miejsce na zamontowanie karabinu maszynowego. Samochód cieszył się powodzeniem wśród wojsk państw Bliskiego Wschodu.
W 1988 roku Lamborghini zleciła grupie inżynierów przygotowanie modelu LM002 do udziału w Rajdzie Paryż-Dakar. Samochód został pozbawiony wszelkich zbędnych do jazdy rzeczy aby zmniejszyć jego masę, wzmocniono i ulepszono zawieszenie, silnik został poddany wielu modyfikacjom po czym jego moc wynosiła 600 koni mechanicznych. Z powodu braku pieniędzy samochód nie zdążył wziąć udziału w Rajdzie Paryż-Dakar, startował jednak z powodzeniem w innych rajdach.
Wyprodukowano 301 pojazdów. 

</doc>
<doc id="970284" url="https://pl.wikipedia.org/wiki?curid=970284" title="GOOD Music">
GOOD Music

GOOD (Getting Out Our Dreams) Music, Inc. – wytwórnia płytowa założona w 2004 roku przez Kanye Westa. Wydała między innymi album Johna Legenda pt. "Get Lifted", który okazał się sukcesem i został zatwierdzony jako platyna. Wydawnictwo wydało także inny platynowy tytuł, rapera Commona pt. "Be". Dystrybucją płyt wytwórni zajmowało się Sony BMG Music Entertainment, jednak firma ta zaprzestała współpracy z wytwórnią. 
Muzycy wydający dla wytwórni to: Kanye West, Big Sean, Pusha T, Teyana Taylor, D'banj, John Legend oraz Marco Viscardi. Natomiast producenci to: Hudson Mohawke, Q-Tip, Travis Scott, NØID, Jeff Bhasker i Symbolyc One (S1).

</doc>
<doc id="970286" url="https://pl.wikipedia.org/wiki?curid=970286" title="Good Music">
Good Music



</doc>
<doc id="970287" url="https://pl.wikipedia.org/wiki?curid=970287" title="(54509) YORP">
(54509) YORP

(54509) YORP – planetoida o orbicie zbliżonej do orbity Ziemi, należąca do grupy Apolla.
Odkrycie.
Planetoida ta została odkryta 3 sierpnia 2000 roku w programie LINEAR.
Nazwa planetoidy pochodzi od efektu YORP, zjawiska zmiany prędkości rotacji małych planetoid pod wpływem promieniowania słonecznego. Przed nadaniem nazwy planetoida nosiła oznaczenie tymczasowe (54509) 2000 PH5.
Orbita.
(54509) YORP krąży wokół Słońca w średniej odległości 1,006 j.a. po orbicie o mimośrodzie 0,23 w czasie nieco dłuższym niż rok. Płaszczyzna orbity tej planetoidy nachylona jest pod kątem 1,6° do ekliptyki.
Jest to obiekt koorbitalny na orbicie Ziemi.
Właściwości fizyczne.
Jest to obiekt niewielki (150×128×93 m), o nieregularnym kształcie. Jego jasność absolutna to 22,6m. Jeden obrót wokół własnej osi zajmuje mu 12 minut i 10 sekund. Na podstawie badań prowadzonych w latach 2001-2005 przez zespół pracujący pod kierunkiem Stephena Lowry'ego z Uniwersytetu Królewskiego w Belfaście stwierdzono, że planetoida zmniejsza swój czas obrotu wokół osi o jedną milisekundę rocznie, zgodnie z przewidywaniami zakładanymi przez oddziaływanie efektu YORP dla tego ciała. Wpływ efektu YORP na ruch planetoid jest niewielki, jednak ten i podobne efekty stopniowo zmieniają orbity planetoid.

</doc>
<doc id="970289" url="https://pl.wikipedia.org/wiki?curid=970289" title="Ambasadorowie Francji w Turcji">
Ambasadorowie Francji w Turcji

Stała ambasada Francji istnieje w Turcji od roku 1535, kiedy Francją władał Franciszek I, a Imperium Osmańskim sułtan Sulejman Wspaniały. Wówczas wspólnym wrogiem Francji i Turcji był cesarz Karol V Habsburg. Zapoczątkowało to okres współpracy politycznej i gospodarczej obu krajów. 
"Ancien régime".
"Stambuł"

</doc>
<doc id="970290" url="https://pl.wikipedia.org/wiki?curid=970290" title="Obwód Kiustendił">
Obwód Kiustendił

Obwód Kiustendił (bułg. Област Кюстендил) – jedna z 28 jednostek administracyjnych Bułgarii, położona w zachodniej części kraju. Graniczy z Macedonią Północną i Serbią oraz z obwodami: Błagojewgrad, Pernik i sofijskim.
Skład etniczny.
W obwodzie żyje 162 534 ludzi, z tego 152 644 Bułgarów (93,91%), 146 Turków (0,08%), 8 294 Romów (5,10%), oraz 1 450 osób innej narodowości (0,89%). 

</doc>
<doc id="970292" url="https://pl.wikipedia.org/wiki?curid=970292" title="Lech Śliwonik">
Lech Śliwonik

Lech Stefan Śliwonik (ur. 7 grudnia 1939) – polski teatrolog, profesor Akademii Teatralnej im. Aleksandra Zelwerowicza w Warszawie i były rektor tej uczelni. Brat Romana Śliwonika, pisarza i poety.
W latach 1996–2002 był dziekanem Wydziału Wiedzy o Teatrze, a w latach 2002–2008 pełnił funkcję rektora Akademii Teatralnej w Warszawie. Wcześniej był wieloletnim prodziekanem wydziału do spraw studiów zaocznych. W 2008 powrócił na stanowisko dziekana Wydziału Wiedzy o Teatrze. Od 2005 do 2008 pełnił funkcję przewodniczącego Komisji Rektorów Uczelni Artystycznych (wcześniej przez trzy lata był zastępcą przewodniczącego KRUA). Powołany w skład komisji ds. kształcenia Konferencji Rektorów Akademickich Szkół Polskich. W Akademii Teatralnej w Warszawie prowadzi zajęcia dotyczące współczesnej działalności teatralnej.
Prezes zarządu głównego Towarzystwa Kultury Teatralnej, redaktor naczelny czasopisma „Scena”. Brat Romana Śliwonika, pisarza i poety. Jest badaczem i znawcą polskiego teatru studenckiego, teatru alternatywnego, polityki kulturalnej.
Lech Śliwonik był także wielokrotnie jurorem Łódzkich Spotkań Teatralnych, Wrocławskich Spotkań Teatrów Jednego Aktora (WROSTJA), Ogólnopolskiego Konkursu Recytatorskiego. Na festiwalu Malta w Poznaniu (2006) był przewodniczącym jury I edycji konkursu debiutów Nowe Sytuacje. W latach 2002–2005 wchodził w skład kapituły Nagrody Prezydenta RP za Twórczość dla Dzieci i Młodzieży „Sztuka Młodym”.

</doc>
<doc id="970295" url="https://pl.wikipedia.org/wiki?curid=970295" title="Kiustendił">
Kiustendił

Kiustendił (bułg. Кюстендил) – miasto w zachodniej Bułgarii, na wschodnich stokach Osogowskiej Płaniny, w dolinie rzeki Strumy. Centrum administracyjne obwodu Kiustendił i gminy Kiustendił. Populacja miasta w 2014 roku wynosiła 47 893 osób.
Ośrodek regionu rolniczego, zaopatrującego Sofię w warzywa i owoce; przemysł głównie spożywczy (spirytusowy, winiarski, tytoniowy, przetwórstwo owocowo-warzywne); uzdrowisko z gorącymi źródłami mineralnymi (temperatura do 76,0 °C); węzeł drogowy; w pobliżu wydobycie rud cynku i ołowiu.
Od roku 30 p.n.e. do ok. 300 rzymska Pautalia ("Ulpia Pautalius", także "Velebusdus").

</doc>
<doc id="970302" url="https://pl.wikipedia.org/wiki?curid=970302" title="Obwód Jamboł">
Obwód Jamboł

Obwód Jamboł (bułg. Област Ямбол) – jedna z 28 jednostek administracyjnych Bułgarii, położona w południowo-wschodniej części kraju. Graniczy z Turcją oraz z obwodami: Burgas, Sliwen, Stara Zagora i Chaskowo.
Skład etniczny.
W obwodzie żyje 156 070 ludzi, z tego 140 240 Bułgarów (89,86%), 9 729 Romów (6,23%), 4 181 Turków (2,68%) oraz 1 920 osób innej narodowości (1,23%). 

</doc>
<doc id="970303" url="https://pl.wikipedia.org/wiki?curid=970303" title="Bęczno">
Bęczno

Bęczno – (niem. "Benzrode"), osada w Polsce położona w województwie zachodniopomorskim, w powiecie goleniowskim, w gminie Maszewo, przy drodze wojewódzkiej nr 106 (Rzewnowo - Stargard - Pyrzyce). Miejscowość wchodzi w skład sołectwa Dębice.
W latach 1975–1998 miejscowość położona była w województwie szczecińskim.

</doc>
<doc id="970304" url="https://pl.wikipedia.org/wiki?curid=970304" title="Consequence (raper)">
Consequence (raper)

Consequence właściwie Dexter Raymond Mills Jr. (ur. 17 kwietnia 1977 w Nowym Jorku) – amerykański artysta hip-hopowy. Jest najbardziej znany za swoją współpracę z hip-hopową grupą A Tribe Called Quest oraz z producentem muzycznym i raperem Kanye Westem, który wydał jego solowa płytę. Jest kuzynem rapera o pseudonimie Q-Tip.

</doc>
<doc id="970306" url="https://pl.wikipedia.org/wiki?curid=970306" title="François Emmanuel Guignard">
François Emmanuel Guignard

François Emmanuel Guignard, hrabia de Saint-Priest (ur. 12 marca 1735 w Grenoble, zm. 26 lutego 1821) – francuski dyplomata.
Urodził się w Grenoble, w wieku 5 lat został kawalerem "chevalier" Zakonu Maltańskiego, w wieku 15 lat wstąpił do armii. Opuścił szeregi w 1763 z rangą pułkownika i został francuskim reprezentantem w Portugalii.
Saint-Priest został w roku 1768 ambasadorem francuskim w Turcji, w którym to kraju pozostał (z krótką przerwą) do roku 1785. Poślubił tam Wilhelminę von Ludolf, córkę ambasadora Królestwa Neapolu w Stambule. W roku 1775 wybuchła utarczka między tureckimi milicjantami a grupą francuskich franciszkanów i lekarzem ambasady Francji. W bójce wziął udział tłum ludności tureckiej, a z drugiej strony członkowie świty kilku poselstw. Kiedy ci drudzy schronili się w gmachach poselstw, wtargnięto tam za nimi. Najbardziej ucierpiała siedziba posła pruskiego Johanna Christopha von Zegelina. ostrzelano ją i wybito szyby. Nieco mniej ucierpiała ambasada Austrii i Francji. Władze tureckie skazały na śmierć trzydziestu tureckich napastników.
Później był francuskim ambasadorem w Holandii w latach 1788–1789.
Ostatni Sekretarz Stanu Domu Królewskiego (1789–1791) za panowania Ludwika XVI.
Jego pamiętniki: "Mémoires sur l’ambassade de France en Turquie et le commerce des Français dans le Levant", sporządził tuż po powrocie do Paryża, zostały one jednak wydane dopiero w 1877 (wydał je Charles Schefer).
Poza tym Guignard opublikował rozprawę pt. "Examen des assemblés provinciales" (1787).
Był ojcem oficera Guillaume Emmanuela Guignarda (1776-1814) i wujem pisarza politycznego Emmanuela-Louisa-Henriego de Launay, hrabiego d’Antraigues.

</doc>
<doc id="970309" url="https://pl.wikipedia.org/wiki?curid=970309" title="Leszczynka">
Leszczynka

2 miejscowości w Polsce:
3 strugi w Polsce:

</doc>
<doc id="970310" url="https://pl.wikipedia.org/wiki?curid=970310" title="Hamhyng">
Hamhyng



</doc>
<doc id="970312" url="https://pl.wikipedia.org/wiki?curid=970312" title="Obwód Łowecz">
Obwód Łowecz

Obwód Łowecz (bułg. Област Ловеч) – jedna z 28 jednostek administracyjnych Bułgarii, położona w północnej części kraju.
Skład etniczny.
W obwodzie żyje 169 951 ludzi, z tego 152 194 Bułgarów (89,55%), 8 476 Turków (4,98%), 6 316 Romów (3,71%), oraz 2 965 osób innej narodowości (1,74%). 

</doc>
<doc id="970313" url="https://pl.wikipedia.org/wiki?curid=970313" title="Leszczynka (województwo zachodniopomorskie)">
Leszczynka (województwo zachodniopomorskie)

Leszczynka – osada w Polsce położona w województwie zachodniopomorskim, w powiecie goleniowskim, w gminie Maszewo. Miejscowość wchodzi w skład sołectwa Dębice.
W latach 1975–1998 miejscowość położona była w województwie szczecińskim.

</doc>
<doc id="970315" url="https://pl.wikipedia.org/wiki?curid=970315" title="Goianiense Goiânia">
Goianiense Goiânia



</doc>
<doc id="970317" url="https://pl.wikipedia.org/wiki?curid=970317" title="Kłodniki">
Kłodniki

Kłodniki (zwana też Kolonia Nastazin) – kolonia w Polsce położona w województwie zachodniopomorskim, w powiecie goleniowskim, w gminie Maszewo. Miejscowość wchodzi w skład sołectwa Nastazin.
W latach 1975–1998 miejscowość położona była w województwie szczecińskim.

</doc>
<doc id="970318" url="https://pl.wikipedia.org/wiki?curid=970318" title="Celur">
Celur

Celur ("Coelurus") – rodzaj celurozaura z późnej jury (dokładniej kimerydu, 153–150 milionów lat temu). Jego nazwa oznacza "wydrążony ogon", odnosząc się do wydrążonych kręgów ogonowych i pochodzi od starożytnych greckich słów "koilos" – wydrążony – i "oura" – ogon. Choć pochodzi od niej nazwa jednej z głównych grup teropodów, celurozaurów, zwierzę poznano słabo, a czasami mylono je z lepiej znanym współczesnym mu ornitolestem. Jak wiele dinozaurów opisanych stosunkowo wcześnie, posiada skomplikowaną historię taksonomiczną. Wyróżniano jego liczne gatunki, które później przeniesiono do innych rodzajów lub unieważniano. Obecnie jako pewny uznaje się tylko jeden: typowy "C. fragilis" opisany przez Marsha w 1879. Znany jest z fragmentarycznego szkieletu znalezionego w formacji Morrison w Wyoming w USA. Był małym dwunożnym mięsożercą o wydłużonych kończynach tylnych.
Morfologia.
Nauka poznała celura dzięki pojedynczemu znalezisku obejmującemu liczne żebra, fragmentaryczną miednicę i obręcz barkową, a także kończyny górne i dolne. Wystawia się je w Peabody Museum of Natural History; jednakże względnej kompletności szkieletu nie określono do 1980. Skamieniałości odnaleziono w Reed's Quarry 13 w Como Bluff w Wyoming. Poza tym dwie kości kończyny górnej prawdopodobnie należące do przedstawianego tu rodzaju znaleziono w Cleveland-Lloyd Dinosaur Quarry w stanie Utah.
Celur nie należał do dużych dinozaurów. Masę jego ciała szacuje się na 13-20 kg, długość na 2,4 m, wysokość w biodrach zaś na 0,7 m. Zwierzę miało względnie długą szyję i tułów (co wiązało się z długimi kręgami gada), długie smukłe kończyny górne (śródręcze także było wydłużone) i potencjalnie małą wysmukłą czaszkę.
Czaszka celura pozostaje nieznana z wyjątkiem prawdopodobnie kawałka żuchwy tej samej strony, co reszta pozostałości. Chociaż stan, w jakim się zachował, a także barwa nie różnią go od reszty szkieletu, jest tak smukła, że może do niego nie należeć. Mierzy 7,9 cm długości, a tylko 1,1 cm wysokości. Kręgi były ogólnie długie i niskie. Ta ostatnia cecha dotyczyła także wyrostków kolczystych. Ściany trzonów były cienkie. Kręgi szyjne, szczególnie wydłużone, zaliczały się do kości pneumatycznych, posiadając liczne nierówno rozłożone i różniące się wielkością wydrążenia na powierzchni. Długość ich trzonów równała się czterem ich szerokościom. Po obu stronach łączyły się stawowo z użyciem swych wklęsłych powierzchni. Kręgi piersiowe nie uległy aż takiemu wydłużeniu, brakowało im jam, a ich wklęsłe powierzchnie gorzej się rozwinęły. Trzony przypominały kształtem klepsydrę. Wydrążeń nie miały także kręgi ogona.
Z obręczy barkowej zachował się jedynie fragment łopatki. Kość ramienna, oglądana z boku, zakrzywia się wydatnie, zakreślając literę "S". Osiągając 11,9 cm, przerasta nieco przedramię mierzące 9,6 cm. Półksiężycowate kości nadgarstka przypominają spotykane u deinonycha. Dystalnie od nich znajdowały się długie i wysmukłe palce. Z kolei z obręczy miednicznej przetrwały połączone kości łonowe, zakończone wydatną "stopką". Kość udowa oglądana z przodu przypomina kształtem literę "S". Najlepiej zachowana kość udowa mierzy 21 cm. Kości śródstopia były niezwykle długie i smukłe, osiągając prawie długość kości udowej.
"Coelurus", "Ornitholestes" i "Tanycolagreus".
Trzy najlepiej znane niewielkie teropody formacji Morrison, celur, ornitolest i tanikolagrez, były niezróżnicowanymi celurozaurami i często mylono je z sobą. Obecnie rodzaje "Coelurus" i "Ornitholestes" opisano pełniej, można je więc odróżnić dzięki pewnym cechom anatomicznym. Na przykład stworzenia te posiadały inne proporcje: celura charakteryzowały dłuższe, niż u ornitolesta, plecy i szyja, a także dłuższe i smuklejsze nogi i stopy. Celura i tanikolagreza łączyło więcej podobieństw, różniło jednak mnóstwo detali, z których wymienić można kształt ręki, przedramienia i kości udowej, lokalizację przyczepów mięśni do ostatniej z wymienionych kości, a także dłuższe kręgi tułowia i długie śródstopie celura.
Klasyfikacja.
Od czasu rozwoju filogenetyki w latach osiemdziesiątych XX wieku celura uznawano za celurozaura o niepewnej pozycji, niepasującego do lepiej poznanych kladów kredowych dinozaurów. Podobnie jak inne niezróżnicowane celurozaury (kompsognaty, ornitolesta czy proceratozaura), umieszczano go w rozmaitych miejscach wśród bazalnej części kladu Coelurosauria. Jednakże Phil Senter w 2007 opublikował pracę uznającą rodzaje "Tanycolagreus" i "Coelurus" za blisko spokrewnione z bazalnymi tyranozauroidami. Celura czasami wydziela się do osobnej rodziny celurów, aczkolwiek przynależność tej rodziny również nie jest niezmienna. Oliver Rauhut w 2003 zaproponował, by tworzyły ją omawiany tu rodzaj i kompsognaty, jednakże pomysł zgrupowania kompsognatów i celura nie zyskał aprobaty. Phil Senter za jedyne celury uznał rodzaje "Coelurus" i "Tanycolagreus".
Przed zastosowaniem analiz filogenetycznych Coeluridae i Coelurosauria pełniły wśród taksonów funkcję koszów na śmieci, gdzie umieszczano niewielkie teropody nie pasujące do innych grup. Dlatego też zebrało się wśród nich wiele rodzajów uznawanych za "nomina dubia". W latach osiemdziesiątych XX wieku popularne książki wymieniały ponad tuzin celurów, włączając do rodziny tak niepodobne do siebie formy, jak noazaura lewizucha i owiraptorozaura mikrowenatora, uznając je za potomków celofyzów. Rodzina pełniła w niektórych pismach funkcję kosza do wczesnych lat dziewięćdziesiątych XX wieku, ale od tego czasu znacznie ją zredukowano.
Historia odkryć.
"Coelurus" został opisany w 1879 przez Othniela C. Marsha, amerykańskiego paleontologa i przyrodnika sławnego z wojny o kości toczonych z Edwardem D. Cope'em. W tamtym czasie opisał on jedynie to, co zinterpretował jako krąg tułowia lub ogona, znaleziony w tym samym miejscu, co znalezisko typowe nowego rodzaju i "Camptonotus dispar", przemianowany później na kamptozaura "(Camptosaurus)", gdyż nazwa "Camptonotus" została już wcześniej użyta. Wydrążenia cienkościennego kręgu zrobiły na Marshu duże wrażenie, dlatego też nazwał on gatunek "Coelurus fragilis". Uważał odkryte przez się stworzenie za zwierzę wielkości wilka, prawdopodobnie mięsożerne "Coelurus" mógł okazać się pierwszym nazwanym niewielkim teropodem z formacji Morrison, jednakże jego odkrywca nie miał nawet pewności, czy chodzi o dinozaura. Powrócił on do znaleziska w 1881 i sporządziwszy ilustracje kilku kości umieścił zwierzę w nowo utworzonym rzędzie Coeluria i w rodzinie Coeluridae.
Od tego momentu historia skomplikowała się. Najwyraźniej szkielet został rozrzucony po kamieniołomie, a szczątki znajdywano ponownie od września 1879 do września 1880. Marsh zdecydował się umieścić część materiału w nowym gatunku "C. agilis". Uważał bowiem, że para połączonych kości łonowych należała do zwierzęcia trzykrotnie większego od "C. fragilis". Ponownie zainteresował się rodzajem w 1888, dodając "C. gracilis", bazując na nieznanych szczątkach reprezentowanych dzisiaj zaledwie przez pazur pochodzący od małego teropoda z wczesnokredowej formacji Arundel z Maryland. Pomimo ostrej zawodowej rywalizacji Cope również przypisał gatunek rodzajowi "Coelurus"; w 1887 nazwał późnotriasowe szczątki z Nowego Meksyku "C. bauri" i "C. longicollis". Jednak później przeniósł je do osobnego rodzaju "Coelophysis" (celofyz).
W 1903 Henry Fairfield Osborn nazwał kolejny rodzaj małego teropoda z formacji Morrsison ornitolestem. Bazował na fragmentarycznym szkielecie z Bone Cabin Quarry, na północ od Como Bluff. Losy obydwu rodzajów splotły się ze sobą w 1920, gdy Charles Gilmore w swej wpływowej pracy na temat teropodów uznał je za synonimiczne. Literatura hołdowała temu podejściu przez dekady. Obydwu taksonów nigdy formalnie nie porównywano. Nie było też powszechnej zgody na to, co właściwie zalicza się do rodzaju "Coelurus". Sytuację zmieniły dopiero badania Johna Ostroma z 1980.
Gilmore podejrzewał, że "C. fragilis" i "C. agilis" są tym samym, ale to Ostromowi udało się udowodnić synonimiczność obu nazw. Znacznie zwiększyło to dostępny materiał przypisywany gatunkowi "C. fragilis", a Ostrom mógł teraz zademonstrować odrębność ornitolesta od celura. W tym czasie Dale Russell zaproponował przeniesienie "C. agilis" do rodzaju elafrozaur ("Elaphrosaurus"). Bazował jednak na niekompletnych informacjach. Ostrom udowodnił mu brak racji. Dodatkowo pokazał, że jeden z trzech kręgów zilustrowanych przez Marsha w rzeczywistości składał się z dwóch kości. Później okazało się, że jedna z nich pochodziła z innego kamieniołomu i należała nie do celura, ale innego małego, nienazwanego jeszcze teropoda. Ten bezimienny dinozaur nie był jednakże ostatnim niewielkim teropodem formacji Morrison. Późniejsze, dokonane w 1995 odkrycie fragmentarycznego szkieletu z Wyoming, wzięte najpierw za nowego, większego celura, zostało następnie przypisane do osobnego rodzaju tanikolagrez.
Gatunki.
Obecnie za pewny uznaje się jedynie gatunek typowy, "C. fragilis". Od jego odkrycia nadano nazwy jeszcze sześciu innym. Dyskusyjny "C. agilis", nazwany przez Marsha w 1884, okazał się kolejnymi szczątkami poprzedniego gatunku. Opisane przez Cope w 1887 "C. bauri" i "C. longicollis" z późnotriasowego Nowego Meksyku sam odkrywca umieścił w 1889 w nowo utworzonym przez siebie rodzaju "Coelophysis". "C. daviesi", nazwa autorstwa Richarda Lydekkera z 1888 dla Seeleyowskiego "Thecospondylus daviesi", kręgu szynego z dolnej kredy Anglii, został także przeniesiony do własnego rodzaju "Thecocoelurus". "C. gracilis", inny gatunek z wczesnej kredy, także został nazwany w 1888 na podstawie szczątków kończyn. Jednakże Gilmore, dokonując rewizji w 1920, znalazł jedynie pojedynczy pazur. Od lat dwudziestych XX wieku, gdy wyżej wymieniony badacz przypisał go do chirostenota, nie uznawano go za gatunek celura. Obecnie uznaje się go za "nomen dubium" nienależące do "Coelurus". Poza tym w czasie, gdy celura i ornitolesta uważano za synonimy, Steel wyróżnił obecny gatunek typowy tego drugiego jako "C. hermanni".
Paleobiologia i paleoekologia.
Formację Morrison uważa się za pozostałości dość suchego środowiska o płaskich równinach zalewowych, w którym naprzemiennie następowały po sobie pora sucha i pora deszczowa. Roślinność zmieniała się od porastających brzegi rzek lasów z drzew iglastych, paproci, w tym także paproci drzewiastych, do posośniętych paprociami sawann porośniętych rzadkimi drzewami. Bogaty w skamieniałości grunt skrywał szczątki zielenic, grzybów, mchów, skrzypów, paproci, sagowców, miłorzębów i kilku rodzin iglastych. Znajdowano tam też małże, ślimaki, ryby promieniopłetwe, płazy bezogonowe i ogoniaste, żółwie, sfenodonty, jaszczurki, lądowe i wodne krokodylomorfy, kilka gatunków pterozaurów, liczne – dinozaurów, a także wczesne ssaki: dokodonty, wieloguzkowce, symetrodonty i trykonodonty. Z dinozaurów wymienić należy: teropody, jak ceratozaur, allozaur, wspominany już ornitolest i torwozaur; zauropody, jak apatozaur, brachiozaur, kamarazaur i diplodok; ornitopody, jak kamptozaur i driozaur; a także tyreofory, jak stegozaur. Celura uważa się za małego lądowego mięsożercę polującego na niewielką zdobycz, jak owady, ssaki i jaszczurki. Przypisuje się mu znaczną szybkość, na pewno większą, niż rozwijana przez ornitolesta, podobnego, lecz o krótszych stopach. Celur obecny jest w warstwach 2. i 5. opisywanej formacji.

</doc>
<doc id="970319" url="https://pl.wikipedia.org/wiki?curid=970319" title="Atletico Goianiense Goiania">
Atletico Goianiense Goiania



</doc>
<doc id="970320" url="https://pl.wikipedia.org/wiki?curid=970320" title="Wałkno">
Wałkno

Wałkno (niem. "Falkenau") – osada w Polsce położona w województwie zachodniopomorskim, w powiecie goleniowskim, w gminie Maszewo. Miejscowość wchodzi w skład sołectwa Nastazin.
W latach 1975–1998 miejscowość położona była w województwie szczecińskim.

</doc>
<doc id="970323" url="https://pl.wikipedia.org/wiki?curid=970323" title="Obwód Montana">
Obwód Montana

Obwód Montana (bułg. Област Монтана) – jedna z 28 jednostek administracyjnych Bułgarii, położona w północno-zachodniej części kraju. Graniczy z obwodami: sofijskim, Widyń i Wraca oraz z Rumunią i Serbią.
Skład etniczny.
W obwodzie żyje 182 258 ludzi, z tego 157 507 Bułgarów (86,41%), 235 Turków (0,12%), 22 784 Romów (12,50%), oraz 1 732 osób innej narodowości (0,95%). 
Rzeki.
Północną granicą obwodu jest rzeka Dunaj. Na terenie obwodu płyną dopływy Dunaju – rzeki Łom i Cibrica.

</doc>
<doc id="970326" url="https://pl.wikipedia.org/wiki?curid=970326" title="Swojcino">
Swojcino

Swojcino – osada w Polsce położona w województwie zachodniopomorskim, w powiecie goleniowskim, w gminie Maszewo. Miejscowość wchodzi w skład sołectwa Dąbrowica.
W latach 1975–1998 miejscowość położona była w województwie szczecińskim.

</doc>
<doc id="970329" url="https://pl.wikipedia.org/wiki?curid=970329" title="Ty42">
Ty42



</doc>
<doc id="970330" url="https://pl.wikipedia.org/wiki?curid=970330" title="Entwash">
Entwash



</doc>
<doc id="970332" url="https://pl.wikipedia.org/wiki?curid=970332" title="Podział administracyjny Nowej Zelandii">
Podział administracyjny Nowej Zelandii

Nowa Zelandia podzielona jest na 16 regionów oraz miasta i okręgi, jeden okręg wydzielony, jedno terytorium autonomiczne oraz terytoria stowarzyszone.
Wyspa Północna:
Wyspa Południowa:
Okręg wydzielony:
Terytoria zależne:

</doc>
<doc id="970333" url="https://pl.wikipedia.org/wiki?curid=970333" title="Obwód Pazardżik">
Obwód Pazardżik

Obwód Pazardżik (bułg. Област Пазарджик) – jedna z 28 jednostek administracyjnych Bułgarii, położona w środkowo-zachodniej części kraju.
Skład etniczny.
W obwodzie żyje 310 723 ludzi, z tego 261 260 Bułgarów (84,08%), 20 448 Turków (6,58%), 23 970 Romów (7,71%), oraz 5 045 osób innej narodowości (1,62%). 

</doc>
<doc id="970337" url="https://pl.wikipedia.org/wiki?curid=970337" title="Hama (przedsiębiorstwo)">
Hama (przedsiębiorstwo)

Hama (wł. Hama GmbH &amp; Co. KG) – niemiecka firma produkująca akcesoria fotograficzne i elektroniczne, z siedzibą w Monheim w Bawarii.
Przedsiębiorstwo zostało założone w 1923 r. w Dreźnie przez 18-letniego fotografa Martina Hanke jako "Hamaphot KG". Specjalizowało się w akcesoriach fotograficznych. Zakłady zostały zniszczone w czasie II wojny światowej, a następnie odbudowane w 1945 r. w Monheim. W 1993 r. zmieniono nazwę na "Hama", a asortyment rozszerzono o akcesoria komputerowe. W 2007 r. zatrudnienie wynosiło ok. 2000 osób, z czego ok. 1400 w Bawarii. Asortyment firmy obejmuje ok. 16 000 artykułów (sierpień 2006).
Oddziały firmy działają w następujących krajach: Austria, Czechy, Dania, Francja, Hongkong, Hiszpania, Słowacja, Szwajcaria, Polska, Węgry, Wielka Brytania.
Nazwa – skrótowiec "Hama" pochodzi od nazwiska i imienia założyciela, Hanke Martin. Stworzono także slogan reklamowy od nazwy: "Hat alles, macht alles", czyli „Ma wszystko, robi wszystko”.
W lipcu 2006 r. w zakładach uruchomiono nowy ciąg technologiczny dla zapewnienia kontroli jakości, optymalizacji przyjęcia towarów i obsługi technicznej. Magazyny wysokiego składowania mieszczą 27 500 palet. Produkty posiadają wszystkie wymagane prawem certyfikaty, dopuszczające je do handlu w UE i w Polsce, m.in. CE i TÜV.
Hama Polska.
Powstała w 2000 roku Hama Polska umieściła swoją siedzibę w Robakowie pod Poznaniem, oddając do dyspozycji pracowników biurowiec z magazynem oraz liczącym 800 m² showroomem, gdzie można testować oraz zapoznać się z całościową ofertą produktową. Liczące około 4500 indeksów portfolio produktowe firmy stanowią marki własne Hama, Xavax, Thomson, Coocazoo, StepbyStep, uRage oraz szereg marek gościnnych.

</doc>
<doc id="970339" url="https://pl.wikipedia.org/wiki?curid=970339" title="Macobraj">
Macobraj

Macobraj (jidysz: מצה ברײַ; hebr.: מצה בריי lub מצה מטוגנת) – potrawa Żydów aszkenazyjskich, która jest przyrządzana z pokruszonej oraz skropionej wodą lub mlekiem macy, smażonej następnie w odpowiedniej temperaturze na tłuszczu z rozkłóconymi jajkami. Niekiedy dodawana jest także tarta cebula lub szczypiorek. Potrawa jest na końcu przyprawiana do smaku solą oraz pieprzem lub spożywana jest na słodko z dodatkiem owoców, dżemu lub cukru.

</doc>
<doc id="970342" url="https://pl.wikipedia.org/wiki?curid=970342" title="Ulica Podwale we Wrocławiu">
Ulica Podwale we Wrocławiu

Ulica Podwale we Wrocławiu – ulica ciągnąca się łukiem wzdłuż zewnętrznego obwodu fosy miejskiej, obecnie od Mostu Władysława Sikorskiego na zachodzie do al. Juliusza Słowackiego na wschodzie, długości 2,8 km.
Historia.
Po wyburzeniu fortyfikacji miejskich w 1807 ulica "Am Stadtgraben" (pol. „Przy Fosie Miejskiej”) pozostawała niezabudowana aż do podziału przyległych terenów na 26 parceli, co nastąpiło w 1813. Powstałe w ten sposób działki były bardzo duże, bywały wielokrotnie dzielone na mniejsze, co pociągało za sobą zamieszanie związane z numeracją posesji. Do lat 40. XIX wieku wzdłuż Podwala ciągnęły się głównie ogrody, w miarę jednak upływu lat zaczęły tu powstawać okazałe gmachy tak publiczne, jak i prywatne. W latach 1828–1834 między dzisiejszymi ul. Sądową i pl. Orląt Lwowskich wzniesiono koszary kirasjerów (później – grenadierów, obecnie – Starostwo Powiatowe, według współczesnej numeracji ul. Podwale 28 – Koszary Grenadierów), a w latach 1845–1852 na sąsiedniej parceli powstał okazały gmach sądu (dziś – Sąd Rejonowy, ul. Podwale 30).
W 1847, pragnąc uporządkować numerację parceli wzdłuż "Am Stadtgraben", podzielono ją na trzy odcinki, nadając im osobne nazwy, wywodzące się od nazw przedmieść, przez które przechodziły:
W 1849 wzdłuż Podwala zainstalowano gazowe oświetlenie; w następnych latach powstawały kolejne gmachy:&lt;br&gt;
Podział ulicy na trzy odcinki utrzymano także i po II wojnie światowej, aż do 11 grudnia 1951, kiedy odcinki te ponownie połączono pod wspólną współczesną nazwą ul. Podwale. Zniszczenia wojenne – największe w rejonie pl. Czystego i skrzyżowania z ul. Hugona Kołłątaja oraz pomiędzy ul. gen. Romualda Traugutta a al. Juliusza Słowackiego – stosunkowo szybko usunięto (m. in. budynki mieszkalne przy ulicy Podwale 45-56), pozostawiając jednak ten ostatni odcinek (ul. Podwale 82–91) niezabudowany. Przez ponad 60 lat ten kwartał ulic na zapleczu Poczty Głównej był pusty, ostatnio służąc za . 7 czerwca 2007 rozstrzygnięto przetarg na zabudowę tego placu. Wygrała go spółka Wings, która zapłaciła za niespełna jednohektarową działkę 35 milionów złotych i postawiła na niej pięciogwiazdkowy hotel sieci Hilton.

</doc>
<doc id="970343" url="https://pl.wikipedia.org/wiki?curid=970343" title="Obwód Pernik">
Obwód Pernik

Obwód Pernik (bułg. Област Перник) – jedna z 28 jednostek administracyjnych Bułgarii, położona w zachodniej części kraju.
Skład etniczny.
W obwodzie żyje 149 832 ludzi, z tego 145 642 Bułgarów (97,20%), 108 Turków (0,07%), 3035 Romów (2,02%), oraz 1047 osób innej narodowości (0,69%).

</doc>
<doc id="970345" url="https://pl.wikipedia.org/wiki?curid=970345" title="Dadullah">
Dadullah

Mułła Dadullah lub Dadullah Akhund (ur. 1966 w prowincji Uruzgan, zm. 12 maja 2007) – wojskowy przywódca afgańskich talibów, weteran wojny z radziecką interwencją.
Od czasu odsunięcia od władzy talibów w 2001, po interwencji amerykańskiej w Afganistanie, kierował ich oddziałami partyzanckimi w kilku prowincjach kraju. Przypuszczalnie odpowiedzialny był za masakrę w miejscowości Jakawlang, gdzie zamordowano dwustu cywilów w styczniu 2001, oraz wymordowanie przedstawicieli Czerwonego Krzyża w Uruzganie w 2003. Sam chwalił się w wywiadach telewizyjnych swoimi dobrymi kontaktami z Osamą bin Ladenem.
Przez długi czas był celem nr 1 dla wojsk amerykańskich. Odpowiadał za falę porwań cudzoziemców i ataków samobójczych na przedstawicieli NATO w latach 2006–2007. 5 marca 2007, na południu kraju, ludzie z oddziału Dadullaha uprowadzili włoskiego dziennikarza Daniele Mastrogiacomo, pracującego dla dziennika “La Repubblica”. Włocha wymieniono na 5 ludzi, wśród których znalazł się młodszy brat mułły, Bacht Mohammad.
Dadullah zginął 12 maja 2007, podczas operacji antyterrorystycznej wojska afgańskiego i sił NATO w prowincji Helmand. Informację tę podał rzecznik afgańskiego wywiadu Said Ansari oraz afgańskie Ministerstwo Spraw Wewnętrznych. Fakt śmierci mułły potwierdzili także przedstawiciele kontyngentu NATO w swoim specjalnym komunikacie. Informację o śmierci Dadullaha zdementowali jednak początkowo talibowie, twierdząc iż ich lider ma się dobrze i niebawem zaprezentują nagranie z jego głosem. Po pokazaniu ciała Dadullaha dziennikarzom przez władze lokalne talibowie zażądali wydania go rodzinie. 
Na następcę mułły Dadullaha Mohammad Omar wyznaczył Bachta Mohammada. 

</doc>
<doc id="970346" url="https://pl.wikipedia.org/wiki?curid=970346" title="Atlético Clube Goianiense">
Atlético Clube Goianiense



</doc>
<doc id="970348" url="https://pl.wikipedia.org/wiki?curid=970348" title="Obwód Plewen">
Obwód Plewen

Obwód Plewen (bułg. Област Плевен) – jedna z 28 jednostek administracyjnych Bułgarii, położona w północnej części kraju. Graniczy z Rumunią oraz z obwodami: Wielkie Tyrnowo, Łowecz i Wraca.
Skład etniczny.
W obwodzie żyje 311 985 ludzi, z tego 280 475 Bułgarów (89,90%), 16 931 Turków (5,42%), 9 777 Romów (3,13%), oraz 4 802 osób innej narodowości (1,53%). 

</doc>
<doc id="970349" url="https://pl.wikipedia.org/wiki?curid=970349" title="Mułła Dadullah">
Mułła Dadullah



</doc>
<doc id="970353" url="https://pl.wikipedia.org/wiki?curid=970353" title="Obwód Płowdiw">
Obwód Płowdiw

Obwód Płowdiw () – jedna z 28 jednostek administracyjnych Bułgarii, położona w środkowej części kraju.
Skład etniczny.
W obwodzie żyje 715 816 ludzi, z tego 621 338 Bułgarów (86,80%), 52 499 Turków (7,33%), 30 196 Romów (4,21%), oraz 11 783 osób innej narodowości (1,64%). 

</doc>
<doc id="970354" url="https://pl.wikipedia.org/wiki?curid=970354" title="Stade Joseph Marien">
Stade Joseph Marien

Stade Joseph Marien – wielofunkcyjny stadion, położony w Brukseli, Belgia. Swoje mecze na tym obiekcie rozgrywa zespół piłkarski R. Union Saint-Gilloise. Jego pojemność wynosi 8 000 miejsc.

</doc>
<doc id="970356" url="https://pl.wikipedia.org/wiki?curid=970356" title="Araraquara">
Araraquara

Araraquara – miasto brazylijskie leżące w stanie São Paulo. W roku 2006 obszar miasta liczący 1005.968 km² zamieszkiwało 199 657 ludzi.
Założone w 1817 roku miasto znajduje się 664 metry nad poziomem morza. Nazywane jest często "domem słońca", gdyż w mieście najgoręcej robi się właśnie o zachodzie słońca.
W mieście rozwinął się przemysł spożywczy, włókienniczy oraz maszynowy.

</doc>
<doc id="970359" url="https://pl.wikipedia.org/wiki?curid=970359" title="Adobe Breeze">
Adobe Breeze



</doc>
<doc id="970362" url="https://pl.wikipedia.org/wiki?curid=970362" title="Olympisch Stadion (Antwerpia)">
Olympisch Stadion (Antwerpia)

Olympisch Stadion – stadion położony w Antwerpii. Został oddany do użytku w 1920 roku jako główna arena organizowanych wówczas w Antwerpii Letnich Igrzysk Olimpijskich. Obecnie służy głównie jako obiekt piłkarski – swoje mecze rozgrywa na nim klub Germinal Beerschot Antwerpia. Pojemność stadionu wynosi 12 771 miejsc.

</doc>
<doc id="970363" url="https://pl.wikipedia.org/wiki?curid=970363" title="Associação Ferroviária de Esportes">
Associação Ferroviária de Esportes

Associação Ferroviária de Esportes – brazylijski klub piłkarski z siedzibą w mieście Araraquara leżącym w stanie São Paulo.
Historia.
Klub założony został 12 kwietnia 1950 roku przez inżynierów kompanii kolejowej "Estrada de Ferro Araraquara". Pierwszym prezesem klubu wybrany został Antônio Tavares Pereira Lima. Zdecydowano, że barwy klubu będą niebiesko-białe. Wkrótce jednak zmieniono barwy na karminowo-białe, na wzór klubu Juvetus.
Swój pierwszy mecz klub rozegrał 13 maja 1951 roku pokonując 3:1 klub Mogiana z miasta Campinas. Pierwszą bramkę dla Ferroviária zdobył Fordinho.
Stadion klubowy "Estádio Fonte Luminosa" oddano do użytku 10 czerwca 1951 roku. Tego dnia Ferroviária rozegrał mecz ze słynnym CR Vasco da Gama przegrywając 0:5.
Swój pierwszy derbowy mecz z drużyną z tego samego miasta Ferroviária rozegrał 1 lipca 1951 roku z klubem Paulista Araraquara przegrywając aż 0:4.
W finałowym etapie drugiej ligi Campeonato Paulista Ferroviária pokonał 15 kwietnia 1956 roku Botafogo Ribeirão Preto 6:3 i uzyskał awans do pierwszej ligi. W ostatnim meczu tych rozgrywek Ferroviária pokonał 5:4 klub Portuguesa Santista Santos.
W roku 1983 Ferroviária grała w pierwszej lidze brazylijskiej (Campeonato Brasileiro Série A), gdzie zajęła 12 miejsce.
W roku 1994 klub zdobył wicemistrzostwo trzeciej ligi brazylijskiej (Campeonato Brasileiro Série C), przegrywając w finale z klubem Novorizontino – najpierw była porażka 0:1 u siebie, a następnie aż 0:5 w Novo Horizonte. Wicemistrzostwo trzeciej ligi dało awans do drugiej ligi (Campeonato Brasileiro Série B).

</doc>
<doc id="970365" url="https://pl.wikipedia.org/wiki?curid=970365" title="Yasutora Sado">
Yasutora Sado

 – główny bohater mangi i anime Bleach. Pojawia się po raz pierwszy w drugim odcinku. Jest pochodzenia meksykańsko-japońskiego. Wygląda jak osiłek, lecz nie jest głupi. Sprawia wrażenie starszego niż jest. Jego przybranym dziadkiem był Oscar Joaquin de la Rosa, który nauczył go, niespotykanej dla niego, wydawałoby się, łagodności. Ma słabość do słodkich rzeczy (np. Kon). Zawsze nosi koszule. Ma tatuaż na lewym ramieniu. Jest małomówny i nieśmiały. Lubi pomagać innym i nie oczekuje niczego w zamian.
Historia.
Urodził się w Okinawie, w Japonii, lecz kiedy był mały rodzice zabrali go do Meksyku. Po śmierci jego rodziców adoptował go Oscar Joaquin de la Rosa. Był dla Chado dziadkiem i tak był przez niego nazywany.
Jako dziecko Chado, był bardzo gwałtowny. Gdy ktoś mu dokuczał, za każdym razem wdawał się w bójkę. Jego dziadek próbował go nauczyć łagodności. Na początku ciężko mu to szło. Pewnego dnia, ojciec jednego z dzieci, zaatakował Chado. Wtedy Abuelo (hisz. dziadek) wkroczył między nich i obronił Chada. Chad „zainspirował” się tym przykładem i od tego momentu nabierał łagodniejszej natury. Później Abuelo dał Chadowi monetę.
Gdy jego dziadek umarł, Chado poprzysiągł, że już nie będzie nadużywał swojej siły fizycznej (nawet jeśli będzie zagrożone jego życie). Jedynym wyjątkiem od tej reguły będzie obrona innych. Moneta, którą dostał od dziadka miała symbolizować tę przysięgę. Wiele lat później bandyci złapali Chada i zagrozili, że odbiorą mu monetę. Ichigo uratował Chado i zawarł z nim pakt o wzajemnej pomocy w razie niebezpieczeństwa.
Moce.
Tak jak Inoue, Chad posiada swoje moce i tak jak ona posiada je on dzięki Ichigo. Jego moc uaktywniła się gdy "Hollow" zaatakował siostrę Ichigo. Wtedy widział je bardzo niewyraźnie. Gdy stanął w obronie Karin jego prawa ręka pokryła się czarno czerwonym pancerzem (hisz. Brazo Derecho Del Gigante, Prawa Ręka Giganta). Potrafił on wystrzelić z niej pocisk energii. Na początku był w stanie wystrzelić jedynie 2-3 pociski lecz po treningu liczba ta się powiększyła.
Gdy Chado i reszta idą do Hueco Mundo, chłopak zauważa, że w Świecie Pustych czuje się jak w domu. Podczas walki ukazuje się prawdziwa forma prawej ręki. Pojawia się na niej duża tarcza na której widnieje wizerunek szczęki. Chado staje się szybszy i jego ataki są silniejsze. W chwilę po tej przemianie następuje aktywacja lewej ręki (hisz. Brazo Izquierdo Del Diablo, Lewa Ręka Diabła która służy do ataku.Sado Posługuje się dwoma atakami, La Muerte [Hisz. Śmierć] oraz el Directo [Hisz. Bezpośredni]
Odbiór.
W pierwszym sondażu popularności Bleacha, zorganizowanym przez tygodnik wydający mangę – Weekly Shōnen Jump, postać Yasutory Sado została sklasyfikowana na szóstym miejscu. Do sklepów trafiły także akcesoria z nim związane, między innymi jego figurki.

</doc>
<doc id="970366" url="https://pl.wikipedia.org/wiki?curid=970366" title="Obwód Wielkie Tyrnowo">
Obwód Wielkie Tyrnowo

Obwód Wielkie Tyrnowo (bułg. Област Велико Търново) – jedna z 28 jednostek administracyjnych Bułgarii, położona w północnej części kraju. Graniczy z Rumunią oraz obwodami: Plewen, Łowecz, Gabrowo, Stara Zagora, Sliwen, Tyrgowiszte i Ruse.
Skład etniczny.
W obwodzie żyje 293 172 ludzi, z tego 259 099 Bułgarów (88,37%), 22 562 Turków (7,69%), 6 064 Romów (2,06%), oraz 5 447 osób innej narodowości (1,85%).

</doc>
<doc id="970367" url="https://pl.wikipedia.org/wiki?curid=970367" title="III liga polska w piłce nożnej (grupa III 2000–2008)">
III liga polska w piłce nożnej (grupa III 2000–2008)

Grupa trzecia III ligi jest jedną z czterech grup III ligi piłki nożnej w Polsce. Grupa ta powstała w 2002 roku na skutek reorganizacji rozgrywek. Obecnie występuje w niej 16 drużyn z województw: śląskiego, opolskiego, dolnośląskiego, lubuskiego. W sezonie 2007/2008 opiekunem rozgrywek jest Dolnośląski Związek Piłki Nożnej z siedzibą we Wrocławiu. 
Drużyny trzeciej grupy III ligi polskiej sezonu 2007/2008: Arka Nowa Sól, Chrobry Głogów, Gawin Królewska Wola, GKP Gorzów Wielkopolski, Koszarawa Żywiec, Lechia Zielona Góra, Miedź Legnica, MKS Kluczbork, Orzeł Ząbkowice Śląskie, Pogoń Świebodzin, Polonia Słubice, Raków Częstochowa, Rozwój Katowice, Skalnik Gracze, Unia Kunice, Walka Makoszowy Zabrze.

</doc>
<doc id="970368" url="https://pl.wikipedia.org/wiki?curid=970368" title="Ferroviaria Araraquara">
Ferroviaria Araraquara



</doc>
<doc id="970369" url="https://pl.wikipedia.org/wiki?curid=970369" title="Bimota">
Bimota

Bi-Mo-Ta – włoskie przedsiębiorstwo produkujące motocykle założone w 1973 roku w mieście Rimini. Wytwarza motocykle sportowe przeznaczone głównie na tor wyścigowy. Firma pod którą działa przedsiębiorstwo pochodzi od nazwisk założycieli: Bianchi, Morri i Tamburini. Powstało w następstwie wypadku odniesionego przez Massimo Tamburiniego w czasie wyścigu na torze Misano w 1972 roku. Massimo postanowił stworzyć wytrzymały motocykl oparty na stalowej, kratownicowej ramie, wykorzystujący technikę silników pochodzących z Japonii. W swojej historii firma wykorzystywała silniki pochodzące między innymi od firm Suzuki, Honda, Kawasaki oraz Yamaha. Ponadto firma rozwija własne konstrukcje silnikowe, które były wykorzystywane między innymi w motocyklach startujących w Moto GP. Firma konsekwentnie oznacza swoje modele dwuliterowym skrótem oraz cyfrą gdzie pierwsza litera oznacza producenta silnika (np. w wypadku modelu DB7 jest to silni Ducati o nazwie Testastretta Evoluzione). Ponadto Bimota współpracowała z Lamborghini przy produkcji motocykli tej marki. W 1983 roku Tamburini opuścił przedsiębiorstwo. Do roku 1993 firmę opuścili pozostali założyciele, a same przedsiębiorstwo popadło w trudności finansowe, które doprowadziły do jego upadłości. Firma wznowiła działalność w 2003 roku.
Współcześnie.
Po wznowieniu działalności firma przygotowała kilka nowych modeli opartych głównie na silnikach Ducati. Uwagę konsumentów zwróciły ciekawe rozwiązania techniczne takie jak zastosowany w rodzinie modeli Bimota Tesi zwrotnicowy układ kierowniczy. Firma rozpoczęła również sprzedaż na rynkach wschodzących. W 2009 roku otworzono pierwsze przedstawicielstwo w Polsce. Obecnie firma konkuruje przede wszystkim z innymi włoskimi markami takimi jak Ducati, MV Agusta czy Aprilia.

</doc>
<doc id="970370" url="https://pl.wikipedia.org/wiki?curid=970370" title="Solnówek">
Solnówek

Solnówek – osada leśna w Polsce położona w województwie wielkopolskim, w powiecie pilskim, w gminie Miasteczko Krajeńskie. Miejscowość wchodzi w skład sołectwa Grabówno.
W latach 1975–1998 miejscowość administracyjnie należała do województwa pilskiego.

</doc>
<doc id="970371" url="https://pl.wikipedia.org/wiki?curid=970371" title="Sado Yasutora">
Sado Yasutora



</doc>
<doc id="970372" url="https://pl.wikipedia.org/wiki?curid=970372" title="Zespół ostrej moszny">
Zespół ostrej moszny

Zespół ostrej moszny (ang. "acute scrotum syndrome") – zespół objawów, na który składają się ból jądra, obrzęk i zaczerwienienie moszny. Przyczyny zespołu ostrej moszny są różne, najczęściej jest to jednak skręt jądra, uraz moszny, skręt przyczepka jądra i zapalenie najądrza. W rozpoznaniu przydatne jest badanie moczu i badanie ultrasonograficzne. Podejrzenie skrętu jądra wymaga zaopatrzenia chirurgicznego w ciągu kilku godzin, gdyż z upływem czasu ryzyko uszkodzenia wzrasta. Leczeniem z wyboru jest interwencja chirurgiczna.

</doc>
<doc id="970376" url="https://pl.wikipedia.org/wiki?curid=970376" title="Obwód Stara Zagora">
Obwód Stara Zagora

Obwód Stara Zagora (bułg. Област Стара Загора) – jedna z 28 jednostek administracyjnych Bułgarii, położona w środkowej części kraju.
Skład etniczny.
W obwodzie żyje 370 615 ludzi, z tego 319 379 Bułgarów (86,17%), 18 529 Turków (5,00%), 26 804 Romów (7,23%), oraz 5903 osób innej narodowości (1,59%).

</doc>
<doc id="970383" url="https://pl.wikipedia.org/wiki?curid=970383" title="Obwód sofijski">
Obwód sofijski

Obwód sofijski () – jedna z 28 jednostek administracyjnych Bułgarii, położona w zachodniej części kraju. Graniczy z Serbią oraz obwodami: Pernik, Kiustendił, Błagojewgrad, Pazardżik, Płowdiw, Łowecz, Wraca i Montana, a także z miastem wydzielonym Sofią, która jest jego ośrodkiem administracyjnym.
Skład etniczny.
W obwodzie żyje 273 240 ludzi, z tego 253 536 Bułgarów (92,79%), 654 Turków (0,24%), 16 748 Romów (6,13%), oraz 2 302 osób innej narodowości (0,84%). 

</doc>
<doc id="970384" url="https://pl.wikipedia.org/wiki?curid=970384" title="Astroglej">
Astroglej



</doc>
<doc id="970385" url="https://pl.wikipedia.org/wiki?curid=970385" title="Malęcino">
Malęcino

Malęcino (kaszb. "Małãczëno") – wieś w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.
Wieś w składzie sołectwa Bobięcino.

</doc>
<doc id="970387" url="https://pl.wikipedia.org/wiki?curid=970387" title="Florent Beeckmanstadion">
Florent Beeckmanstadion

Florent Beeckmanstadion – stadion piłkarski, położony w mieście Denderleeuw, Belgia. Swoje mecze na tym obiekcie rozgrywa zespół piłkarski F. C. Verbroedering Dender E.H. Jego pojemność wynosi 6 430 miejsc.

</doc>
<doc id="970388" url="https://pl.wikipedia.org/wiki?curid=970388" title="Obwód Szumen">
Obwód Szumen

Obwód Szumen (bułg. Област Шумен) – jedna z 28 jednostek administracyjnych Bułgarii, położona w północno-wschodniej części kraju.
Skład etniczny.
W obwodzie żyje 204 378 ludzi, z tego 123 084 Bułgarów (60,22%), 59 551 Turków (29,14%), 16 457 Romów (8,05%), oraz 5 286 osób innej narodowości (2,59%). 

</doc>
<doc id="970390" url="https://pl.wikipedia.org/wiki?curid=970390" title="Miri Ben-Ari">
Miri Ben-Ari

Miri Ben-Ari hebr. מירי בן ארי (ur. 4 grudnia 1978 w Tel Awiwie) – izraelska skrzypaczka, półkrwi Polka&lt;ref name="http://uml.lodz.pl/?str=1200&amp;id=16578"&gt;&lt;/ref&gt;, laureatka wielu nagród Grammy. Jest znana za swoje występy w projektach hip-hopowych. Stworzyła swój własny styl muzyki łącząc muzykę poważną, jazz, R&amp;B i hip-hop. Obecnie przebywa w Stanach Zjednoczonych. Została odkryta przez byłego członka grupy Fugees, Wyclef Jeana.
Jej najnowszy album, "The Hip-Hop Violinist", został wydany 20 września 2005 roku.
25 czerwca 2009 wystąpiła w Łodzi w "TOYA STUDIOS". Był to jej pierwszy koncert organizowany w Polsce.
Miri Ben-Ari jest też słynna ze swej działalności społecznej. Prowadzi organizację Gedenk („Pamiętam”), która uświadamia społeczeństwu znaczenie Holocaustu. Za swą aktywność otrzymała wiele nagród.
Wystąpiła gościnnie w albumie Armina van Buurena Intense, w tytułowym utworze.

</doc>
<doc id="970394" url="https://pl.wikipedia.org/wiki?curid=970394" title="Węglewo (województwo pomorskie)">
Węglewo (województwo pomorskie)

Węglewo (, ) – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko, przy trasie drogi krajowej nr 20 ze Stargardu do Gdyni.
W latach 1975–1998 miejscowość administracyjnie należała do województwa słupskiego.
Zobacz też: Węglewo

</doc>
<doc id="970395" url="https://pl.wikipedia.org/wiki?curid=970395" title="Miri Ben Ari">
Miri Ben Ari



</doc>
<doc id="970400" url="https://pl.wikipedia.org/wiki?curid=970400" title="Yamaha FZR1000">
Yamaha FZR1000

FZR1000 Genesis – japoński motocykl firmy Yamaha zaprezentowany w roku 1987.

</doc>
<doc id="970405" url="https://pl.wikipedia.org/wiki?curid=970405" title="Podział administracyjny Fidżi">
Podział administracyjny Fidżi

Fidżi jest podzielone na cztery dystrykty ("divisions", stolice w nawiasach)
Dodatkowo wyspa Rotuma leżąca na północ od głównego archipelagu ma pewien stopień wewnętrznej autonomii. 
Poza tym 4 dystrykty dzielą się na kolejne 14 mniejszych prowincji.

</doc>
<doc id="970406" url="https://pl.wikipedia.org/wiki?curid=970406" title="Rdzeń (archeologia)">
Rdzeń (archeologia)

Rdzeń – surowiak, od którego oddzielono co najmniej jeden odłupek.
Na rdzeniu można wyróżnić piętę – płaszczyznę, w którą uderzano w celu odbicia odłupek. Płaszczyzna ta może być:
Charakter pięty rdzenia określa typ piętki odłupków oddzielonych od tego rdzenia:
Rdzeń może mieć jedną lub więcej pięt oraz jedną lub więcej odłupni, przy czym liczba odłupni nie musi się równać liczbie pięt.
Przygotowanie rdzenia.
Proces eksploatacji rdzenia zwykle poprzedzony jest obróbką przygotowawczą, tzw. "zaprawą", która może dotyczyć wszystkich części rdzenia. Przygotowanie pięty następowało przez oddzielenie od niej jednego dużego odłupka albo szeregu drobnych i cienkich odłupków zwanych "świeżakami". Przygotowanie odłupni i tylnej części rdzenia następowało przez oddzielenie odłupków zwanych "zaprawiakami" ("zatępiakami") w kierunku prostopadłym lub ukośnym do przyszłej orientacji rdzenia.
Zaprawa rdzeni jest zróżnicowana w zależności od typu rdzenia i częściowo rodzaju półsurowca, który miał być uzyskiwany w trakcie eksploatacji tego rdzenia. Zaprawa rdzeni może być dokonywana przed eksploatacją rdzenia (zaprawa przygotowawcza) lub w trakcie eksploatacji (zaprawa naprawcza). Rdzenie posiadające zaprawę przygotowawczą, które nie były jeszcze eksploatowane, nazywa się "obłupniami". 
Obłupień ma praodłupnię utworzoną przez stykające się wzajemnie negatywy zaprawiaków, prostopadłe lub ukośne do orientacji przyszłego rdzenia, oraz piętę (pięty) zaprawioną lub nie, od której nie oddzielono jeszcze żadnych odłupków. Zaprawa może obejmować także część przeciwległą do praodłupni oraz część przeciwległą do pięty. Odłupnie dzieli się w zależności od typu zaprawy i kształtu.
Podział rdzeni.
Można wyróżnić następujące kryteria podziału rdzeni:

</doc>
<doc id="970411" url="https://pl.wikipedia.org/wiki?curid=970411" title="Normunds Miezis">
Normunds Miezis

Normunds Miezis (ur. 11 maja 1971) – łotewski szachista, arcymistrz od 1997 roku.
Kariera szachowa.
Od połowy lat 90. należy do ścisłej czołówki łotewskich szachistów. Pomiędzy 1998 a 2006 rokiem pięciokrotnie wystąpił na szachowych olimpiadach (w tym raz na I szachownicy) oraz trzykrotnie (w latach 1997-2001) w drużynowych mistrzostwach Europy, w roku 1999 zdobywając w Batumi srebrny medal za indywidualny wynik na III szachownicy. W roku 2006 zdobył w Rydze tytuł mistrza Łotwy.
Wystąpił w wielu międzynarodowych turniejach, zwyciężając bądź dzieląc I miejsca w m.in. Goch (1992), Giessen (1992, wraz z Janem Adamskim), Würzburgu (1993), Dreźnie (1996), Schöneck/Vogtl. (1996, wraz z Peterem Endersem), Gonfreville (1999), Dianalundzie (2000), Kairze (2000), Gausdal (2002, 2003, 2006), Montpellier (2002), Bussum (2003), Bogny-sur-Meuse (2003), Winterthurze (2003), Seefeld (2004, wraz z Arkadijem Rotsteinem), Schwäbisch Gmünd (2005), Chalkidiki (2005, wraz z Olegiem Korniejewem), Sztokholmie (2005/06, "Rilton Cup", wraz z m.in. Eduardasem Rozentalisem i Tomi Nybäckiem), Reykjaviku (2007, dwukrotnie), Jyväskyli (2007), Pontypridd (2008) oraz Borupie (2010).
Najwyższy ranking w dotychczasowej karierze osiągnął 1 stycznia 2001 r., z wynikiem 2601 punktów zajmował wówczas 1. miejsce wśród łotewskich szachistów.

</doc>
<doc id="970412" url="https://pl.wikipedia.org/wiki?curid=970412" title="Actio Publiciana">
Actio Publiciana

Powództwo publicjańskie (łac. actio Publiciana) – powództwo przysługujące posiadaczowi rzeczy w dobrej wierze, znajdującemu się na drodze do zasiedzenia, o jej wydanie lub o zaniechanie naruszeń. Konstrukcja tego środka, odmiennie niż przy roszczeniach posesoryjnych, zakłada przyjęcie fikcji prawnej, że posiadacz rzeczy jest równocześnie jej właścicielem. Środek taki zaliczany jest do ochrony petytoryjnej.
"Actio Publiciana" w prawie rzymskim.
"Actio publiciana" wywodzi się z prawa rzymskiego, gdzie stanowiła pretorski odpowiednik rei vindicatio – była zatem "actio utilis" i należała do powództw rzeczowych o charakterze arbitralnym. Nazwa skargi pochodzi od imienia pretora rzymskiego z I w. p.n.e. – Publiciusa.
Przysługiwała właścicielowi bonitarnemu lub posiadaczowi w dobrej wierze, znajdującemu się na drodze do zasiedzenia ("usucapio"), który utracił rzecz.
"Actio Publiciana" należała do "actiones fcticiae", gdyż opierała się na fikcji, że w odniesieniu do powoda upłynął już czas potrzebny do nabycia własności przez zasiedzenie.
Właściciel bonitarny mógł użyć skargi publicjańskiej przeciwko wszystkim z wyjątkiem właściciela kwirytarnego, jeżeli podniósł on odpowiedni zarzut ("exceptio iusti dominii"). Powód mógł z kolei w replice udowodnić, że sporną rzecz nabył od właściciela a ten mu ją wydał ("replicatio rei venditae et traditae").
Ochrona posiadacza wynikająca z "actio Publiciana" była względna – skuteczna była jedynie przeciwko gorzej uprawnionym, tj. tym którzy nabyli posiadanie rzeczy później (w myśl zasady "prior tempore, potrior iure"), lub nie nabyli jej od innego nabywcy (w myśl zasady "in pari causa possessor potrior haberi debet" – w równej sytuacji lepsze jest stanowisko posiadacza).
Ponadto ze skargi publicjańskiej mógł korzystać właściciel kwirytarny, jeżeli łatwiej mu było udowodnić, że ma posiadanie prowadzące do zasiedzenia, niż wykazywać, że przysługuje mu prawo własności.
Odpowiedzialność pozwanego za pobrane pożytki oraz powoda z tytułu poczynionych przez pozwanego nakładów na rzecz ukształtowana była identycznie jak w "rei vindicatio".
Powództwo publiciańskie współcześnie.
W polskim prawie "actio publiciana" współcześnie nie występuje. Obecna jest natomiast w prawie austriackim ("Klage aus dem rechtlich vermuteten Eigentum").

</doc>
<doc id="970413" url="https://pl.wikipedia.org/wiki?curid=970413" title="Powództwo publicjańskie">
Powództwo publicjańskie



</doc>
<doc id="970414" url="https://pl.wikipedia.org/wiki?curid=970414" title="Théodore Chevignard de Chavigny">
Théodore Chevignard de Chavigny

Anne-Théodore Chevignard de Chavigny (ur. 3 kwietnia 1687, zm. 1771) – francuski dyplomata i polityk.
Syn prokuratora ("procureur au grenier à sel") w mieście Beaune, został merem swojego miasta i sekretarzem księcia Burgundii. Théodore Chavignard zwany Chavigny, spowodował skandale na dworze królewskim, zanim został wysłannikiem do Francji i Holandii i rozpoczął błyskotliwą karierę dyplomatyczną. Protegował go kardynał Guillaume Dubois. Dowiódł swych talentów negocjatora w Hiszpanii, Wielkiej Brytanii, Danii i Portugalii, lecz pozostał przede wszystkim specjalista od spraw niemieckich. Louis de Rouvroy, książę de Saint-Simon nienawidził go i gardził nim, Chavigny miał za to uznanie Voltaire’a. Szwajcarski uczony Albrecht von Haller korespondował z nim.
Poseł w Genui od 1720 roku, następnie w 1722 przeniesiony na placówkę w Madrycie. W 1727 asystował przy obradach sejmu Rzeszy w Ratyzbonie. Jego mentorem był minister Germain Louis Chauvelin.
Chavigny odwiedził Londyn już w misji dyplomatycznej w 1723, a następnie w roku 1731, kiedy to kontaktując się z opozycją (Torysi) i wywołał zaniepokojenie brytyjskiego rządu, na którego czele stał wówczas Wig Robert Walpole.
W 1737 Chavigny był francuskim posłem w Danii, w 1740 w Lizbonie, w 1743 we Frankfurcie, a w 1745-1746 w Monachium, skąd pośredniczył w rozmowach dworu wiedeńskiego z wersalskim. W obu misjach towarzyszył mu Charles Gravier de Vergennes. w 1753 został ambasadorem w Szwajcarii.
Anne-Théodore Chevignard de Chavigny zmarł jako hrabia de Toulongeon. Charles Gravier de Vergennes był synem Marie-Françoise Chevignard, krewnej dyplomaty. Brat Graviera Jean Gravier poślubił inną damę o nazwisku Chevignard, siostrzenicy i spadkobierczyni ambasadora, Jeanne-Claude de Chavigny.

</doc>
<doc id="970416" url="https://pl.wikipedia.org/wiki?curid=970416" title="Guy Nsangué Akwa">
Guy Nsangué Akwa

Guy Nsangué Akwa (ur. w Duali w Kamerunie) – jazzowy gitarzysta basowy.
Rozpoczynał od gry na gitarze, jednak po roku zmienił gitarę klasyczną na gitarę basową. Współtworzył trio wraz z Richardem Bona i Etienne MBappe, grając muzykę etniczną, jak również R&amp;B czy jazz. We wczesnych latach 80. przeniósł się do Paryża, gdzie jego talent został szybko dostrzeżony. W tym czasie koncertował i nagrywał płyty wraz z muzykami pochodzącymi z Afryki, takimi jak Papa Wemba, Mory Kanté, Oumou Sangaré i Kassav z grupy French Antilles. W roku 1991 spotkał Jean-Luca Ponty'ego, z którym nagrał płytę "Tchokola". Od tej pory stale z nim współpracuje, nagrywając płyty i koncertując na całym świecie.

</doc>
<doc id="970417" url="https://pl.wikipedia.org/wiki?curid=970417" title="Julia Soemias">
Julia Soemias



</doc>
<doc id="970418" url="https://pl.wikipedia.org/wiki?curid=970418" title="Universidad Concepcion">
Universidad Concepcion



</doc>
<doc id="970421" url="https://pl.wikipedia.org/wiki?curid=970421" title="Jarosław Gajewski">
Jarosław Gajewski

Jarosław Gajewski (ur. 18 lutego 1961 w Skierniewicach) – polski aktor teatralny i filmowy, profesor sztuk teatralnych (2008), profesor zwyczajny Akademii Teatralnej (2012) i jej wieloletni prorektor (1993–1999 oraz 2002–2008), zastępca dyrektora naczelnego – dyrektor artystyczny Teatru Polskiego w Warszawie (2011–2016).
Życiorys.
W 1984 ukończył Państwową Wyższą Szkołę Teatralną w Warszawie. Zadebiutował w teatrze 10 maja 1984. Aktor scen stołecznych: Teatru Polskiego (1984–1987), Teatru Dramatycznego (1987–2003) i Teatru Narodowego (2003–2010 i od 2016).

</doc>
<doc id="970424" url="https://pl.wikipedia.org/wiki?curid=970424" title="Cicholas">
Cicholas

Cicholas (kaszb. "Cëchòlas") – osada w Polsce położona w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970425" url="https://pl.wikipedia.org/wiki?curid=970425" title="Simeria">
Simeria

Simeria – miasto w Rumunii, w okręgu Hunedoara, w Siedmiogrodzie. Liczy 15 600 mieszkańców (2006).

</doc>
<doc id="970429" url="https://pl.wikipedia.org/wiki?curid=970429" title="Union Espanola Santiago">
Union Espanola Santiago



</doc>
<doc id="970430" url="https://pl.wikipedia.org/wiki?curid=970430" title="Francois Emmanuel Guignard">
Francois Emmanuel Guignard



</doc>
<doc id="970432" url="https://pl.wikipedia.org/wiki?curid=970432" title="Theodore Chevignard de Chavigny">
Theodore Chevignard de Chavigny



</doc>
<doc id="970433" url="https://pl.wikipedia.org/wiki?curid=970433" title="Wartość nieruchomości">
Wartość nieruchomości

Wartość nieruchomości – najbardziej prawdopodobna cena, możliwa do uzyskania na rynku, przy założeniu, że strony transakcji są od siebie niezależne, i upłynął odpowiedni czas do wyeksponowania nieruchomości. Wartość nieruchomości określana jest przez rzeczoznawców majątkowych, którzy dokonują jej oszacowania w procesie wyceny nieruchomości.
W potocznym rozumieniu, wartość nieruchomości to cena, jaką nabywca jest w stanie zapłacić za nieruchomość.
Rodzaje wartości nieruchomości.
Ustawa o gospodarce nieruchomościami dywersyfikuje wartość nieruchomości na wartość rynkową, wartość odtworzeniową oraz wartość katastralną. Podział ten zdecydowanie odbiega od norm przyjętych przez Polską Federację Stowarzyszeń Rzeczoznawców Majątkowych oraz przepisów stosowanych na świecie, ujętych np. w Międzynarodowych Standardach Wyceny. W Powszechnych Krajowych Standardach Wyceny definiuje się wartość rynkową, wartość odtworzeniową, wartość katastralną, wartość bankowo-hipoteczną, wartość godziwą, wartość indywidualną, wartość ubezpieczeniową oraz wartość dla wymuszonej sprzedaży nieruchomości.
Ponadto w Międzynarodowych Standardach Wyceny definiuje się również wartości takie jak: wartość szczególna, wartość synergiczna (będące szczególnymi przypadkami wartości godziwej) oraz wartość dla alternatywnego sposobu użytkowania, natomiast nie definiuje się wartości odtworzeniowej oraz wartości katastralnej.
Wartość rynkowa nieruchomości.
Wartość rynkowa nieruchomości jest to najbardziej prawdopodobna cena, możliwa do uzyskania na rynku za daną nieruchomość. Szacuje się ją z uwzględnieniem cen transakcyjnych oraz zakładając, że strony umowy są od siebie niezależne, dobrze poinformowane, nie znajdują się w sytuacji przymusowej i mają stanowczy zamiar zawarcia transakcji, ponadto upłynął odpowiedni czas niezbędny do wyeksponowania nieruchomości na rynku i wynegocjowania warunków umowy. Wartość rynkową określa się dla nieruchomości, które są lub mogą być przedmiotem obrotu rynkowego.
1 września 2017 r. dokonano zmiany definicji wartości rynkowej. Zgodnie z art. 1 pkt 24 ustawą z dnia 20 lipca 2017 r. o zmianie ustawy o gospodarce nieruchomościami oraz niektórych innych ustaw ():
"Wartość rynkową nieruchomości stanowi szacunkowa kwota, jaką w dniu wyceny można uzyskać za nieruchomość w transakcji sprzedaży zawieranej na warunkach rynkowych pomiędzy kupującym a sprzedającym, którzy mają stanowczy zamiar zawarcia umowy, działają z rozeznaniem i postępują rozważnie oraz nie znajdują się w sytuacji przymusowej."

</doc>
<doc id="970434" url="https://pl.wikipedia.org/wiki?curid=970434" title="Club de Deportes Unión Española">
Club de Deportes Unión Española



</doc>
<doc id="970435" url="https://pl.wikipedia.org/wiki?curid=970435" title="Domanice (powiat bytowski)">
Domanice (powiat bytowski)

Domanice (też: "Domanica", kaszb. "Domanice") – osada w Polsce położona w województwie pomorskim, w powiecie bytowskim, w gminie Miastko.
Położone około 1,5 km na wschód od drogi krajowej nr 20 ze Stargardu do Gdyni.
W latach 1975–1998 miejscowość administracyjnie należała do województwa słupskiego.

</doc>
<doc id="970437" url="https://pl.wikipedia.org/wiki?curid=970437" title="Armand Marc de Montmorin Saint-Hérem">
Armand Marc de Montmorin Saint-Hérem

Armand Marc de Montmorin Saint-Hérem (ur. 13 października 1745 w Paryżu, zm. 2 września 1792) – francuski polityk.
Życiorys.
Pełnomocnik ("plénipotentiaire") Elektora Trewiru (1774), francuski ambasador (1778-1784) w Hiszpanii, Secrétaire d'État à la Marine, od sierpnia do grudnia 1787. Od 14 lutego 1787 do 13 lipca 1789 pełnił funkcję sekretarza spraw zagranicznych. Stanowisko to piastował znów od 16 lipca 1789 do 29 listopada 1791. Po 10 sierpnia 1792 po uwięzieniu rodziny królewskiej próbuje się ukryć, ale 17 sierpnia zostaje złapany i skazany przez sąd. Ginie 2 września 1792 na gilotynie.

</doc>
<doc id="970439" url="https://pl.wikipedia.org/wiki?curid=970439" title="Kołacin (województwo pomorskie)">
Kołacin (województwo pomorskie)

Kołacin (kaszb. "Kòłacëno", niem. "Louisenhof") – osada w Polsce położona w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970440" url="https://pl.wikipedia.org/wiki?curid=970440" title="Dworzec Perdido">
Dworzec Perdido

Dworzec Perdido (tytuł oryginalny "Perdido Street Station") − powieść łącząca elementy fantasy i steampunku, autorstwa brytyjskiego pisarza Chiny Miéville’a. Otrzymała nagrodę British Fantasy Society, nagrodę im. Arthura C. Clarke’a, Sense of Gender Award oraz Nagrodę im. Kurda Lasswitza. Była także nominowana do nagród Nebula, Hugo w kategorii „Najlepsza powieść”, World Fantasy oraz do wyróżnienia przyznawanego przez British Science Fiction Association.
W realiach świata Bas-Lag, którego Nowe Crobuzon jest częścią, rozgrywa się akcja dwóch innych powieści Chiny Mieville’a: "Blizny" i "Żelaznej Rady".
Fabuła.
Głównym bohaterem jest naukowiec-outsider Isaac Dan der Grimnebulin. Powieść opisuje jego losy od spotkania z Yagharkiem, okaleczonym Garudą pragnącym ponownie móc unieść się w powietrze. Głównym wątkiem jest próba schwytania Ciem, istot powstałych po Kryzysie, uwolnionych w Nowym Crobuzon z winy Isaaca. Izaakowi pomagają między innymi: Tkacz, Derkham Blueday, Rada Konstruktów oraz kilkoro najemników.
Tytułowy Dworzec znajduje się w Nowym Crobuzon, które jest dystopijnym, industrialnym miastem-państwem zamieszkiwanym przez wiele gatunków istot. Oprócz zwykłych ludzi, żyją tu także prze-tworzeni, czyli istoty poddane integracji z elementami mechanicznymi, najczęściej w ramach kary za popełnione przestępstwa. Prze-tworzenia dokonuje się w fabrykach karnych będących istotną częścią gospodarki miasta. Żyją tam również Ludzie-kaktusy, skrzydlaci Garudowie, owadopodobni Khepri i ziemnowodni Vodyanoi. Miastem rządzi brutalna milicja na usługach burmistrza.

</doc>
<doc id="970443" url="https://pl.wikipedia.org/wiki?curid=970443" title="Krzeszewo">
Krzeszewo

Krzeszewo (kaszb. "Krzeszewò") – osada w Polsce położona w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970446" url="https://pl.wikipedia.org/wiki?curid=970446" title="Wings">
Wings

Wings – zespół rockowy założony przez Paula McCartneya w 1971 roku, istniejący do 1981 roku. Mimo że w zespole zachodziło wiele zmian personalnych, to przez cały okres istnienia głównym trzonem byli Paul McCartney, Linda McCartney i Denny Laine. Brzmienie Wings było zróżnicowane – od sielankowej łagodności i urokliwej stylistyki pop ("Mary Had A Little Lamb", "Little Lamb Dragonfly", "One More Kiss") do porywającego rocka i bluesa ("So Glad To See You Here", "Wild Life", "Call Me Back Again"). Melodyka zespołu Wings nawiązywała często do różnych środków ekspresji, które pod koniec lat 60. wprowadzał zespół The Beatles. W 1977 roku grupie sukces przyniósł singel "Mull of Kintyre".

</doc>
<doc id="970450" url="https://pl.wikipedia.org/wiki?curid=970450" title="Toczeń">
Toczeń

Choroby:
2 miejscowości w Polsce:

</doc>
<doc id="970455" url="https://pl.wikipedia.org/wiki?curid=970455" title="Toczeń (województwo pomorskie)">
Toczeń (województwo pomorskie)

Toczeń (kaszb. "Toczéń") – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.
Przypisy.
Zobacz też: Toczeń

</doc>
<doc id="970461" url="https://pl.wikipedia.org/wiki?curid=970461" title="Motocykl sportowy">
Motocykl sportowy

Motocykl sportowy (ang.sportbike,sports bike)Klasa motocykli zoptymalizowana pod kątem prędkości, przyspieszenia i hamowania kosztem komfortu jazdy i ekonomii. Motocykle te charakteryzuje także niska masa własna w porównaniu z motocyklami innych klas. Wśród tego segmentu znajdują się motocykle popularnych marek: Honda, Kawasaki, Yamaha, Suzuki jak i marek bardziej renomowanych takich jak Ducati, MV Agusta lub Bimota, czy najbardziej egzotycznych takich jak Münch lub MTT. Pozycja kierowcy jest mocno pochylona do przodu a zawiesznie bardzo twardo zestrojone. Motocykle tej klasy są zaliczane do najszybszych maszyn w całym przemyśle motocyklowym. Dla motocykli z kategorii supersport, pojemność skokowa silników to 1000 i więcej cm3. Drugi bardzo popularny segment to motocykle z silnikami o pojemności 600 cm3.

</doc>
<doc id="970465" url="https://pl.wikipedia.org/wiki?curid=970465" title="Abp">
Abp



</doc>
<doc id="970468" url="https://pl.wikipedia.org/wiki?curid=970468" title="Dystrykt Centralny (Fidżi)">
Dystrykt Centralny (Fidżi)

Dystrykt Centralny jest jednym z 4 dystryktów Fidżi. Składa się z pięciu prowincji: Naitasiri, Namosi, Rewa, Serua and Tailevu.
Stolicą dystryktu jest Suva, która jest także stolicą Fidżi. Dystrykt składa się z wschodniej części największej wyspy Fidżi, Viti Levu, oraz kilka mniejszych wysp, włączając Beqa.
Głównym dobrem eksportowym tej części Fidżi jest cukier, kopra i banany. 

</doc>
<doc id="970469" url="https://pl.wikipedia.org/wiki?curid=970469" title="Dărmănești">
Dărmănești

Dărmănești – miasto w Rumunii (okręg Bacău, Mołdawia). Liczy 15 tys. mieszkańców (2006).

</doc>
<doc id="970474" url="https://pl.wikipedia.org/wiki?curid=970474" title="Porsche 356">
Porsche 356

Porsche 356 – sportowy samochód produkowany od 1948 do 1965 przez niemieckie przedsiębiorstwo motoryzacyjne Porsche. Jest to pierwszy wyprodukowany samochód Porsche. Nazwa 356 pochodzi od numeru projektu tego samochodu (był to 356 projekt Ferdynanda Porsche).
Historia.
Model 356 jest to pierwszy samochód marki Porsche. Jednakże przed wojną biuro konstrukcyjne Porsche stworzyło projekt Porsche 114 z umieszczonym centralnie silnikiem typu V-10 chłodzonym wodą, który planowało wdrożyć do produkcji seryjnej po raz pierwszy pod marką Porsche. Pomysł storpedowały władze III Rzeszy – więc projekt ten ostatecznie przystosowano do podzespołów seryjnego VW Garbusa. Tak powstał w 3 egzemplarzach model z aerodynamiczną karoserią wykonaną z aluminium – znany jako Porsche Type 64. Na bazie tego projektu po II wojnie światowej powstało Porsche Type 356.
356 została stworzona przez Ferdinanda "Ferry'ego" Porsche (syna dr inż. Ferdinanda Porsche, założyciela firmy). Podobnie jak jego przodek, Volkswagen Garbus (który został zaprojektowany przez Ferdinanda Porsche), 356 była samochodem z czterocylindrowym, chłodzonym powietrzem, umieszczonym z tyłu silnikiem. Napęd przekazywany był na oś tylną. Karoseria 356 została zaprojektowana przez Erwina Komenda, części mechaniczne (wliczając silnik, zawieszenie oraz podwozie) zostały zaadaptowane z Volkswagena. Wczesne prototypy 356 były zbudowane z aluminium, jednak rozwiązanie to było niepraktyczne w razie wdrożenia modelu do produkcji, więc wszystkie następne 356 miały stalową karoserię.
Ze względów finansowych firmy (niższe koszty) do budowy pierwszej 356 użyto wiele części od Volkswagena. Jednakże Porsche szybko przeprojektowało i uszlachetniło auto z naciskiem na osiągi, więc pod koniec lat 50. tylko kilka części było wspólne dla samochodów obydwu marek. W roku 1950 model 356 zyskał sławę wśród entuzjastów po dwóch stronach Atlantyku za jego wyjątkową aerodynamikę i łatwość prowadzenia, jak również za świetną jakość wykonania.
Innowacje techniczne były kontynuowane przez lata produkcji, przyczyniając się do sukcesu i popularności w sportach motorowych. Produkcja modelu 356 trwała do kwietnia 1965, długo po tym, jak we wrześniu 1964 zadebiutował nowy model 911. Z 76 000 pierwotnie wyprodukowanych około połowa przetrwała.
Warianty.
Podstawy modelu 356 pozostały niezmienne przez cały okres produkcji, z rozwojowymi, funkcjonalnymi udoskonaleniami. Niemniej jednak różnorodne modele zarówno coupe jak i kabriolety produkowane były od 1948 do 1965.
Kabriolety oferowane były od rozpoczęcia produkcji 356, a we wczesnych latach 50, z czasem ich produkcja przekroczyła 50% ogółu. Najlepiej znaną wersją bez dachu była 356 "Speedster", zaprezentowana pod koniec 1954 po tym jak Max Hoffman, jedyny importer Porsche w USA, doradził firmie, że tańsza wersja z otwartym dachem mogłaby się dobrze sprzedawać w Ameryce. Z jego nisko pochyloną szybą przednią oraz kubełkowymi siedzeniami, Speedster okazał się wielkim hitem, szczególnie w Południowej Kalifornii. Produkcja modelu Speedster doszła do 1171 samochodów w 1957 a następnie zaczęła spadać, pod koniec roku 1958 Speedster został zastąpiony modelem "Convertible D". Posiadał wyższą, praktyczniejszą szybę przednią, szklane boczne szyby, oraz wygodniejsze siedzenia. W następnym roku, model 356B "Roadster" zastąpił model D. Pod koniec lat 60. sprzedaż modelu 356 ze składanym dachem zaczęła spadać.
Ostatni modelem 356 była 356C która została wprowadzona w roku 1964. Posiadał on hamulce tarczowe jak również opcję zamontowania najmocniejszego silnika pushrod jaki kiedykolwiek został wytworzony w Porsche, była to 95-konna jednostka "SC". Produkcja 356 doszła do 14151 samochodów w 1964. W tym samym roku zaprezentowany został następca – 911. Firma kontynuowała sprzedaż 356C w Północnej Ameryce przez rok 1965. Ostatnie dziesięć 356 (kabriolety) zmontowano na początku 1966 jako rocznik 1965.
W 1952 roku cena wynosiła 10 500 marek (2625$) za coupe lub 12 500 marek (3125$) za kabriolet. Dzisiaj ceny wahają się pomiędzy 20 000$ do sporo ponad 100 000$ na aukcjach.
Porsche 356 w wyścigach.
Porsche 356 odniosło wiele sukcesów w wyścigach m.in. w: 24 godzinnym wyścigu Le Mans, the Mille Miglia, Targa Florio, Carrera Panamericana jak również w wielu innych ważnych wydarzeniach sportowych.

</doc>
<doc id="970479" url="https://pl.wikipedia.org/wiki?curid=970479" title="Cytadela Grudziądz">
Cytadela Grudziądz



</doc>
<doc id="970480" url="https://pl.wikipedia.org/wiki?curid=970480" title="Anette Olzon">
Anette Olzon

Anette Olzon, właśc. Anette Ingegerd Olsson Husgafvel (ur. 21 czerwca 1971 w Katrineholm) – szwedzka wokalistka i autorka tekstów. Była członkini zespołów Alyson Avenue i Nightwish. Obecnie występuje w zespole The Dark Element, a ponadto prowadzi karierę solową i udziela się w różnych projektach muzycznych. Jest związana z wytwórnią Frontiers Records.
Życiorys.
Wychowywała się w muzykalnej rodzinie, śpiewała od dzieciństwa. Przez osiem lat ćwiczyła grę na oboju. Często jeździła w trasy z zespołem swojej matki, a czasem też występowała z tą grupą na scenie. Lekcje śpiewu brała od prywatnego nauczyciela z Copenhagen Music Conservatorie w Helsingør w Danii. Po ukończeniu trzynastego roku życia Anette brała udział w konkursach młodych talentów, zaś jako siedemnastolatka dołączyła do zespołu muzycznego, który grywał covery. W 1989 roku została przyjęta do nowo założonego zespołu Alyson Avenue jako wokalistka wspierająca, a następnie – w 1995 roku, po nagraniu dema – została główną wokalistką i stałą członkinią zespołu, zastępując oryginalnego męskiego wokalistę. Z Alyson Avenue Olzon nagrała dwa albumy: "Presence of Mind" (2000) i "Omega" (2003). W 2011 roku uczestniczyła jako wokalistka wspierająca przy nagrywaniu albumu "Changes".
W wieku 21 lat wokalistka zagrała główną rolę w rockowej operze/musicalu "Gränsland" w szwedzkim Helsingborgu. Zaraz potem zapisała się do szkoły baletowej Balettakademien w Göteborgu. W tym czasie śpiewała w różnych zespołach, chórach, pracowała w studiach nagraniowych przy kilku projektach muzycznych, a okazjonalnie występowała także na weselach. Olzon zaśpiewała ponadto w duecie z byłym wokalistą zespołu Jaded Heart – Michaelem Bormannem, na jego albumie "Conspiracy". W 2006 roku gościnnie zaśpiewała na albumie zespołu Cloudscape – "Crimson Skies" (w utworze nr 12. „Will We Remain”), zaś dwa lata później gościnnie wystąpiła z dwoma zespołami: Pain na albumie "Cynic Paradise" i Brother Firetribe na albumie "Heart Full of Fire" (w utworze tytułowym). W 2009 roku gościnnie pojawiła się na singlu „October &amp; April” z albumu "Best of 2001–2009" zespołu The Rasmus, z kolei w 2012 roku gościnnie zaśpiewała w utworze „Cathedral Walls” z płyty "Emerald Forest and the Blackbird" autorstwa Swallow the Sun.
Największą rozpoznawalność Anette Olzon osiągnęła dzięki współpracy z zespołem Nightwish. Olzon dowiedziała się o istnieniu zespołu w 2005 roku, na kilka miesięcy przed zwolnieniem jego wokalistki Tarji Turunen – jak sama wspominała, zetknęła się z tą grupą, ponieważ jej siostrzenica była jej wielką fanką przez co postanowiła zapoznać się z jej twórczością, kupując album. Wkrótce po przeczytaniu o odejściu Turunen, Olzon za namową inżyniera dźwięku z zespołu wykonującego covery grupy ABBA, w którym wówczas występowała, postanowiła się zgłosić do Nightwish. Nagrała wówczas swoją własną wersję utworu „Ever Dream” i wysłała ją mailem do Tuomasa Holopainena – lidera i kompozytora Nightwish. Ten po tygodniu odpowiedział, okazując zachwyt nad jej wykonaniem, a niedługo później poprosił Olzon o dogranie wokalu do trzech utworów z instrumentalnej wersji albumu "Once". Olzon nagrała więc „Nemo”, „Higher Than Hope” i „Wish I Had an Angel”, dorzucając w bonusie także piosenkę „Kuolema tekee taiteilijan” (pomimo słabej znajomości języka fińskiego), a Holopainen w odpowiedzi pochwalił jej dokonania. Po pewnym czasie Olzon wysłała Holopainenowi jeszcze płytę DVD z zapisem koncertu nagranego z zespołem Alyson Avenue. We wrześniu 2006 roku spotkała się z muzykami Nightwish, aby wspólnie zaśpiewać z nimi kilka starych utworów zespołu, a następnego dnia w studiu gitarzysty Nightwish Erno „Emppu” Vuorinena nagrała z zespołem kilka nowych piosenek. 24 maja 2007 roku Anette Olzon została oficjalnie ogłoszona nową wokalistką Nightwish na stronie internetowej zespołu (odeszła przy tym z grupy Alyson Avenue). Pierwszy koncert Nightwish z Olzon jako wokalistką odbył się 6 października 2007 roku w Tel Awiwie. Anette Olzon z Nightwish nagrała dwa uznane albumy: "Dark Passion Play" (2007) i "Imaginaerum" (2011).
1 października 2012 roku na stronie internetowej Nightwish ukazało się oświadczenie o zakończeniu przez zespół współpracy z Anette Olzon „we wzajemnym zrozumieniu, dla dobra wszystkich zaangażowanych stron”. Jej ostatni występ z Nightwish miał miejsce 29 września 2012 roku, podczas stanowiącego część trasy Imaginaerum World Tour koncertu w The Complex w Salt Lake City, a następczynią Olzon została Holenderka Floor Jansen. Niedługo później Anette Olzon w wywiadzie udzielonym magazynowi „Me Naiset” powiedziała, że została zwolniona z zespołu wkrótce po tym, jak ujawniła, że jest w ciąży z trzecim dzieckiem i trafiła do szpitala z powodu problemów z żołądkiem podczas trasy Imaginaerum World Tour. W odpowiedzi członkowie Nightwish opublikowali oświadczenie, w którym stwierdzili, że wszyscy gratulowali Olzon ciąży i że ona sama zaproponowała możliwość zatrudnienia swojej następczyni w przypadku, gdyby nie poradziła sobie z realizacją zobowiązań wobec zespołu, jednak wkrótce cofnęła swoją propozycję i „naprawdę zaczęły się trudności”, zaś rzeczywistą przyczyną rozstania z Olzon nie była jej ciąża czy choroba, lecz „odkrycie, że jej osobowość nie pasuje do tej społeczności twórczej, a nawet jest dla niej szkodliwa”. Do swojego zwolnienia z Nightwish Anette Olzon odniosła się także w wywiadzie dla Blabbermouth.net z 2014 roku, w którym ujawniła, że prosiła Tuomasa Holopainena aby przesunął daty nadchodzących koncertów w Australii, gdyż „byłaby zbyt w ciąży”, żeby na nich wystąpić we właściwym czasie, jednak Holopainen nie chciał się na to zgodzić. Dodała także, że była przeciwna decyzji zespołu o zastąpieniu jej przez Floor Jansen, ponieważ „chciała zachować swoją pracę”.
28 marca 2014 roku premierę miał debiutancki album studyjny Anette Olzon, "Shine", za którego wydanie odpowiedzialna była wytwórnia earMUSIC, zaś dwa lata później w muzycznych serwisach streamingowych ukazały się jej dwie nowe piosenki: „Vintersjäl” i „Cold Outside”. W 2017 roku zostały one wydane nakładem wytwórni Spinnup jako minialbum "Vintersjäl / Cold Outside".
29 sierpnia 2017 roku Anette Olzon i fiński gitarzysta Jani Liimatainen (były członek zespołu Sonata Arctica) ogłosili założenie zespołu The Dark Element. Debiutancki album grupy, nazwany tak samo jak ona, ukazał się 10 listopada 2017 roku nakładem wytwórni Frontiers Records. Pod szyldem tej wytwórni w 2019 roku została również wydana druga płyta The Dark Element, "Songs the Night Sings", a w 2020 roku jej nakładem ukazał się album "Worlds Apart" projektu , w ramach którego Olzon wystąpiła w duecie z amerykańskim wokalistą Russellem Allenem. 10 września 2021 roku swoją premierę miał drugi solowy album Olzon zatytułowany "Strong""."
Na początku 2021 roku wokalistka podczas odpowiadania na pytania fanów na Instagramie ujawniła, że w następnym roku ukaże się trzeci album zespołu The Dark Element. W lutym 2022 roku opublikowano z kolei zapowiedź premiery debiutanckiego albumu metalowego projektu Ultima Grace, założonego przez japońskiego klawiszowca Yuukiego „Yuhkiego” Nakajimę (członka zespołów Alhambra oraz ) i współtworzonego przez Anette Olzon. Album, nazwany tak samo jak projekt, ukazał się 16 marca 2022 roku, a wszystkie zawarte na nim jedenaście utworów zaśpiewała Olzon.
Inspiracje muzyczne.
Anette Olzon jako swoje idolki i inspiracje do śpiewania wskazuje Natalie Cole i Celine Dion, ponadto podziwia dwie wokalistki ze współczesnej sceny metalowej: Simone Simons i Sharon den Adel. Pozytywnie wypowiada się także o solowej twórczości swojej poprzedniczki w zespole Nightwish, Tarji Turunen.
Życie prywatne.
Anette Olzon mieszka w Helsingborgu. 10 sierpnia 2013 roku wyszła za mąż za swojego wieloletniego partnera i ojca dwójki jej dzieci – Johana Husgafvela, gitarzystę zespołu Pain. Wokalistka ma trzech synów: Setha (z pierwszego małżeństwa z Fredrikiem Blyckertem; ur. 11 lipca 2001), Nemo (ur. 30 lipca 2010) i Mio (ur. 28 marca 2013.
W latach 2014–2017 Olzon studiowała pielęgniarstwo na jednym ze szwedzkich uniwersytetów. W lutym 2020 roku w jednym z wywiadów ujawniła, że pracuje na pełny etat jako pielęgniarka.

</doc>
<doc id="970484" url="https://pl.wikipedia.org/wiki?curid=970484" title="Lista meczów reprezentacji Anglii w piłce nożnej mężczyzn prowadzonej przez Stevena McClarena">
Lista meczów reprezentacji Anglii w piłce nożnej mężczyzn prowadzonej przez Stevena McClarena

Oficjalne międzynarodowe spotkania.
Bilans

</doc>
<doc id="970487" url="https://pl.wikipedia.org/wiki?curid=970487" title="Podlas (województwo lubelskie)">
Podlas (województwo lubelskie)

Podlas – kolonia w Polsce położona w województwie lubelskim, w powiecie biłgorajskim, w gminie Aleksandrów.
W latach 1975–1998 miejscowość administracyjnie należała do województwa zamojskiego.

</doc>
<doc id="970490" url="https://pl.wikipedia.org/wiki?curid=970490" title="Everton Vina del Mar">
Everton Vina del Mar



</doc>
<doc id="970491" url="https://pl.wikipedia.org/wiki?curid=970491" title="Otto March">
Otto March

Otto March (ur. 7 października 1845 w Charlottenburgu, zm. 1 kwietnia 1913 w Berlinie) – niemiecki architekt.
Życiorys.
Syn właściciela berlińskiej wytwórni wyrobów ceramicznych i terakoty, Ernsta Marcha, znanego z produkcji ceramicznych ornamentów architektonicznych. Studiował w berlińskiej Akademii Budownictwa i w Pruskiej Akademii Sztuk Pięknych. W latach 1872–1874 pracował dla austriackiego architekta Heinricha von Ferstela w Wiedniu. W 1878 otrzymał tytuł budowniczego rządowego (niem. "Regierungsbaumeister"), a od 1880 pracował jako samodzielny architekt.
Od 1899 członek berlińskiej Akademii Budownictwa, od 1912 członek senatu Akademii Sztuki. Od 1907 należał do komisji w sprawie "Wielkiego Berlina" (inicjatywy przyłączenia do stolicy sąsiednich miast i gmin). Jednocześnie działał jako przedsiębiorca budowlany.
Jego dwaj synowie, Werner i Walter, również byli architektami.
Działalność.
Wybudował m.in. stadion Cesarza Wilhelma w Berlinie na potrzeby letnich Igrzysk Olimpijskich w 1916 (odwołanych z powodu wybuchu I wojny światowej). Stadion ten został później zastąpiony przez Stadion Olimpijski projektu jego syna Wernera, istniejący do dziś, wykorzystany podczas XI Letnich Igrzysk w 1936. We Wrocławiu zaprojektował (1898–1902) willę Georga Haasego przy ul. Podwale 76-77 (dziś konsulat niemiecki we Wrocławiu). 
Realizacja jego projektu teatru w Wormacji (1889–1890, 1932 spalony), nawiązująca do teatru elżbietańskiego, bez kulis i z otwartą sceną, przyniosła mu sławę architekta awangardowego.

</doc>
<doc id="970492" url="https://pl.wikipedia.org/wiki?curid=970492" title="Borzykowo">
Borzykowo

2 miejscowości w Polsce:

</doc>
<doc id="970495" url="https://pl.wikipedia.org/wiki?curid=970495" title="Syberyjski Legion Wolnych Polaków">
Syberyjski Legion Wolnych Polaków

Syberyjski Legion Wolnych Polaków - organizacja utworzona przez weteranów powstania styczniowego, przebywających na zesłaniu syberyjskim.
Organizacja powstała w celu wywołania powstania w koloniach karnych, które objęłoby całą Syberię.
Legion przystąpił do walki w nocy z 24 na 25 czerwca 1866, rozpoczynając powstanie zabajkalskie. Nie do wszystkich więźniów polskich dotarła wieść o rozpoczęciu powstania. Wielu z zesłanych odmówiło udziału w walce wobec ogłoszonej kilka tygodni wcześniej amnestii. Do walki wyruszyło 250 ludzi.
Syberyjski Legion składał się z 80 kawalerzystów, 70 strzelców i 100 kosynierów. Przywódcami byli weterani styczniowi: Narcyz Celiński, Gustaw Szaramowicz, Leopold Eliaszewicz oraz Kazimierz Arcimowicz.
Władze rosyjskie wysłały do walki 300 żołnierzy i 1000 Kozaków. Za powstańców wyznaczono wysokie nagrody. Wobec przewagi Rosjan powstańcy podzielili się na małe grupy, by przebić się do Chin. Większość członków Legionu schwytano i osądzono, przywódców rozstrzelano w Irkucku.

</doc>
<doc id="970497" url="https://pl.wikipedia.org/wiki?curid=970497" title="Santiago Wanderers Valparaiso">
Santiago Wanderers Valparaiso



</doc>
<doc id="970503" url="https://pl.wikipedia.org/wiki?curid=970503" title="Târgu Ocna">
Târgu Ocna

Târgu Ocna – miasto w Rumunii (okręg Bacău, Mołdawia). Liczy 14 600 mieszkańców (2006).

</doc>
<doc id="970504" url="https://pl.wikipedia.org/wiki?curid=970504" title="The Fourth Legacy">
The Fourth Legacy

The Fourth Legacy – czwarty album studyjny amerykańskiego zespołu powermetalowego Kamelot, wydany w 2000 roku przez wytwórnię Noise Records.

</doc>
<doc id="970505" url="https://pl.wikipedia.org/wiki?curid=970505" title="Borzykowo (województwo pomorskie)">
Borzykowo (województwo pomorskie)

Borzykowo – osada w Polsce położona w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.
Etymologia.
Nazwa osady wywodzi się najpewniej od nazwy osobowej Borzym z sufiksem ~kowo. Borzym to imię męskie w skróconej formie pisane Borz, Borzej – wyjaśnia Słownik geograficzny Królestwa Polskiego z roku 1880.

</doc>
<doc id="970509" url="https://pl.wikipedia.org/wiki?curid=970509" title="Targu Ocna">
Targu Ocna



</doc>
<doc id="970512" url="https://pl.wikipedia.org/wiki?curid=970512" title="Darmanesti">
Darmanesti



</doc>
<doc id="970516" url="https://pl.wikipedia.org/wiki?curid=970516" title="Lista odcinków serialu Jezioro marzeń">
Lista odcinków serialu Jezioro marzeń

Lista odcinków serialu Jezioro marzeń:
Sezon 1 (1998).
Wszystkie 13 odcinków zostało nakręconych przed premierą telewizyjną. Sezon przedstawia losy bohaterów w pierwszym semestrze pierwszej klasy liceum.
Sezon 2 (1998–1999).
Sezon przedstawia losy bohaterów w drugim semestrze pierwszej klasy liceum.
Sezon 3 (1999–2000).
Sezon przedstawia losy bohaterów w drugiej klasie liceum.
Sezon 4 (2000–2001).
Sezon przedstawia losy bohaterów w ostatniej klasie liceum.
Sezon 5 (2001–2002).
Premiera sezonu została opóźniona z powodu ataków 11 września. Sezon przedstawia losy bohaterów na pierwszym roku studiów w Bostonie.
Sezon 6 (2002–2003).
Ostatni sezon przedstawia losy bohaterów na drugim roku studiów. Finałowy, dwugodzinny odcinek rozgrywa się pięć lat później, już po ukończeniu przez nich studiów.

</doc>
<doc id="970517" url="https://pl.wikipedia.org/wiki?curid=970517" title="Byczyna (województwo pomorskie)">
Byczyna (województwo pomorskie)

Byczyna (kaszb. "Bëczinò") – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko. 
Na południe od miejscowości znajduje się jezioro Byczyńskie.
W latach 1975–1998 miejscowość administracyjnie należała do województwa słupskiego.

</doc>
<doc id="970518" url="https://pl.wikipedia.org/wiki?curid=970518" title="Kurtidae">
Kurtidae

Kurtidae – monotypowa rodzina ryb okoniokształtnych (Perciformes).
Występowanie.
Zasiedlają wody od Indii poprzez Indonezję, Borneo aż po północną Australię.
Charakterystyka.
Ciało wysokie w przedniej części, z wydłużonym trzonem ogonowym, pokryte drobnymi łuskami cykloidalnymi. Duży otwór gębowy skierowany skośnie ku górze. Pojedyncza płetwa grzbietowa zawiera obniżone promienie twarde w przedniej części, druga część jest rozpostarta na promieniach miękkich. Długa płetwa odbytowa rozpoczyna się dwoma kolcami. Płetwa ogonowa jest głęboko wcięta.
Najbardziej wyróżniającą cechą tych ryb jest obecny na czole dojrzałych samców zgięty do przodu hak, w którym przenoszone są jajeczka ikry. Hak powstał z przekształconych promieni płetwy grzbietowej. Tworzy rodzaj pierścienia, do którego jajeczka ikry przyczepiają się dzięki łączącym je niciom. Położenie haka powoduje, że samiec ma ikrę cały czas nad oczami.
Kolejną nietypową cechą Kurtidae jest utworzona przez żebra osłona pęcherza pławnego.
Klasyfikacja.
Do rodziny zaliczany jest rodzaj:

</doc>
<doc id="970519" url="https://pl.wikipedia.org/wiki?curid=970519" title="Cieszanowo">
Cieszanowo

Cieszanowo – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko. Miejscowość wchodzi w skład sołectwa Piaszczyna.
W latach 1975–1998 miejscowość administracyjnie należała do województwa słupskiego.

</doc>
<doc id="970522" url="https://pl.wikipedia.org/wiki?curid=970522" title="Gadus morhua">
Gadus morhua



</doc>
<doc id="970523" url="https://pl.wikipedia.org/wiki?curid=970523" title="Chanat Buchary">
Chanat Buchary

Chanat Buchary (w ostatnim okresie istnienia znany także jako Emirat Buchary) – założone przez Uzbeków państwo z centrum w Mawarannahrze, w różnych okresach obejmujące też inne regiony Azji Środkowej, istniejące w latach 1500–1920.
Chanat Buchary powstał w wyniku podboju Mawarannahru przez chana Uzbeków Muhammada Szibaniego (1500–1510) z rodu Abulchajrydów, stanowiącego boczną gałąź Szibanidów. Abulchajrydzi podzielili teren chanatu na apanaże i zgodnie z obowiązującą wśród Czyngisydów tradycją obierali chanów na podstawie zasady senioratu. Ich jedność uległa jednak załamaniu w połowie XVI wieku i państwem zaczęły targać wojny domowe, z których zwycięsko wyszedł Abdullah II (1583–1598), tradycyjnie uważany za najwybitniejszego chana Buchary. Niedługo po jego śmierci Abulchajrydzi, z których większość zginęła w bratobójczych walkach, utracili władzę na rzecz innych potomków Dżocziego, Tukaj-Timurydów, zwanych także Dżanidami lub Asztarchanidami. Tukaj-Timurydzi kontynuowali tradycje rządzenia chanatem poprzez jego podział na apanaże wśród członków rodu panującego, co prowadziło do częstych konfliktów wewnętrznych i skutkowało podziałem chanatu na dwa organizmy z ośrodkiem w Bucharze i Balchu w latach 1611–1641 i 1651–1681.
W drugiej połowie XVII wieku państwo pogrążało się w coraz głębszym kryzysie spowodowanym przede wszystkim spadkiem znaczenia tradycyjnych szlaków karawanowych prowadzących przez Azję Środkową. Znaczenie władzy centralnej spadło na rzecz przywódców plemiennych i ostatecznie w pierwszej połowie XVIII wieku faktyczna władza przeszła w ręce wodzów plemienia Mangytów, którzy rządzili w imieniu marionetkowych chanów. Ostatni z nich został zdjęty z tronu w roku 1785 i odtąd Mangyci przejęli władzę także formalnie. Mangyci, ponieważ w przeciwieństwie do Abulchajrydów i Tukaj-Timurydów nie byli Czyngisydami, początkowo nie używali tytułu chana, lecz emira. Począwszy jednak od panowania Nasrullaha (1827–1860) używali zarówno tytułu chana, jak i emira, tak że ich państwo można nazywać zarówno chanatem jak i emiratem. Wykorzystując wzrost dochodów państwa wynikający z postępującego od XVIII wieku rozwoju handlu z Rosją Mangyci przekształcili Chanat Buchary w despotyczną monarchię opartą na zależnej od chana biurokracji. W roku 1868 przegrali jednak wojnę z Rosją i utracili niepodległość, stając się jej protektoratem. W roku 1920 Chanat Buchary został zniesiony przez bolszewików - z jego terytorium utworzono Bucharską Ludową Republikę Radziecką.
Abulchajrydzi.
Ustanowienie chanatu.
Chanat Buchary został założony przez Abulchajrydów, gałąź Szibanidów, która wzięła swoją nazwę od chana Abulchajra (1428–1468). To on jako pierwszy zjednoczył pod swoją władzą większość koczowniczych Uzbeków i urządzał regularne najazdy na terytoria Timurydów. Jednak po jego śmierci utworzona przez niego plemienna konfederacja rozpadła się. Właściwym założycielem Chanatu Buchary miał stać się wnuk Abulchajra, Muhammad Szibani (1500–1510), który po śmierci swojego dziadka służył jako najemnik u lokalnych Timurydów oraz chana Czagataidów Sultana Mahmuda (1487–1508/1509). Po tym jak w latach 1494–1495 zmarli rządzący w Azji Środkowej trzej synowie Abu Sa’ida (1451–1469) – Sultan Ahmad (1469–1494), Umar Szajch (1469–1494) i Mahmud Sultan (1469–1495) – cały region pogrążył się w chaosie ciągłych walk pomiędzy ich potomkami, Czagataidami i Kazachami. Szibani-chan wykorzystał tę sytuację do zdobycia Samarkandy i Buchary w latach 1500–1501, co spowodowało zasilenie jego szeregów przez wiele plemion służących do tej pory Timurydom lub Czagataidom. To pozwoliło mu na przeprowadzenie całej serii kampanii, w trakcie których zajął Kotlinę Fergańską i Taszkent (1502), Urgencz i Chiwę (1504–1505), Balch (1505), Herat (1507) oraz Meszhed i Astarabad (1508), to jest większość zachodniej Azji Środkowej.
Osiągnięcia Szibaniego opierały się na jego militarnym geniuszu i osobistej charyzmie, stąd kiedy w roku 1510 zginął on w walce z Isma'ilem (1501–1524) z rodu Safawidów utworzone przez niego państwo niemal natychmiast się rozpadło. Isma'il zajął Chorasan i Herat, zaś wspierany przez niego stary przeciwnik Szibaniego, Timuryda Babur (1494–1530), Balch, Bucharę i Samarkandę. We wschodnim Mawarannahrze emirowie lojalni w stosunku do Czagataidów wyparli Abulchajrydów z Kotliny Fergańskiej i Taszkentu. W Chorezmie władzę przejęła konkurencyjna w stosunku do Abulchajrydów gałąź Szibanidów, Arabszahidzi, dając tym samym początek Chanatowi Chiwy. Z końcem 1511 roku Abulchajrydzi stracili każde większe miasto zdobyte niegdyś przez Szibaniego. Niemniej późną zimą 1512 roku, zachęceni ogólnym niezadowoleniem z nowych rządów, wuj Szibaniego Sujundżuk oraz jego bratanek Ubajdullah (1533–1539) zaatakowali odpowiednio Taszkent i Bucharę. Obaj osiągnęli sukces przepędzając Czagataidów i Babura, zaś Abulchajrydzi odzyskali kontrolę nad Taszkentem, Samarkandą i Bucharą. Następnej zimy duża safawidzka armia została przepędzona przez siły Abulchajrydów w starciu w pobliżu Gʻijduvon.
Stabilizacja.
Jeszcze w roku 1512 Abulchajrydzi zwołali kurułtaj i zgodnie z dawną turecko-mongolską tradycją wybrali na chana seniora rodu, syna Abulchajra Kuczkuncziego (1512–1530). Jednocześnie podbite terytorium podzielono na apanaże przyznane czterem klanom wywodzącym się od synów Abulchajra. Spośród jego dwóch nadal żyjących synów Kuczkunczi-chan otrzymał timurydzką stolicę Samarkandę zaś jego brat Sujundżuk zdobyty przez siebie Taszkent. Potomkom Szah Budaka, reprezentowanym przez jego wnuka Ubajdullaha, przyznano Bucharę, zaś potomkom Chodży Muhammada, reprezentowanym przez jego syna Dżanibeka, przyznano Karmanę i Miankal. W ciągu następnego ćwierćwiecza klany Abulchajrydów konsolidowały i poszerzały terytoria swoich apanaży. Kuczkunczidzi szukali możliwości ekspansji w dolinach dzisiejszego Tadżykistanu i Badachszanie. Sujundżukidzi początkowo walczyli z Czagataidami, by potem sprzymierzyć się z nimi przeciwko Kazachom. Dżanibekidzi, którzy otrzymali najmniej cenną dzielnicę, znacznie powiększyli swoją fortunę gdy w roku 1526 zdobyli Balch. Ubajdullah poprowadził szereg kampanii przeciwko Chorasanowi lecz objęcie przez niego stanowiska chana w roku 1533 oznaczało przynajmniej tymczasowy koniec walki o ten region. Z końcem jego panowania „chanat Abulchajrydów ustabilizował się jako czwórdzielne państwo z centrum w Balchu, Bucharze, Samarkandzie i Taszkencie ze stolicą przenoszącą się do centrum danego apanażu wraz z sukcesją kolejnego chana. Chanat utrzymywał swoją jedność, z sukcesją w ramach panującego klanu, ale rządy chana miały teraz charakter formalny, tytularny i po większej części nominalny, z realną władzą spoczywającą w ręku naczelników apanaży, stanowiących mikrokosmos chanatu”.
Za panowania Abulchajrydów na czele najwyższej administracji państwowej stał chan. Drugą pozycję w elicie władzy zajmował nakib, pierwszy doradca chana tak w sprawach polityki wewnętrznej, jak i zagranicznej. Zajmował się on także przygotowaniem wypraw wojennych, i wypełniał funkcje wysłannika. W państwie tym zachowano, podobnie jak u Timurydów, instytucję najwyższego wezyra – diwanbegi. Niezwykle interesującym stanowiskiem, zajmującym wysokie miejsce w hierarchii elit władzy był kökeltasz, bliski człowiek władcy odpowiedzialny za orientację w tym, jak do jego polityki ustosunkowana jest ludność. Ważną rolę odgrywali też atalikowie, zarządzający poszczególnymi regionami kraju do uzyskania pełnoletności przez poszczególnych Szibanidów, a także perwanachi, którzy dostarczali decyzje chana do osób odpowiedzialnych za ich wykonanie oraz esauł, zajmujący się stosunkami między chanem a innymi Szibanidami. Za bezpieczeństwo i porządek na dworze chana odpowiadał z kolei eshikagabashi, zaś dadho – poprzez przyjmowanie zażaleń i ustosunkowywanie się do nich – za przestrzeganie w państwie praworządności. Rozpowszechniona była godność emira, którą monarchowie bucharscy obdarowywali przywódców plemiennych oraz inne wpływowe osoby.
Wojna domowa i zwycięstwo Abdullaha-chana.
Aż do połowy XVI wieku sukcesja najstarszego Abulchajrydy przebiegała bez przeszkód i integralność systemu klanowych apanaży była respektowana. Jednakże wraz z tym jak kolejne „pokolenia dojrzewały i coraz większa ilość książąt ("sultans") domagała się udziału w zbiorowym dziedzictwie, apanaże musiały powiększać się albo przez aneksję terytoriów nie-szibanidzkich albo przez eliminację lub podporządkowanie klanów kuzynów”. Kiedy w roku 1550 Szah Budakidzi nie mogli dojść do porozumienia co do dziedziczenia w ramach swojego apanażu doszło do wojny domowej, ponieważ przywódca Dżanibekidów, Pir Muhammad (1556–1561), postanowił wykorzystać tę sytuację do zdobycia Buchary. Szah Budakida Muhammad-Jar wezwał jednak na pomoc chana Abdullatifa (1540–1552) i przywódcę Sujundżukidów Nauruza Ahmada (1552–1556), tak że w walkę zaangażowały się wszystkie cztery apanaże. Abdullatif wraz z Nauruzem Ahmadem zajęli Miankal, tym samym pozbawiając apanażu brata Pir Muhammada Iskandera (1561–1583). W ciągu następnych kilku lat Dżanibekidzi próbowali wykorzystać każdą okazję do odzyskania dawnej pozycji, przy czym najbardziej aktywny okazał się syn Iskandera Abdullah (1583–1598). Po śmierci Nauruza Ahmada w roku 1556 odzyskał on Miankal, następnie zaś wypędził synów Nauruza Ahmada z Samarkandy, by w maju 1557 roku zdobyć Bucharę, ostatecznie anektując apanaż Szah Budakidów. Buchara miała odtąd już pozostać stolicą chanatu. Był to pierwszy z czterech pierwotnych apanaży, który przestał istnieć. Jednocześnie Abdullahowi udało się doprowadzić do ustanowienia chanem jego wuja Pir Muhammada.
Następne ćwierćwiecze to właściwie jedna długa wojna domowa pomiędzy poszczególnymi odłamami dynastii co było spowodowane tym iż „klanowa solidarność zarówno pomiędzy jak i w ramach apanaży załamała się gdy pokoleniowa zmiana i wzrost liczby sułtanów w każdym apanażu doprowadziły do powstania niemożliwej do zaspokojenia presji na dostępne zasoby”. W ciągłych walkach wyłoniły się dwie główne siły konkurujące o przywództwo. Pierwszą był ród Iskandera wśród Dżanibekidów, w ramach którego odmiennie od innych zgodnie współdziałali ze sobą jego trzej synowie, wspomniany już Abdullah, Ibadullah i Abdel Kuddus oraz ich kuzyn Uzbek. Drugą Sujundżukidzi na czele których stał Baba Sultan, syn Nauruza Ahmada. Abdullah metodycznie zmierzał zarówno do zapewnienia Iskanderydom monopolu na władzę w ramach swojego apanażu jak i ostatecznie do zdominowania całego chanatu. Jego ociężały umysłowo ojciec był jedynie marionetką w jego rękach. W roku 1561 Abdullah ustanowił swojego ojca nominalnym chanem, wcześniej zmuszając do ustąpienia swojego wuja Pir Muhammada. W roku 1573 Abdullah zdobył Balch, a w 1574 Hisar, eliminując tym samym inne gałęzie swojego klanu z apanażu Dżanibekidów. Jednocześnie cały czas trwała walka z Babą Sultanem, która najczęściej przyjmowała formę wspierania przez każdą ze stron swojego kandydata do władzy nad Kuczkunczidami. W roku 1578 Abdullah zdobył Samarkandę i skazał na śmierć ostatniego panującego w niej Kuczkunczidę, Dżawanmarda Alego. W roku 1582 ten sam los spotkał Babę Sultana i Dżanibekidzi zostali jedynymi władcami chanatu.
Po śmierci swojego ojca w roku 1583 Abdullah przyjął tytuł chana. Energię uwolnionych od wewnątrz dynastycznych sporów Uzbeków skierował on teraz na zewnątrz. Jeszcze przed śmiercią swojego ojca w roku 1583 zajął Kotlinę Fergańskę. W roku 1584 zdobył na Timurydach Badachszan, zaś jego syn Abdel Mumin (1598) dwa lata później odparł mogolską próbę odbicia regionu. Uwaga Abdullaha skierowała się teraz na safawidzki Chorasan. W roku 1588 zdobył on Herat, zaś w roku 1589 także Meszhed, Niszapur i Sabzewar. Władza chanatu została uznana także w Kandaharze i Sistanie. Ważną rolę w tych walkach odgrywał Abdel Mumin, od roku 1582 dzierżący apanaż z ośrodkiem w Balchu, jednak stosunki pomiędzy nim a ojcem stały się napięte kiedy ten nie przekazał mu oczekiwanego przez niego Heratu, lecz oddał go we władanie emira Kul Baby Kökeltasza. Pomimo to pod koniec 1590 roku Abdullah zwołał kurułtaj na którym obwołano Abdel Mumina jego następcą. Inną konsekwencją wypraw na Chorasan był wzrost roli rodu należącego do innej niż Szibanidzi gałęzi Dżoczydów, Tukaj-Timurydów, którego pierwszy środkowoazjatycki przywódca, Jar Muhammad, otrzymał za żonę córkę Iskandera. Z tego związku przyszedł na świat Dżani Muhammad (1599–1603), którego trzej synowie, Din Muhammad, Baki Muhammad (1603–1606) i Wali Muhammad (1606–1612), brali udział w kampaniach w Chorasanie i z nadań Abdullaha oraz własnych zdobyczy utworzyli znaczący apanaż, obejmujący m.in. Kunduz, Ghohistan i Sistan. W latach 1593 i 1595/1596 Abdullah wyprawiał się na Chorezm i podbił Chanat Chiwy rządzony przez Arabszahidów.
Abdel Mumin i upadek Abulchajrydów.
Abdullah zmarł w lutym 1598 roku i tron objął Abdel Mumin. Natychmiast przystąpił on do czystki wśród dawnych emirów swojego ojca, z Kul Babą Kökeltaszem na czele, a także do likwidacji swoich krewnych, którzy w jego mniemaniu mogliby stanowić dla niego zagrożenie. W rezultacie już po czterech miesiącach został zamordowany przez spiskowców. Po śmierci Abdel Mumina, w wyniku wcześniejszych wojen domowych i jego własnych poczynań pozostało niewielu Abulchajrydów posiadających pozycję i doświadczenie odpowiednie do pretendowania do tronu. W tej sytuacji najpoważniejszy kandydatem wydawał się być chan Kazachów Tewekkel (1584–1598), który jeszcze za panowania Abdel Mumina zajął Taszkent. Także Chorezm został utracony, gdy wykorzystując zamęt po śmierci Abdullaha Arabszahidzi na powrót ustanowili swój chanat. Niechętni Kazachom emirowie szukali kandydata, który mógłby przeciwstawić się Tewekkelowi, i w rezultacie w Bucharze ogłoszono chanem wnuka Dżanibeka Pir Muhammada (1598–1599). W tym samym czasie w Chorasanie Tukaj-Timurydzi, których faktycznym przywódcą był Din Muhammad, obwołali chanem Dżani Muhammada. Din Muhammad wyruszył w kierunku Heratu, jednak pod miastem pojawiła się armia szacha Abbasa (1588–1629), który chciał wykorzystać śmierć Abdullaha do odbicia utraconych posiadłości. W bitwie z siłami Safawidów Tukaj-Timurydzi ponieśli klęskę, a Din Muhammad stracił życie. Osłabieni Tukaj-Timurydzi podporządkowali się teraz Pir Muhammadowi, pomagając mu w pokonaniu Tewekkela, który w międzyczasie zajął Samarkandę i przystąpił do oblegania Buchary. W bitwie pod miastem został jednak pokonany i zmarł jakiś czas później w wyniku odniesionej rany. W nagrodę za pomoc Pir Muhammad przyznał Samarkandę Baki Muhammadowi, ten zaś wykorzystał pierwszy poważniejszy bunt wśród emirów chana i wiosną 1599 roku pokonał go i zabił w bitwie pod Bag-i Szamal, kończąc tym samym panowanie Abulchajrydów.
Tukaj-Timurydzi.
Początki panowania.
Po zwycięstwie nad Abulchajrydami Tukaj Timurydzi zwołali kurułtaj i wybrali na chana Dżani Muhammada (stąd, od imienia ich pierwszego chana, rządzący w Bucharze Tukaj-Timurydzi nazywani są czasem Dżanidami. Ponieważ przybyli do Azji Środkowej z Astrachania, nazywa się też ich czasem Asztarchanidami, od tureckiej nazwy miasta), po czym przystąpili do podziału państwa na apanaże. W rezultacie Dżani Muhammad otrzymał Samarkandę, Baki Muhammad Bucharę, zaś Wali Muhammad Sagardż. Baki Muhammad był faktycznym przywódcą Tukaj-Timurydów, stojącym za swoim ojcem, który został chanem zgodnie z tradycją senioratu. Najpoważniejszym problemem z jakim musiał się zmierzyć była interwencja Safawidów w rejonie Balchu, która polegała na wspieraniu kolejnych pretendentów do tronu wywodzących się ze starej dynastii. W roku 1600 Wali Muhammad zdobył Balch i Baki Muhammad oddał mu miasto w jego władanie. Safawidzki atak przedsięwzięty jesienią 1602 roku zakończył się całkowita porażką. W Badachszanie książę Badi-az-Zaman Mirza starał się przywrócić władzę Timurydów, jednak Baki Muhammad pokonał go i zabił w marcu 1603 roku. Gdy w tym samym roku Dżani Muhammad zmarł kurułtaj wybrał Baki Muhammada chanem. Musiał się on teraz zmierzyć ze sprzymierzonymi z Kirgizami i Kazachami Sujundżukidami, na których czele stał wnuk Nauruza Ahmada Kildi Muhammad-chan. Wiosną 1604 roku jego chanat uznawał Taszkent, Turkiestan i Kotlina Fergańska. Baki Muhammad poprowadził swoją armię aż w rejon Szahruchijji, ale w obliczu oddziałów Kildi Muhammada jego wojska zawróciły i uciekły do Samarkandy. Kildi Muhammad okazał się jednak niezdolny do zajęcia miasta i zmarł wkrótce potem. W następnym roku Baki Muhammad dalej musiał walczyć z Sujundżikidami i zmarł podczas kampanii.
Chanem zgodnie z zasadą senioratu został teraz Wali Muhammad. Kazachowie pod przywództwem Iszim-chana (1598–1628) rozciągnęli swoją kontrolę z Taszkentu aż do prawego brzegu Syr-darii, jednak emirowie Wali Muhammada odnieśli nad nim poważne zwycięstwo prawdopodobnie w 1608 roku i odbili Taszkent. Niemniej przez następne pięć lat miasto miało przechodzić z rąk do rąk. Tymczasem wokół synów Din Muhammada, Imam Kuliego (1611–1642) i Nazr Muhammada (1642–1645) zaczęła się tworzyć odrębna frakcja. Nazr Muhammad, któremu Wali Muhammad nadał Balch, w roku 1607 pokonał dwóch szibanidzkich wygnańców, Dżahangira i Muhammada Salima, co „zakończyło wszelkie szibanidzkie próby odzyskania Czyngisydzkiego chanatu w Transoksanii i Balchu”. Zamiast go za to wynagrodzić, Wali Muhammad obawiając się jego rosnącego prestiżu odebrał Nazr Muhammadowi Balch, co jednak doprowadziło do wybuchu walk pomiędzy stronnictwami Walidów (popierających Wali Muhammada i jego syna Rustama) oraz Dinidów (zwolenników synów Din Muhammada). Wczesną wiosną 1611 roku, w obliczu utraty poparcia, Wali Muhammad poszukał schronienia u szacha Abbasa. Powrócił z Safawidzkimi posiłkami, jednak pomimo początkowych sukcesów zginął w bitwie pod Dżardżi w pobliżu Samarkandy we wrześniu 1611 roku.
Okres dwuwładzy.
Chanat został teraz podzielony pomiędzy braci – podczas gdy Imam Kuli panował w Bucharze, Nazr Muhammad rządził w Balchu i Badachszanie. Głównym problemem panowania Imama Kulego były stosunki z nomadami, przede wszystkim Kazachami, ale także Kirgizami, Kipczakami, Kałmukami (Ojratami) i Karakałpakami. Kazachowie wsparli go w jego walce z Wali Muhammadem, za co ten uznał ich władzę nad Taszkentem, Turkiestanem i Sagardżem. Szybko jednak ponownie wybuchły walki pomiędzy Kazachami a chanatem. Starcia z pozostałymi grupami koczowników były związane z ich migracjami z terenów Deszt-i Kipczak na zachód, jakie zachodziły w tym okresie. W tym samym czasie Nazr Muhammad musiał się zmagać z zagrożeniem ze strony Safawidów, którzy wspierali syna Wali Muhammada, Rustama. W latach 1611–1623 Rustam lub jego zwolennicy przeprowadzili siedem kampanii przeciwko Balchowi, w roku 1614 nawet oblegając miasto. W roku 1622 siły Tukaj-Timurydów zagroziły jednak Heratowi i Abbas zgodził się na przeniesienie Rustama z dala od Chorasanu. Wojna wybuchła jednak na nowo gdy w Iranie do władzy doszedł Safi I (1629–1642) i pozwolił Rustamowi powrócić nad granicę. Po stronie Tukaj-Timurydów główną rolę w walkach odgrywał syn Nazra Muhammada, Abdel Aziz (1645–1680), który nie wahał się atakować Chorasanu nawet wbrew woli ojca. Pomimo kolejnych starć nie doszło jednak do żadnej zasadniczej zmiany "satus quo" pomiędzy stronami. Prawdopodobnie chcąc wykorzystać kryzys sukcesyjny po śmierci Dżahangira (1605–1627) w roku 1627 Nazr Muhammad zezwolił Abdel Azizowi na zaatakowanie Kabulu, nie udało się jednak zdobyć miasta. W następnych latach stosunki z Mogołami miały układać się poprawnie.
W roku 1641 Imam Kuli, cierpiący na postępującą ślepotę, abdykował na rzecz swojego brata i udał się na pielgrzymkę do Mekki, by ostatnie lata swojego życia spędzić w Medynie. W Chanacie Chiwy, ogarniętym wojną sukcesyjną po śmierci chana Isfandijara (1623–1642), jedno ze stronnictw poprosiło Nazr Muhammada o interwencję. Ten wysłał swojego kuzyna, Sufi Sultana, który opanował Chiwę i Urgencz tylko po to by po trzech latach zrzucić nominalną zwierzchność Buchary. Rządy Nazr Muhammada spotkały się z silną opozycją emirów Buchary, do czego mogły się przyczynić jego próby reformy mającej zastąpić nadania pastwisk wypłatami gotówki ze skarbu. Ostatecznie emirom udało się przekonać ambitnego Abdel Aziza by ten wystąpił przeciwko ojcu. Abdel Aziz zmusił ojca do abdykacji i 27 kwietnia 1645 roku został ogłoszony chanem. Nazr Muhammad powrócił do Balchu, gdzie wkrótce musiał się zmierzyć z inwazją Wielkich Mogołów. Syn Szahdżahana (1628–1658) Aurangzeb (1658–1707) w latach 1646–1647 okupował Balch, podczas gdy Nazr Muhammad szukał schronienia w Iranie. Koszta okupacji i wojna podjazdowa jaką prowadzili Abdel Aziz i jego brat Subhan Kuli (1680–1702) zmusiły jednak Aurangzeba do wycofania się. Ostatnie lata panowania Nazr Muhammada w Balchu były naznaczone walką Subhan Kuliego z Abdel Azizem o kontrolę nad regionem. Ostatecznie Nazr Muhammad przekazał swoje dominium Subhan Kuliemu i wzorem brata udał się na pielgrzymkę, podczas której zmarł 19 lipca 1651 r.
Chanat ponownie miał dwóch władców, dwóch braci rezydujących jeden w Bucharze, a drugi w Balchu. Siły Buchary wycofały się z Chorezmu w momencie dojścia Abdel Aziza do władzy, zaś Chanat Chiwy uzyskał silnego władcę w osobie Abulghaziego (1644–1663). Abulghazi przeprowadził przynajmniej cztery duże wyprawy przeciwko Bucharze. Nie udało mu się zająć miasta, jednak wyczerpały one zasoby Abdel Aziza, który nie otrzymał żadnej pomocy od swojego brata. Syn Abulghaziego, Anusza Muhammad (1663–1685), kontynuował najazdy ojca i w roku 1681 udało mu się nawet przejściowo zająć Bucharę. Po tym wydarzeniu zrezygnowany Abdel Aziz abdykował na rzecz Subhan Kuliego i wzorem ojca i wuja udał się do Mekki. W roku 1685 Anusze udało się zdobyć Samarkandę, jednak wkrótce potem obalili go jego właśni emirowie, zmęczeni ciągłymi niekonkluzywnymi kampaniami przeciwko Tukaj Timurydom. Był to koniec najazdów Chiwy na Chanat Buchary. Najważniejszym procesem do którego doszło w trakcie ponad półwiecza rządów Abdel Aziza i Subhan Kuliego była wzrastająca niezależność poszczególnych grup Uzbeków. W rezultacie walk pomiędzy braćmi oraz ich niezdolności do zdobycia nowych terytoriów stawały się one coraz bardziej przywiązane do swoich miejsc osiedlenia. Terytoria nadane takim plemionom jak Kataghan, Ming, Juz i Kanikas stały się właściwie autonomicznymi państewkami. Z kolei Mangyci, skoncentrowani wokół Buchary, byli dominującą siłą w regionie. Tym samym, chociaż nominalnie uznawano zwierzchność chana, rzeczywista władza zaczęła spoczywać w rękach emirów, takich jak Mahmud Bij Kataghan, który rządził Badachszanem z Kunduzu, będąc założycielem lokalnej dynastii, Danijal Bij Mangyt, założyciel dynastii w Bucharze, oraz Uraz Bij Ming, założyciel dynastii w Majmanie.
Decentralizacja władzy i dominacja Mangytów.
Z początkiem XVIII wieku „przywódcy plemienni zyskali większą władzę i autonomię w stosunku do rządu centralnego podczas gdy ten ostatni, nie posiadając własnych sił zbrojnych (poza niewielką osobistą strażą chana) mógł tylko manewrować pomiędzy potężnymi wodzami, sprzymierzając się z jednym spośród nich przeciwko innym. Ale tego rodzaju sojusze nie były stabilne, co skutkowało generalną polityczną niestabilnością. Powiększała się ona przez spadek dochodów państwa w wyniku upadku międzynarodowego handlu karawanowego przez Azję Środkową, rozprzestrzenienie się zwolnień podatkowych dla wielkich właścicieli ziemskich oraz upadek autorytetu rządu centralnego w prowincjach”. Tej sytuacji starał się zaradzić Ubajdullah-chan II (1702–1711), który w roku 1708 próbował zgromadzić w skarbie dodatkowe środki poprzez reformę pieniężną polegającą na czterokrotnym obniżeniu zawartości srebra w nowych monetach, przy zachowaniu ich nominalnej wartości. Doprowadziło to jednak jedynie do zniechęcenia do niego kupców i rzemieślników, którzy byli jego potencjalnymi sprzymierzeńcami w walce z samowolą emirów. Ubajdullah ostatecznie został zamordowany przez spiskowców, zaś za panowania jego następcy Abul Fajz-chana (1711–1747) „rząd centralny stracił cały swój autorytet i kraj praktycznie rozpadł się na szereg plemiennych księstewek”. Balch ostatecznie oddzielił się od chanatu i był rządzony przez wodzów plemienia Ming, którzy zaprosili jako nominalnych chanów potomków Wali Muhammada. Kotlina Fergańska pozostawała poza kontrolą Buchary od końca XVII wieku i ostatecznie na jej terenie powstał Chanat Kokandzki, utworzony przez inny odłam Mingów. W roku 1722 Ibrahim Bij, wódz plemienia Keneges, wraz z kilkoma innymi przywódcami plemiennymi podniósł bunt w Samarkandzie i ogłosił chanem Radżab Sultana, kuzyna chana Chiwy Szir Ghaziego (1714–1727). Radżab Sultan wezwał na pomoc Kazachów, których dotknął wówczas najazd Kałmuków (Dżungarów) i uciekając przed nimi przekroczyli oni Syr-darię oraz „zaczęli pustoszyć Mawarannahr, niszcząc pola i sady oraz plądrując miasta i wioski. Osiadła ludność zaczęła uciekać z centralnych regionów chanatu, tak że zgodnie ze świadectwami współczesnych Samarkanda została całkowicie opuszczona, zaś w Bucharze zamieszkane pozostały tylko dwa kwartały miasta. [...] Do roku 1730 Kazachowie powrócili do Deszt-i Kipczak, ale rząd centralny w Bucharze został nieodwołalnie osłabiony i w latach 30. jego władza pozostała ograniczona do dystryktów w pobliżu stolicy”.
W samej Bucharze władza skupiła się teraz w rękach „opiekuna” ("atalik", por. "atabeg") chana, Muhammada Hakim Bija z plemienia Mangytów. Osłabiony chanat był łatwym łupem dla obcego najeźdźcy. W roku 1737 syn Nader Szaha (1736–1747), Reza Gholi Mirza, przekroczył Amu-darię i pokonał Abul Fajza, którego potem oblegał w Karszy. Reza Gholi został odwołany przez swojego ojca, jednak w roku 1740 Mawarannahr zaatakował sam Nader Szah. Abul Fajz poddał się bez walki i dzięki dyplomatycznym zdolnościom jego atalika Buchara została oszczędzona. Perska armia ściągnęła jednak kontrybucję w postaci zapasów żywności oraz wymusiła posiłki w postaci dziesięciu tysięcy jeźdźców pod wodzą syna Muhammada Hakima, Muhammada Rahima (1756–1758). Chanat stał się teraz zależny od Iranu, przy czym Nader Szah sprawował nad nim kontrolę poprzez Muhammada Hakima. Kiedy ten zmarł w roku 1743 i Buchara została splądrowana przez zbuntowane uzbeckie plemiona dotąd służący w perskiej armii Muhammad Rahim powrócił wraz ze swoimi oddziałami oraz dodatkowymi posiłkami z armii szacha, po czym stłumił plemienną rebelię i objął faktyczną władzę w chanacie na wzór swojego ojca. Kiedy Nader Szah zmarł w 1747 roku Muhammad Rahim zabił Abul Fajza i ustanowił marionetkowym chanem jego małoletniego syna, Abdel Mumina (1747 – ok. 1749). Ten jednak także został przez niego zamordowany, a kolejnym chanem został niejaki Ubajdullah (ok. 1748–1756), Czyngisyda prawdopodobnie wywodzący się z Chorezmu. W roku 1756 Muhammad Rahim sam ogłosił się chanem, uprzednio poślubiwszy córkę Abul Fajza. Następca Muhammada Rahima, jego wuj Muhammad Danijal Bij, miał powrócić do tradycji rządzenia w imieniu marionetkowych chanów z rodu Tukaj-Timurydów. Ostatni z nich, Abulghazi (1758–1785), został zdjęty z tronu przez syna Muhammada Danijala Szah Murada (1785–1801) w roku 1785. Faktyczne rządy Tukaj Timurydów w Chanacie Buchary zakończyły się jednak jeszcze z końcem pierwszej połowy XVIII wieku.
W funkcjonowaniu elity władzy w okresie tej dynastii nie zanotowano znaczących zmian. Cechą charakterystyczną bucharskiej administracji było przemieszanie zarządu państwowego z funkcjami służby dworskiej. Pierwszą pozycję po chanie w elicie władzy zaczął zajmować atalik – pierwszy minister, tzw. emir emirów. Od panowania Subhan Kuliego kierował on także sprawami wojskowymi i miał obowiązek dopilnowania odpowiedniego zaopatrzenia kraju w wodę. Diwanbegi, kolejna w hierarchii ważności osoba w państwie, sprawował funkcję ministra finansów, a w jego gestii leżała także polityka fiskalna. Perwanachi zajmował się sprawami dokumentów majątkowych i nadań, zaś kuszbegi był naczelnikiem kwatery głównej chana, z kolei topchibashi – naczelnikiem artylerii. Ważną pozycję na dworze zajmował osobisty sekretarz chana, który musiał być też specjalistą od panegiryków.
Mangyci.
Problem legitymizacji i walka z przeciwnikami wewnętrznymi.
Założyciel dynastii Mangytów, Muhammad Rahim, wywodził się z klanu Tuk-Mangyt i „wraz z nim, po raz pierwszy od czasów Czyngis-chana (1206–1227), członek plemienia nie należącego do Czyngisydów rządził w Transoksani”. To właśnie, dlatego że nie byli Czyngisydami Mangyci, na wzór Timurydów, początkowo rządzili w imieniu marionetkowych chanów. Z chwilą kiedy zdecydowali się objąć samodzielną władzę, musieli jednak poszukać jej nowej legitymacji. Muhammad Rahim ożenił się z kobietą z rodu Czyngisydów i twierdził, że ma wspólnego przodka z Czyngis-chanem. Szah Murad całkowicie odrzucił mongolską tradycję legitymizowania władzy, zastępując ją islamem. Używał jedynie tytułu emira i był członkiem tarikatu nakszbandijja, rządząc w znacznym stopniu dzięki jego poparciu. Był nazywany „bezgrzesznym emirem” ("Amir-i ma'sum") oraz „derwiszem na tronie”. „Jego jedyną legitymacją była jego pobożność jako osoby i jako władcy”. Jego rządy charakteryzowały się drobiazgowym przestrzeganiem szariatu, co wiązało się z zakazywaniem wszelkich niezgodnych z nim zwyczajów. Podejmowane przez niego wyprawy na Chorasan były oficjalnie przedstawiane jako dżihad przeciwko niewiernym, tj. szyitom. Syn Szah Murada i córki Abul Fajza, Emir Hajdar (1800–1826), odwoływał się do swojego pochodzenia od Czyngis-chana, jak i przypisywania sobie pochodzenia od Mahometa (tj. bycia sajjidem). Ponadto przyjął on tytuł „Amir al-Mu’minin”, tradycyjnie przysługujący kalifowi. „Późniejsi władcy Buchary (aż do rewolucji 1917 roku) zawsze umieszczali tytuł 'chan' po ich imieniu (co było jego zwyczajowym miejscem) i tytuł 'emir' jako poprzedzający imię. Stąd można Bucharę za rządów Mangytów, od czasów Emira Hajdara, nazywać zarówno 'chanatem' jak i 'emiratem'”.
Wyniesienie Rahima Muhammada na urząd chana było poprzedzone niemal nieprzerwanymi wojnami z kilkoma uzbeckimi plemionami, które odmówiły uznania nowego władcy, takimi jak Burkut w regionie środkowego Zarafszanu, Keneges w Shahrisabz i w szczególności Juz w Hisarze. Te rebelie trwały niemal do końca jego rządów. Kiedy jego następca, Muhammad Danijal, na początku swojego panowania obwołał chanem małoletniego syna swojej córki (i prawnuka Abul Fajza) Fazila Töre (1758) „większość uzbeckich plemion i prowincjonalnych władców odmówiła uznania nowego chana i zbuntowała się; rebelianci oblegali nawet Bucharę i zostali odparci z wielką trudnością”. Muhammad Danijal był zmuszony do zdjęcia z tronu swojego wnuka i osadzenia na nim chana z rodu Tukaj-Timurydów, wspomnianego już Abulghaziego. Emir Hajdar musiał walczyć z rebelią Chitajów i Kipczaków w dolinie Zarafszanu, trwającą od roku 1821 do 1825. Plemienna arystokracja została ostatecznie zniszczona dopiero za panowania Nasrullaha (1827–1860), który rozpoczął swoje rządy od egzekucji setek prawdziwych i wyimaginowanych oponentów, zyskując przydomek „emira rzeźnika” ("emir-i kassab"). W walce z plemienną arystokracją nie wahał się on zabijać nawet członków własnego klanu. To także on rozpoczął politykę mianowania namiestników prowincji spośród osób niskiego pochodzenia i ustanowił stałą armię, w większości pieszą, rekrutowaną z ludności osiadłej i częściowo wyposażoną w broń palną oraz artylerię. To m.in. dzięki niej udało mu się w roku 1856 pokonać najpoważniejszych plemiennych przeciwników Mangytów, Keneges z Shahrisabzu. W rezultacie „Chanat Buchary stał się despotyczną monarchią, rządzoną poprzez rozbudowany aparat biurokratyczny. Osoby niskiego lub przynajmniej nie-Uzbeckiego pochodzenia (byli perscy niewolnicy, Turkmeni, etc.), związani z władcą więzami osobistej lojalności, zajmowali kluczowe stanowiska w tej biurokracji”.
Wzmocnienie rządu centralnego.
„Charakterystyczną cechą rządów Mangytów był nagły upadek znaczenia wodzów plemiennych Uzbeków, wraz z paralelnym wzmocnieniem rządu centralnego w Bucharze. Mangyci mogli to osiągnąć dzięki poparciu, które otrzymali od ludności miast oraz stworzeniu niewielkiej stałej armii”. Ten proces był częścią zjawiska mającego miejsce także w dwóch pozostałych chanatach Azji Środkowej. Wcześniejszy polityczny i ekonomiczny kryzys regionu może być przypisany głównie upadkowi międzynarodowego handlu karawanowego oraz rosnącej izolacji Azji Środkowej od głównych szlaków handlowej i kulturalnej wymiany. Z kolei ekonomiczne i polityczne odrodzenie może być przypisane wzrostowi handlu z Rosją, który przyczynił się do odrodzenia miast i powstania nowych ośrodków, zaś ludność miejska ze swojej natury potrzebowała politycznej stabilności. Jednocześnie wśród koczowników rosła tendencja do osiedlania się, szczególnie wśród Uzbeków, których arystokracja uzyskała znaczącą własność ziemską i chciała ją rozwinąć w główne źródło swojego dochodu, zbliżając się tym samym do ludności miejskiej. Te dwa równoległe procesy stały u źródeł tendencji centralizacyjnych w państwach Azji Środkowej.
W okresie panowania dynastii Mangytów wzrastała rola monarchy w elicie władzy państwa bucharskiego. Stało się ono monarchią absolutną, a władca otoczony był kultem. Przez urzędników określany był jako „Najwyższa Światłość”, „Najświatlejszy Emir” czy po prostu „Słońce”. W czasie panowania dynastii mangyckiej wzrosła rola kuszbegiego, który stał się najważniejszą po emirze osobą w elicie władzy, a jako najwyższy wezyr spełniał funkcje premiera. To zatem jemu podporządkowane były wszelkie instytucje administracyjne i przynależała władza wykonawcza, jak również zarządzanie okręgiem stolicy. Kuszbegi, mieszkając cały czas w pałacu emira, był także jego doradcą, na przykład z jego rekomendacji władca wyznaczał zarządzających poszczególnymi jednostkami terytorialnymi. Ciągłe przebywanie z emirem miało zapewniać także kontrolę władcy nad jego działaniami. Administracja bucharska formalnie kierowana była przez radę państwa z emirem na czele oraz przez diwany (ministerstwa). Rada państwa, zwana też radą stanu, była zwoływana przez władcę w celu dyskutowania o najważniejszych kwestiach politycznych. Niemniej jej uprawnienia kontrolne wobec monarchy były faktycznie martwe, a władca nie był w tym organie pierwszym wśród równych, ale forsował swoją opinię – stąd rola rady sprowadzała się w pewnym uproszczeniu do funkcji doradczych. Do najbardziej znaczących ministerstw zaliczyć należy diwan finansów, kierowany przez diwanbegiego, który poza skarbem emira oraz polityką fiskalną zajmował się także kancelarią władcy. Ważną pozycję związaną z zadaniami służby bezpieczeństwa wypełniał kökeltasz, zaś wojskami kierował topchiloshkar. W samym pałacu emira pracowało trzystu różnych urzędników, lecz – co warto zauważyć – zakres obowiązków dla poszczególnych stanowisk zmieniał się. Urzędnikom – w zależności od typu zadań administracyjnych – przyznawano tytuły (rangi, stanowiska) cywilne, wojskowe bądź religijne. W schyłkowym okresie istnienia emiratu istniało trzynaście rang w administracji cywilnej (kuszbegi, diwanbegi, parwanachi, inok, dodho, biy, ishikagaboshi, toksaba, mirahur, karaulbegi, djevachi, mirzoboshi, chehraokasi), pięć – w wojsku (lashkarboshi, sarkadra, yuzboshi, chehraokasi, dahboshi), trzy – wśród urzędników religijnych (sadr, sudur i urok). Niezwykle istotny jest fakt, że praktyka polityczna Buchary była skonstruowana w ten sposób, że bracia oraz potomkowie danego urzędnika otrzymywali tytuł begidjon i stawali się kandydatami do stanowisk w państwie. Stanowiska polityczne były zajmowane tak przez ludność uzbecką (urug-dar), jak i tadżycką (shakird-pishya). Pilnowano, by w etnicznym aspekcie władzy panowała równowaga – zwykle drugą pozycję w elicie władzy (stanowisko kuszbegiego) zajmowała osoba pochodzenia irańskiego. Niekiedy władcy w znacznie większym stopniu ufali takim osobom – na przykład Nasrullah na wiele stanowisk najwyższego szczebla, włącznie z kuszbegim, powoływał potomków niewolników perskich. Ważną rolę w elicie odgrywali także hodżowie (potomkowie najbliższych współpracowników Mahometa, pierwszych kalifów bądź Arabów, którzy zawojowali Mawerranahr), a szczególnie saydowie (potomkowie Mahometa). Hodżowie dzieli się na dwie warstwy: "hoji sayd-ata" oraz "hoji juy-bari," przy czym ci pierwsi mieli wyższą pozycję, a zawdzięczali ją znajomości własnej genealogii. Na dworze bucharskim w każdy piątek organizowano spotkanie z elitą duchowieństwa (hodżami z grupy sayd-ata), na którym władca wysłuchiwał ich rad odnośnie do podejmowanych decyzji w aspekcie ich zgodności z prawem koranicznym. Do elity władzy związanej z islamem należeli poza nimi: "sheyh-ul’-islam" oraz "hoja kalyan". Pierwszy pełnił funkcję najważniejszego duchownego doradcy emira, a także przewodził ulemom. W przypadku tego drugiego zwracano uwagę, że był on jedynym urzędnikiem, którego w dużej części w relacjach z emirem nie obowiązywał protokół. Od panowania Shohmurada można mówić o charakterze religijnym całej administracji państwowej. W okresie protektoratu Rosji nad Emiratem Bucharskim (od 1868 roku) funkcjonowanie elity władzy w sposób zasadniczy nie zmieniło się. Należy bowiem pamiętać, że carat – poza nakazaniem zniesienia niewolnictwa – nie ingerował w sprawy jego polityki wewnętrznej.
Nieudane próby ekspansji i protektorat rosyjski.
Pomimo niemal ciągłych wojen z sąsiadami i pewnych militarnych sukcesów Mangytom nie udało się poszerzyć terytorium chanatu, ani nawet utrzymać go w całości. Szah Murad w roku 1788 lub 1789 zdobył Merw i przesiedlił większość jego ludności do Buchary, jednocześnie jednak utracił tereny na południe od Amu-darii na rzecz Timur Szaha (1772–1793). Niedługo po ogłoszeniu się chanem Chiwy w roku 1804 Eltüzer (1804–1806) zaatakował Bucharę, jednak ta wojna zakończyła się dla niego tragicznie, ponieważ w 1806 roku zginął w bitwie z siłami Buchary nad brzegiem Amu-darii. Niemniej wykorzystując walkę Emira Hajdara z plemiennymi rebeliami w latach 1821–1824 Chiwijczycy regularnie pustoszyli terytorium Buchary wzdłuż biegu Amu-darii i w roku 1822 zajęli Merw. Emirowi Hajdarowi udało się jednak w roku 1817 odbić terytoria na południe od Amu-darii. W roku 1842 Nasrullah pobił Chanat Kokandu i nawet zdobył jego stolicę, jednak szybko musiał się wycofać w obliczu powszechnego powstania. Za jego panowania w latach 1849–1850 ostatecznie utracono tereny na południe od Amu-darii na rzecz Afganistanu. Buchara walczyła także z Kokandem o zwierzchnictwo nad miastem Ura-Tiube, przez większość czasu pozostawało ono jednak pod zwierzchnictwem Kokandu lub samodzielne.
Emir Muzaffar (1860–1885) próbował osadzić na tronie Kokandu swojego kandydata, Chudajara (1844–1858, 1862–1863, 1865–1875). Kiedy jednak w roku 1865 przedsięwziął kolejną wyprawę na tereny Kokandu w celu wsparcia Chudajara na jego terenie znajdowały się już wojska rosyjskie. Rosjanie zajęli Taszkent, zaś Muzaffar zażądał ich wycofania się z miasta. Rosjanie jednak nie zamierzali spełnić jego żądania i w napiętej sytuacji szybko wybuchły walki pomiędzy obiema armiami znajdującymi się na terenie chanatu Kokandu. W latach 1866–1868 siły Buchary zostały pokonane w trzech bitwach, pomimo tego że ogłoszono dżihad przeciwko Rosjanom. Zgodnie z traktatem pokojowym podpisanym 30 czerwca 1868 roku chanat utracił Samarkandę wraz z przyległym do niej regionem, zgodził się zapłacić reperacje wojenne i otworzyć kraj dla rosyjskich kupców. Formalnie Buchara była traktowana jak równorzędny partner, jednak w rzeczywistości stała się rosyjskim protektoratem i chan miał być związany w wielu swoich decyzjach, szczególnie dotyczących stosunków zagranicznych, jednak także niektórych spraw wewnętrznych, takich jak np. budowa linii telegraficznych lub kolejowych. W większości spraw wewnętrznych ostatni władcy Buchary mieli jednak zachować autonomię i „byli niemal jednogłośnie charakteryzowani przez rodzimych historiografów i obcych podróżników jako okrutni despoci i wyzyskiwacze. Tak więc Abdulahad-chan nigdy nie spełnił swojej obietnicy humanizacji systemu prawnego i nałożył na chłopów podatki ośmiokrotnie wyższe niż w rosyjskim Turkiestanie. Alim-chan, który spędził cztery lata w korpusie kadetów w Petersburgu i ogłosił walkę z korupcją oraz modernizację systemu edukacyjnego zgodnie z poglądami Dżadidów [...] faktycznie co do zasady prowadził politykę ultra-konserwatywną”.
Z rosyjską pomocą do Buchary przyłączono górskie tereny w górnym biegu Zarafszanu (1870) i księstwa zachodniego Pamiru (1895), co miało stanowić rekompensatę za utratę Samarkandy. Zarówno Abdulahad (1885–1910) jak i Muhammad Alim (1910–1920) utrzymywali bliskie stosunki z rosyjskim dworem i otrzymali rosyjskie honorowe stopnie wojskowe oraz ordery wysokiej rangi, przy czym często odwiedzali oni Rosję i zwykli spędzać lato w swojej willi na Krymie. Muhammad Alim starał się zwalczyć opozycję, jednak jego wysiłki w tym zakresie spełzły na niczym. Wraz z połączeniem się organizacji Młodych Bucharczyków z Komunistyczną Partią Buchary i dzięki pomocy bolszewików, którzy zdobyli władzę w Turkiestanie w roku 1917, w roku 1920 Alim-chan został obalony. 6 października tego roku chanat został formalnie zniesiony a na jego terenie proklamowano Bucharską Ludową Republikę Radziecką.

</doc>
<doc id="970524" url="https://pl.wikipedia.org/wiki?curid=970524" title="Cisy (powiat bytowski)">
Cisy (powiat bytowski)

Cisy – osada w Polsce położona w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970527" url="https://pl.wikipedia.org/wiki?curid=970527" title="Maria Sawicka">
Maria Sawicka

Maria Elżbieta Sawicka (ur. 8 lipca 1923 w miejscowości Orzeł koło Kalisza, zm. 16 września 2011 w Łodzi) – polska działaczka społeczna, adwokat.
Córka Lucjana Sawickiego i Kazimiery zd. Krysiak, siostra Andrzeja (ur. 1928) i Barbary (ur. 1922), którzy oboje brali udział w powstaniu warszawskim, a po wojnie zostali lekarzami. Według niepotwierdzonych źródłowo informacji Maria Sawicka również miała brać udział w powstaniu warszawskim. W roku 1948 ukończyła studia prawnicze na Uniwersytecie Łódzkim. Do 1975 pracowała jako adwokat. 
W 1981 założyła i przez ponad 30 lat prowadziła „Telefon Zaufania dla Kobiet z Ciążą Problemową i Spraw Rodzinnych” przy Wydziale Duszpasterskim Rodzin Kurii Metropolitalnej Łódzkiej. Współzałożycielka Funduszu Ochrony Macierzyństwa i Domu Samotnej Matki, należącego do Centrum Służby Rodzinie w Łodzi. Przez wiele lat reprezentowała ludzi najbiedniejszych podczas procesów sądowych.
Przewodnicząca Rady do spraw Rodziny przy Wojewodzie Łódzkim.
W 2017 jej imieniem została nazwana jedna z ulic w Ogrodzieńcu.

</doc>
<doc id="970528" url="https://pl.wikipedia.org/wiki?curid=970528" title="Gołębsko">
Gołębsko

Gołębsko (dawniej: niem. "Wernershof") – osada w Polsce położona na skraju Wysoczyzny Polanowskiej, w województwie pomorskim, w powiecie bytowskim, w gminie Miastko.
Osada powstała na gruntach folwarku Wernershof.
W latach 1975–1998 miejscowość administracyjnie należała do województwa słupskiego.

</doc>
<doc id="970529" url="https://pl.wikipedia.org/wiki?curid=970529" title="Gomole">
Gomole

Gomole – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970530" url="https://pl.wikipedia.org/wiki?curid=970530" title="Grądzień">
Grądzień

Grądzień (kaszb. "Grądzéń", niem. "Gründen") – osada w Polsce, w województwie pomorskim, w powiecie bytowskim, w gminie Miastko.
Miejscowość położona na Pojezierzu Bytowskim.
W latach 1975–1998 miejscowość administracyjnie należała do województwa słupskiego.

</doc>
<doc id="970533" url="https://pl.wikipedia.org/wiki?curid=970533" title="Jeżewsko">
Jeżewsko

Jeżewsko (dawniej: niem. "Gesifzig") – osada w Polsce położona na Wysoczyźnie Polanowskiej, w województwie pomorskim, w powiecie bytowskim, w gminie Miastko.
Osada pofolwarczna - stanowi kilka zabudowań nad rzeką Studnicą, położonych na północny wschód od Świerzenka.
W latach 1975–1998 miejscowość administracyjnie należała do województwa słupskiego.

</doc>
<doc id="970534" url="https://pl.wikipedia.org/wiki?curid=970534" title="Organizacja Harcerska Związku Młodzieży Polskiej">
Organizacja Harcerska Związku Młodzieży Polskiej

Organizacja Harcerska Związku Młodzieży Polskiej, OH ZMP – organizacja „pseudoharcerska”, działająca w latach 1950–1956 po bezprawnej likwidacji, przez władze komunistyczne w 1949, struktur Związku Harcerstwa Polskiego. Wzorowana była na Organizacji Pionierskiej im. Włodzimierza Lenina, działającej w ZSRR. Działała w ramach Związku Młodzieży Polskiej. Przekształcona (deklaratywnie) w 1956 w Organizację Harcerską Polski Ludowej.
Upadek idei OH ZMP.
Czynnikiem początkującym głębokie przemiany w krajach bloku radzieckiego była śmierć Stalina 5 marca 1953. Już jesienią 1954 rozpoczęła się krytyka OH ZMP. Zwrócono uwagę na panującą na zajęciach „harcerskich” nudę, naśladowanie pracy dorosłych, szkolne metody pracy i nadmiar elementów rozumowych. Za przyczynę tego uznano niewystarczającą znajomość psychiki dziecięcej przez przewodników drużyn oraz ich nieumiejętność dostosowania zajęć do zainteresowań i potrzeb dzieci w różnym wieku.
Na przełomie 1954/1955 pierwsze echa dyskusji zaczęły docierać na łamy prasy. Pojawiało się coraz więcej propozycji uatrakcyjnienia zbiórek harcerskich oraz zastanawiano się nad przywróceniem sprawności. W lutym 1955 ukazał się artykuł Wiktorii Dewitzowej, redaktora naczelnego "Świata Młodych", w piśmie "Nowe Drogi", zawierający wnikliwą analizę przyczyn kryzysu pracy wychowawczej OH oraz postulat sięgnięcia do sprawdzonych, odpowiadających psychice dzieci metod pedagogicznych.
Na posiedzeniu sekretariatu ZG ZMP 10 maja 1955 przewodnicząca ZMP Helena Jaworska opowiedziała się za możliwością zasięgania przez instruktorów do metod wychowawczych wypróbowanych w dawnym harcerstwie, podkreślając jednak, że "nie są dla nas do przyjęcia żadne skautowe tradycje". Stwierdziła też, iż "trzeba treść od metod oderwać". W Sopocie 6–11 lipca obradowała grupa działaczy PZPR, ZMP i oświatowych w celu omówienia koniecznych zmian w pracy OH. Wypracowano obszerny artykuł "Jak poprawić pracę harcerstwa" opublikowany pod koniec sierpnia w prasie. W środowisku ZMP nazwano go potocznie "artykułem siedmiu proroków". Jeszcze jesienią tego roku przystąpiono do opracowywania nowego prawa i przyrzeczenia.
W styczniu 1956 przyjęto "Zasady działalności Organizacji Harcerskiej", które kodyfikowały dotychczasowe podstawy organizacyjne harcerstwa. Dokument w szerokim zakresie zmieniał charakter OH – ustanowiono okres próbny przed złożeniem przyrzeczenia, zapowiedziano wprowadzenie sprawności i wydrukowanie książeczek harcerskich, zniesiono obowiązek codziennego noszenia chusty, przemianowano "przewodniczącego rady drużyny" na drużynowego, a 29 stycznia 1956 przyjęto nowe treści przyrzeczenia i prawa Harcerskiego. W związku z tym wydarzeniem organizowano uroczyste zbiórki drużyn, na których harcerze odnawiali swoje Przyrzeczenia.
Za umowny koniec OH ZMP przyjmuje się 3 maja 1956, gdy Prezydium ZG ZMP przyjmuje propozycję struktury wyodrębnionej Organizacji Harcerskiej Polski Ludowej. W praktyce, przekształcenie OH ZMP w OHPL objęło głównie struktury, zaś znaczna część jednostek organizacyjnych funkcjonowała bez świadomości tego „przekształcenia” aż do swego rozpadu, lub włączenia (w grudniu 1956) do Związku Harcerstwa Polskiego.

</doc>
<doc id="970535" url="https://pl.wikipedia.org/wiki?curid=970535" title="Kawczyn (województwo pomorskie)">
Kawczyn (województwo pomorskie)

Kawczyn (też: "Kawcze-Młyn"; kaszb. "Kôwczé-Młin") – osada w Polsce położona na Wysoczyźnie Polanowskiej, w województwie pomorskim, w powiecie bytowskim, w gminie Miastko.
Miejscowość położona nad rzeką Studnicą, wchodzi w skład sołectwa Kawcze, gminy Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970538" url="https://pl.wikipedia.org/wiki?curid=970538" title="Klewno">
Klewno

2 miejscowości w Polsce:

</doc>
<doc id="970544" url="https://pl.wikipedia.org/wiki?curid=970544" title="Chanat Kazachski">
Chanat Kazachski

Chanat Kazachski (kaz. قازاق حاندىعى, Қазақ хандығы; "Qazaq Chandyğy") – państwo kazachskie istniejące w latach 1465–1847; chanat. 
W wyniku powstania z lat 1456–1465 Kazachowie wyzwolili się spod władzy Chanatu Uzbeckiego, tworząc tym samym własne państwo, pierwotnie na terenach na południe od jeziora Bałchasz. .
W chanatach kazachskich wyższą pozycję społeczną zajmowali członkowie tzw. białej kości ("aq süjek"), niższą – koczownicy tzw. czarnej kości ("qara süjek"). Podstawę białej kości stanowił stan "töre", a do czarnej kości należeli wolni koczownicy. Stan "töre" tworzyli potomkowie Czyngis-chana, którzy ze względu na pochodzenie nosili tytuł sułtanów. Byli oni wyłączeni ze struktury plemiennej w chanatach, zajmując miejsce ponad nią. Sułtani nie zajmowali się działalnością produkcyjną i byli zwolnieni z płacenia podatków. Wnosili jednak swoistą „daninę krwi” – ich obowiązki związane były z obroną chanatów przed wrogami i udziałem w podbojach sąsiednich terytoriów. 
Uprzywilejowana pozycja sułtanów miała wpływ na wydzielenie się osobnego stanu "tolengutów". Jego członkowie byli zależni od Czyngisydów, ale ich służba była dobrowolna. Oddając się pod opiekę sułtana, wchodząc z nim w układ patronalno-klientalny, "tolengut" zrywał kontakty ze swoim rodem. "Tolenguci" tworzyli stan znaczący liczebnie, gdyż wokół każdego sułtana tworzyła się ich wspólnota. 
Do elity Kazachów czarnej kości należeli "bijowie". "Bijem" ("bi") mógł zostać koczownik czarnej kości, znający normy prawa zwyczajowego, zwanego "ädatem", posiadający umiejętności przemawiania, a także cieszący się autorytetem. "Bijowie" nie byli wybierani w sposób sformalizowany, ani zatwierdzani przez władzę państwową. Nie dziedziczyli także tej funkcji, chociaż znane są przypadki istnienia w stepie kazaskim całych dynastii "bijów". 
Każdy koczownik mógł uzyskać miano "batyra", czyli bohatera. Godność tę otrzymywano za talent i dokonania w okresie wojen. Nie była ona przypisana wyłącznie dla nomadów czarnej kości. Godnością "batyra" szczycili się także niektórzy sułtanowie i chanowie. Tytuł ten nie był dziedziczny, choć zdarzały się sytuacje, gdy potomkowie osób go noszących także zostawali "batyrami". 
W strukturze społeczeństwa kazachskiego z islamem wiązała się geneza stanu hodżów (kaz. "qoža"), którzy byli potomkami najbliższych współpracowników Mahometa, pierwszych kalifów bądź też Arabów, którzy zawojowali Mawerannahr.
W okresie znaczącej dominacji stanu "töre" w strukturze społecznej chanatów, sułtani mieli prawo udziału w pracach "mäslichatu", nazywanego też w tradycji Czyngisydów "kurułtajem". Sułtani, będący na ogół najbliższymi krewnymi chana, byli wyznaczani przezeń na władców nadziałów w państwie: poszerzonych ułusów oraz ułusów. W chanacie funkcjonowały 3–4 poszerzone ułusy, liczące 50–60 tysięcy rodzin. Każdy z nich dzielił się na ułusy, do których wchodziło po około 10 tysięcy rodzin. Dopiero na najniższym poziomie administracyjnym władza należała do zwykłych koczowników. Sułtani, nad którymi władzę miał jedynie chan, wypełniali zadania dyplomatyczne oraz dowodzili wojskami swego ułusu w czasie wojny. System ułusowy, wywodząc się z tradycji mongolskiej, miał w większym stopniu charakter terytorialny niż społeczny, stąd często nadziały te nie pokrywały się z podziałami socjopolitycznymi koczowników. 
Wraz z panowaniem chana Esıma Šyğajŭlego zlikwidowano typowo czyngisidzki system ułusowy i instytucjonalizacji uległy federacje plemion: Starszy Żuz, Średni Żuz oraz Młodszy Żuz. Elita zwykłych koczowników (tzw. czarnej kości) uczestniczyła w pracach naczelnego organu ("mäslichatu") oraz kierowała wspólnotami społecznymi. Jej rola znacząco wzrosła w pierwszej połowie XVII wieku, kiedy to chan Esım Šyğajŭly zreformował system sprawowania władzy. Reformy te określane są w literaturze mianem „rewolucji bijów”. Doprowadziły one do utraty dominującej pozycji Czyngisidów w systemie władzy.
Tendencje separatystyczne nie sprzyjały sile państwa Kazachów. Brak jedności politycznej skutkował, szczególnie w XVIII wieku, funkcjonowaniem wielu chanatów kazachskich. Ich byt polityczny został następnie zakończony w pierwszej połowie XIX wieku drugą fazą kolonizacji rosyjskiej, kiedy zdecydowano się na likwidację lennej zależności chanów i wprowadzenie systemu bezpośredniego administrowania obszarami Kazachstanu. Najdłużej zarządzanym przez chanów państwem kazachskim była, podległa administracyjnie władzom rosyjskim w Orenburgu, Orda Bukejska. Uległa ona likwidacji dopiero w 1845 roku, po śmierci chana Žängıra Bökejŭlego. W historiografii kazachskiej koniec istnienia chanatów wiąże się z upadkiem powstania antyrosyjskiego kierowanego przez koronowanego na chana Kenesarego Qasymŭlego (1847).
Chanowie.
Tytuł chana nie był dziedziczny – władca wybierany był z grona sułtanów. Jego władza była jednak wyraźnie ograniczona przez pozostałych Czyngisidów (stan sułtanów), a od panowania Esıma Šyğajŭlego – także arystokrację zwykłych koczowników. Chanowie kazachscy odpowiadali za bezpieczeństwo państwa, jego ochronę przed wrogami zewnętrznymi. Byli najwyższymi dowódcami armii, mieli prawo wypowiadania wojny oraz zawierania pokoju. Określali także politykę zagraniczną, mianowali i przyjmowali posłów oraz zawierali umowy międzynarodowe. Od XVII wieku polityka zagraniczna i militarna przestały należeć wyłącznie do kompetencji chanów, a podjęcie decyzji w tym obszarze było możliwe za zgodą "mäslichatu".
Od XVI wieku zdarzały się również przypadki, że w najwyższej wspólnocie Kazachów władzę sprawowali odrębni chanowie. Wówczas, za wyłączeniem okresu podbojów Dżungarii (druga połowa XVII wieku), jeden z nich stawał się swego rodzaju seniorem, władając pośrednio całym chanatem. Był on wybierany nie wedle zwykłego schematu, lecz ogłaszany przez elity na zasadzie konsensu, przy czym albo decydowały tu zasady merytokracji, albo okres zasiadania na tronie. Od śmierci chana Kaipa Datkaŭlego instytucja starszego (głównego) chana zanikła.
Od XVIII wieku władcy carskiej Rosji zaczęli wywierać wpływ na wybór nowych chanów w celu kontroli koczowniczych sąsiadów oraz uczynienia ekspansji imperium skuteczniejszą. W 1792 roku został wydany dekret cesarski regulujący proces inauguracji chana w Młodszym Żuzie – nakazywał on m.in. zebranie się kazachskiej arystokracji na polach Orenburga, nakazywał odczytanie przez następcę tronu przysięgi dostarczonej ze stolicy po rosyjsku oraz tatarsku, a następnie ucałowanie i położenie sobie na głowie Koranu. Według zapisu nagradzano go lisią czapą, szablą, sobolowym płaszczem oraz dyplomem potwierdzającym otrzymany tytuł, który podobnie jak Koran miał ucałować i położyć na głowie.
Zwierzchni (główni, starsi) chanowie:
Późniejsi bardziej znani chanowie:

</doc>
<doc id="970547" url="https://pl.wikipedia.org/wiki?curid=970547" title="Klewno (województwo pomorskie)">
Klewno (województwo pomorskie)

Klewno (kaszb. "Klewno") – osada leśna w Polsce położona na skraju Pojezierza Bytowskiego, w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970548" url="https://pl.wikipedia.org/wiki?curid=970548" title="Play By e-Mail">
Play By e-Mail



</doc>
<doc id="970549" url="https://pl.wikipedia.org/wiki?curid=970549" title="PBEM">
PBEM



</doc>
<doc id="970550" url="https://pl.wikipedia.org/wiki?curid=970550" title="Lipczyno">
Lipczyno

Lipczyno – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko, 
Miejscowość położona nad jeziorem Lipczyńskim.
W latach 1975–1998 miejscowość administracyjnie należała do województwa słupskiego.

</doc>
<doc id="970551" url="https://pl.wikipedia.org/wiki?curid=970551" title="Łaziska (województwo pomorskie)">
Łaziska (województwo pomorskie)

Łaziska – osada w Polsce położona w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970552" url="https://pl.wikipedia.org/wiki?curid=970552" title="Chanat Uzbecki">
Chanat Uzbecki

Chanat Uzbecki – luźna federacja plemion uzbeckich, utworzona w wyniku rozpadu Białej Ordy na początku XV wieku. W 1428 chanem został obrany Abu-al-Chajr, któremu udało się wzmocnić konfederację plemion uzbeckich politycznie i wojskowo.
W połowie XV wieku chanat rozpadł się w wyniku rebelii Kazachów i powstania Chanatu Kazachskiego. Pod koniec XV wieku Muhammad Szejbani zebrał rozproszone plemiona uzbeckie i poprowadził je na podbój osłabionego Imperium Timurydów. Na jego gruzach Uzbecy założyli nowe państwo – Chanat Buchary.

</doc>
<doc id="970553" url="https://pl.wikipedia.org/wiki?curid=970553" title="Łąkoć">
Łąkoć

2 miejscowości w Polsce:

</doc>
<doc id="970554" url="https://pl.wikipedia.org/wiki?curid=970554" title="Karma (album Kamelot)">
Karma (album Kamelot)

Karma – piąty album studyjny amerykańskiego zespołu powermetalowego Kamelot, wydany w 2001 roku przez wytwórnię Sanctuary Records.
Trylogia "Elizabeth" (utwory 10-12) jest oparta na historii i śpiewana z perspektywy Elżbiety Batory, księżnej węgierskiej, znanej jako "Krwawa Hrabina z Čachtic" ze względu na zwyczaj kąpania się we krwi dziewic i jej sług.

</doc>
<doc id="970556" url="https://pl.wikipedia.org/wiki?curid=970556" title="Łąkoć (województwo pomorskie)">
Łąkoć (województwo pomorskie)

Łąkoć (Flisów) – osada w Polsce położona w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.
Osad położona na zachodniej rubieży województwa pomorskiego, przy granicy z zachodniopomorskim

</doc>
<doc id="970558" url="https://pl.wikipedia.org/wiki?curid=970558" title="Łosośniki">
Łosośniki

2 miejscowości w Polsce:

</doc>
<doc id="970559" url="https://pl.wikipedia.org/wiki?curid=970559" title="Alfonso Ugarte de Chiclín Trujillo">
Alfonso Ugarte de Chiclín Trujillo

Club Alfonso Ugarte de Chiclín - peruwiański klub piłkarski z siedzibą w mieście Trujillo, stolicy regionu La Libertad.
Historia.
Klub założony został 1 sierpnia 1917 roku i gra obecnie w lidze regionalnej. Obecny stadion klubu Estadio Mansiche oddano do użytku 12 października 1946 roku. W roku 1967 po wygraniu Copa Perú Alfonso Ugarte de Chiclín zadebiutował w pierwszej lidze (Primera división peruana), w której zajął jednak ostatnie miejsce i spadł z powrotem do rozgrywek regionalnych.

</doc>
<doc id="970562" url="https://pl.wikipedia.org/wiki?curid=970562" title="Łosośniki (województwo pomorskie)">
Łosośniki (województwo pomorskie)

Łosośniki (niem. "Lauterbach") – osada leśna w Polsce położona w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970565" url="https://pl.wikipedia.org/wiki?curid=970565" title="Aria (komiks)">
Aria (komiks)

Aria – belgijska seria komiksowa z gatunku fantasy, której autorem jest Michel Weyland. Jest to opowieść o wojowniczce imieniem Aria, która podróżuje po fantastycznym świecie, przypominającym średniowieczne czasy. Łącznie powstało 40 tomów cyklu.
Wydania.
Seria powstała w 1979 i ukazywała się początkowo w odcinkach w czasopiśmie komiksowym „Tintin”, a od 1982 do 2021 w formie indywidualnych albumów nakładem wydawnictw Le Lombard (tomy 1–15) i Dupuis (tomy 16–40). Po polsku ukazało się 5 pierwszych tomów cyklu: tomy 3–5 w 1990 roku nakładem wydawnictwa Sfera i tomy 1–4 w 2003 roku nakładem wydawnictwa Podsiedlik, Raniowski i S-ka.

</doc>
<doc id="970567" url="https://pl.wikipedia.org/wiki?curid=970567" title="Męciny">
Męciny

Męciny (kaszb. "Wałdowsczi Młën") – osada w Polsce położona w województwie pomorskim, w powiecie bytowskim, w gminie Miastko.
Osada nad rzeką Wieprzą.
W latach 1975–1998 miejscowość administracyjnie należała do województwa słupskiego.

</doc>
<doc id="970571" url="https://pl.wikipedia.org/wiki?curid=970571" title="Obrowo (gmina Miastko)">
Obrowo (gmina Miastko)

Obrowo (kaszb. "Òbrowò") – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko. 
Na zachód od Obrowa znajduje się jezioro Skąpe.
W latach 1975–1998 miejscowość administracyjnie należała do województwa słupskiego.

</doc>
<doc id="970572" url="https://pl.wikipedia.org/wiki?curid=970572" title="Silnik lotniczy">
Silnik lotniczy

Silnik lotniczy – silnik stosowany do napędu (do wytworzenia ciągu) statków powietrznych.
Silniki lotnicze można podzielić na:

</doc>
<doc id="970574" url="https://pl.wikipedia.org/wiki?curid=970574" title="Olszewiec">
Olszewiec

3 miejscowości w Polsce:

</doc>
<doc id="970576" url="https://pl.wikipedia.org/wiki?curid=970576" title="Robert Holbrook Smith">
Robert Holbrook Smith

Robert Holbrook Smith, pseud. Dr. Bob (ur. 8 sierpnia 1879 w St. Johnsbury, w stanie Vermont, zm. 16 listopada 1950 w Akron w stanie Ohio) – amerykański chirurg, współzałożyciel ruchu Anonimowych Alkoholików.
Życiorys.
Po ukończeniu Dartmouth College podjął studia medyczne, które przerwał wskutek problemów z piciem. Po odbyciu stażu osiadł w Akron.
W poszukiwaniu sposobu na uporanie się z problem picia trafił do grup oksfordzkich. Tam odszukał go Bill Wilson, poszukujący innego alkoholika do rozmowy po to, by powstrzymać swoją chęć picia. Ponieważ spotkanie okazało się skuteczne dla obydwu, postanowili przekazać swój pomysł innemu alkoholikowi. Zgodnie z tą zasadą – według źródeł AA – dr Bob przekazał osobiście tę ideę ok. 5000 alkoholików. Zorganizował pierwszy pododdział detoksykacyjny. Współzałożyciel AA Bill Wilson nazwał go w związku z tym „księciem dwunastokrokowców”. Według jego relacji wiele idei, które potem weszły w skład Programu 12 Kroków zaczerpnął z Biblii.
Nie pozostawił żadnych pism – poza korespondencją i zapisami wystąpień publicznych – ale uważa się go za autora znacznej części składników programu 12 kroków. M.in. najkrótsze streszczenie tego programu: "trust God, clean house, help others" (pol. „ufaj Bogu, sprzątaj dom, pomagaj innym”).
Zmarł na raka wkrótce po I Światowej Konferencji AA w Cleveland.

</doc>
<doc id="970577" url="https://pl.wikipedia.org/wiki?curid=970577" title="Olszewiec (województwo pomorskie)">
Olszewiec (województwo pomorskie)

Olszewiec (kaszb. "Òlszéwc", niem. "Wolschewitz") – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970578" url="https://pl.wikipedia.org/wiki?curid=970578" title="Władcy chmielu">
Władcy chmielu

Władcy chmielu (fr. "Les Maîtres de l'orge") – belgijska seria komiksowa autorstwa Jeana Van Hamme (scenariusz) i Francisa Vallèsa (rysunki), opublikowana przez wydawnictwo Glénat w latach 1992–2001. Po polsku wydawnictwo Motopol – Twój Komiks opublikowało pięć pierwszych tomów serii w latach 2001–2003, a wydawnictwo Ongrys wznowiło i opublikowało ją w całości w tomach zbiorczych w latach 2019–2020.
Fabuła.
"Władcy chmielu" to saga rodziny Steenfortów, belgijskich piwowarów z miasta Dorp, rozgrywająca się na przestrzeni ponad 150 lat, od 1854 roku do współczesności. Bohaterem każdego z ośmiu tomów jest inny przedstawiciel rodu. Seria rozpoczyna się historią Karola Steenforta, który po śmierci matki zostaje nowicjuszem u zakonników produkujących piwo. Wkrótce ukończy 19 lat i złoży śluby. Miłość do Adrianny, dziewczyny z wioski, zmusza go do opuszczenia zakonu. Dzięki pomocy przyjaciela zakłada browar. Mimo początkowych sukcesów, porzuca Adriannę dla córki zamożnego browarnika.
Adaptacja telewizyjna.
Francuska stacja telewizyjna France 2 zaadaptowała "Władców chmielu" na sześcioodcinkowy serial telewizyjny pt. "Les Steenfort, maîtres de l'orge, "emitowany w latach 1996–1999, w Polsce wyświetlony jako "Piwny smak miłości" w TVP2 w 2001 roku.

</doc>
<doc id="970579" url="https://pl.wikipedia.org/wiki?curid=970579" title="Hydrofizyka">
Hydrofizyka

Hydrofizyka, fizyka hydrosfery – nauka z pogranicza fizyki i hydrologii, zajmująca się badaniem właściwości fizycznych wód występujących w przyrodzie oraz procesów fizycznych zachodzących w każdym stanie skupienia wody w hydrosferze.

</doc>
<doc id="970582" url="https://pl.wikipedia.org/wiki?curid=970582" title="Alfonso Ugarte de Chiclin Trujillo">
Alfonso Ugarte de Chiclin Trujillo



</doc>
<doc id="970583" url="https://pl.wikipedia.org/wiki?curid=970583" title="Club Alfonso Ugarte de Chiclín">
Club Alfonso Ugarte de Chiclín



</doc>
<doc id="970585" url="https://pl.wikipedia.org/wiki?curid=970585" title="Emil Berliner">
Emil Berliner

Emil Berliner, ang. Emile Berliner (ur. 20 maja 1851 w Hanowerze, zm. 3 sierpnia 1929 w Waszyngtonie) – niemiecki i amerykański wynalazca i przemysłowiec, pochodzenia żydowskiego, urodzony w Niemczech. Wynalazca gramofonu.

</doc>
<doc id="970587" url="https://pl.wikipedia.org/wiki?curid=970587" title="Ostrowo (powiat bytowski)">
Ostrowo (powiat bytowski)

Ostrowo (kaszb. "Òstrowò") – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko
Osada nad północnym brzegiem jeziora Bluj, 1,5 km na zachód od drogi krajowej nr 20 ze Stargardu do Gdyni.
W latach 1975–1998 miejscowość administracyjnie należała do województwa słupskiego.

</doc>
<doc id="970588" url="https://pl.wikipedia.org/wiki?curid=970588" title="Ponikła (województwo pomorskie)">
Ponikła (województwo pomorskie)

Ponikła (kaszb. "Ponikła", niem. "Ponickel") – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
W latach 1937–1945 w miejscowości mieszkał Max Schmeling, tu też od 2006 znajduje się obelisk poświęcony jego pamięci.
W latach 1975–1998 miejscowość administracyjnie należała do województwa słupskiego.
Zobacz też: Ponikła

</doc>
<doc id="970590" url="https://pl.wikipedia.org/wiki?curid=970590" title="Potok (województwo pomorskie)">
Potok (województwo pomorskie)

Potok (kaszb. "Pòtok") – osada w Polsce położona na Wysoczyźnie Polanowskiej, w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970591" url="https://pl.wikipedia.org/wiki?curid=970591" title="Pożyczki">
Pożyczki

Pożyczki (kaszb. "Pòżëczczi") – wieś w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko. 
Wieś wchodzi w skład sołectwa Żabno"
W latach 1975–1998 miejscowość administracyjnie należała do województwa słupskiego.

</doc>
<doc id="970593" url="https://pl.wikipedia.org/wiki?curid=970593" title="Przemkowo">
Przemkowo

2 miejscowości w Polsce:

</doc>
<doc id="970598" url="https://pl.wikipedia.org/wiki?curid=970598" title="Przemkowo (województwo pomorskie)">
Przemkowo (województwo pomorskie)

Przemkowo – osada w Polsce położona na Pojezierzu bytowskim, w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970600" url="https://pl.wikipedia.org/wiki?curid=970600" title="Trzeci Testament (komiks)">
Trzeci Testament (komiks)

Trzeci Testament (tytuł oryginału: "Le Troisième Testament") – francuska seria komiksowa autorstwa Xaviera Dorisona (scenariusz do pierwszego cyklu i 1. tomu drugiego cyklu), Alexa Alice'a (rysunki do pierwszego cyklu, scenariusz do drugiego cyklu), Robina Rechta (rysunki do 1. tomu drugiego cyklu) i Timothée Montaigne'a (rysunki do tomów 2–5 drugiego cyklu). Seria ukazuje się nakładem wydawnictwa Glénat od 1997 i składa się z dwóch cykli. Po polsku oba opublikowało wydawnictwo Egmont Polska (pierwszy cykl w osobnych tomach, a drugi w zbiorczym albumie).
Fabuła.
Utrzymana w konwencji fantasy fabuła komiksu nawiązuje do mitu rzekomej trzeciej części Biblii. Głównymi wątkami fikcyjnej fabuły rozgrywającej się w XIV wieku są poszukiwania tajemniczej szkatuły, poczynania Inkwizycji i Kościoła katolickiego.

</doc>
<doc id="970601" url="https://pl.wikipedia.org/wiki?curid=970601" title="76 mm armata górska wz. 1909">
76 mm armata górska wz. 1909

76 mm armata górska wz. 1909 (ros. "76-мм горная пушка образца 1909 года", "3-дюймовая пушка системы Шнеидера") – rosyjskie działo górskie budowane na licencji francuskiej.
26 grudnia 1909 roku do uzbrojenia armii rosyjskiej wprowadzono oficjalnie nową armatę górska kalibru 76 mm. Została ona skonstruowana w 1905 roku we francuskiej firmie Schneider i produkowana na podstawie licencji od sierpnia 1909 w Zakładach Putiłowskich w Pietrogradzie. Była ona przystosowana po rozłożeniu na części do przenoszenia w jukach przez muły.
W jednostkach wojskowych pierwsze działa tego wzoru pojawiły się w 1911 roku. W chwili wybuchy I wojny światowej armia rosyjska miała 440 dział tego typu. Zostały one użyte zarówno podczas walk z wojskami państw centralnych, jak i podczas późniejszej wojny domowej.
1 listopada 1936 roku Armia Czerwona posiadała 622 działa wz. 1909, z czego 572 sprawnych. W 1939 roku produkcję dział wz. 1909 zakończono w związku z przyjęciem do uzbrojenia armaty górskiej wz. 1938.
Rozpoczęcie produkcji nowego dział górskiego nie spowodowało wycofania starszej konstrukcji z uzbrojenia. W czasie wojny zimowej Armia Czerwona użyła 80 armat wz. 1909 z których utraciła 8. W dniu ataku niemieckiego na ZSRR Armia Czerwona miała na stanie 1121 armat wz. 1909. Były one uzbrojeniem jednostek artylerii górskiej spełniających w oddziałach górskich analogiczną funkcję jak jednostki dział piechoty w pozostałych jednostkach piechoty i kawalerii.

</doc>
<doc id="970602" url="https://pl.wikipedia.org/wiki?curid=970602" title="Campeonato Amapaense">
Campeonato Amapaense

Campeonato Amapaense - ligowe mistrzostwa brazylijskiego stanu Amapá.
Format.
Pierwszy etap
Drugi etap
Trzeci etap
Na koniec tworzona jest tabela sumaryczna, łącząca wyniki z obu etapów. Dwa najsłabsze w tej tabeli kluby spadają do drugiej ligi stanowej.
Tak jak we wszystkich brazylijskich rozgrywkach format często zmienia się co roku.
Kluby.
Pierwsza liga 2006
Inne kluby

</doc>
<doc id="970603" url="https://pl.wikipedia.org/wiki?curid=970603" title="Robert Jarvik">
Robert Jarvik

Robert Koffler Jarvik (ur. 11 maja 1946 w Midland) – amerykański lekarz, wynalazca i konstruktor urządzeń biomedycznych, znany z konstrukcji pierwszego wszczepialnego stałego sztucznego serca zasilanego zewnętrznie (Jarvik-7).
Życiorys.
Robert Jarvik urodził się 11 maja 1946 w Midland. Jest synem Normana Eugene'a Jarvika, chirurga, i Edythe Koffler Jarvik. Dorastał w Stamford, CT. Od najmłodszych lat lubił majsterkować, przed ukończeniem szkoły średniej wynalazł automatyczny zszywacz wykorzystywany podczas zabiegów chirurgicznych. W 1964 rozpoczął naukę w Syracuse University, gdzie początkowo zajął się architekturą. Choroba serca jego ojca skłoniła go do zmiany zainteresowań. W 1968 uzyskał licencjat z zoologii, ale słabe wyniki nauki uniemożliwiły mu kontynuowanie nauki w amerykańskich uczelniach medycznych. W związku z tym wyjechał do Włoch, gdzie studiował nauki medyczne w Uniwersytecie Bolońskim. Po powrocie do Stanów Zjednoczonych, w 1971 ukończył biomechanikę na Uniwersytecie w Nowym Jorku z tytułem magistra.
W niedługim czasie został zatrudniony przez Willema Kolffa w Institute of Biomedical Engineering – ośrodku badawczym podległym University of Utah, który od lat 50. XX wieku zajmował się rozwijaniem technologii sztucznych narządów, zwłaszcza sztucznego serca. W 1976, pracując stale w instytucie, otrzymał tytuł lekarski ("Doctor of Medicine").
Jarvik unowocześnił wcześniejszą konstrukcję opracowaną w 1971 („serce Kwann-Getta”), dopasowując kształt urządzenia oraz zastępując membranę gumową elementami poliuretanowymi, które zmniejszały ryzyko powikłań zakrzepowych. Opracowana wersja urządzenia (Jarvik-3) przeznaczona była do eksperymentów z użyciem zwierząt. Unowocześniona wersja (Jarvik-7), zastępująca komory serca i przyłączona do własnych przedsionków, przygotowana ostatecznie do wszczepienia do ludzkiego ciała, powstała na początku lat 80.
Barney Clerk i Jarvik-7.
Barney Clerk był emerytowanym dentystą, cierpiącym z powodu terminalnej niewydolności serca w przebiegu kardiomiopatii. W 61. roku życia zdecydował się poddać zabiegowi wszczepienia sztucznego serca. 2 grudnia 1982 w University of Utah Medical Center, w trakcie ponad siedmiogodzinnej operacji, kardiochirurg William C. DeVries wszczepił urządzenie przy asyście Jarvika. Przebieg okołooperacyjny powikłany był epizodem niedokrwiennym mózgu, skutkującym niesprawnością pacjenta. W okresie pooperacyjnym urządzenie wymagało wymiany źle pracującej zastawki. Barney Clark zmarł w 112. dniu po zabiegu wskutek niewydolności wielonarządowej.
Po pionierskim zabiegu Jarvik-7 używano jeszcze wielokrotnie. Najdłuższy osiągnięty czas podtrzymywania życia z użyciem urządzeń tego typu wynosił 620 dni. Finansowanie rozwijania projektu budowy doskonalszych sztucznych serc zakończono w 1988, już po opuszczeniu przez Jarvika macierzystego instytutu. Ograniczono wówczas wskazania do wszczepiania urządzeń do przejściowego podtrzymywania funkcji układu krążenia w oczekiwaniu na przeszczep organu od zmarłego dawcy. W 1990 amerykańska Agencja Żywności i Leków wycofało pozwolenie na dalsze stosowanie Jarvik-7 ze względu na słabą kontrolę jakości i nieprawidłowości w serwisowaniu urządzeń.
Działalność w branży biotechnologicznej i bioinżynieryjnej.
W 1976 Jarvik został wicedyrektorem Symbion Inc. (wcześniej pod nazwą Kolff Associates), firmy zajmującej się badaniami nad sztucznymi narządami i założonej przez Willema Kolffa. W 1981 został jej dyrektorem. Sposób zarządzania nią stał się przyczyną przejściowego pogorszenia stosunków między Jarvikiem a Kolffem. Przedsiębiorstwo rozszerzyła swój obszar zainteresowań – zajmowało się, między innymi, projektowaniem sztucznego ucha. W 1987 Jarvik zrezygnował z zarządzania Symbion Inc., przeniósł się do Nowego Jorku i założył tam własną firmę, Jarvik Company, która kontynuowała badania nad nową wersją sztucznego serca (Jarvik 2000), niewymagającą zasilania zewnętrznego.
Życie osobiste.
W 1987, w Nowym Jorku, Robert Jarvik zawarł drugi związek małżeński – z dziennikarką Marilyn vos Savant, znaną z najwyższego IQ w historii. Wcześniej jego żoną była również dziennikarka, Elaine Levin. Z pierwszego małżeństwa ma dwoje dzieci, Tylera i Kate.
Działalność naukowa.
Robert Jarvik jest autorem ponad 60 publikacji dotyczących rozwiązań biomedycznych dotyczących sztucznych narządów. Jest posiadaczem kilku patentów związanych z zastosowaniem urządzeń medycznych.

</doc>
<doc id="970606" url="https://pl.wikipedia.org/wiki?curid=970606" title="Stachowo (województwo pomorskie)">
Stachowo (województwo pomorskie)

Stachowo – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970609" url="https://pl.wikipedia.org/wiki?curid=970609" title="Pedohydrologia">
Pedohydrologia

Pedohydrologia, hydrologia gleb – nauka wchodząca w skład hydrologii. Interesuje się ona procesami hydrologicznymi, które odbywają się od powierzchni ziemi poprzez glebę do najbardziej powierzchownej warstwy litosfery.

</doc>
<doc id="970614" url="https://pl.wikipedia.org/wiki?curid=970614" title="Studnica (województwo pomorskie)">
Studnica (województwo pomorskie)

Studnica (kaszb. "Stëdnica", dawniej:niem. "Ackermühle") – osada w Polsce w województwie pomorskim, w powiecie bytowskim, w gminie Miastko.
Osada położona na skraju Wysoczyzny Polanowskiej.
W latach 1975–1998 miejscowość administracyjnie należała do województwa słupskiego.

</doc>
<doc id="970615" url="https://pl.wikipedia.org/wiki?curid=970615" title="Piwnica Świdnicka we Wrocławiu">
Piwnica Świdnicka we Wrocławiu

Piwnica Świdnicka () – jedna z najstarszych w Europie i najstarsza w Polsce średniowieczna restauracja (działająca od 1273), znajdująca się w Rynku we Wrocławiu, w piwnicach Starego Ratusza.
Historia.
Nazwę swą wywodzi od dolnośląskiego miasta Świdnicy, skąd pierwotnie sprowadzano do niej jęczmienne piwo. Na mocy przywileju nadanego przez Henryka IV Probusa, piwa warzone poza Wrocławiem wolno było podawać jedynie w pozostających pod kontrolą rady miasta piwnicach ratuszowych. Zachowały się rachunki z roku 1332, w których zapisano fakt sprowadzania piwa świdnickiego. Wejście do piwnicy znajduje się od południowej strony budynku Starego Ratusza.
Piwnica wielokrotnie była rozbudowywana aż do ostatniej ćwierci XV wieku, kiedy osiągnęła w przybliżeniu swój ostateczny kształt. Później jeszcze, w 1519 roku, przedsionek piwnicy połączono tunelem do przetaczania beczek z nowo utworzonym browarem znajdującego się naprzeciwko piwnicy, w kamienicy w południowej pierzei Rynku (w kamienicy „Pod Złotym Dzbanem”).
Według kroniki z 1731 roku, zakazane były w piwnicy m.in.: gra w karty, palenie tytoniu i przeklinanie. Tylko dwa razy w tygodniu – we wtorki i w piątki – pozwalano na grę orkiestry, gościom na muzykowanie nie pozwalano. Nie podawano napojów przed wpłaceniem przez gościa kaucji odpowiedniej wysokości, a w razie stłuczenia naczynia gość zobowiązany był za szkodę zapłacić, co przypominano mu przez trzykrotne uderzenie w tzw. „dzwonek bałwana”. We wnęce przy schodach prowadzących do piwnicy swoje stałe miejsce miały sprzedawczynie solnych bułeczek i kiełbasek z musztardą, przy czym zatrudniający je piekarze korzystali z tego miejsca bezpłatnie.
Jednym z symboli piwnicy stała się handlarka Amalie Renner.
Przez niemal wszystkie lata swojej historii obiekt pełnił funkcję restauracji. Poważniejsze remonty piwnica przeszła w roku 1904, kiedy część pomieszczeń przekształcono na zaplecze kuchenne oraz zainstalowano oświetlenie elektryczne. Następny duży remont piwnica przeszła w 1936 roku. Według danych sprzed 1939 roku, piwnica mogła pomieścić 700 gości, których obsługiwało 110 osób, w tym 8 kucharzy i 45 kelnerów. Działania wojenne nie spowodowały znaczniejszych uszkodzeń, choć jej wyposażenie podzieliło los innych obiektów publicznych w mieście, ulegając w znacznym stopniu dewastacji i grabieży. Przez 15 lat po wojnie piwnica nie była wykorzystywana, dopiero po remoncie w 1960 roku część jej pomieszczeń przeznaczono na klub młodzieżowy, salę kinową, salę bilardową i różnorodne wystawy. Pod koniec XX stulecia obiekt poddano gruntownej renowacji, przywracając piwnicy pierwotną funkcję. Podczas tych robót konieczne okazało się też usuwanie skutków powodzi tysiąclecia w 1997 roku, której wody przeniknęły do podziemi Starego Ratusza. Musiano osuszyć ściany i wymienić wszystkie instalacje. Po tej przebudowie pomieszczenia piwnicy zajmują prawie 1700 m², z czego około 900 m² zajmuje dziewięć sal konsumpcyjnych.
Piwnica Świdnicka bywa często mylona (głównie przez turystów zagranicznych) z Browarem Spiż znajdującym się w piwnicach Nowego Ratusza.
Restauracja została zamknięta 29 grudnia 2017 roku. Otwarto ją 2 lipca 2022 roku. 

</doc>
<doc id="970616" url="https://pl.wikipedia.org/wiki?curid=970616" title="Ambasadorowie Wielkiej Brytanii we Francji">
Ambasadorowie Wielkiej Brytanii we Francji

Tradycyjnie "Embassy to France" było najbardziej prestiżowym stanowiskiem dla dyplomatów brytyjskich, chociaż sporadycznie (w XVIII i XIX wieku) brakowało przedstawicieli reprezentujących interesy brytyjskie w tym kraju. Działo się tak z powodu licznych konfliktów zbrojnych pomiędzy oboma państwami.

</doc>
<doc id="970619" url="https://pl.wikipedia.org/wiki?curid=970619" title="Świeszynko">
Świeszynko

Świeszynko (kaszb. "Małé Szwesëno") – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
Osada nad południowym brzegiem jeziora Siadło.
W latach 1975–1998 miejscowość administracyjnie należała do województwa słupskiego.

</doc>
<doc id="970620" url="https://pl.wikipedia.org/wiki?curid=970620" title="Trzebieszyno">
Trzebieszyno

Trzebieszyno (kaszb. "Trzebieszëno", dawniej:niem. "Klarashöhe") – osada w Polsce w województwie pomorskim, w powiecie bytowskim, w gminie Miastko.
Osada położona na Pojezierzu Bytowskim.
W latach 1975–1998 miejscowość administracyjnie należała do województwa słupskiego.

</doc>
<doc id="970622" url="https://pl.wikipedia.org/wiki?curid=970622" title="Zajączkowo (powiat bytowski)">
Zajączkowo (powiat bytowski)

Zajączkowo – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="970623" url="https://pl.wikipedia.org/wiki?curid=970623" title="Shatt">
Shatt



</doc>
<doc id="970625" url="https://pl.wikipedia.org/wiki?curid=970625" title="Znakowo">
Znakowo

Znakowo (kaszb. "Znakòwò") – wieś w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko. 
Do 1 września 1939 roku była miejscowością nadgraniczną po niemieckiej stronie granicy.
W latach 1975–1998 miejscowość administracyjnie należała do województwa słupskiego.
Podczas II wojny światowej znajdował się tu obóz pracy (przebywali w nim głównie Rosjanie).

</doc>
<doc id="970626" url="https://pl.wikipedia.org/wiki?curid=970626" title="Rotring">
Rotring

Rotring – niemieckie przedsiębiorstwo z siedzibą w Hamburgu, założone w roku 1928.
Przedsiębiorstwo zaprojektowało i wprowadziło na rynek pierwsze pióro techniczne "Rapidograph" (polska nazwa potoczna to rapidograf). "Rot ring" znaczy „czerwony pierścień” – i jest znakiem towarowym produktów tej firmy.

</doc>
<doc id="970630" url="https://pl.wikipedia.org/wiki?curid=970630" title="COIL">
COIL



</doc>
<doc id="970634" url="https://pl.wikipedia.org/wiki?curid=970634" title="Paul Winchell">
Paul Winchell

Paul Winchell (ur. jako Pinkus Wilchinski później Wilchin 21 grudnia 1922 w Nowym Jorku, zm. 24 czerwca 2005 w Los Angeles) – amerykański brzuchomówca i aktor głosowy działający w latach 50. i w 60. Był też wynalazcą – twórcą pierwszego sztucznego serca, które opatentował i podarował Uniwersytetowi stanu Utah. W angielskiej wersji serialu animowanego "Smerfy" użyczył głosu postaci Gargamela, a także niektórym Smerfom.
Syn Sol Wilchina i Clary Wilchin (z d. Fuchs), w 1974 roku ukończył szkołę medyczną Acupuncture Research College w Los Angeles. W 1959 roku ukończył studia na Uniwersytecie Columbia. Był trzykrotnie żonaty; z Dorothy Movitz, z którą ma syna lekarza i producenta filmowego Stacy'ego Paula Winchella, aktorką Niną Russel, z którą ma córkę komediantkę/aktorkę April Winchell (ur. 4 stycznia 1960), i Jean Freeman.

</doc>
<doc id="970639" url="https://pl.wikipedia.org/wiki?curid=970639" title="Chris Landreth">
Chris Landreth

Chris Landreth (ur. 4 sierpnia 1961 w Hartford w stanie Connecticut) – amerykański reżyser, animator i scenarzysta, twórca filmów animowanych pracujący w Kanadzie. Zwycięzca Oscara 2004 w kategorii krótkometrażowy film animowany za film "Ryan".

</doc>
<doc id="970650" url="https://pl.wikipedia.org/wiki?curid=970650" title="Willem Johan Kolff">
Willem Johan Kolff

Willem Johan Kolff (przydomek „Pim”) (ur. 14 lutego 1911 w Lejdzie, Holandia, zm. 11 lutego 2009 w Newtown Square, Pensylwania) – holenderski lekarz. Wynalazca hemodializy i pionier w dziedzinie tworzenia sztucznych narządów.
Życiorys.
Studiował na Wydziale Lekarskim Uniwersytetu w Lejdzie, które ukończył w 1937 roku. Specjalizował się 
w dziedzinie interny w Klinice Chorób Wewnętrznych Uniwersytetu w Gröningen kierowanej przez prof. Leo Polaka Danielsa, przy którego wsparciu, w 1938 roku, rozpoczął pracę nad sztuczną nerką. Pierwszy aparat do sztucznej nerki skonstruował w czasie wojny w 1942 roku, w małym szpitalu w Kampen nad rzeką Yssel, gdzie przeniósł się po samobójczej śmierci profesora Danielsa.
Pierwszą eksperymentalną hemodializę, używając własnego aparatu, wykonał na przełomie 1942 i 1943 roku u młodego mężczyzny z mocznicą, a pierwszą oficjalną hemodializę wykonał 17 marca 1943 roku u młodej kobiety. Obie próby oraz kolejne zakończyły się niepowodzeniem. Dopiero hemodializa u 17. pacjenta wykonana 11 września 1945 roku uratowała życie chorej. Pacjentką była 67-letnia kobieta.
Pracę doktorską „De kunstmatige Nier” obronił w 16 stycznia 1946 roku. Podstawą rozprawy doktorskiej były maszyny do hemodializy.
Po wojnie w 1950 roku wyemigrował do Stanów Zjednoczonych. W 1955 roku przyjął obywatelstwo amerykańskie.
W 1957 roku rozpoczął pracę nad sztucznym sercem, które zostało po raz pierwszy wszczepione w 1982 roku.
Magazyn „Life” w 1990 roku umieścił go wśród 100 najważniejszych Amerykanów w XX.

</doc>
<doc id="970653" url="https://pl.wikipedia.org/wiki?curid=970653" title="Kościół św. Michała Archanioła w Żernicy">
Kościół św. Michała Archanioła w Żernicy

Kościół Św. Michała Archanioła w Żernicy – rzymskokatolicka drewniana świątynia położona w Żernicy, w powiecie gliwickim, w województwie śląskim. Należy do parafii św. Michała Archanioła w Żernicy w dekanacie Gliwice-Ostropa w diecezji gliwickiej.
Kościół znajduje się na Szlaku Architektury Drewnianej województwa śląskiego w pętli gliwickiej. W pobliżu kościoła przechodzi także Szlak Husarii Polskiej oraz czerwony szlak rowerowy nr 6.
Historia.
Wieś lokowana w 1246 roku, a od 1283 w posiadaniu cystersów z Rud. Kościół wzmiankowany jako parafialny w 1376 oraz 1447 r. Ówczesną świątynię zniszczyli husyci około 1425-1430. Obecny kościół wzniesiono w 1661 r. z inicjatywy rudzkiego opata Andreasa Emanuela Pospela. Natomiast dzwonnica jest starsza, izbica pochodzi bowiem z 1518 roku. Prawdopodobnie dzwonnica była wolno stojąca i później przystawiona do kościoła.
Kościół remontowano m.in. w 1813 (naprawa wieży), 1836 (naprawa kruchty północnej i zakrystii), 1856 (wzmocnienie ścian), 1858 (budowa sygnaturki), 1864 (remont generalny), 1889, 1907, 1929, 1931-1932, 1943-1944 oraz 1967.
Po zbudowaniu w 1970 r. w Żernicy nowego kościoła nieużywana świątynia niszczała i dopiero w latach 1998-2008 przeprowadzono gruntowną renowację, obejmującą zarówno konserwację konstrukcji kościoła, jak i odtworzenie jego wnętrza. Przeprowadzono wówczas także badania dendrologiczne.
Po zakończeniu remontu, 28 września 2008 roku biskup Gerard Kusz dokonał ponownego poświęcenia kościoła. W kościele odbywają się regularne nabożeństwa, istnieje także możliwość zwiedzania.
Architektura i wnętrze.
Kościół orientowany, drewniany o konstrukcji zrębowej, zbudowany głównie z drewna jodłowego na kamiennej podmurówce. Dachy kryte gontem. Nad nawą znajduje się wieżyczka na sygnaturkę, nad prezbiterium - postać św. Michała Archanioła. Wieża o konstrukcji słupowej, przylegająca do kościoła od zachodu, z nadwieszoną izbicą o konstrukcji zrębowej. W wieży znajduje się tylko jeden dzwon, pozostałe zarekwirowano podczas II wojny światowej.
Wystrój kościoła barokowy. Ołtarz główny z 1648 przedstawia św. Michała Archanioła, ołtarz boczny lewy z 1756 r. zawiera obraz Matki Boskiej z Dzieciątkiem (1899 r.), ołtarz boczny prawy, klasycystyczny, z połowy XIX wieku przedstawia św. Józefa. Ambona barokowa z 1671 r. Polichromie z 1661 r. oraz drugiej połowy XVIII wieku pokrywające niemal całą powierzchnię ścian i stropów, odsłonięte i poddane konserwacji w latach 2001-2008. Przedstawiają one świętych i sceny biblijne. Lewą stronę prezbiterium zdobi wyobrażenie siedmiu Sakramentów, prawą zaś - sylwetki dwunastu Apostołów. Polichromia za ołtarzem głównym przedstawia Adama i Ewę. Na północnej ścianie nawy przedstawiono natomiast pierwszych Doktorów Kościoła.
Kościół może się poszczycić także popiersiami św. Barbary i św. Doroty z roku 1500, krzyżem drewnianym z 1700 roku oraz szafami w zakrystii z 1691 roku. W kościele zachowały się także drzwi klepkowe nabijane gwoździami z 2 połowy XVII wieku.
Otoczenie.
Kościół znajduje się na wzgórzu (241 m n.p.m.), prawdopodobnie w miejscu dawnego cmentarza. Wokół kościoła zachowały się pozostałości XIX-wiecznego parku.

</doc>
<doc id="970660" url="https://pl.wikipedia.org/wiki?curid=970660" title="Epica (album Kamelot)">
Epica (album Kamelot)

Epica – szósty album studyjny amerykańskiego zespołu powermetalowego Kamelot, wydany w 2003 roku przez wytwórnię Noise Records.
Większość tekstów do albumu została napisana przed skomponowaniem muzyki. Album jest luźno oparty na dramacie Faust, autorstwa Johanna Wolfganga von Goethego. Od tytułu albumu "Epica" pochodzi nazwa holenderskiego zespołu Epica, wykonującego metal symfoniczny.
"Epica" jest pierwszym albumem koncepcyjnym w historii zespołu.

</doc>
<doc id="970672" url="https://pl.wikipedia.org/wiki?curid=970672" title="Aleijadinho">
Aleijadinho

Aleijadinho (Antônio Francisco Lisboa) (ur. 29 sierpnia 1730 lub 1738 w Vila Rica w stanie Minas Gerais, zm. 18 listopada 1814 tamże) – brazylijski architekt i rzeźbiarz inspirujący się sztuką rokoko. 
Jest twórcą stylu w architekturze nazywanego "aleijadinho". Autor rzeźb, projektów lub elementów architektonicznych w kościołach w m.in. Ouro Preto (w kościele św. Franciszka – Igreja de Sao Francisco de Assis) i Săo Joăo del Rey. W Congonhas przy sanktuarium Bom Jesus de Matosinhos znajduje się 12 rzeźb Proroków autorstwa Aleijadinho.
Syn architekta Manuela Francisca Lisboi.

</doc>
<doc id="970673" url="https://pl.wikipedia.org/wiki?curid=970673" title="Dy (osad)">
Dy (osad)

Dy – jeziorny osad organiczny barwy brunatnej, zbliżony do torfu, posiada silnie kwaśny odczyn. Jest to rodzaj mułu, zawierający koloidalne produkty rozkładu materii organicznej.

</doc>
<doc id="970674" url="https://pl.wikipedia.org/wiki?curid=970674" title="Henry Heimlich">
Henry Heimlich

Henry Judah Heimlich (ur. 3 lutego 1920 w Wilmington, zm. 17 grudnia 2016 w Cincinnati) – amerykański lekarz.
Urodził się w rodzinie żydowskiej, jako syn Mary z domu Epstein i Philipa Heimlicha. Rodzina jego matki pochodziła z Rosji, natomiast ojca z Węgier.
Studiował na Uniwersytecie Cornella. Jest autorem wielu medycznych innowacji. Jednym z jego wynalazków jest tzw. zastawka Heimlicha. Wymyślił ją służąc w marynarce wojennej w czasie II wojny światowej, gdzie był świadkiem ran postrzałowych w pierś. Aby powietrze nie dostawało się do jamy opłucnowej, która otacza płuco i utrzymuje je „przyssane” do ściany klatki piersiowej, dren z jednokierunkową zastawką umożliwia oddychanie. Zastawkę Heimlicha wprowadzono do szerokiego użycia w 1964 roku.
W czerwcu 1974 roku opublikował w amerykańskim magazynie medycznym wymyśloną przez siebie technikę pomocy przedlekarskiej w przypadku zadławienia; nazwany od jego nazwiska rękoczynem Heimlicha.
Chociaż w latach 70. przeprowadzał testy skuteczności metody, która uratowała życie tysiącom ludzi, to sam tylko raz – u schyłku swojego życia – znalazł się w sytuacji prawdziwego zagrożenia życia zakrztuszeniem. W maju 2016 roku 96-letni Henry Heimlich zastosował swoją metodę po raz pierwszy w praktyce ratując życie 87-letniej kobiecie, która zakrztusiła się hamburgerem w domu dla emerytów w Cincinnati w amerykańskim stanie Ohio.

</doc>
<doc id="970676" url="https://pl.wikipedia.org/wiki?curid=970676" title="Deportes Temuco">
Deportes Temuco

Deportivo Temuco SADP – chilijski klub piłkarski z siedzibą w mieście Temuco, stolicy regionu Araucanía (tzw. region IX).
Historia.
Klub założony został 27 czerwca 1917 roku w Santiago pod nazwą Green Cross. Blisko pół wieku później klub przeniósł się do miasta Temuco, gdzie 20 marca 1965 roku połączył się z miejscowym klubem Club de Deportes (założony 18 marca 1964 roku) i zaczął występować pod nazwą Green Cross Temuco. W 1986 roku klub zmienił nazwę na Club de Deportes, a w 2006 roku na obecną - Deportivo Temuco.

</doc>
<doc id="970677" url="https://pl.wikipedia.org/wiki?curid=970677" title="Gazela berberyjska">
Gazela berberyjska

Gazela berberyjska ("Gazella cuvieri") – ssak kopytny z rodziny wołowatych (Bovidae).
Gazela berberyjska jest gatunkiem antylopy właściwej zamieszkującej północną Afrykę. Nazwa gatunkowa ("cuvieri") została nadana na cześć słynnego paleontologa i anatoma Georges'a Cuviera.
Wygląd.
Barwa sierści od ciemnobrązowej z tyłu ciała do blado żółtej na głowie, podbrzuszu i nogach. Ogon krótki i czarny, wzdłuż tułowia przebiega czarna pręga, a wzdłuż pyska od dużych uszu aż do nosa biegną cztery czarne linie. Gazela ta posiada proste, spiralnie skręcone rogi długości ok. 35 cm. 
Środowisko występowania.
Gazela berberyjska zamieszkuje różne typy siedlisk, od lasów dębowych, sawann, pól uprawnych i otwartych przestrzeni typu stepowego. Unika natomiast kamienistych terenów pustynnych. Występuje również na dużych wysokościach w górach Atlas.
Zachowanie.
Preferują półotwarte obszary i żyją w grupach nie większych niż osiem osobników. W skład stada wchodzi jeden samiec i kilka samic z młodymi.
Pożywienie.
Jak wszystkie krętorogie żywią się trawą i twardolistną roślinnością, którą żują w czasie odpoczynku.
Rozmnażanie.
Rzadko zdarzają się narodziny bliźniąt. Najczęściej samica rodzi jedno młode a okres ciąży trwa około 170 dni. Młode samice mogą odchować dwa mioty w ciągu roku.
Antagonizm.
Do zmniejszania się populacji tych gazel najbardziej przyczyniają się owce domowe, kozy oraz ludzie. Owce i kozy zabierają gazelom miejsca bytowe, a ludzie zabijają gazele dla skór oraz mięsa.

</doc>
<doc id="970680" url="https://pl.wikipedia.org/wiki?curid=970680" title="Henry Jay Heimlich">
Henry Jay Heimlich



</doc>
<doc id="970691" url="https://pl.wikipedia.org/wiki?curid=970691" title="Péter Lukács">
Péter Lukács

Péter Lukács (ur. 9 lipca 1950 w Budapeszcie) – węgierski szachista, arcymistrz od 1986 roku.
Kariera szachowa.
Na przełomie lat 70. i 80. należał do czołówki szachistów węgierskich. Trzykrotnie (1977, 1980, 1982) reprezentował swój kraj w drużynowych mistrzostwach Europy, w dwóch pierwszych startach zdobywając wraz z drużyną srebrne medale. Oprócz tego w roku 1989 wystąpił w narodowym zespole podczas drużynowych mistrzostw świata w Lucernie, gdzie szachiści węgierscy zajęli IV miejsce. W 1980 zdobył tytuł mistrza Węgier, dzięki czemu dwa lata później wystąpił w turnieju strefowym (eliminacji mistrzostw świata) w Băile Herculane, dzieląc wraz z Aleksandrem Sznapikiem, Jozsefem Pinterem i Florinem Gheorghiu) IV miejsce. Drugi medal mistrzostw kraju (srebrny) zdobył w 1989 roku.
Do największych sukcesów Lukácsa w turniejach międzynarodowych należą zwycięstwa w Perniku (1976), Helsinkach (1983), Vrnjačkiej Banji (1985, wraz z Milanem Matuloviciem), Polanicy-Zdroju (1986, memoriał Akiby Rubinsteina, wraz z Konstantinem Lernerem), Budapeszcie (1987), Miszkolcu (1990, wraz z Wadimem Rubanem), Montpellier (1991), Kecskemét (1991, wraz z m.in. Loekiem van Wely), Budapeszcie (1994, wraz z Joanisem Nikolaidisem oraz 1999, wraz z Hoàng Thanh Trang) oraz II miejsca w Cienfuegos (1983, "turniej B" memoriału Jose Raula Capablanki, za Jesusem Nogueirasem), Almadzie (1988, za Wolfgangiem Uhlmannem, a wraz z Julianem Hodgsonem), Lillafüred (1989, za Michałem Krasenkowem) i Budapeszcie (1993, za Péterem Lékó).
Najwyższy ranking w karierze osiągnął 1 lipca 1987 r., z wynikiem 2520 punktów dzielił wówczas 90-99. miejsce na światowej liście FIDE, jednocześnie dzieląc 6-7. miejsce wśród węgierskich szachistów.

</doc>
<doc id="970692" url="https://pl.wikipedia.org/wiki?curid=970692" title="Peter Lukacs">
Peter Lukacs



</doc>
<doc id="970694" url="https://pl.wikipedia.org/wiki?curid=970694" title="Barnet and Southgate College">
Barnet and Southgate College

Barnet College jest uczelnią zlokalizowaną w Londynie w dzielnicy London Borough of Barnet. 

</doc>
<doc id="970696" url="https://pl.wikipedia.org/wiki?curid=970696" title="Dolorian">
Dolorian

Dolorian – fiński zespół pochodzący z Oulu. Ich brzmienie łączy w sobie elementy atmosferycznego doom metalu, black metalu i dark ambientu. Zespół powstał latem 1997 roku. Głównym tematem liryki jest depresja, nieszczęście, strata i duchowość.

</doc>
<doc id="970697" url="https://pl.wikipedia.org/wiki?curid=970697" title="Anson Williams">
Anson Williams

Anson William Heimlich (ur. 25 września 1949 w Los Angeles) – amerykański aktor i reżyser.
Występował w roli Warrena Webera w serialu "Happy Days". Jest bratankiem amerykańskiego lekarza Henry’ego Heimlicha.

</doc>
<doc id="970705" url="https://pl.wikipedia.org/wiki?curid=970705" title="Kazimierz Wysota">
Kazimierz Wysota

Kazimierz Tadeusz Wysota (ur. 2 marca 1954 w Czajkowie) – polski aktor.
Życiorys.
W 1978 r. ukończył Państwową Wyższą Szkołę Teatralną im. Ludwika Solskiego w Krakowie. Zadebiutował na scenie 29 października 1978 r. Pełnił funkcję wiceprzewodniczącego ZG ZZAP (Związku Zawodowego Aktorów Polskich).
Występował w teatrach: imienia Aleksandra Węgierki w Białymstoku (1978–1980), Teatrze Współczesnym we Wrocławiu (1980–1985). Od 1985 r. aktor Teatru Powszechnego w Warszawie. W latach 2007–2018 grał Bogdana Zwoleńskiego w serialu "Barwy szczęścia", emitowanym w TVP2.
Jego żoną była Joanna Ładyńska-Wysota (zm. 2008), jest ojcem Witolda Wysoty.

</doc>
<doc id="970707" url="https://pl.wikipedia.org/wiki?curid=970707" title="Henry Winkler">
Henry Winkler

Henry Franklin Winkler (ur. 30 października 1945 w Nowym Jorku) – amerykański aktor, reżyser i producent telewizyjny, laureat Emmy za rolę w serialu "Barry" i Złotego Globu za występy w "Happy Days".
W 1981 otrzymał własną gwiazdę w Alei Gwiazd w Los Angeles znajdującą się przy 6233 Hollywood Boulevard.
Życiorys.
Jego rodzice, dyrektor produkcji tarcicy Harry Winkler i Ilse Anna Maria (z domu Hadra), żydowscy emigranci, w 1939 przenieśli się z Niemiec do Stanów Zjednoczonych. Wychowywany był wraz ze starszą siostrą (ur. 1941) na Manhattanie. W młodości cierpiał na dysleksję. Uczęszczał do szkoły średniej McBurney School na Manhattanie i Horace Mann School w nowojorskim Riverdale. W 1967 uzyskał tytuł licencjata w bostońskim Kolegium Emersona. Obronił tytuł magistra w Yale School of Drama Uniwersytetu Yale (w New Haven, w stanie Connecticut).
Po występach w teatrze w Waszyngtonie Winkler przeniósł się do Nowego Jorku, gdzie utrzymywał się przez pracę w reklamach telewizyjnych. Grał bezpłatnie w Manhattan Theater Club. Pojawił się także w operze mydlanej NBC "Inny świat" ("A Different World", 1972), sitcomach CBS: "The Mary Tyler Moore Show" (1973) i "The Bob Newhart Show" (1974) oraz dramacie Carla Lizzaniego "Szalony Joe" ("Crazy Joe", 1974) u boku Petera Boyle’a i Pauli Prentiss i "Panowie z Flatbush" ("The Lord's of Flatbush", 1974) z Perry Kingiem i Sylvesterem Stallone. Sławę zawdzięcza roli Arthura „Fonziego” Fonzarelliego w sitcomie ABC "Happy Days" (1974–84).
Życie prywatne.
5 maja 1978 ożenił się ze Stacey Weitzman. Ma z nią dwójkę dzieci: córkę Zoe Emily (ur. 1980) i syna Maxa Daniela (ur. 18 sierpnia 1983 w Los Angeles). Jego pasierbem jest Jed Weitzman.

</doc>
<doc id="970713" url="https://pl.wikipedia.org/wiki?curid=970713" title="Bodnath">
Bodnath

Bodnath (nep. Bauddhanāth बौद्धनाथ, skt. "Bodnāth") – buddyjska świątynia w Katmandu (obok wioski Sankhu) w Nepalu.
Data jej wybudowania nie jest znana, jednak przypuszcza się, że może być współczesna cesarzowi Aśoce. Uważana jest za jedną z najważniejszych buddyjskich świątyń. Jest miejscem pielgrzymek buddystów, obecnie już z całego świata.
Centralna stupa znana jest powszechnie ze swych wszystkowidzących oczu namalowanych na jej czterech ścianach.
Przez Newarów nazywana jest Khāsti, co jest skrótem od Kāśyapa-caitya, gdyż uważano, że zawiera ona relikwie po buddzie Kāśyapie, poprzedniku Śakjamuniego.
Niedaleko od Bodnath znajduje się mniejsza stupa Cā.bāhi (zwana "małą Bodnath"), bardzo wiekowa, co jest potwierdzane przez niektóre znajdujące się w niej wyobrażenia jeszcze w stylu Guptów (Licchavī). Legendy związane z nią głoszą, iż została założona przez Cārumatī, córkę ces. Aśoki, z okazji wizyty ojca w tej dolinie. Cā jest newarskim odpowiednikiem Cārumatī, a bāhī jest dość dziwnym derywatem od vihāra – klasztor.

</doc>
<doc id="970716" url="https://pl.wikipedia.org/wiki?curid=970716" title="Schwelm">
Schwelm

Schwelm – miasto powiatowe w zachodniej części Niemiec, w kraju związkowym Nadrenia Północna-Westfalia, w rejencji Arnsberg, siedziba powiatu Ennepe-Ruhr. Leży w Zagłębu Ruhry.
W mieście znajduje się stacja kolejowa Schwelm.
Dzielnice.
Schwelm podzielony jest na trzynaście dzielnic:

</doc>
<doc id="970721" url="https://pl.wikipedia.org/wiki?curid=970721" title="Firlejów">
Firlejów

Firlejów – część wsi Wola Więcławska w Polsce, położona w województwie małopolskim, w powiecie krakowskim, w gminie Michałowice. 
W latach 1975–1998 Firlejów administracyjnie należał do województwa krakowskiego.

</doc>
<doc id="970727" url="https://pl.wikipedia.org/wiki?curid=970727" title="USS Pennsylvania (1837)">
USS Pennsylvania (1837)

USS Pennsylvania - amerykański żaglowy okręt liniowy, który wszedł do służby w 1837. Na czterech pokładach mógł przenosić do 120 dział i był największym okrętem żaglowym, jaki służył w US Navy.
Historia.
USS "Pennsylvania" należał do serii dziewięciu żaglowych okrętów liniowych które miały być wyposażone przynajmniej w 74 działa, których budowę autoryzował kongres 29 kwietnia 1816. Stępkę pod jednostkę położono we wrześniu 1821 w filadelfijskiej Stoczni Marynarki Wojennej. Problemy z finansowaniem budowy sprawiły, że wodowanie nastąpiło dopiero 18 lipca 1837.
Planowano ze okręt będzie wyposażony w 136 dział jednak zamiast tego otrzymał jedynie 34. W styczniu 1838 z niepełną załogą udał się do portu w Norfolk, gdzie w stoczni jego dno miało zostać obite miedzią. W 1842 został przekształcony w stacjonarny okręt koszarowy stacjonujący w Norfolk. 20 kwietnia 1861 aby nie dopuścić do przejęcia przez siły Konfederatów został spalony.

</doc>
<doc id="970730" url="https://pl.wikipedia.org/wiki?curid=970730" title="Zamieszki Esquilachego">
Zamieszki Esquilachego

Zamieszki Esquilachego (hiszp. "Motín de Esquilache") – rozruchy w Madrycie i niemal 70 innych hiszpańskich miastach, do których doszło wiosną 1766 roku.
Bezpośrednią przyczyną zamieszek w Madrycie był niepopularny dekret wydany przez pochodzącego z Włoch ministra finansów Leopolda de Gregoria, markiza Esquilache. Dekret ten zakazywał mieszkańcom Madrytu noszenia długich płaszczy ("capas") i wielkich kapeluszy o szerokim rondzie ("sombreros"). Minister chciał w ten sposób poprawić bezpieczeństwo w mieście, uniemożliwiając przestępcom zakrywanie twarzy i noszenie broni pod płaszczami. Jego działania zostały jednak uznane przez ludność za naruszenie wolności i tradycji. Na sprzeciw wobec dekretu regulującego ubiór nałożyły się niechęć ludu wobec cudzoziemskich ministrów, otaczających króla Karola III, oraz niezadowolenie z innych reform markiza Esquilache, które doprowadziły między innymi do wzrostu cen chleba i oliwy.
23 marca 1766 roku wybuchły rozruchy w Madrycie, a w ich trakcie tłum zdemolował domy włoskich ministrów. Następnego dnia doszło do starć na ulicach, w których z rąk protestujących zginęło kilku żołnierzy Gwardii Walońskiej. Aby uspokoić sytuację, król obiecał zrewoltowanej ludności dymisję markiza Esquilache, wycofanie najbardziej niepopularnych reform i amnestię dla uczestników zamieszek. Następnie Karol III wyjechał do swojej rezydencji w Aranjuez, starając się utrzymać podróż w tajemnicy. Informacja o opuszczeniu Madrytu przez króla rozeszła się jednak po mieście, budząc niepokój ludności, a rozruchy zostały wznowione. Sytuacja uspokoiła się, gdy po kilku dniach minister Esquilache został wygnany do Włoch.
W tym samym czasie zamieszki wybuchły w wielu innych miastach Hiszpanii, między innymi w Saragossie, Barcelonie i Kadyksie. Nie jest do końca jasne, jaka była ich przyczyna, ale najpewniej na nastroje buntującej się ludności wpłynęły ogólna drożyzna, niepopularne reformy i ksenofobiczne nastroje wobec cudzoziemskiego otoczenia króla. W czasie rozruchów, które objęły prawie 70 miast, król cały czas przebywał w Aranjuez, nie chcąc wracać do Madrytu ze względu na konieczność spełnienia obietnic, które złożył mieszkańcom miasta. Ostatecznie nowy minister, Hiszpan Pedro de Aranda, skłonił radę miejską i przedstawicielstwa cechów do deklaracji, że przedstawienie żądań wobec króla zostało na nich wymuszone i nie oczekują ich spełnienia. W rezultacie Karol III powrócił do stolicy.
Po uspokojeniu nastrojów władze oskarżyły o sprowokowanie zamieszek jezuitów oraz markiza Ensenadę. Były dostojnik został wygnany, a zakon jezuitów na terenie Hiszpanii i jej kolonii rozwiązano na początku 1767 roku. Zakonników deportowano do Państwa Kościelnego; pretekstem do tej akcji był właśnie domniemany udział w rebelii. Choć jest prawdopodobne, że zamieszki były częściowo sprowokowane, a udział w nich brali pojedynczy przedstawiciele zakonu, prawdziwą przyczyną wygnania jezuitów z Hiszpanii był raczej ich sprzeciw wobec absolutyzmu i forsowanych przez Karola III idei jansenistycznych.
W efekcie zamieszek król i jego ministrowie przedsięwzięli reformy administracji miejskiej Madrytu, które doprowadziły do znacznego zwiększenia kontroli państwa nad życiem mieszkańców. W 1768 r. powołano nową kategorię urzędników municypalnych ("alcaldes de barrio"), którzy uzyskali szerokie uprawnienia policyjne, między innymi do aresztowania ludzi za wykroczenia handlowe lub pijaństwo. Stanowili oni swego rodzaju najniższy szczebel panującej w burbońskiej Hiszpanii władzy absolutnej.

</doc>
<doc id="970731" url="https://pl.wikipedia.org/wiki?curid=970731" title="Dead by Sunrise">
Dead by Sunrise

Dead by Sunrise – rockowy projekt muzyczny wokalisty zespołu Linkin Park, Chestera Benningtona. W zespole grali także: gitarzyści Amir Derakh i Ryan Shuck, basista Brandon Belsky, perkusista oraz klawiszowiec . Debiutancka płyta Dead by Sunrise "Out of Ashes" została wydana 13 października 2009 roku.
Dyskografia.
 Albumy studyjne 
 Single 

</doc>
<doc id="970733" url="https://pl.wikipedia.org/wiki?curid=970733" title="Opcje">
Opcje

Opcje – wydawany w Katowicach ogólnopolski kwartalnik o szerokiej formule – pismo zainteresowane literaturą, filmem, teatrem, muzyką poważną i rozrywkową, współczesną sztuką, ale także filozofią i socjologią.
Kwartalnik "Opcje" funkcjonował od 1993 roku do lat 2010. Został utworzony przez Konrada Cezarego Kędera (pierwszego redaktora naczelnego czasopisma) i Marka Łabno (ówczesnego dyrektora Górnośląskiego Centrum Kultury).
Od 2001 redaktorem naczelnym czasopisma jest Alina Świeściak, a "Opcje" przyjęły formę numerów tematycznych (np. pornografia (4–5/2002), feminizm (3/2003), alkohol (4/2004), uwodzenie (2/2006), życie pozagrobowe i etniczność (3/2007), odmienność (4/2008), psychoanaliza (4/2009), sieć (1/2010), świętość (4/2012)). Temat każdego numeru staje się pryzmatem analizy kultury współczesnej dla poszczególnych działów: poezja, proza, literatura, film, teatr, sztuka, muzyka poważna, jazz/rock/techno, socjologia/filozofia.
Ponadto w "Opcjach" ukazują się recenzje (filmów, książek, płyt, festiwali, przedstawień teatralnych i wystaw), felietony, prace artystów grafików, debiuty poetyckie i gratka kulturalna.
W trakcie działalności pisma towarzyszyło mu kilka dodatków literackich: najpierw "Na dziko" (1995–1997), potem arkusz poetycki (1997–2000), a następnie "Kursywa" (2000–2002). Od 2003 czytelnicy otrzymują wraz z czasopismem książki poetyckie bądź prozatorskie.
Od 2000 roku wydawanie czasopisma wspomaga Stowarzyszenie Inicjatyw Wydawniczych.

</doc>
<doc id="970739" url="https://pl.wikipedia.org/wiki?curid=970739" title="Radio Ennepe-Ruhr">
Radio Ennepe-Ruhr

Radio Ennepe-Ruhr to prywatna stacja radiowa w Niemczech o zasięgu lokalnym, mająca siedzibę w Hagen i nadająca swój program na powiat Ennepe-Ruhr na czterech częstotliwościach.
Radio nadaje program o charakterze muzyczno-informacyjnym w formacie CHR, skierowany głównie do słuchaczy wieku 29-49 lat. Na antenie dominuje muzyka w gatunkach: pop.
Dawna nazwa rozgłośni to Radio EN.

</doc>
<doc id="970741" url="https://pl.wikipedia.org/wiki?curid=970741" title="Problem n-ciał">
Problem n-ciał



</doc>
<doc id="970743" url="https://pl.wikipedia.org/wiki?curid=970743" title="Problem wielu ciał">
Problem wielu ciał



</doc>
<doc id="970746" url="https://pl.wikipedia.org/wiki?curid=970746" title="Średniogórze Czeskie">
Średniogórze Czeskie

Średniogórze Czeskie (czes. "České středohoří") – pasmo górskie w północnych Czechach, w kraju usteckim. Przepływa przez nie Łaba, tworząc przełom zwany "Porta Bohemica", czyli "Czeska Brama". Powierzchnia Średniogórza Czeskiego wynosi 1265 km².
Góry te są zbudowane głównie ze skał bazaltowych i fonolitów wieku trzeciorzędowego, które świadczą o dawnym wulkanizmie. Charakterystycznym elementem rzeźby są izolowane wzniesienia w kształcie stożków, są to wygasłe wulkany. Do najsłynniejszych należą Milešovka – najwyższa góra, Lovoš czy Hazmburk. Niemal całe pasmo znajduje się na terenie Parku Krajobrazowego (CHKO) Średniogórze Czeskie, z siedzibą w Litomierzycach. Charakterystyczne jest występowanie ciepłolubnej roślinności stepowej: owsicy ("Helictotrichon desertorum"), ostnicy, lnu złocistego.

</doc>
<doc id="970747" url="https://pl.wikipedia.org/wiki?curid=970747" title="České středohoří">
České středohoří



</doc>
<doc id="970748" url="https://pl.wikipedia.org/wiki?curid=970748" title="Nose manual">
Nose manual

Nose manual – nazwa dla triku wykonywanego na deskorolce. Tak jak zwykły "manual", polega on na jeździe na dwóch kółkach deskorolki, w tym wypadku przednich. 
Do tricku można dodać dodatkowe elementy. Można wykonać go stojąc na desce jedną lub obiema stopami. Dopuszczalna jest również wariacja kiedy deska stoi jednym kołem na ziemi.
Trik ten można wykonywać również na rowerze BMX. Polega on na jeździe na przednim kole roweru. Jest to bardzo trudny i techniczny trik. Aby wykonać "nose manuala" na BMX-ie należy mocno przechylić się na przód i z głową wychyloną przed kierownicę balansować tułowiem.

</doc>
<doc id="970754" url="https://pl.wikipedia.org/wiki?curid=970754" title="Budki (Miastkówek)">
Budki (Miastkówek)

Budki (nazwa historyczna i oboczna Kolonia Budki) – część wsi Miastkówek w Polsce położona w województwie lubelskim, w powiecie lubartowskim, w gminie Michów. 
Administracyjnie "Budki" są sołectwem, odrębnym od pozostałej część wsi, która stanowi sołectwo "Miastkówek".
W latach 1975–1998 miejscowość należała administracyjnie do województwa lubelskiego.

</doc>
<doc id="970760" url="https://pl.wikipedia.org/wiki?curid=970760" title="Lipniak (gmina Michów)">
Lipniak (gmina Michów)

Lipniak (do 31 grudnia 2007 roku – istniała jako leśniczówka – wieś w Polsce położona w województwie lubelskim, w powiecie lubartowskim, w gminie Michów
Wieś wchodzi w skład sołectwa Krupy.
W latach 1975–1998 miejscowość należała administracyjnie do województwa lubelskiego.

</doc>
<doc id="970761" url="https://pl.wikipedia.org/wiki?curid=970761" title="Kruszyna (województwo lubelskie)">
Kruszyna (województwo lubelskie)

Kruszyna – wieś w Polsce położona w województwie lubelskim, w powiecie lubartowskim, w gminie Michów 
Wieś wchodzi w skład sołectwa Meszno.
W latach 1975–1998 miejscowość należała administracyjnie do województwa lubelskiego.

</doc>
<doc id="970763" url="https://pl.wikipedia.org/wiki?curid=970763" title="Toussaint Charbonneau">
Toussaint Charbonneau

Toussaint Charbonneau (ur. ok. 1758 w Montrealu, zm. 1840 (?) w wiosce Indian Mandanów w dzisiejszej Dakocie Północnej) – francuski podróżnik, przewodnik i tłumacz języków indiańskich w Kanadzie.
O latach dzieciństwa i młodości Charbonneau nic nie wiadomo. Z całą pewnością w latach dziewięćdziesiątych XVIII wieku pracował dla Kompanii Północnozachodniej z siedzibą w Montrealu jako jeden z jej traperów, których Francuzi nazywali podróżnikami (fr. "voyageurs"). Polował i skupował futra od Indian na północnych obszarach dorzecza Missouri. Dość dobrze poznał języki indiańskie oraz obyczaje miejscowych plemion. Do roku 1804 był żonaty z co najmniej trzema Indiankami.
Z ekspedycją Lewisa i Clarka.
Jesienią 1804 r. Charbonneau przebywał na terytoriach Mandanów w okolicach dzisiejszego Bismarck w Dakocie Północnej. Jego ówczesną żoną była Indianka z plemienia Szoszonów Sacajawea. Gdy w listopadzie zatrzymała się na leża zimowe wśród Mandanów amerykańska wyprawa badawcza, na której czele stali Meriwether Lewis i William Clark, Charbonneau zaoferował swoją pomoc i oboje z Sacajaweą zostali zatrudnieni jako przewodnicy i tłumacze. Ekspedycja Lewisa i Clarka wyruszyła na zachód w kwietniu 1805, a wraz z nią nowo narodzony Jean-Baptiste Charbonneau.
Zastanawiające, że Charbonneau – który z pewnością oddał ekspedycji znaczne usługi – był przez Lewisa i Clarka oceniany jako kiepski przewodnik w porównaniu z własną żoną. W raporcie opisane są takie wydarzenia, jak:
Za swoją służbę dla US Army otrzymał wynagrodzenie w wysokości 500 dolarów i 33 centów.
Dalsze losy.
Po zakończeniu ekspedycji Lewisa i Clarka zatrzymał się przez jakiś czas w St. Louis, gdzie (prawdopodobnie w roku 1809) oddał swego małego synka na wychowanie Williamowi Clarkowi, po czym wrócił do swego zajęcia handlarza futer nad górną Missouri. Zatrudniali go w owym czasie Manuel Lisa i John Jacob Astor.
W czasie wojny roku 1812 Charbonneau skutecznie zapobiegał stawaniu lokalnych plemion po stronie angielskiej, co uchroniło je od ewentualnych represji. Po wojnie służył - od czasu do czasu - jako przewodnik różnorodnych wypraw na zachód, w tym ekspedycji amerykańskich handlarzy futer z Santa Fe do Taos w dzisiejszym Nowym Meksyku. Podczas tych wypraw dotarł na niezbadane dotąd obszary w środkowych i południowych pasmach Gór Skalistych, aż po Wielkie Jezioro Słone.
W roku 1820 był przewodnikiem i tłumaczem płk. Stephena Harrimana Longa w jego wyprawie w region Wielkich Równin w dzisiejszym stanie Kansas. W trzy lata później obsługiwał wyprawę łowiecką niemieckiego księcia Paula Wilhelma Würtemberskiego na tym samym obszarze. Zachwycony książę w drodze powrotnej zabrał ze sobą do Europy 18-letniego Jean-Baptiste'a, gdzie syn Charbonneau miał zdobyć wykształcenie.
W początkach lat trzydziestych XIX wieku Charbonneau, mimo podeszłego wieku, nadal pracował jako traper i handlarz futer. W roku 1834 został zatrudniony przez niemieckich podróżników, księcia Alexandra Philippa Maximiliana i artystę-malarza Karla Bodmera, wybierających się w górę Missouri.
W roku 1839 Charboneau udał się do St. Louis, gdzie zabiegał o wynagrodzenie za swą służbę dyplomatyczną wśród Indian. Stamtąd wrócił do swoich Mandanów, gdzie – przypuszczalnie w roku następnym – zmarł.

</doc>
<doc id="970766" url="https://pl.wikipedia.org/wiki?curid=970766" title="Na Polach (Kiełpin)">
Na Polach (Kiełpin)

Na Polach – przysiółek wsi Kiełpin w Polsce, położony w województwie kujawsko-pomorskim, w powiecie tucholskim, w gminie Tuchola, na Pojezierzu Krajeńskim. Wchodzi w skład sołectwa Kiełpin.
W latach 1975–1998 przysiółek administracyjnie należał do województwa bydgoskiego.

</doc>
<doc id="970770" url="https://pl.wikipedia.org/wiki?curid=970770" title="Chłodzenie pasywne">
Chłodzenie pasywne

Chłodzenie pasywne – system chłodzenia oparty wyłącznie o elementy stałe, takie jak radiator. W systemie tym wykorzystuje się zjawisko oddawania przez metale energii cieplnej do otoczenia – nie występują tu dodatkowe elementy ruchome w postaci np. wentylatorów. Chłodzenie pasywne może być proste, używające tylko radiatorów, bądź kombinowane z rurami cieplnymi lub ogniwami Peltiera. 
Niektóre radiatory są tak skonstruowane (np. ze scalonych „rur”) i umieszczone w odpowiednio (pionowo – tak, by powietrze mogło przemieszczać się ku górze) przygotowanej obudowie (wlot powietrza na dole, wylot u góry), aby jak najlepiej wykorzystywać zjawisko konwekcji. Dzięki takiej konstrukcji można znacznie zwiększyć przepływ powietrza nie używając żadnych wentylatorów – im radiator mocnej się nagrzeje tym szybciej będzie przepływać przez niego powietrze, a przy tym wydajniej oddawać ciepło.
Zalety:
Wady:

</doc>
<doc id="970774" url="https://pl.wikipedia.org/wiki?curid=970774" title="Crescent Shield">
Crescent Shield

Crescent Shield – zespół muzyczny ze Stanów Zjednoczonych grający heavy/power metal, powstały w 2000, jako poboczny projekt wokalisty Onward Michaela Granta i gitarzysty Destiny's End Daniela Delucie. Zespół został skompletowany po rozpadzie Onward w 2003.

</doc>
<doc id="970775" url="https://pl.wikipedia.org/wiki?curid=970775" title="Jaty">
Jaty

Jaty – osada borowiacka w Polsce, na obszarze Tucholskiego Parku Krajobrazowego, położona w województwie kujawsko-pomorskim, w powiecie tucholskim, w gminie Tuchola. Miejscowość jest częścią składową sołectwa Legbąd.
W latach 1975–1998 miejscowość administracyjnie należała do województwa bydgoskiego.

</doc>
<doc id="970776" url="https://pl.wikipedia.org/wiki?curid=970776" title="Milešovka">
Milešovka

Milešovka (niem. "Milleschauer Berg" lub "Donnersberg") – góra w północnych Czechach, pomiędzy Lovosicami a Teplicami, najwyższy szczyt Czeskiego Średniogórza. Jej wysokość wynosi 836,5 m n.p.m. Na szczycie znajduje się stacja meteorologiczna, do której prowadzi wyciąg, a także stacja przekaźnikowa. Szczyt góry jest najbardziej wietrznym miejscem w Czechach.
Milešovka ma typowy dla Czeskiego Średniogórza stożkowaty kształt, świadczący o dawnym wulkanizmie. Jest zbudowana z trachitów. Zbocza, których nachylenie dochodzi do 30° porośnięte są lasem dębowo-bukowym z domieszką jaworu. Z innych roślin występują m.in. lilia złotogłów, miodunka plamista, rozrzutka brunatna i kosaciec bezlistny.
Turystyka.
Na szczycie znajduje się obiekt małej gastronomii oraz sprzedaż pamiątek.

</doc>
<doc id="970777" url="https://pl.wikipedia.org/wiki?curid=970777" title="Huby (Mały Mędromierz)">
Huby (Mały Mędromierz)

Huby – część wsi Mały Mędromierz w Polsce, położona w województwie kujawsko-pomorskim, w powiecie tucholskim, w gminie Tuchola, na Pojezierzu Krajeńskim. Wchodzi w skład sołectwa Mały Mędromierz.
W latach 1975–1998 Huby administracyjnie należały do województwa bydgoskiego.

</doc>
<doc id="970781" url="https://pl.wikipedia.org/wiki?curid=970781" title="Koślinka (województwo kujawsko-pomorskie)">
Koślinka (województwo kujawsko-pomorskie)

Koślinka – kolonia borowiacka w Polsce, na obszarze Tucholskiego Parku Krajobrazowego, położona w województwie kujawsko-pomorskim, w powiecie tucholskim, w gminie Tuchola. Miejscowość jest częścią składową sołectwa Legbąd.
W latach 1975–1998 miejscowość administracyjnie należała do województwa bydgoskiego.
Zobacz też: Koślinka

</doc>
<doc id="970782" url="https://pl.wikipedia.org/wiki?curid=970782" title="La Verna">
La Verna

Sanktuarium w La Verna – franciszkańskie sanktuarium górujące nad miejscowością Chiusi della Verna w prowincji Arezzo we Włoszech. W miejscu tym św. Franciszek z Asyżu otrzymał 14 lub 15 września 1224 stygmaty.
Sanktuarium wznosi się na południowym stoku Góry Penna, na wysokości 1128 m n.p.m. Miejsce jest celem licznych pielgrzymek. Na terenie sanktuarium znajdują się miejsca kultu – kaplice i eremy.
Przy sanktuarium prowadzony jest "dom pielgrzyma", wydawany jest miesięcznik dewocyjny "La Voce della Verna", organizowane są dni skupienia i rekolekcje dla grup parafialnych i duszpasterstw. Do popularnych pamiątek kupowanych na terenie sanktuarium należą ceramiki pokryte szkliwem, kopie znajdujących się w sanktuarium dzieł z pracowni Andrea della Robbia.
La Verna znajduje się na terenie włoskiego parku narodowego "Foreste Casentinesi, Monte Falterona, Campigna".
Historia.
La Verna jest najczęściej odwiedzanym spośród sanktuariów w Dolinie Casentino. Fundacja pierwszego eremu franciszkańskiego sięga czasów Franciszka z Asyżu. Dnia 8 maja 1213 przyszły święty spotkał hrabiego Orlando di Chiusi della Verna, który ofiarował mu Monte della Verna, znajdujące się na terenie jego dóbr. Od tego czasu La Verna stała się miejscem licznych i długich okresów "przebywania na modlitwie" zarówno Biedaczyny z Asyżu jak i innych braci, którzy z czasem osiedlili się tu na stałe. Najpierw powstały niewielkie eremy i kaplica poświęcona Matce Bożej Anielskiej (1216-1218). Momentem zwrotnym w historii sanktuarium była stygmatyzacja św. Franciszka w 1224. Cud ten, poświadczony przez biografów świętego i naocznych świadków, którzy widzieli ślady gwoździ i przebity bok Biedaczyny, miał miejsce w La Verna 14 lub 15 września 1224. Owego roku Franciszek przebywał na La Verna od 15 sierpnia do 29 września, zachowując tzw. "post św. Michała Archanioła".
Protektorat papieski nad sanktuarium zapoczątkował Aleksander IV. Pierwszy kościół był konsekrowany w obecności generała franciszkanów Bonawentury z Bagnoreggio i kilku biskupów, co podniosło rangę nowej świątyni. Kilka lat później wybudowano Kaplicę Stygmatyzacji w pobliżu miejsca, w którym się ona dokonała. Za budowę zapłacił hrabia Simone da Battifole. Budowę bazyliki rozpoczęto w 1348. Ukończona została w 1459.
Klasztor franciszkanów został częściowo zniszczony przez pożar w połowie XV wieku. Zakonnicy byli dwukrotnie wyrzucani w 1818 i 1866, kiedy to zgromadzenia zakonne ulegały kasacie. W czasie ostatnich wojen światowych sanktuarium było też sprofanowane. Obecnie na La Verna ponownie mieszkają franciszkanie.
Architektura i sztuka.
Kaplica Matki Bożej Anielskiej.
Wzniesiona zaraz po tym, jak Madonna ukazała się św. Franciszkowi, była zalążkiem dzisiejszego sanktuarium. Przed kaplicą znajduje się niski portyk. Jest jednonawowa. Wzniesiona została na życzenie Franciszka z Asyżu. Została powiększona w 1250, ze względu na zwiększającą się liczbę pielgrzymów, którzy odwiedzali miejsce pobytu założyciela franciszkanów. Konsekrowana w sierpniu 1260 w obecności biskupów Florencji, Fiesole, Arezzo, Perugii, Asyżu i Città di Castello. W czasie uroczystości obecny był siódmy generał franciszkanów św. Bonawentura. Jego darem jest najprawdopodobniej dzwon umieszczony w sygnaturce z 1257. W kaplicy pochowany został hrabia Orlando, który ofiarował La Vernę św. Franciszkowi.
W głównym ołtarzu znajduje się ceramika pokryta szkliwem "Wniebowzięta ofiarująca pasek św. Tomaszowi Apostołowi ze świętymi Grzegorzem, Franciszkiem i Bonawenturą" autorstwa Andrea della Robbia z ok. 1485. Obok wejścia wiszą dwa inne dzieła tego samego artysty "Boże Narodzenie ze św. Franciszkiem i św. Antonim" oraz "Pietà".
Bazylika.
Świątynia ta jest pod wezwaniem Matki Bożej Wniebowziętej. Wznoszono ją i przebudowywano na przestrzeni XIV-XVI wieku. Konsekracja miała miejsce w 1568. Jest konstrukcją jednonawową, na planie krzyża łacińskiego, z zewnętrznym portykiem, który przedłużony został w kierunku dzwonnicy.
We wnętrzu bazyliki zachowały się najważniejsze dzieła pochodzące z pracowni Andrea della Robbia. Najstarszą ceramiką jest "Zwiastowanie" z ok. 1475. W kaplicy obok prezbiterium znajduje się "Wniebowstąpienie" z ok. 1490. Po obu stronach prezbiterium znajdują się figury św. Franciszka i św. Antoniego Opata (z ok. 1475-1480). Inne dzieła Della Robbia to "Boże Narodzenie" (1479) oraz "Madonna na tronie z Dzieciątkiem i świętymi" nazywana "Madonna del Rifugio" (ok. 1515-1520).
Prezbiterium.
Za prezbiterium znajduje się chór ze stallami z drewna orzechowego z intarsjami przedstawiającymi "Wniebowziętą", "św. Wawrzyńca" i "bł. Jana". Jest to dzieło dziewiętnastowieczne stolarza-artysty franciszkanina Leonarda Galibertiego z Legnaia (1859-1948). Klęczniki z 1509 ozdobione są intarsjami Piero di Zanobi.
Kaplica Ginori.
Nad wejściem do "Kaplicy Ginori" znajdują się organy z 1586, dzieło Onofrio Zeffirini z Cortony. Kaplica ta została ufundowana przez hrabiego Ginori. Neoklasycystyczne wnętrze zaprojektował w 1939 Guido Morozzi. W ołtarzu tej kaplicy znajduje się kopia ceramiki Andrea della Robbia "Madonna kontemplującej Dzieciątko". Oryginał znajduje się we Florenckim Bargello.
Kaplica relikwii.
Po lewej stronie nawy głównej znajduje się tzw. "Kaplica relikwii" z 1635, gdzie przechowywane są przedmioty, które używał św. Franciszek z Asyżu (chustka, talerz, kubek, sznurek "cingulum", dyscyplina). W samym centrum ustawiona jest relikwia krwi Franciszka. Pod loggią odnowioną po II wojnie światowej, znajduje się brązowa kopia dzieła hiszpańskiego malarza Murilla "Franciszek obejmujący krzyż". Autorem kopii był Vincenzo Rosignoli, jest ona darem z 1888 papieża Leona XIII. Ten sam artysta jest autorem rzeźby przedstawiającej "św. Franciszka z chłopcem" z 1903, która stoi przed wejściem do bazyliki.
Kaplica Piety.
Nazywana też "Kaplicą hrabiego Checco di Montedoglio". Ukończona w 1532. Jest to pierwsza kaplica po lewej stronie przed tzw. "Korytarzu Stygmatów" (wł. "Corridoio delle Stimmate"), łączącym bazylikę z "Kaplicą Stygmatów" i urwiskiem. W kaplicy znajduje się dzieło Santi Buglioni ceramika przedstawiająca "Matkę Bożą Bolesną ze świętymi" – "Pietę".
Korytarz Stygmatów.
Zbudowany został w latach 1578-1582. Od 1431 odbywa się w nim codzienna procesja w kierunku miejsca stygmatyzacji św. Franciszka. Na ścianach znajdują się freski przedstawiające sceny z życia "Biedaczyny z Asyżu". Osiemnaście obrazów wykonał Baccio Maria Bacci w latach 1929 i 1962. Dzieła Bacciego zastąpiły freski z XVII w. autorstwa franciszkanina Emanuela z Como, które w 1840 odnawiane były przez Luigiego i Giovanniego Ademollich.
Kaplica Stygmatów.
Jest sercem sanktuarium w La Verna. Została zbudowana w 1263 w miejscu stygmatyzacji św. Franciszka. Posiada jedną nawę o sklepieniu krzyżowym. Kamienna płyta wskazuje miejsce, w którym Franciszek ujrzał Serafina i otrzymał stygmaty. Nad drzwiami znajduje się "tondo", okrągła ceramika pochodząca z pracowni "Della Robbich", która przedstawia "Madonnę z błogosławiącym Dzieciątkiem". Na tylnej ścianie umieszczono ceramikę z 1481 autorstwa Andrea della Robbia ze sceną "Ukrzyżowania".
Quadrante.
Duży plac wyłożony płytami kamiennymi, z którego wchodzi się do większości kaplic i miejsc dostępnych dla pilegrzymów przybywających do sanktuarium w La Verna. Zawdzięcza swą nazwę zegarowi słonecznemu znajdującemu się na murze dzwonnicy. Na placu znajduje się drewniany krzyż spod którego rozciąga się panorama na Dolinę Casentino i pozostałości zamku hrabiego Orlando di Chiusi.
Po lewej stronie znajduje się tzw. "pozzo della foresteria" cysterna wykuta w XVI wieku, z której czerpano wodę dla przybywających do bazyliki pielgrzymów.
Kaplica św. Piotra z Alkantary.
Poświęcona hiszpańskiemu mistykowi Piotrowi z Alkantary, została wzniesiona w miejscu, w którym znajdowała się pierwsza cela św. Franciszka z Asyżu. Budowla powstała pod koniec XV wieku. Właściwa kaplica św. Piotra z Alkantary znajduje się na piętrze. U wejścia do kaplicy do XVII w. wmurowana była tablica z następującą inskrypcją: "W roku 1225 błogosławiony Franciszek zwykł zatrzymywać się pod tym drzewem, by dziękować w duchu uwielbienia. W okolicach święta Podwyższenia Krzyża Świętego ukazał mu się na stoku tej góry serafin, w miejscu gdzie znajduje się dzisiaj Erem Ukrzyżowania. Od tego dnia odciśnięte zostały na jego ciele stygmaty Pana Naszego Jezusa Chrystusa".

</doc>
<doc id="970792" url="https://pl.wikipedia.org/wiki?curid=970792" title="Mąka (ujednoznacznienie)">
Mąka (ujednoznacznienie)

Osoby o nazwisku Mąka:

</doc>
<doc id="970803" url="https://pl.wikipedia.org/wiki?curid=970803" title="Wesele Wesel">
Wesele Wesel

Wesele Wesel – doroczne ogólnopolskie spotkanie małżeństw, które miały wesela bez napojów alkoholowych.
Spotkania te mają charakter rekolekcyjno–ewangelizacyjny oraz rozrywkowy. Głównym punktem programu jest bezalkoholowy bal weselny, poprzedzony uroczystym odnowieniem przyrzeczeń małżeńskich. W programie są też konferencje, dyskusje, spotkania z regionalną kulturą, zwiedzanie zabytków.
Historia spotkań.
Miejscami spotkań Wesela Wesel były miejscowości w różnych regionach Polski: w 1995 i w 1996 – Kamesznica, w 1997 - Zamość, w 1998 - Częstochowa, w 1999 - Stary Sącz, w 2000 - Kraków, w 2001 - Białystok, w 2002 - Koszęcin, w 2003 - Ludźmierz, w 2004 - Warszawa, w 2005 - Olsztyn, w 2006 - Wrocław. W dniach 2-5.8.2007 Wesele Wesel gościło w Bydgoszczy , 31.7.-3.8.2008 - w Tarnowie, 30.7.-2.8.2009 - w Łomży, 29.7.-1.8.2010 - w Miejscu Piastowym, 28-31.7.2011 - w Radomiu, 2-5.08.2012 ponownie w Krakowie, 4-7.7.2013 w Wieleniu Zaobrzańskim, 31.7-3.8.2014 jeszcze raz w Kamesznicy. Potem Wesele Wesel gościło w Krynicy-Zdroju w 2015 oraz w Myczkowcach w 2016. Kolejne edycje to Trąbki Wielkie/Gdańsk, 3-6.8.2017 oraz Ludźmierz 26-29.7.2018. 
W 1999 roku delegacja Wesela Wesel przybyła do Rzymu, gdzie dzieło to osobiście pobłogosławił papież Jan Paweł II.
W 2014 Wesele Wesel zostało odznaczone Statuetką Trzeźwości Św. Jana Chrzciciela przez Konferencję Episkopatu Polski.
Cele spotkań.
Wesele Wesel krzewi ideę wesel bezalkoholowych, zabaw bezalkoholowych i generalnie spędzania wolnego czasu w 100%-owej trzeźwości. Swój program adresuje do organizacji rządowych, samorządowych i pozarządowych, którym bliska jest troska o trzeźwość społeczeństwa. Nie tylko wskazuje na konieczność działań w tej dziedzinie, ale i pokazuje praktyczne sposoby realizacji krzewionych idei. Co roku skupia się na innym aspekcie zagadnienia. Bydgoskie spotkanie przebiegało pod hasłem "Radość w trzeźwości" i było adresowane do wszystkich osób, które chciałyby wesele bezalkoholowe mieć lub zorganizować je np. swoim dzieciom, a także osób zainteresowanych organizacją zabaw bezalkoholowych.
Prelegenci i kaznodzieje.
Wśród prelegentów, celebransów i kaznodziejów, którzy prowadzą konferencje dla uczestników, warto wymienić takie osobistości jak: kardynał Franciszek Macharski i kardynał Stanisław Dziwisz - arcybiskupi metropolici krakowscy, kardynał Zenon Grocholewski z Watykanu, arcybiskup Wojciech Ziemba (jako arcybiskup metropolita białostocki, później warmiński), arcybiskup metropolita warmiński Edmund Piszcz, arcybiskup metropolita przemyski Józef Michalik, arcybiskup metropolita koszycki Alojzy Tkacz (Słowacja), arcybiskup metropolita poznański Stanisław Gądecki, arcybiskup metropolita krakowski Marek Jędraszewski, biskup diecezjalny rzeszowski Kazimierz Górny, biskup diecezjalny bydgoski Jan Tyrawa, biskup diecezjalny łomżyński Stanisław Stefanek, biskup diecezjalny drohiczyński Antoni Pacyfik Dydycz OFMCap, biskup diecezjalny radomski Henryk Tomasik, biskup diecezjalny tarnowski Andrzej Jeż, biskup diecezjalny rzeszowski Jan Wątroba, biskup senior radomski Edward Materski, biskup pomocniczy łowicki Józef Zawitkowski, biskup Marian Duś z Warszawy, biskupi pomocniczy krakowscy Jan Szkodoń i Grzegorz Ryś, arcybiskup metropolita przemyski Adam Szal, biskup pomocniczy wrocławski Andrzej Siemieniewski, biskup pomocniczy tarnowski Wiesław Lechowicz, biskup pomocniczy bielsko-żywiecki Piotr Greger, biskup pomocniczy łomżyński Tadeusz Bronakowski, biskup pomocniczy gdański Wiesław Szlachetka, 
ojciec profesor Karol Meissner OSB, ojciec profesor Aleksander Posacki SJ, ojciec Leon Knabit OSB,
ksiądz profesor Janusz Królikowski, ks. dr Marcin Kołodziej, ks. dr Franciszek Płonka, dr Mieczysław Guzewicz, dr Andrzej Dakowicz, dr Krzysztof A. Wojcieszek, dr inż. Antoni Zięba, dr Andrzej Gołębiowski, dr inż. Jacek Pulikowski, dr Marek Babik, dr Stanisław Bogaczewicz, p. Andrzej Wronka i inni.
Stałą duchową opieką spotkania otacza ks. Władysław Zązel, proboszcz z Kamesznicy, który je zainicjował.
Artyści.
Wesele Wesel miało okazję oglądać i słuchać występów wielu zespołów ludowych, głównie z Podhala, ale także z Kujaw, Podkaparcia, Podlasia, Mazowsza czy Śląska.
Koncertowali podczas spotkań także m.in. Magda Anioł z zespołem, Antonina Krzysztoń, Viola Brzezińska i zespół 'New Day', Jarosław Wajk, dawny wokalista grupy Oddział Zamknięty, Jan Budziaszek z zespołu Skaldowie, zespół Deus Meus.
Wesela bezalkoholowe.
Przyjęcia z okazji zawarcia związku małżeńskiego, podczas których nie serwuje się alkoholu, należą w Polsce do rzadkości, mimo iż Episkopat Polski wspiera takie inicjatywy np. poprzez specjalne listy z błogosławieństwem dla młodej pary. Wyjątkiem jest tu parafia w Kamesznicy, w której odbyło się ponad 200 wesel bezalkoholowych, czyli zdecydowana większość od czasu inicjatywy miejscowego proboszcza ks. Zązla.
Podczas spotkań uczestnicy dzielą się swoimi wrażeniami z wesel bezalkoholowych. Spotkania Wesela Wesel dwukrotnie połączone były z takimi weselami. Wesela bezalkoholowe mają zwykle dwa motywy: społeczny i religijny.

</doc>
<doc id="970805" url="https://pl.wikipedia.org/wiki?curid=970805" title="Gazela Cuviera">
Gazela Cuviera



</doc>
<doc id="970807" url="https://pl.wikipedia.org/wiki?curid=970807" title="Gazella cuvieri">
Gazella cuvieri



</doc>
<doc id="970808" url="https://pl.wikipedia.org/wiki?curid=970808" title="A Elbereth Gilthoniel">
A Elbereth Gilthoniel

A Elbereth Gilthoniel (podtytuł "„aerlinn in Edhil o Imladris”") – fikcyjny hymn ze stworzonej przez J.R.R. Tolkiena mitologii Śródziemia, śpiewany przez Eldarów z Rivendell.
Był to hymn uwielbienia i modlitwa o pomoc do Vardy. Skomponowany został w sindarinie. Najdłuższy znany fragment stanowi jego pierwsza strofa.
Miał formę aerlinnu, tj. wiersza o układzie rymów "aababcc", dzielonego na strofy, zawierające po siedem wersów, których każdy zawierał cztery jamby.
Fragmenty umieszczone w powieści Władca Pierścieni:
&lt;poem&gt;A Elbereth Gilthoniel
silivren penna míriel
o menel aglar elenath!
Na-chaered palan-díriel
o galadhremmin ennorath,
Fanuilos, le linnathon
nef aear, sí nef aearon!&lt;/poem&gt;
&lt;poem&gt;A Elbereth Gilthoniel
o menel palan-díriel,
le nallon sí di'-nguruthos!
A tíro nin, Fanuilos!&lt;/poem&gt;
&lt;poem&gt;A! Elbereth Gilthoniel!
silivren penna míriel
o menel aglar elenath,
Gilthoniel, A! Elbereth!&lt;/poem&gt;
W muzyce.
Słowa „O Elbereth! O Gilthoniel!” pojawiają się w utworze "Zjawy i ludzie" zespołu Armia.

</doc>
<doc id="970809" url="https://pl.wikipedia.org/wiki?curid=970809" title="Dead like me">
Dead like me



</doc>
<doc id="970811" url="https://pl.wikipedia.org/wiki?curid=970811" title="Aelin-Uial">
Aelin-Uial



</doc>
<doc id="970813" url="https://pl.wikipedia.org/wiki?curid=970813" title="Santi Buglioni">
Santi Buglioni

Santi Buglioni, właśc. Santi di Michele Viviani (ur. 1494, zm. 27 listopada 1576 we Florencji), włoski rzeźbiarz, spadkobierca sekretów pracowni rzeźbiarskiej (wł. "bottega") innej włoskiej rodziny – Della Robbich. Pracował dla florenckiego rodu Medyceuszy.
Życiorys.
Santi uczył się rzemiosła rzeźbiarskiego u boku swego wuja ze strony ojca Benedetta Buglioniego aż do jego śmierci w 1521. Po wuju odziedziczył zobowiązania związane z dokończeniem zamówionych dzieł, stając się przy ich wykonywaniu coraz to bardziej samodzielnym. Po śmierci Giovanniego della Robbia w 1529 był jedynym spadkobiercą sekretów "bottegi" przy Via Guelfa we Florencji. Zapewne już wtedy zrodziła się legenda dotycząca wykradzenia receptur, którą potem przytoczył szesnastowieczny histograf sztuki Giorgio Vasari. Rodzina Buglionich miała wejść w posiadanie owych przepisów, według których w pracowni Della Robbich wytwarzano masę ceramiczną, posługując się kobietą pracującą w domu Della Robbich. Miało do tego dojść w roku 1529, kiedy Luca della Robbia wyjechał wraz ze swą drugą żoną Bartolomeą di Leonardo Altoviti do Francji z obawy przed epidemią dżumy.
Santi Buglioni tworzył rzeźby i dekoracje architektoniczne, m.in. nastawy ołtarzowe. W latach 1526-1528 przebywał w Pistoi, wykonując najważniejsze dzieło swego życia, dekorację fryzu szpitala "Del Ceppo".
Dwukrotnie przygotowywał dekorację ślubną: w 1539 na ślub księcia Cosimo I Medici z Eleonorą z Toledo, a następnie w 1565 na ślub Francesco de Medici z Joanną Austiaczką.
Pod koniec życia oślepł. Zmarł 27 listopada 1576. Pochowany został w kościele Santa Maria Maggiore we Florencji. W "Księdze zmarłych" tej świątyni zapisany został jako Santi di Michele Viviani. Nazwiskiem Viviani tytułował się później jego syn i inni potomkowie, wśród których biograf Galileo Galilei Vincenzo Viviani.
Dzieła.
Niektóre dzieła Santiego Buglioniego znajdują się w muzeum w Palazzo del Bargello we Florencji, w tej samej sali, w której wystawiane są dzieła Giovanniego della Robbia. Obaj artyści tworzyli w tym samym stylu. Rzeźby artysty stanowią też część kolekcji innych wielkich muzeów, jak np. muzeum w Luwrze.

</doc>
<doc id="970816" url="https://pl.wikipedia.org/wiki?curid=970816" title="Ronald K. Hoeflin">
Ronald K. Hoeflin

Ronald K. Hoeflin (ur. 1944) – filozof, twórca testów inteligencji oraz założyciel kilku organizacji dla ludzi z wysokim ilorazem inteligencji, w tym "The Prometheus Society". Obdarzony wyjątkową pamięcią, już w dzieciństwie potrafił podać wartość liczby pi z dokładnością dwustu miejsc po przecinku.
W 1988 otrzymał American Philosophical Association’s Rockefeller Prize za artykuł "Theories of Truth: A Comprehensive Synthesis".

</doc>
<doc id="970817" url="https://pl.wikipedia.org/wiki?curid=970817" title="Biała Wyżyna">
Biała Wyżyna



</doc>
<doc id="970818" url="https://pl.wikipedia.org/wiki?curid=970818" title="Borysek">
Borysek



</doc>
<doc id="970819" url="https://pl.wikipedia.org/wiki?curid=970819" title="Morowa zaraza">
Morowa zaraza



</doc>
<doc id="970820" url="https://pl.wikipedia.org/wiki?curid=970820" title="Skubaczowate">
Skubaczowate

Skubaczowate (Kyphosidae) – rodzina morskich ryb okoniokształtnych (Perciformes). Niektóre gatunki są lokalnie poławiane jako ryby konsumpcyjne.
Występowanie.
Ocean Indyjski, Ocean Spokojny i Atlantycki.
Charakterystyka.
Rodzina obejmuje zgrupowane w kilkunastu rodzajach gatunki ryb roślinożernych oraz żywiących się bezkręgowcami. Monofiletyzm rodziny jest dyskutowany.
Cechą szczególną gatunków roślinożernych jest obecność – w długim jelicie – drobnoustrojów rozkładających części roślinne podobnie jak to ma miejsce u przeżuwaczy (Ruminantia).
Klasyfikacja.
Rodzaje zaliczane do tej rodziny są zgrupowane w podrodzinach Girellinae, Kyphosinae, Microcanthinae i Scorpidinae (skorpisowate):
"Atypichthys" — "Bathystethus" — "Girella" — "Graus" — "Hermosilla" — "Kyphosus" — "Labracoglossa" — "Medialuna" — "Microcanthus" — "Neatypus" — "Neoscorpis" — "Scorpis" — "Sectator" — "Tilodon"

</doc>
<doc id="970821" url="https://pl.wikipedia.org/wiki?curid=970821" title="Rebbachizaur">
Rebbachizaur

Rebbachizaur ("Rebbachisaurus") – zauropod z rodziny rebbachizaurów (Rebbachisauridae).
Żył w okresie kredy (ok. 99 mln lat temu) na terenach Afryki. Długość ciała do 20 m. Jedynym gatunkiem, który z pewnością można zaliczyć do tego rodzaju, jest jego gatunek typowy "R. garasbae", znany z kręgów grzbietowych, łopatki, kości ramiennej i kości krzyżowej odkrytych w Maroku. Lapparent (1960) opisał drugi gatunek "R. tamesnensis", znany z czterech zębów odkrytych w Nigrze oraz różnych kości szkieletu pozaczaszkowego (m.in. kręgów, żeber, kości miednicy, kości przednich i tylnych kończyn) odkrytych w Algierii, Tunezji i Nigrze. Lapparent nie wyznaczył jednak formalnie holotypu nowego gatunku ani nie wymienił jego cech diagnostycznych; przynajmniej skamieniałości ""R." tamesnensis" z formacji Tiourarén w Nigrze mogą należeć do zauropodów z rodzaju "Jobaria" lub do możliwych przedstawicieli rodziny Camarasauridae.
Calvo i Salgado (1995) opisali trzeci gatunek, "R. tessonei", na podstawie skamieniałości odkrytych w osadach formacji Candeleros w argentyńskiej prowincji Neuquén. W późniejszych publikacjach gatunek ten nie jest jednak zaliczany do rodzaju "Rebbachisaurus". Wilson i Sereno (1998) oraz Upchurch, Barrett i Dodson (2004) zaliczyli ten gatunek do rodzaju "Rayososaurus", zaś Salgado i współpracownicy (2004) uczynili go gatunkiem typowym odrębnego rodzaju "Limaysaurus".

</doc>
<doc id="970822" url="https://pl.wikipedia.org/wiki?curid=970822" title="Yonah">
Yonah

Yonah – jednostka osadnicza w Stanach Zjednoczonych, w stanie Georgia, w hrabstwie White.

</doc>
<doc id="970823" url="https://pl.wikipedia.org/wiki?curid=970823" title="DDR2 SDRAM">
DDR2 SDRAM



</doc>
<doc id="970824" url="https://pl.wikipedia.org/wiki?curid=970824" title="Sarkozaur">
Sarkozaur

Sarkozaur ("Sarcosaurus") – ceratozaur z nadrodziny celofyzoidów (Coelophysoidea).
Żył w okresie wczesnej jury (ok. 202-195 mln lat temu) na terenach Europy. Długość ciała 3,5 m, wysokość ok. 1,6 m. Jego szczątki znaleziono w Anglii.
Etymologia.
"Sarcosaurus": "sarx", σαρκος "sarkos" „mięso”; σαυρος "sauros" „jaszczurka”.

</doc>
<doc id="970828" url="https://pl.wikipedia.org/wiki?curid=970828" title="Segizaur">
Segizaur

Segizaur ("Segisaurus") – teropod z rodziny celofyzów (Coelophysidae)
Żył w epoce wczesnej jury (ok. 200 mln lat temu) na terenach Ameryki Północnej. Długość ciała ok. 1 m, masa 4-7 kg. Jego szczątki znaleziono w Arizonie.

</doc>
<doc id="970832" url="https://pl.wikipedia.org/wiki?curid=970832" title="Synagogi w Częstochowie">
Synagogi w Częstochowie

Przed II wojną światową w Częstochowie znajdowało się ponad 50 synagog i domów modlitwy. Większość z nich znajdowała się w kamienicach oraz zaadaptowanych do tego celu małych budynkach czy oficynach. Tylko nieliczne, w tym Stara i Nowa Synagoga były wolno stojącymi gmachami.

</doc>
<doc id="970833" url="https://pl.wikipedia.org/wiki?curid=970833" title="Sinornitoid">
Sinornitoid

Sinornitoid ("Sinornithoides") – rodzaj niewielkiego, ptakopodobnego teropoda z rodziny troodontów (Troodontidae). Żył w okresie wczesnej kredy (apt – alb, około 120–100 mln lat temu) na terenach dzisiejszej Azji. Został opisany 1993 roku przez Dale'a Russella i Donga Zhiminga w oparciu o niemal kompletny szkielet niezawierający jedynie fragmentu czaszki oraz kilku kręgów szyjnych i grzbietowych. Do holotypu przypisano także kilka innych kości. "Sinornithoides" osiągał długość około 1 m i polował prawdopodobnie na niewielkie ssaki i inną drobną zdobycz. W podobnej pozycji, co holotyp "Sinornithoides youngi" – z pyskiem podwiniętym pod lewą rękę – został odnaleziony później także inny przedstawiciel rodziny Troodontidae – "Mei long". Szkielet sinornitoida jest najbardziej kompletnym znalezionym dotąd szkieletem troodonta i pierwszym, w którym zachowały się kości rąk, grzbietu oraz szyi.

</doc>
<doc id="970834" url="https://pl.wikipedia.org/wiki?curid=970834" title="Lista gier komputerowych z serii Sim">
Lista gier komputerowych z serii Sim

Lista gier komputerowych z serii Sim oraz ich rozszerzeń i dodatków. Wiele z tych gier wyprodukował Maxis, a wydała firma Electronic Arts.

</doc>
<doc id="970836" url="https://pl.wikipedia.org/wiki?curid=970836" title="Koślinka">
Koślinka

Miejscowości w Polsce:

</doc>
<doc id="970837" url="https://pl.wikipedia.org/wiki?curid=970837" title="Sinraptor">
Sinraptor

Sinraptor ("Sinraptor") – teropod z rodziny sinraptorów (Sinraptoridae).
Żył w okresie późnej jury na terenach Azji. Długość ciała do 8 m, wysokość ok. 3 m. Jego szczątki znaleziono w 1987 r. w Chinach.
Gatunki sinraptora:

</doc>
<doc id="970838" url="https://pl.wikipedia.org/wiki?curid=970838" title="Yves Leterme">
Yves Leterme

Yves Camille Désiré Leterme (wym. []; ur. 6 października 1960 w Werviku) – belgijski polityk, premier od 20 marca 2008 do 30 grudnia 2008 oraz ponownie od 25 listopada 2009 do 6 grudnia 2011.
W latach 2004–2007 minister-prezydent Flandrii. Od 21 grudnia 2007 do 20 marca 2008 wicepremier Belgii, od 17 lipca 2009 do 25 listopada 2009 minister spraw zagranicznych.
Rodzina i wykształcenie.
Yves Leterme urodził się w 1960 w Werviku w prowincji Flandria Zachodnia. Jego ojciec był francuskojęzycznym Walonem, a matka niderlandzkojęzyczną Flamandką. W latach 1973–1979 uczęszczał do szkoły średniej "Sint-Vincentiuscollege" w Ypres. W 1981 uzyskał licencjat z prawa na Uniwersytecie Katolickim w Leuven, a w 1983 licencjat z dziedziny nauk politycznych na Uniwersytecie w Gandawie. W 1984 ukończył studia magisterskie z zakresu prawa, a rok później studia magisterskie z zakresu administracji publicznej na Uniwersytecie w Gandawie. W 1984 zdobył dyplom w Centre d’études international du Fédéralisme w Nicei.
Działalność zawodowa i polityczna do 2007.
Na początku lat 80. zaangażował się w działalność polityczną. W 1983 został przewodniczącym młodzieżówki Chrześcijańskiej Partii Ludowej (CVP) w Ypres. W 1985 objął stanowisko asystenta deputowanego Paula Breyne’a oraz sekretarza CVP w dystrykcie Ypres. W 1986 był doradcą Paula Depreza, ministra w rządzie flamandzkim. W 1987 dołączył do Belgijskiego Trybunału Audytorów, w którym zasiadał przez dwa lata. W międzyczasie pozostał aktywnym działaczem młodzieżówki chadeckiej (w latach 1988–1989 jako jej wiceprzewodniczący) oraz samej CVP. Był przewodniczącym partii w dystrykcie Ypres w latach 1988–1991, a następnie jako zastępcą sekretarza generalnego (1989–1992) oraz sekretarzem CVP (1991–1992).
W grudniu 1992 został administratorem w Komisji Europejskiej, w której pracował przez pięć lat, do maja 1997. W styczniu 1995 objął mandat radnego Ypres, który od tego czasu nieprzerwanie piastuje. W czerwcu 1997 został deputowanym do Izby Reprezentantów z ramienia CVP. W wyborach w czerwcu 1999 oraz czerwcu 2004 uzyskiwał reelekcję. Od stycznia 2001 do maja 2003 był przewodniczącym klubu parlamentarnego partii Chrześcijańscy Demokraci i Flamandowie (CD&amp;V, powstałej z przekształcenia CVP) w Izbie Reprezentantów.
Po przegranej CD&amp;V w wyborach parlamentarnych w czerwcu 2003, zastąpił Stefaana De Clercka na stanowisku przewodniczącego partii. Kierował nią przez rok, do lipca 2007, tj. do czasu wygranych przez CD&amp;V wyborów lokalnych we Flandrii. 20 lipca 2004 objął stanowisko ministra-prezydenta Flandrii, którym pozostawał do 26 czerwca 2007.
W sierpniu 2006 Yves Leterme wywołał pewną krytykę, gdy w wywiadzie dla francuskiego „Libération” zarzucił francuskojęzycznym mieszkańcom Belgii brak chęci i umiejętności do nauki języka niderlandzkiego. Stwierdził również, że Belgów łączą jedynie: król, reprezentacja piłkarska i piwo.
Działalność polityczna od 2007.
Wybory parlamentarne i kryzys rządowy.
W maju 2007 oficjalnie ogłosił swój udział w wyborach parlamentarnych rozpisanych na 10 czerwca 2007. Wystartował do Senatu, zdobywając prawie 800 tys. głosów, co było wówczas drugim wynikiem w historii belgijskich wyborów. Jego partia, Chrześcijańscy Demokraci i Flamandowie, z wynikiem 18,5% głosów wygrała wybory i zdobyła (w kartelu z Nowym Sojuszem Flamandzkim) 30 mandatów w 150-osobowej Izbie Reprezentantów.
Król Albert II powierzył mu wówczas misję stworzenia nowego rządu. 16 lipca 2007 Yves Leterme rozpoczął rozmowy koalicyjne z ugrupowaniami chadeckimi i liberalnymi z Flandrii i Walonii. 23 sierpnia 2007 zrezygnował z misji powołania gabinetu z powodu odrzucenia przez partie frankofońskie projektu reform konstytucyjnych. Od 29 sierpnia 2007 do 29 września 2007 mediację między stronami prowadził Herman Van Rompuy.
29 września 2007 Yves Leterme po raz drugi rozpoczął misję stworzenia rządu. Również i tym razem próba nie powiodła się z powodu sporów dotyczących autonomii regionów oraz kwestii podziału okręgu wyborczego wokół Brukseli. Partie walońskie sprzeciwiły się zwiększeniu autonomii każdego z dwóch regionów. 1 grudnia 2007 zrezygnował z dalszych prób tworzenia gabinetu.
W tej sytuacji król Albert II powierzył na początku grudnia misję utworzenia rządu tymczasowego Guyowi Verhostadtowi. 21 grudnia 2007 zaprzysiężony został trzeci rząd dotychczasowego premiera, który dwa dni później otrzymał wotum zaufania w parlamencie. Proces formowania rządu zajął ogółem 196 dni i był najdłuższym w historii kraju. Yves Leterme objął w tymczasowym gabinecie stanowisko wicepremiera oraz ministra budżetu, reformy instytucjonalnej i transportu.
Pierwszy rząd.
Rząd tymczasowy Guya Verhofstadta funkcjonował do 20 marca 2008. Tego samego dnia Yves Leterme został zaprzysiężony na stanowisku premiera. Dwa dni wcześniej pięć partii politycznych zawarło porozumienie koalicyjne. W skład jego gabinetu weszły dwie flamandzkie partie: CD&amp;V oraz VLD, a z Walonii: Partia Socjalistyczna (PS), Ruch Reformatorski (MR) oraz Centrum Demokratyczno-Humanistyczne (cdH). 22 marca 2008 Izba Reprezentantów, głosami 97 za oraz 48 przeciw i jednym wstrzymującym się, oficjalnie udzieliła wotum zaufania nowemu gabinetowi.
Jednym z wyborczych zobowiązań CD&amp;V była reforma polityczna, przekazująca więcej kompetencji władzom poszczególnych regionów. Premier jako datę graniczną opracowania projektu reformy ustanowił dzień 15 lipca 2008. Z powodu nieosiągnięcia porozumienia w kwestii reformy, 14 lipca 2008 złożył królowi rezygnację z funkcji szefa rządu. Albert II następnego dnia przeprowadził konsultacje polityczne z liderami głównych partii politycznych. 17 lipca 2008 król odrzucił dymisję premiera, powierzając mu w dalszym ciągu misję kierowania rządem. W wyniku konsultacji Albert II powołał specjalną trzyosobową grupę, której zadaniem było przygotowanie gruntu przed rozpoczęciem rozmów na temat reformy politycznej.
Do kolejnego kryzysu politycznego doszło w Belgii w grudniu 2008. Yves Leterme został oskarżony o rzekome próby wpływania na sędziów prowadzących proces dotyczący sprzedaży banku Fortis grupie BNP Paribas. 16 grudnia oficjalnie przyznał się do kontaktów członków jego gabinetu z sędziami, zapewniając jednocześnie, że nie miały one charakteru nacisku na niezależny wymiar sprawiedliwości. 19 grudnia podał się jednak do dymisji. 22 grudnia Albert II przyjął jego rezygnację i poprosił o pełnienie obowiązków szefa rządu do momentu sformowania nowego gabinetu. 30 grudnia 2008 na czele rządu stanął Herman Van Rompuy.
Powrót do rządu.
W wyniku parlamentarnego dochodzenia Yves Leterme został oczyszczony z zarzutów w sprawie wpływania na sprzedaż banku Fortis. 17 lipca 2009 objął stanowisko ministra spraw zagranicznych w rządzie Hermana Van Rompuya. Zastąpił Karela De Guchta, który objął tekę w Komisji Europejskiej José Barroso.
Drugi rząd.
19 listopada 2009, po powołaniu Hermana Van Rompuya na urząd pierwszego stałego Przewodniczącego Rady Europejskiej, w Belgii pojawiła się konieczność wskazania jego następcy na stanowisku szefa rządu. Głównym faworytem do objęcia tego stanowiska od początku stał się Yves Leterme, który w wyborach parlamentarnych uzyskał znaczące poparcie społecznie. Jego kandydatura budziła jednak zastrzeżenia wśród walońskich polityków, którzy uważali go za stanowczego przedstawiciela interesów Flandrii i osobę mniej skłonną do kompromisu. 20 listopada 2009, w celu szybkiego powołania nowego gabinetu, król Albert II powierzył Wilfriedowi Martensowi misję przeprowadzenia negocjacji w tej sprawie. Były premier spotkał się z liderami głównych partii politycznych. W wyniku rozmów, pięć ugrupowań tworzących dotychczasowy gabinet zaakceptowało powrót Yves’a Leterme na stanowisko premiera. 24 listopada 2009 Wilfried Martens przedstawił królowi raport ze swoich działań, w którym rekomendował mianowanie ministra spraw zagranicznych na nowego premiera kraju.
25 listopada 2009 Herman Van Rompuy złożył na ręce króla dymisję ze stanowiska szefa rządu. Tego samego dnia Albert II nowym szefem rządu mianował Yves’a Leterme. Jednym z głównych problemów jego rządu pozostała kwestia statusu wyborczego zamieszkanych przez ludność francuskojęzyczną flamandzkich gmin wokół Brukseli oraz sprawa autonomii Flandrii i Walonii. W celu wypracowania rozwiązania, król mianował negocjatorem rządu w tej sprawie byłego premiera Jean-Luka Dehaene.
22 kwietnia 2010 rząd Yves’a Leterme podał się do dymisji po wyjściu partii Open VLD (flamandzkich liberałów) z koalicji rządzącej. Doprowadziło to do przedterminowych wyborów parlamentarnych, w których urzędujący premier uzyskał mandat poselski. Od tego czasu wobec tzw. belgijskiego kryzysu rządowego jego gabinet nadal sprawował władzę jako tzw. rząd przejściowy.
13 września 2011 zadeklarował, że do końca 2011 zamierza objąć stanowisko zastępcy sekretarza generalnego OECD, w związku z czym ustąpi z urzędu. Ostatecznie, po trwającym półtora roku kryzysie gabinetowym, sześć partii politycznych zdołało zawrzeć umowę koalicyjną i 6 grudnia 2011 na stanowisku premiera zastąpił go Elio Di Rupo.
Działalność od 2011.
8 grudnia 2011 Yves Leterme objął funkcję zastępcy sekretarza generalnego OECD z zakresem kompetencji obejmującym tematykę spraw społecznych, edukacji, przedsiębiorczości i zarządzania publicznego. 4 kwietnia 2014 ogłosił swoje odejście z OECD w związku z zamiarem objęcia funkcji sekretarza generalnego Międzynarodowego Instytutu na rzecz Demokracji i Pomocy Wyborczej (IDEA) w Sztokholmie.

</doc>
<doc id="970840" url="https://pl.wikipedia.org/wiki?curid=970840" title="Tanystropheus">
Tanystropheus



</doc>
<doc id="970842" url="https://pl.wikipedia.org/wiki?curid=970842" title="Alfred Lenica">
Alfred Lenica

Alfred Lenica (ur. 4 sierpnia 1899 w Pabianicach, zm. 16 kwietnia 1977 w Warszawie) – polski malarz, ojciec Jana Lenicy i Danuty Konwickiej. Teść Tadeusza Konwickiego.
Życiorys.
Ojciec Alfreda Lenicy był majstrem w fabryce Kindlerów, wyrzucanym z pracy za pijaństwo, z powodu którego trafił do szpitala psychiatrycznego. Ojciec w chwilach trzeźwości rysował z dużą łatwością synowi różne zwierzątka. Osierocił go w wieku 10 lat.
Studia rozpoczął w 1922 na wydziale prawno-ekonomicznym Uniwersytetu Poznańskiego. Równolegle studiował muzykę w Konserwatorium Muzycznym. Swoje malarskie zainteresowania pogłębiał pod okiem Piotra Kubowicza studiując w Poznańskim Instytuci Sztuk Pięknych prowadzonym przez Adama Hannytkiewicza.
W latach 30. Alfred Lenica malował obrazy figuratywne, przede wszystkim martwe natury i pejzaże, wzorując się na kubizmie.
Na początku II wojny światowej rodzina Leniców wysiedlona z Poznania udała się do Krakowa. Czas wojny był przełomowy w karierze malarza. Krakowskie środowisko artystyczne skupione wokół Tadeusza Kantora, a zwłaszcza przyjaźń z Jerzym Kujawskim, pogłębiły zainteresowanie malarza awangardą.
W 1945 Alfred Lenica powrócił do Poznania, gdzie zaangażował się w działalność artystyczną. W 1947 został współzałożycielem awangardowej grupy 4F+R. Po latach prób i poszukiwań, Lenica coraz silniej dążył ku abstrakcji i taszyzmowi. W 1948 wziął udział w I Wystawie Sztuki Nowoczesnej w Krakowie zorganizowanej przez Tadeusza Kantora. W 1949 kierował zespołem malarzy dekorujących hotel Bazar w Poznaniu.
Obok poszukiwań i fascynacji abstrakcją, Alfred Lenica aktywnie współuczestniczył w nurcie socrealistycznym, tworząc wiele realistycznych obrazów w początku lat 50. W pierwszej połowie lat 50., w okresie socrealizmu, Lenica przerwał swoje twórcze eksperymenty, zwracając się w stronę wprowadzonej politycznym nakazem doktryny artystycznej. Z racji swoich przekonań politycznych był to dla niego powrót do malowanych już w latach 30. obrazów zaangażowanych społecznie i politycznie. Namalował wówczas takie obrazy, jak „Młody Bierut wśród robotników” (1949), „Pstrowski i towarzysze”, „Przyjęcie do Partii”, „Czerwony plakat” (1950). Na własny użytek próbował też łączyć eksperymenty formalne z ideowo zaangażowaną tematyką, jak w pracy „Tracimy dniówki” z 1953, w której zastosował kolaż i monotypię.
Od 1955 wyklarował się ostatecznie styl malarski Alfreda Lenicy, który będzie mu towarzyszył aż do śmierci. Styl ten był połączeniem taszyzmu, surrealizmu, informelu i drippingu. Powstawały obrazy olejne o dużych formatach malowane w technice wypracowanej wcześniej przez artystę (uzyskiwanie prześwitów koloru spod kolejnych warstw farby), którą następnie udoskonalał i rozwijał. Lenica chętnie posługiwał się lakierami oraz farbami przemysłowymi.
Prezentował styl malarstwa abstrakcyjnego o odcieniu surrealistyczno-ekspresjonistycznym.
Lenica wiele podróżował; na zaproszenie ONZ przebywał na przełomie 1959/1960 w Genewie, gdzie w siedzibie tej organizacji wykonał malowidło ścienne „Trzy żywioły” (Woda, Ogień i Miłość). Utrzymywał stały kontakt z rodzimą awangardą artystyczną, wystawiał z Grupą Krakowską, brał udział w większości plenerów w Osiekach koło Koszalina, uczestniczył w sympozjum „Sztuka w zmieniającym się świecie” w 1966 w Puławach.
W 1973 powstał cykl 14 obrazów "Chile, Chile", który był owocem wizyty Lenicy w Chile (1970). W tym samym roku w kraju doszło do puczu i władzę przejął generał Pinochet. 
Pochowany na cmentarzu Powązki Wojskowe w Warszawie (kwatera B35-3-3).

</doc>
<doc id="970843" url="https://pl.wikipedia.org/wiki?curid=970843" title="Megapnozaur">
Megapnozaur

Megapnozaur ("Megapnosaurus") – rodzaj teropoda z grupy celofyzoidów (Coelophysoidea).
Żył w okresie wczesnej jury (ok. 200-194 mln lat temu). Osiągał do 3 m długości i ważył około 32 kg. Opisano dwa gatunki należące do tego rodzaju: "M. rhodesiensis", żyjący na terenach Afryki (jego szczątki znaleziono w Zimbabwe) i "M. kayentakatae", żyjący w Ameryce Północnej (Arizona). Analiza Ronalda Tykoskiego (2005) wskazuje jednak, że gatunki te mogą nie należeć do tego samego rodzaju; wynika z niej, że "M. rhodesiensis" jest bliżej spokrewniony z "Coelophysis bauri" niż z "M. kayentakatae", zaś najbliższym krewnym tego ostatniego nie jest ani "M. rhodesiensis", ani "C. bauri", lecz "Segisaurus halli". Także według analizy Martineza i współpracowników (2011) najbliższym krewnym "M. rhodesiensis" jest "Coelophysis", zaś ""M." kayentakatae" jest taksonem siostrzanym do kladu obejmującego "M. rhodesiensis" i "Coelophysis". Irmis (2004) zaliczył też do rodzaju "Megapnosaurus" zwierzę, którego skamieniałości odkryto w prowincji Junnan w Chinach.
Dinozaur ten został po raz pierwszy opisany w 1969 roku przez Michaela Raatha; nadano mu wówczas nazwę rodzajową "Syntarsus". Okazało się jednak, że tę nazwę otrzymał wcześniej jeden z rodzajów chrząszczy, dlatego w 2001 roku entomolodzy Michael Ivie, Stanisław Adam Ślipiński i Piotr Węgrzynowicz zaproponowali dla teropoda nową nazwę rodzajową "Megapnosaurus". Wzbudziło to jednak kontrowersje wśród paleontologów – część z nich zaakceptowała nową nazwę i zaczęła używać jej w swych publikacjach (np. Irmis, 2004), inni uznali jednak, że nadanie nowej nazwy mogło odbyć się z naruszeniem zasad etycznych (krytycy twierdzą, że Michael Raath, który nadał w 1969 roku nazwę "Syntarsus", nie miał sposobności do stworzenia nowej nazwy rodzajowej, co byłoby zgodne z praktyką, jednak Michael Ivie twierdzi, że w 1996 roku próbował skontaktować się z Raathem w tej sprawie – bezskutecznie. Sam Raath uważa postępowanie entomologów za nieetyczne) i, ignorując nową nazwę, nadal używają starszej – "Syntarsus" (np. Tykoski, 2005, Martinez "et al." 2011).

</doc>
<doc id="970844" url="https://pl.wikipedia.org/wiki?curid=970844" title="Syntars">
Syntars



</doc>
<doc id="970846" url="https://pl.wikipedia.org/wiki?curid=970846" title="Najstarsza Synagoga w Częstochowie">
Najstarsza Synagoga w Częstochowie

Najstarsza Synagoga w Częstochowie – pierwsza synagoga znajdująca się w Częstochowie, przy Starym Rynku 15.
Synagoga została założona w XVIII wieku w prywatnym mieszkaniu N. Bermana, zaraz po odłączeniu się częstochowskich Żydów od kahału janowskiego. W drugiej części tego domu urządzono mykwę. 
Synagoga została zlikwidowana w 1765 roku, zaraz po otwarciu nowej synagogi, zwanej później Starą.

</doc>
<doc id="970852" url="https://pl.wikipedia.org/wiki?curid=970852" title="FK Baník Most">
FK Baník Most

Fotbalový klub Baník Most – czeski klub piłkarski mający swoją siedzibę w mieście Most. W sezonie 2007/08 zajął ostatnie miejsce w rozgrywkach Gambrinus Liga i spadł do II ligi.

</doc>
<doc id="970854" url="https://pl.wikipedia.org/wiki?curid=970854" title="L5K">
L5K



</doc>
<doc id="970858" url="https://pl.wikipedia.org/wiki?curid=970858" title="Leopoldo de Gregorio, markiz Esquilache">
Leopoldo de Gregorio, markiz Esquilache

Leopoldo de Gregorio, markiz Esquilache, właśc. Squillace (ur. 23 grudnia 1699 w Mesynie, zm. 15 września 1785 w Wenecji) – hiszpański minister pochodzenia włoskiego. Był zwolennikiem oświecenia. Należał do ekipy ministerialnej, którą sprowadził z Włoch Karol III, będący przed wstąpieniem na tron hiszpański królem Neapolu i Sycylii.
Karola III we Włoszech do reform namówił Bernardo Tanucci. Sam Leopoldo de Gregorio – człowiek skromnego pochodzenia, dowiódł swych umiejętności jako urzędnik odpowiadający za zaopatrzenie armii Królestwa Neapolu W 1755 za te zasługi uczyniono go „Markizem Esquilache”. Chciał zmodernizować społeczeństwo hiszpańskie, skończyło się to jednak buntem, zwanym zamieszkami Esquilachego "(motín de Esquilache)". Karol musiał odwołać Esquilache’go, a potem (1771) mianować go ambasadorem w Wenecji. Obaj król i minister ubolewali nad nieustępliwością ludu hiszpańskiego. Esquilache doprowadził do skanalizowania, oświetlenia i wybrukowania ulic hiszpańskich miast (w szczególności Madrytu uchodzącego za najbardziej zaniedbaną stolicę Europy) i stworzył wspaniałe bulwary.
W 1762 odznaczony Orderem Orła Białego.

</doc>
<doc id="970859" url="https://pl.wikipedia.org/wiki?curid=970859" title="Shivraj Patil">
Shivraj Patil

Shivraj Patil (Marathi i hindi: शिवराज पाटील; ur. 12 października 1935) – indyjski polityk, minister spraw wewnętrznych od maja 2004 do listopada 2008, członek Indyjskiego Kongresu Narodowego.
Życiorys.
Patil ukończył nauki polityczne na Uniwersytecie Osmania w Hajdarabadzie oraz prawo na Uniwersytecie w Bombaju. 
Po raz pierwszy wszedł w skład rządu Indiry Gandhi, w którym w latach 1980-1982 był ministrem obrony. Następnie od 1982 do 1983 zajmował stanowisko ministra handlu, a w latach 1983-1984 ministra nauki i technologii. W rządzie Rajiva Gandhi, w latach 1984-1989 sprawował urząd ministra lotnictwa cywilnego i turystyki. 
W latach 1991-1996 Patil był przewodniczącym Lok Sabhy, niższej izby indyjskiego parlamentu. W 1995 ustanowił "Nagrodę Wybitnego Parlamentarzysty", która od tego czasu przyznawana jest co roku. 29 maja 2004 został mianowany ministrem spraw wewnętrznych w rządzie premiera Manmohana Singha. 30 listopada 2008 podał się do dymisji. Miała ona związek z zamachami terrorystycznymi w Bombaju. 
Patil zajmował również szereg wysokich stanowisk w strukturach partii odkąd przewodnictwo w Indyjskim Kongresie Narodowym objęła Sonia Gandhi. Jego kandydatura była brana pod uwagę jako jedna z najważniejszych w wyborze prezydenta w lipcu 2007.

</doc>
<doc id="970861" url="https://pl.wikipedia.org/wiki?curid=970861" title="Arnold z Brescii">
Arnold z Brescii

Arnold z Brescii, wł. Arnaldo da Brescia (ur. ok. 1090, zm. 1155) – włoski mnich, uczeń Abelarda, kaznodzieja ludowy i reformator religijny.
Życiorys.
Urodził się w Brescii. Tamże otrzymał święcenia duchowne angażując się równocześnie w ruch dążący do oczyszczenia kościoła z symonii. Za swoją działalność w 1139 został ekskomunikowany i skazany na wygnanie z Włoch przez II Sobór Laterański. Przebywając we Francji poznał Abelarda, który został jego mistrzem. W 1143 stanął na czele buntu ludu rzymskiego, dzięki czemu objął w mieście władzę niemal dyktatorską. W 1155 po obłożeniu miasta interdyktem przez papieża Hadriana IV utracił poparcie i musiał uciekać. Schwytany przez wojska Fryderyka I Barbarossy został skazany przez Kurię Rzymską na śmierć przez powieszenie, i spalenie ciała, za nawoływanie Kościoła do wyrzeczenia się dóbr doczesnych, przywilejów oraz rezygnacji przez episkopat ze sprawowania władzy świeckiej.
Młodszy brat Benita Mussoliniego otrzymał od ojca imię Arnaldo na cześć Arnolda z Brescii.

</doc>
<doc id="970862" url="https://pl.wikipedia.org/wiki?curid=970862" title="Porsche 550">
Porsche 550

Porsche 550 – samochód sportowy produkowany przez Porsche w latach 1953–1957.
Historia.
W oparciu o model Porsche 356, który został zaprojektowany przez Ferry'ego Porsche, i prototypy Roadster testowane przez Waltera Glöcklera od 1951, fabryka zdecydowała się zbudować samochód, który będzie skonstruowany specjalnie do wyścigów . Model 550 Spyder został zaprezentowany podczas Paris Auto Show w 1953 roku. Wyraźnie obniżona konstrukcja miała na celu zwiększenie wydajności podczas wyścigów. To właśnie tym modelem Hans Herrmann, były niemiecki kierowca Formuły 1 przejechał w ostatnich sekundach pod zamkniętym szlabanem przed pędzącym pociągiem w Mille Miglia w 1954.
Historia wyścigów.
Po uzyskaniu sponsorów w 1953 roku Huschke von Hanstein wysłał dwa modele 550 do udziału w meksykańskim rajdzie Carrera Panamericana. Za kierownicą pierwszego znalazł się Karl Kling, ubiegłoroczny zwycięzca tego wyścigu, a drugi samochód trafił w ręce Hansa Herrmanna. W tym samym wyścigu wzięły również udział dwa modele 550 sprzedane do Gwatemali, sterowane przez Jose Herrarte i Jaroslava Juhana. Zarówno Kling, jak i Herrmann nie ukończyli wyścigu, jednakże zwycięstwo w klasie małych samochodów przypadło Jose Herrarte na 550 Coupe.
Pierwszym znaczącym wyścigiem z udziałem tego modelu był Mille Miglia roku 1954, w którym wystąpił Spyder z silnikiem 547 kierowany przez Hansa Herrmanna. Na drugim fotelu zasiadał Herbert Linge. To właśnie podczas tego wyścigu miała miejsce niebezpieczna przygoda, która obrosła w swoistą legendę. Nie mając możliwości wyhamowania, Herrmann dał znak Lingemu, aby ten pochylił głowę, decydując się przejechać pod zamkniętym szlabanem, tuż przed nadjeżdżającym pociągiem. Załodze udało się zwyciężyć w klasie 1500 cm3, zdobywając tym samym w klasyfikacji generalnej 6. miejsce.
Podczas Le Mans 1954 Porsche wystawiło cztery Spydery, trzy z silnikiem 1500 i jeden z 1100. Ze względu na problemy z tłokiem odpadły dwa Spyder 1500. Gdy na 5 godzin przed końcem do boksu z tego samego powodu zjechał ostatni, podjęto decyzję o wycięciu jednego tłoka. W klasie 1500 na torze prócz osłabionego Porsche zostały dwa samochody OSCA z niewielką przewagą. Oba wypadły z trasy z powodu śliskiej nawierzchni, dzięki czemu pomimo osłabionego silnika Porsche zwyciężyło w swojej klasie, podobnie jak Porsche z silnikiem 1100. Jak ustalono później, problemy wynikały ze złego ustawienia zapłonu skutkującego przegrzewaniem się.
Dopracowany już model dwa tygodnie później zaczął swoje pasmo zwycięstw wygrywając 12-godzinny w Rheims, a następnie zajmując pierwsze cztery miejsca w wyścigu samochodów sportowych na Nürburgring przed Grand Prix Niemiec.
550 Spyder RS.
Po przegranej o prawie 20s z Maserati 1500 podczas 500 kilometrowego wyścigu na Nürburgring inżynierowie z Zuffenhausen zadecydowali o wprowadzeniu modyfikacji. Udoskonalony model, o usztywnionym nadwoziu, wymienionej skrzyni biegów, silniku 130KM, przeprojektowaną ramą i masą zredukowaną o blisko 40 kg, uzyskał oznaczenie 550 Spyder RS (Rennsport).
550 Spyder RSK.
Kolejna generacja modelu 550 pojawiła się w drugiej połowie 1957 roku. Miała ona identyczny rozstaw osi co RS, jednak nieco obniżony. Zmieniono też kształt tylnych płetw. Nazwę RSK zawdzięcza przedniemu zawieszeniu, którego konstrukcja była stworzona na kształt litery "K". Zawieszenie z lat 1958-1959 nie miało już takiego układu, ale nazwa pozostała ta sama. Dzięki możliwości ustawienia centralnego kolumny kierownicy i fotela kierowcy, samochód mógł brać udział w wyścigach Formuły 2. Podobnie jak poprzednicy Spyder RSK odnosił liczne sukcesy. Do jednego z największych niewątpliwie należy zaliczyć wyścig 1959 Targa Florio, gdzie pierwsze cztery miejsca zajęły samochody z Zuffenhausen, a najwyższy stopień na podium zajęli startujący na RSK Edgar Behra i Wolfgang Seidel.
"Little Bastard".
Podczas zdjęć do "Buntownika bez powodu" James Dean zmienił swoje dotychczasowe Porsche 356 na model 550. Chcąc nadać mu indywidualny charakter, zlecił wymianę tapicerki, a Dean Jeffries, legendarny pinstriper, namalował numer 130 na drzwiach, masce i pokrywie silnika oraz napis "Little Bastard". Gdy James 23 września 1955 roku pokazał samochód Alecowi Guinnessowi usłyszał, że wygląda on złowrogo, a także ostrzeżenie: "Jeśli wsiądziesz do tego samochodu, za tydzień znajdą cię w nim martwego". Dean zginął dokładnie 7 dni później w zderzeniu czołowym z Fordem.
Od tego momentu zaczęła krążyć historia o klątwie, gdyż każdy, kto miał kontakt z samochodem lub jego częściami, umierał. George Barris, właściciel warsztatu odpowiedzialny jeszcze za życia Deana za modyfikacje dokonywane w Porsche, kupił wrak samochodu za $2500. Niewiele brakowało, a przypłaciłby ten zakup życiem, gdyż „Mały Drań” zsunął się z lawety wprost na niego, łamiąc mu obie nogi. Po tym wydarzeniu Barris odsprzedał pozostałe po 550 części. Troy McHenry, w którego samochodzie zamontowano części „Małego Drania”, stracił panowanie nad samochodem, uderzył w drzewo i zginął na miejscu. Williamowi Eschrichowi, który miał zamontowany silnik Spydera, niespodziewanie zablokowały się w zakręcie hamulce. Wypadł z drogi, dachując, i cudem uniknął śmierci. Dwie opony wybuchły na prostej drodze podczas jazdy, o mało nie doprowadzając do śmierci kierowcy.
Wieść o przeklętym samochodzie rozniosła się szybko, budząc zainteresowanie dwóch złodziei. Porzucili jednak zamiar kradzieży samochodu, gdy ciężko się poranili podczas próby wymontowania kierownicy i fotela.
George Barris, widząc, jak sprzedawane przez niego części uśmiercają kolejnych właścicieli, postanowił pozbyć się Porsche. Zgodził się jednak na wynajem samochodu na wystawy. Budynek, w którym odbywała się pierwsza, spłonął doszczętnie, jednak płomienie w zaskakujący sposób ominęły „Małego Drania”. Na drugiej wystawie zsunął się on, łamiąc biodro studentowi.
Przewożone z miejsca na miejsce ciężarówkami, preferowało przemieszczanie się na własnych kołach. Za pierwszym razem kierowca transportu stracił panowanie nad pojazdem, wypadł z kabiny i został przygnieciony przez Porsche, które spadło z naczepy. Auto spadło jeszcze dwukrotnie, szczęśliwie nie pociągając za sobą kolejnych ofiar. „Little Bastard” podczas ostatniej podróży, mającej na celu zwrócenie go George’owi Barrisowi, zniknął bez śladu z platformy. Do tej pory nie został odnaleziony.

</doc>
<doc id="970863" url="https://pl.wikipedia.org/wiki?curid=970863" title="Elliot Page">
Elliot Page

Elliot Page (ur. jako Ellen Grace Philpotts-Page 21 lutego 1987 w Halifaksie) – kanadyjski aktor i producent filmowy, występował w rolach kobiecych między innymi w filmach "Pułapka", "Juno", "Incepcja" i "Zakochani w Rzymie".
Otrzymał nominacje i nagrody Gemini Award, Genie i ACTRA Maritimes Award w kategorii "Outstanding Female Performance" oraz był nominowany do Oscara jako "Best Actress" w filmie "Juno".
W 2014 Page dokonał coming outu jako lesbijka, w 2020 oznajmił, że jest osobą transpłciową.
Rodzina i edukacja.
Urodziła się 21 lutego 1987 w Halifaksie jako dziewczynka, której nadano imię Ellen.
Uczęszczał do "Halifax Grammar School", a także przez pewien czas uczył się w "Queen Elizabeth High School". Po ukończeniu "Shambhala School" w 2005 spędził dwa lata w Toronto, ucząc się w "Interact Program" w "Vaughan Road Academy", wraz z bliskim przyjacielem i kanadyjskim aktorem Markiem Rendallem.
Kariera.
Po raz pierwszy pojawił się na ekranie w 1997 w wieku dziesięciu lat, występując jako Maggie Maclean w filmie Pit Pony, który później przerodził się w serial telewizyjny o tej samej nazwie emitowany od 1999 do 2000. Za tę rolę został nominowany do nagrody Young Artist Award. W 2005 wystąpił w amerykańskim dreszczowcu "Pułapka".
Międzynarodową popularność przyniosła jej tytułowa rola w komedii obyczajowej "Juno" (2007), za tę rolę otrzymał nagrody Genie i ACTRA Maritimes Award i został nominowany do Oscara. Następnie zagrał w filmach "Incepcja" (2010) i "Zakochani w Rzymie" (2012).
Życie prywatne.
Prowadzi wegański styl życia, a organizacja PETA nazwała go wraz z Jaredem Leto Najseksowniejszymi Wegetarianami 2014. Jest ateistą – stwierdził, że religia „zawsze była używana do pięknych rzeczy, a także jako sposób na usprawiedliwienie dyskryminacji”.
W 2008 określił siebie jako feministę pro-choice.
W styczniu 2018 ogłosił, że wziął ślub z tancerką Emmą Portner. Rozstali się w połowie 2020, a Page złożył pozew o rozwód w styczniu 2021. W następnym miesiącu rozwód został sfinalizowany.
Coming out.
14 lutego 2014 Page, który wówczas prezentował się jako kobieta, dokonał coming outu jako lesbijka podczas przemówienia na konferencji Human Rights Campaign „Time to Thrive” w Las Vegas. W listopadzie 2017 stwierdził, że został wyoutowany w 2005, kiedy miał 18 lat, przez filmowca Bretta Ratnera podczas pracy na planie filmu .
1 grudnia 2020 dokonał coming outu jako osoba transpłciowa, określił swoje zaimki jako on/jego i they/them oraz ujawnił swoje nowe imię – Elliot. Wyjaśnił, że jego decyzja o otwartym wypowiedzeniu się na temat swojej tożsamości płciowej była częściowo spowodowana pandemią COVID-19, a częściowo antytranspłciową retoryką w polityce i mediach. Rzecznik GLAAD Nick Adams stwierdził, że Page „będzie teraz inspiracją dla niezliczonych osób transpłciowych i niebinarnych”. Premier Kanady Justin Trudeau i wielu celebrytów, m.in. Ellen DeGeneres, James Gunn i Kumail Nanjiani, wyraziło wsparcie dla Page’a po tym oświadczeniu.
29 marca 2021 Page pojawił się na okładce magazynu „Time”, stając się pierwszym otwarcie transpłciowym mężczyzną, który tego dokonał. W artykule opisał siebie jako osobę queer i niebinarną oraz zdradził, że w czasie swojego coming outu przechodził rekonwalescencję po operacji mastektomii, poza tym wyznał, że w wieku dziewięciu lat „czuł się jak chłopiec... Chciał być chłopcem. Pytał mamę, czy mógłby nim zostać pewnego dnia”.

</doc>
<doc id="970864" url="https://pl.wikipedia.org/wiki?curid=970864" title="Anioły w Ameryce (miniserial)">
Anioły w Ameryce (miniserial)

Anioły w Ameryce – sześcioodcinkowy miniserial produkcji HBO, wyreżyserowany przez Mike’a Nicholsa (scenariusz napisał Kushner). Telewizyjna adaptacja teatralnej sztuki Tony’ego Kushnera. Fabuła, która, choć osadzona w realiach Nowego Jorku końca lat osiemdziesiątych, jest aktualna również dziś, porusza istotną kwestię sytuacji osób chorych na AIDS. Serial prezentuje losy ludzi, którzy walczą nie tylko ze śmiertelną chorobą, ale i z otaczającą ich rzeczywistością. Poszukują oni odpowiedzi na pytania dotyczące sensu życia, istoty śmierci oraz zbawienia.
Nagrody.
Serial był wielokrotnie nominowany do nagród branżowych. Najważniejsze to:

</doc>
<doc id="970867" url="https://pl.wikipedia.org/wiki?curid=970867" title="Annopol (powiat rawicki)">
Annopol (powiat rawicki)

Annopol – osada w Polsce położona w województwie wielkopolskim, w powiecie rawickim, w gminie Miejska Górka. Miejscowość wchodzi w skład sołectwa Karolinki.
W latach 1975–1998 miejscowość należała administracyjnie do województwa leszczyńskiego.

</doc>
<doc id="970869" url="https://pl.wikipedia.org/wiki?curid=970869" title="István Csom">
István Csom

István Csom (ur. 2 czerwca 1940 w Sátoraljaújhely, zm. 28 lipca 2021) – węgierski szachista i sędzia klasy międzynarodowej ("International Arbiter" od 1991), arcymistrz od 1973 roku.
Kariera szachowa.
Od połowy lat 60. do końca 80. należał do podstawowych zawodników reprezentacji Węgier. Pomiędzy 1968 a 1988 rokiem dziewięciokrotnie uczestniczył w szachowych olimpiadach, największy sukces osiągając w roku 1978 w Buenos Aires, gdzie szachiści węgierscy jedyny raz w historii wywalczyli złote medale olimpijskie. Poza tym zdobył jeszcze 5 medali: trzykrotnie srebrny wraz z drużyną (1970, 1972, 1980) oraz indywidualnie złoty (1980, za wynik na IV szachownicy) i srebrny (1970, na V szachownicy). W latach 1970 - 1992 sześciokrotnie reprezentował swój kraj w drużynowych mistrzostwach Europy, zdobywając 3 srebrne (1970, 1977, 1980) i 2 brązowe (1973, 1983) medale wraz z drużyną oraz indywidualnie złoty (1973, na V szachownicy). W roku 1985 wystąpił również w pierwszych drużynowych mistrzostwach świata rozegranych w Lucernie, zdobywając wraz z drużyną tytuł wicemistrzowski oraz srebrny medal za uzyskany rezultat na VII szachownicy. Od 1964 roku wielokrotnie startował w finałach mistrzostw Węgier, w roku 1972 zdobywając tytuł mistrza kraju. Poza tym w 1976 zajął II, a w 1969 i 1973 III miejsca.
Do najważniejszych sukcesów indywidualnych Istvána Csoma należy zwycięstwo (przed Ulfem Anderssonem) w turnieju strefowym w Puli (1975), dzięki któremu wystąpił rok później w turnieju międzystrefowym w Biel/Bienne, zajmując w nim IX miejsce. Poza tym zwyciężył w międzynarodowych turniejach rozegranych w m.in. Amsterdamie (1969, "turniej B" festiwalu "IBM"), Olocie (1975), Hanowerze (1976), Berlinie (1979, wraz z Wasilijem Smysłowem), Kopenhadze (1983, turniej "Politiken Cup", wraz z Siergiejem Kudrinem), Järvenpie (1985), Nowym Delhi (1987, przed Viswanathanem Anandem), Silkeborgu (1988, wraz z Ivanem Farago), Tel Awiwie (1989, wraz z Joną Kosaszwilim), Ter Apel (1990) oraz Budapeszcie (1995, I-III). Sukcesy osiągnął również w Somborze (1972, II m-ce za Aleksandrem Bielawskim, a przed m.in. Janem Timmanem), Budapeszcie (1978, II m-ce za Johnem Nunnem), Hastings (1978/79, dz. II m-ce za Ulfem Anderssonem), Rzymie (1981, II m-ce za Wiktorem Korcznojem), Maladze (1981, dz. II m-ce za Michaiłem Talem), Esbjergu (1981, II m-ce za Larsem Karlssonem oraz 1985, dz. II m-ce za Andrasem Adorjanem), Niszu (1981, II m-ce za Larsem Karlssonem) i Suhr (1992, II m-ce za Josephem Gallagherem).
W 2001 r. zdobył srebrny medal w mistrzostwach świata "weteranów" (zawodników powyżej 60. roku życia), rozegnanych w Arco.
Najwyższy ranking w karierze osiągnął 1 stycznia 1989 r., z wynikiem 2545 punktów dzielił wówczas 67-73. miejsce na światowej liście FIDE, jednocześnie zajmując 6. miejsce wśród szachistów węgierskich.

</doc>
<doc id="970870" url="https://pl.wikipedia.org/wiki?curid=970870" title="Istvan Csom">
Istvan Csom



</doc>
<doc id="970871" url="https://pl.wikipedia.org/wiki?curid=970871" title="Jagodnia (ujednoznacznienie)">
Jagodnia (ujednoznacznienie)



</doc>
<doc id="970872" url="https://pl.wikipedia.org/wiki?curid=970872" title="Porsche 360 Cisitalia">
Porsche 360 Cisitalia

Porsche 360 Cisitalia − samochód wyścigowy firmy Porsche wprowadzony do produkcji w roku 1949. Nazwa Cisitalia (skrót od "Consorzio Industriale Sportive Italia") pochodzi od nazwy firmy która zleciła budowę tego modelu.
Samochód napędzany był przez centralnie umieszczony, mechanicznie doładowany silnik V12 o pojemności 1493 cm³, który generował moc 385 koni mechanicznych. Prędkość maksymalna modelu 360 dochodziła do 300 km/h. Samochód wyposażano w napęd na wszystkie koła.

</doc>
<doc id="970873" url="https://pl.wikipedia.org/wiki?curid=970873" title="Synagoga Chewra Lomdei Tanach w Częstochowie">
Synagoga Chewra Lomdei Tanach w Częstochowie

Synagoga Chewra Lomdei Tanach w Częstochowie (z hebr. "Bractwa Studiujących Tanach") – synagoga znajdująca się w Częstochowie, przy ulicy Nadrzecznej 60.
Synagoga została założona na początku XX wieku z inicjatywy bractwa Lomdei Tanach. Podczas II wojny światowej hitlerowcy zdewastowali synagogę.

</doc>
<doc id="970876" url="https://pl.wikipedia.org/wiki?curid=970876" title="Swains">
Swains

Swains (Olosega) – wyspa położona w archipelagu Tokelau, administracyjnie należąca do Samoa Amerykańskiego. Wyspa ma powierzchnię 1,865 km², z czego 1,508 km² przypada na ląd, a 0,358 km² na wewnętrzną lagunę. 
Na wyspie mieszka 37 osób (2005), skupionych w jedynej osadzie Talauga. Druga z osad wyspy, Etena, od lat jest opuszczona. Wyspa stanowi osobną jednostkę administracyjną Samoa Amerykańskiego. 
Wyspa została odkryta w 1606 przez portugalskiego nawigatora Pedro Fernandes de Queirós. W 1856 na wyspie osiedlił się Amerykanin - Eli Hutchinson Jennings, który założył plantację, a z wyspy utworzył własne quasi-państewko. W 1907 roku wyspę anektowała Wielka Brytania i wcieliła ją w skład Union Island (dzisiejsze Tokelau). W 1916 wyspa została włączona, wraz z pozostałymi wyspami archipelagu Tokelau, do brytyjskiej kolonii Wyspy Gilberta i Lagunowe. W 1925 roku wyspę zajęły Stany Zjednoczone i przyłączyły ją do swojej posiadłości zwanej Samoa Amerykańskie, jednocześnie zgłosiły roszczenia do pozostałych wysp Tokelau. W 1979 roku Nowa Zelandia, administrująca Tokelau, podpisała traktat ze Stanami Zjednoczonymi, w wyniku którego Stany Zjednoczone uznały zwierzchność Nowej Zelandii nad trzema wyspami tworzącymi obecnie terytorium Tokelau, Nowa Zelandia uznała zaś aneksję przez Stany Zjednoczone wyspy Swains. Traktat ten Nowa Zelandia ratyfikowała w 1981, a Stany Zjednoczone w 1983. Dokumentu tego nie uznają jednak lokalne władze Tokelau, uważające, że wyspa stanowi część Tokelau, a przez USA administrowana jest bezprawnie (w propozycji konstytucji z 2006 wymieniono wyspę Swains jako wchodzącą w skład Tokelau).

</doc>
<doc id="970880" url="https://pl.wikipedia.org/wiki?curid=970880" title="II liga czeska w piłce nożnej mężczyzn">
II liga czeska w piłce nożnej mężczyzn

II liga czeska w piłce nożnej (Fotbalova narodni liga) – od sezonu 1993/1994 drugi poziom rozgrywek piłki nożnej organizowany przez Czeskomorawski Związek Piłki Nożnej. Liga liczy 16 drużyn. Rozgrywki odbywają się systemem kołowym (po jednym meczu jako gospodarz i gość) w dwóch rundach: jesiennej oraz wiosennej.
Najlepsze dwa zespoły po sezonie zasadniczym awansują do I ligi. Natomiast kluby, które zajęły ostatnie dwa miejsca są relegowane do niższej klasy rozgrywek – odpowiednio: Česká fotbalová liga lub Moravskoslezská fotbalová liga – w zależności od miejsca, z którego dany klub pochodzi. Ich miejsca zajmują ostatnie dwie drużyny z I ligi oraz zwycięzcy ČFL i MSFL.

</doc>
<doc id="970881" url="https://pl.wikipedia.org/wiki?curid=970881" title="Paweł Zawada">
Paweł Zawada

Paweł Zawada, pseudonim "Sęk" (ur. 4 grudnia 1883, zm. 20 stycznia 1954) – śląski pisarz, gawędziarz, badacz folkloru oraz historii lokalnego osadnictwa, nauczyciel. 
Spisał i opublikował wiele opowieści ludowych i podań m.in. "Czantoria i Stożek" (29 września 1931, tytułowe nazwy to wzgórza pogranicza polsko-czeskiego: Czantoria Wielka i Stożek Wielki), "Zagadki góralskie" (1933), "Podanie o powstaniu Jaworzynki i Koniakowa", oraz inne publikowane głównie w czasopismach takich jak: "Gwiazdka Cieszyńska", "Zaranie Śląskie", "Młody Polak", "Beskid Śląski", "Pieśni ludowe z polskiego Śląska"(w tomie II i III, Kraków 1938). 
W rękopisie pozostaje monografia wsi: Koniaków, Jaworzynka i Istebna (rozdziały wydrukowano w 1956).

</doc>
<doc id="970882" url="https://pl.wikipedia.org/wiki?curid=970882" title="Jagodnia (Karolinki)">
Jagodnia (Karolinki)

Jagodnia – przysiółek wsi Karolinki w Polsce, położony w województwie wielkopolskim, w powiecie rawickim, w gminie Miejska Górka. Wchodzi w skład sołectwa Karolinki.
W latach 1975–1998 przysiółek należał administracyjnie do województwa leszczyńskiego.

</doc>
<doc id="970883" url="https://pl.wikipedia.org/wiki?curid=970883" title="Synagoga Machsike Hadas w Częstochowie">
Synagoga Machsike Hadas w Częstochowie

Synagoga Machsike Hadas w Częstochowie – synagoga znajdująca się w Częstochowie przy ulicy Nadrzecznej 50.
Synagoga została założona w 1911 roku z inicjatywy ortodoksyjnego stowarzyszenia Machsike Hadas. Podczas II wojny światowej hitlerowcy zdewastowali synagogę.

</doc>
<doc id="970884" url="https://pl.wikipedia.org/wiki?curid=970884" title="Synagoga Machsike Hadas">
Synagoga Machsike Hadas



</doc>
<doc id="970886" url="https://pl.wikipedia.org/wiki?curid=970886" title="Melanowo">
Melanowo

2 miejscowości w Polsce:

</doc>
<doc id="970887" url="https://pl.wikipedia.org/wiki?curid=970887" title="Sumiki koralowe">
Sumiki koralowe



</doc>
<doc id="970888" url="https://pl.wikipedia.org/wiki?curid=970888" title="Tochizaur">
Tochizaur

Tochizaur ("Tochisaurus nemegtensis") – niewielki teropod z rodziny troodonów. Jego jedyne skamieliny – holotyp (PIN 551-224) zawierający drugą (233 mm), trzecią (232 mm) i czwartą (242 mm) kość śródstopia zostały znaleziony w datowanych na wczesny mastrycht osadach formacji Nemegt (południowa Mongolia). Pierwsza wzmianka o tochizaurze pojawiła się w wydanej w 1987 r. pracy Kurzanowa pt. "Avimimidae and the problem of the origin of birds" jako o nieznanym teropodzie.
W tym samym roku Halszka Osmólska uznała, że jest on przedstawicielem Troodontidae i spekulowała, na temat jego przynależności do rodzaju "Borogovia". W 1991 r. razem z Kurzanowem opisała wyżej wymieniony materiał jako należący do nowego troodona o nazwie "Tochisaurus nemegtensis". Jego nazwę rodzajową utworzono od mongolskiego słowa "tokhi" – „struś” i greckiego "sauros" – „jaszczur”. Odnosi się ona od podobieństwa kości śródstopia tochizaura do strusiej. Epitet gatunkowy ("nemegtensis") pochodzi od formacji Nemegt – miejsca znalezienia skamielin wymienionego wyżej teropoda. Raczej nie jest on na synonimem borogowi ze względu na bardziej zredukowaną drugą kość śródstopia synonimem borogowi, co zauważyli Kurzanow i Osmólska (1991). Niewykluczone jednak, że "Tochisaurus" jest starszym synonimem zanabazara, choć Mortimer (online) zauważył pewne różnice w ich budowie. Redukcja drugiej kości śródstopia świadczy, że tochizaur nie posiadał charakterystycznego dla deinonychozaurów powiększonego drugiego palca stopy (podobnie jak "Borogovia"). Oprócz niej charakterystyczną cechą tego deinonychozaura jest nachylona przednia część kości śródstopia.

</doc>
<doc id="970889" url="https://pl.wikipedia.org/wiki?curid=970889" title="Synagoga Ohel Jakow w Częstochowie">
Synagoga Ohel Jakow w Częstochowie

Synagoga Ohel Jakow w Częstochowie (z hebr. "Namiot Jakuba") – synagoga znajdująca się w Częstochowie przy Alei Najświętszej Marii Panny 12.
Synagoga została założona w 1890 roku z inicjatywy stowarzyszenia Ohel Jakow. Podczas II wojny światowej hitlerowcy zdewastowali synagogę.

</doc>
<doc id="970890" url="https://pl.wikipedia.org/wiki?curid=970890" title="STS-65">
STS-65

STS-65 (ang. "Space Transportation System") – siedemnasta misja wahadłowca kosmicznego Columbia i sześćdziesiąta trzecia programu lotów wahadłowców.
Załoga.
Załoga rezerwowa.
Jean-Jacques Favier (0), rezerwowy specjalista ładunku (CNES)
Cel misji.
Drugi lot laboratorium naukowego IML-2 (International Microgravity Laboratory).

</doc>
<doc id="970892" url="https://pl.wikipedia.org/wiki?curid=970892" title="STS-59">
STS-59

STS-59 (ang. "Space Transportation System") – szósta misja wahadłowca kosmicznego Endeavour i sześćdziesiąta druga programu lotów wahadłowców.
Cel misji.
Lot z radarem SRL-1 (Space Radar Laboratory), za pomocą którego wykonano mapy dziesiątki milionów kilometrów kwadratowych powierzchni Ziemi.

</doc>
<doc id="970894" url="https://pl.wikipedia.org/wiki?curid=970894" title="Melanowo (województwo wielkopolskie)">
Melanowo (województwo wielkopolskie)

Melanowo – osada w Polsce położona w województwie wielkopolskim, w powiecie rawickim, w gminie Miejska Górka. Miejscowość wchodzi w skład sołectwa Dłoń.
W latach 1975–1998 miejscowość należała administracyjnie do województwa leszczyńskiego.
Zobacz też: Melanowo

</doc>
<doc id="970896" url="https://pl.wikipedia.org/wiki?curid=970896" title="Synagoga Wekslera w Częstochowie">
Synagoga Wekslera w Częstochowie

Synagoga Wekslera w Częstochowie – synagoga znajdująca się w Częstochowie przy Alei Najświętszej Marii Panny 6.
Synagoga została założona w 1898 roku z inicjatywy niejakiego Wekslera. Pełniła również rolę małej szkółki talmudycznej. Podczas II wojny światowej hitlerowcy zdewastowali synagogę.

</doc>
<doc id="970897" url="https://pl.wikipedia.org/wiki?curid=970897" title="STS-64">
STS-64

STS-64 (ang. "Space Transportation System") – dziewiętnasta misja wahadłowca kosmicznego Discovery i sześćdziesiąta czwarta programu lotów wahadłowców.
Cel misji.
Umieszczenie na orbicie, a następnie przechwycenie satelity astronomicznego Spartan-201 oraz badanie atmosfery ziemskiej przy pomocy laserowego urządzenia LITE (Lidar Space Technology Experiment). Satelita Spartan był wyposażony w dwa teleskopy, przez które obserwował Słońce. Do jego umieszczenia poza ładownią promu i ponownego umieszczenia na pokładzie wahadłowca wystarczył manipulator. Kosmiczny spacer nie był już konieczny.
Spacer kosmiczny.
EVA (16 września 1994, 6 godz. 51 min): M. Lee, C. Meade.

</doc>
<doc id="970899" url="https://pl.wikipedia.org/wiki?curid=970899" title="Paige">
Paige

Paige – angielskie imię, odmiana imienia "Page", spotykana jest także wersja "Payge". Współcześnie imię zazwyczaj jest nadawane kobietom, choć tradycyjnie uważane jest za "unisex".
Osoby o imieniu Paige:

</doc>
<doc id="970902" url="https://pl.wikipedia.org/wiki?curid=970902" title="Großwallstadt">
Großwallstadt

Großwallstadt – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Miltenberg. Leży około 20 km na północny zachód od Miltenberga, nad Menem, przy drodze B469.
Oświata.
W gminie znajduje się 200 miejsc przedszkolnych (ze 174 dziećmi) oraz szkoła podstawowa (17 nauczycieli, 347 uczniów).

</doc>
<doc id="970904" url="https://pl.wikipedia.org/wiki?curid=970904" title="Unenlagia">
Unenlagia

Unenlagia ("Unenlagia") – ptakopodobny dinozaur z rodziny dromeozaurów. Żył w późnej kredzie na terenach Ameryki Południowej (Argentyna). Długość ciała 2-2,5 m.
Unenlagia posiadała pióra. Wcześniej łączono ją z praptakami takimi jak Rahonawis. Potem jednak zaliczono ją do dromeozaurydów. Pierwsze znalezione szczątki składały się tylko z miednicy, kości udowej, kości piszczelowej, obojczyka, kawałka łopatki, trzech żeber i dwóch kręgów piersiowych oraz resztek dwóch kręgów ogonowych. W 2004 r. Calvo odkrył drugi gatunek unenlagii, który zatwierdził pokrewieństwo swego rodzaju z dromeozaurami.

</doc>
<doc id="970905" url="https://pl.wikipedia.org/wiki?curid=970905" title="Ultimates">
Ultimates

Ultimates to amerykańska seria komiksowa, stworzona przez Marka Millara (scenariusz) i Briana Hitcha (rysunki), publikowana przez Marvel od 2002 roku. W Polsce Egmont Polska wydał 2 tomy przygód "Ultimates" w 2004 roku, a Hachette w 2013 i 2014 roku w ramach Wielkiej kolekcji komiksów Marvela.
Jest to uwspółcześniona wersja przygód klasycznej grupy superbohaterów wydawnictwa Marvel – The Avengers. Jeden z nich, Nick Fury, formuje nowy zespół do walki z największymi zagrożeniami. Okazuje się jednak, że współpraca tych silnych osobowości jest trudna.

</doc>
<doc id="970906" url="https://pl.wikipedia.org/wiki?curid=970906" title="Klan McKwaczów">
Klan McKwaczów

Klan McKwaczów (ang. "McDuck") – fikcyjna szkocka rodzina człekokształtnych kaczek, przodkowie Kaczora Donalda i jego rodziny. Została stworzona przez Dona Rosę na podstawie komiksów Carla Barksa. Dużo informacji o niej można przeczytać w sadze Życie i czasy Sknerusa McKwacza.
Zamek.
Zamek McKwaczów na Ponurych Wzgórzach niedaleko Glasgow został zbudowany prawdopodobnie po 946 roku, po śmierci Sir Dulcyniana z Kwamelot (w wersji angielskiej ma on nazwisko McKwacz).
W 1675 jeden z członków klanu Wiskerwillów przebrał się za wilkołaka i pojawił się nocą w zamku McKwaczów. Ci, wystraszeni, opuścili zamek na ponad 200 lat.
Tartan.
Tartan klanu McKwaczów stworzył Carl Barks. Disney sądzi, że został wymyślony w 1942 roku, co jest mało prawdopodobne, gdyż Sknerus po raz pierwszy w komiksie wystąpił w 1947, a tartan w 1959 roku.
Tartan ma jasnozielone kwadraty na pomarańczowym tle z ciemnozielonymi liniami.
Herb.
Wymyślił go Don Rosa. Można go zobaczyć w niektórych kadrach sagi Życie i czasy Sknerusa McKwacza. Jest to pomarańczowa tarcza z żółtą obwódką i kaczym dziobem w lewym górnym rogu.
Motto.
Według Dona Rosy motto klanu brzmi "Fortuna Favet Fortibus", co oznacza "Szczęście sprzyja silnym"
Według Jensa Hansegaarda i Manrique'a motto brzmi "Nil Volentibus Arduum" i oznacza "Dla chcącego nic trudnego".
Drzewo genealogiczne.
Don Rosa stworzył drzewo genealogiczne klanu McKwaczów po raz pierwszy wydane w 1993 roku w wersji norweskiej. Nie umieścił jednak na nim Gideona McKwacza i Kwacjusza McLumpa i wielu innych postaci, które nie występowały w komiksach Carla Barksa.Nie są do dziś znani wszyscy członkowie klanu McKwaczów od Sir Dulcyniana z Kwamelot do Malcolma McKwacza

</doc>
<doc id="970908" url="https://pl.wikipedia.org/wiki?curid=970908" title="Vulpes chama">
Vulpes chama



</doc>
<doc id="970910" url="https://pl.wikipedia.org/wiki?curid=970910" title="Rose Atoll">
Rose Atoll

Rose Atoll (zwany również Rose Island) – atol położony w archipelagu Samoa, administracyjnie należący do Samoa Amerykańskiego. Atol ma powierzchnię 0,214 km² i otacza wewnętrzną lagunę o powierzchni około 5 km². W skład atolu wchodzą dwie wyspy: Rose Island oraz Sand Island.
Atol jest bezludny, jednak stanowi osobną jednostkę administracyjną Samoa Amerykańskiego zwaną Rose Island. 
Atol został odkryty w 1722 przez holenderskiego kapitana Jacoba Roggeveene i nazwany "Vuyle Eylandt" (Wyspa Ptaków). W 1819 Francuz Louis de Freycinet nadał atolowi obecną nazwę, a w 1904 został on zaanektowany przez Stany Zjednoczone i przyłączony do administrowanej przez nie części archipelagu Samoa. W 1973 roku na atolu został utworzony rezerwat "Rose Atoll National Wildlife Refuge". 

</doc>
<doc id="970913" url="https://pl.wikipedia.org/wiki?curid=970913" title="Waldoraptor">
Waldoraptor

Waldoraptor ("Valdoraptor oweni") – dinozaur z grupy karnozaurów (Carnosauria).
Żył w okresie wczesnej kredy (ok. 127-121 mln lat temu) na terenach współczesnej Europy. Długość ciała ok. 5 m, wysokość ok. 2 m, masa ok. 500 kg. Jego szczątki znaleziono w Anglii.

</doc>
<doc id="970914" url="https://pl.wikipedia.org/wiki?curid=970914" title="Nowaszyce">
Nowaszyce

Nowaszyce – osada leśna w Polsce, położona w województwie wielkopolskim, w powiecie gnieźnieńskim, w gminie Mieleszyn.
W latach 1975–1998 miejscowość administracyjnie należała do województwa poznańskiego.

</doc>
<doc id="970915" url="https://pl.wikipedia.org/wiki?curid=970915" title="Sean">
Sean



</doc>
<doc id="970917" url="https://pl.wikipedia.org/wiki?curid=970917" title="Amphilophus citrinellus">
Amphilophus citrinellus



</doc>
<doc id="970922" url="https://pl.wikipedia.org/wiki?curid=970922" title="Niedernberg">
Niedernberg

Niedernberg – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Miltenberg. Leży około 25 km na północny zachód od Miltenberga, nad Menem, przy linii kolejowej Aschaffenburg – Aalen.
Polityka.
Wójtem jest Jürgen Reinhard (SPD). Rada gminy składa się z 16 członków:
Współpraca.
Miejscowość partnerska:

</doc>
<doc id="970923" url="https://pl.wikipedia.org/wiki?curid=970923" title="Anachron">
Anachron

Anachron – francuska seria komiksowa z pogranicza gatunków fantasy i science fiction, której autorami są Thierry Cailleteau (scenariusz) i Joël Jurion (rysunki). Ukazała w siedmiu tomach w latach 2001–2007 nakładem wydawnictwa Vents d'Ouest. Po polsku Egmont Polska opublikował trzy pierwsze tomy serii w latach 2002–2004.
Fabuła.
Akcja komiksu rozgrywa się na planecie Anachron, na której panują średniowieczne zwyczaje. Dochodzi tam do walki między czterema silnymi osobowościami: nazistą Adolfem Kriegadlerem, rewolucjonistą Hugonem Vareguy, wojownikiem Wodanem i niszczycielskim demonem.

</doc>
<doc id="970924" url="https://pl.wikipedia.org/wiki?curid=970924" title="Wannanozaur">
Wannanozaur

Wannanozaur () – mały dinozaur z rodziny pachycefalozaurów (Pachycephalosauridae).
Nazwa.
"Wannanosaurus" oznacza „jaszczur z Wannano”, nazwa ta pochodzi od miejsca odnalezienia.
Wielkość.
Długość ciała ok. 60 cm – 1m (jeden z najmniejszych dinozaurów). Jego kość udowa mierzyła zaledwie 8cm.
Pożywienie.
Jak większość pachycefalozaurów, był on prawdopodobnie spokojnym na co dzień roślinożercą żywiącym się wśród niskiej roślinności. aczkolwiek wykluczyć nie można, iż jego łupem padały co jakiś czas owady lub inne małe bezkręgowce.
Występowanie.
Żył w późnej kredzie (ok. 80 mln lat temu, wiek kampan) na terenach Azji (dzisiejsze Chiny).
Odkrycie.
Jego szczątki znaleziono w Anhui w Chinach. Znany jest z pojedynczego niekompletnego szkieletu, zawierającego m.in. kości sklepienia czaszki i żuchwę, a także kończyny górne i dolne, część żebra. Specyficzna budowa odkrytej czaszki pozwala na klasyfikacją jako prymitywnego pachycefalozaura. choć może on też być rodzajem bardziej zaawansowanym ewolucyjnie, ale o cechach nieco innych niż większość zwierząt z jego grupy.
Małe rozmiary mogą dziwić, ale rozwinięte już zrośnięte kości czaszki sugerowały, iż pomimo niewielkiej postury był to osobnik dorosły.

</doc>
<doc id="970925" url="https://pl.wikipedia.org/wiki?curid=970925" title="Wielkie przebudzenie">
Wielkie przebudzenie

Wielkie przebudzenie – określenie szeroko zakrojonych przemian duchowych w amerykańskim protestantyzmie, które doprowadziły do narodzin nowej, charakterystycznej amerykańskiej odmiany protestantyzmu. Historycy wyróżniają cztery fazy wielkiego przebudzenia, związane są one z czterema religijno-politycznymi cyklami w historii Stanów Zjednoczonych (lub pięć licząc od purytan w XVII wieku). Rolę przebudzeń zaczęto mocno podkreślać w amerykańskiej historiografii po II wojnie światowej. Największym zainteresowaniem ze strony badaczy cieszą się dwa pierwsze. Niektórzy historycy przyjmują, że pod wpływem przebudzeń wprowadzono siedem poprawek do konstytucji Stanów Zjednoczonych (od 13. do 19.).
Ogólna charakterystyka.
W historii Stanów Zjednoczonych wzrost zainteresowania religią powtarzał się w regularnych cyklach trwających około stu lat. Każdy z cykli składał się z trzech faz, każda faza trwała jedno pokolenie. Pierwsza faza była fazą religijnego przebudzenia, w której intensyfikowało się życie religijne, do głosu dochodziły nowe – bądź na nowo zdefiniowane stare – zasady etyczne i teologiczne. W drugiej fazie nowe zasady etyczne uzyskiwały efekt polityczny, w fazie trzeciej owe zasady zużywały się i wyczerpywały swoją nośność. Koniec trzeciej fazy dawał początek dla nowego cyklu. Historycy wyróżniają cztery wielkie przebudzenia w historii Stanów Zjednoczonych. William G. McLoughlin, historyk chrześcijaństwa, na zasadzie analogii wyodrębnił jeszcze jeden cykl, zapoczątkowany przez przebudzenie purytańskie wśród Ojców Pielgrzymów w XVII wieku.
Robert William Fogel, historyk i ekonomista twierdzi, że o fazie przebudzenia nie decyduje liczba nawróceń, lecz powstanie teologicznych i etycznych zasad, w oparciu o które powstaje program reform. Dlatego wielkie przebudzenie nie zawsze pokrywa się z religijnym przebudzeniem, a liczba nawróceń w niektórych okresach może być nawet większa. Przebudzenia nie są rezultatem wojen, recesji bądź epidemii, lecz krytycznej samorefleksji, poszukiwania swej tożsamości, reorientacji i relacji do reszty świata. Przebudzenie jest czasem rewitalizacji kultury. McLoughlin stwierdził, że dzięki przebudzeniom amerykańskie społeczeństwo rozwija się dynamicznie, bez nich rozpadłoby się na szereg fragmentarycznych cywilizacji.
Jon Butler podważył rolę przebudzeń w amerykańskiej historii. John B. Carpenter, z wyznania baptysta, zinterpretował cztery cykle jako "cztery wielkie apostazje", w wyniku których "amerykański ewangelikalizm stał się słabszy, oddalił się od purytańskich ideałów i pogłębiła się sekularyzacja".
Pierwsze wielkie przebudzenie.
Nazywany przez historyków pierwszym wielkim przebudzeniem ruch religijny pojawił się w latach 30. XVIII wieku w północnoamerykańskich koloniach wśród brytyjskich osadników. Inspirowany doktryną pietystów objął wszystkie kościoły protestanckie w Ameryce. Zakończył się w latach 60. XVIII wieku. Związany jest z działalnością takich osób jak: George Whitefield i Jonathan Edwards.
W koloniach zaczęły masowo pojawiać się ruchy odnowy religijnej, kierowane przez charyzmatycznych kaznodziejów. Zwolennicy odnowy zrywali z dotychczasowym, zinstytucjonalizowanym kościołem oraz tradycyjnymi praktykami religijnymi, propagując typ nowej, indywidualnej duchowości. Kaznodzieje odwoływali się do emocji zgromadzonych, propagując szukanie Boga w sobie. Ruch ten odrzucał intelektualne dociekania teologiczne, opierając wiarę na wewnętrznych przeżyciach duchowych.
Pierwsze wielkie przebudzenie doprowadziło do zatarcia różnic pomiędzy amerykańskimi kongregacjonalistami i prezbiterianami, doprowadzając do zerwania ich łączności z macierzystymi europejskimi kościołami. Z wielkiego przebudzenia narodziło się ewangelikalne chrześcijaństwo, a jego brytyjskim echem było powstanie metodyzmu, który w USA rozpowszechnił się daleko bardziej niż w Wielkiej Brytanii.
Przebudzenie osłabiło wiarę w predestynację. Politycznym efektem przebudzenia była krytyka korupcji brytyjskich urzędników po roku 1760.
Ruch wielkiego przebudzenia wywarł wielki wpływ na późniejszą rewolucję amerykańską. Był pierwszym ruchem, który ogarnął wszystkie kolonie i spowodował wykształcenie wspólnego typu religijności i umysłowości.
Drugie wielkie przebudzenie.
Ruch nazywany drugim wielkim przebudzeniem rozpoczął się na początku XIX wieku, zakończył w latach 40. XIX wieku. W południowych stanach przebudzenie trwało także po wojnie secesyjnej. Ukształtowane zostało pod wpływem odrzucenia ideałów duchowych europejskiego oświecenia i gwałtownego rozwoju umysłowego w duchu romantyzmu. Nowe pokolenie kaznodziejów zaczęło nawoływać do poszukiwania jeszcze silniejszych indywidualnych przeżyć. Nastąpiło jeszcze silniejsze odejście od tradycyjnej formy Kościoła.
Głoszona była nauka, że każdy może osiągnąć zbawienie, przy jednoczesnym piętnowaniu grzechów. Ruchy drugiego wielkiego przebudzenia charakteryzowały się również odrzuceniem wszelkich dociekań intelektualnych i oparciem wiary jedynie o dosłownie odczytywaną Biblię. Kampanie ewangelizacyjne odbywały się w namiotach. Podczas drugiego przebudzenia najbardziej wrosła liczba metodystów, wzrostu liczebnego zaznali też baptyści. Jako efekt uboczny powstały ruchy głoszące zbliżający się koniec świata (millenaryzm), takie jak adwentyzm czy mormoni.
Drugie przebudzenie wywołało kampanię przeciwko niewolnictwu i ruch na rzecz trzeźwości. Zaowocowało też walką z korupcją w stanach południowych. W kampanii przeciwko niewolnictwu uczestniczyli przede wszystkim metodystyczni i baptystyczni kaznodzieje z północy. Najwybitniejszym kaznodzieją tego okresu był Charles Finney.
Drugie przebudzenie wywarło wielki wpływ na rozwój baptyzmu. Do końca XVIII wieku baptyzm był mało znaczącym nurtem chrześcijaństwa. Społeczności baptystyczne istniały jedynie na Wyspach Brytyjskich i w Trzynastu Koloniach. W roku 1790 w Stanach Zjednoczonych żyło zaledwie 60 tysięcy baptystów. Wtedy to w latach 90. XVIII wieku zaczęły powstawać nieliczne zbory w Kanadzie, Bahamach i Jamajce. Jednak prawdziwy rozwój baptyzmu nastał wraz z XIX wiekiem, od lat XX tegoż wieku zaczął się gwałtowny rozwój tego wyznania. Wtedy też większość baptystów pod wpływem metodystycznych nauk popularnych w czasach przebudzenia przyjęła arminianizm, na miejsce wyznawanego do tej pory kalwinizmu, co również bardzo przyczyniło się do rozwoju baptyzmu gdyż wiązało się z zaangażowaniem misyjnym i działalnością ewangelizacyjną. Od lat 20. XIX wieku baptyzm zaczął docierać poza granicę Stanów Zjednoczonych i Wysp Brytyjskich. Zbory baptystyczne zaczęły wówczas powstawać w Afryce, Australii, a od lat 30. również w Europie kontynentalnej.
Drugie przebudzenie położyło także podwaliny pod narodziny i rozwój Ruchu Uświęceniowego który przekształcił się w kolejnym przebudzeniu w Ruch Zielonoświątkowy i nabrał potężnej dynamiki rozwoju
Trzecie wielkie przebudzenie.
Niektórzy historycy trzecie przebudzenie widzą w modlitewnym przebudzeniu z lat 1857–1858, inni chcą je datować na lata 1875–1885 i wiążą je z działalnością Moody'ego i Stankeya. Nie były to jednak okresy rewitalizacji kultury amerykańskiej. Przebudzenie z lat 1857–1858 było przebudzeniem biznesmenów. Moody w latach 70. XIX wieku prowadził działalność głównie wśród bezrobotnych i nie miało to szerszego oddźwięku społecznego. Socjaliści nazywali go wrogiem klasy robotniczej.
Trzecie wielkie przebudzenie jako ruch społeczny rozwinęło się około 1890 roku, a czołową rolę odegrali w nim Dwight L. Moody oraz Billy Sunday. Sunday rozpoczął swą działalność na trzy lata przed śmiercią Moody'ego. Był zwolennikiem staromodnego ewangelikalizmu. Obaj krytykowali modernizm (teologię liberalną) oraz darwinizm, Sunday walczył ponadto o zaprowadzenie prohibicji.
Wyznania powstałe na fali trzeciego wielkiego przebudzenia nie akcentują już tak bardzo wątków millenarystycznych, głosząc konieczność duchowego przygotowania się na koniec świata. Wyznania te mają charakter charyzmatyczny i silnie misjonarski. Ruchami religijnymi powstałymi w okresie trzeciego wielkiego przebudzenia są m.in. pentekostalizm, Christian Science i Armia Zbawienia. W okresie trzeciego wielkiego przebudzenia narodził się również ruch Badaczy Pisma Świętego, który jednak pod wieloma względami zakorzeniony jest w tradycji drugiego wielkiego przebudzenia.
W trzecim przebudzeniu zmniejszono nacisk na osobiste grzechy, a zwiększono na "grzechy popełniane przez społeczeństwo". Położono nacisk na zsekularyzowaną interpretację Biblii oraz wiary. Politycznym skutkiem przebudzenia był atak na wielki biznes (któremu zarzucano korupcję) oraz walka o prawa cywilne kobiet.
Czwarte wielkie przebudzenie.
William G. McLoughlin datował je na lata 1960-1990. Fogel jest zdania, że rozpoczęło się w końcu lat 60. XX wieku. Nie wszyscy badacze są zgodni co do tego, kiedy i gdzie miało miejsce czwarte przebudzenie. William G. McLoughlin wiązał czwarte przebudzenie z działalnością Billy'ego Grahama, który odegrał taką samą rolę, jak Billy Sunday w trzecim przebudzeniu.
Czwarte przebudzenie ponownie położyło nacisk na osobistym grzechu, a nie społecznym. W wyniku tego przebudzenia wzrosła liczba południowych baptystów, a także umocniły się główne ugrupowania. Zielonoświątkowcy i adwentyści podwoili swój stan liczebny, w kościele katolickim powstał ruch odnowy. Rozbudzone zostało entuzjastyczne chrześcijaństwo. Czwartemu przebudzeniu towarzyszył rozwój protestantyzmu w krajach latynoskich, co dostarczało dodatkowej motywacji dla północno-amerykańskich ewangelistów.

</doc>
<doc id="970926" url="https://pl.wikipedia.org/wiki?curid=970926" title="Parafia Miłosierdzia Bożego w Piotrkowie Trybunalskim">
Parafia Miłosierdzia Bożego w Piotrkowie Trybunalskim

Parafia pw. Miłosierdzia Bożego w Piotrkowie Trybunalskim – rzymskokatolicka parafia w dekanacie piotrkowskim należącym do archidiecezji łódzkiej.
Historia powstania parafii.
Parafia erygowana 1 października 1989 przez bp Władysława Ziółka. Kościół był budowany w latach 1993–2004. Poświęcenie fundamentów i wmurowanie kamienia węgielnego, pochodzącego z Asyżu, poświęconego przez Jana Pawła II, nastąpiło w odpust 26 sierpnia 1993. Poświęcenia murów świątyni 26 listopada 1993 dokonał arcybiskup Władysław Ziółek. Kościół poświęcony 9 grudnia 1997 przez arcybiskupa Ziółka i konsekrowany 26 września 2004 przez metropolitę łódzkiego arcybiskupa Władysława Ziółka.
Kościół był budowany jako 3-nawowa świątynia murowana z cegły klinkierowej, według projektu architekta Aleksego Dworczaka i inż. Janusza Freya.
Wyposażenie świątyni.
Ołtarz główny kościoła wkomponowany jest w prezbiterium z obrazem Miłosierdzia Bożego. Po lewej stronie głównego ołtarza znajduje się kaplica, w której widnieje obraz Matki Bożej Jasnogórskiej, natomiast po prawej stronie znajduje się ołtarz boczny z obrazem św. Faustyny Kowalskiej. Zgromadzenie Sióstr Matki Bożej Miłosierdzia w Krakowie – Łagiewnikach przekazało wspólnocie parafialnej relikwie Siostry Faustyny, które znajdują się obecnie w bocznym ołtarzu. Relikwie zostały uroczyście wprowadzone do kościoła 10 września 1999 w misji parafialnej. Obrazy Drogi Krzyżowej są mosiężnymi odlewami. W kościele znajdują się 48-głosowe organy – produkcji holenderskiej.
Przy kościele znajduje się pomnik św. Faustyny, ufundowany w roku 2009.
Terytorium parafii.
Parafia położona jest w północno-zachodniej części miasta. Skupia osiedla: Byki, Daszówka, Pawłówka, Szczekanica.
Ulice: 1 Maja, 25 Pułku Piechoty, Brzeźnicka, Budzanowskich, Cała, Chopina, Cisowa, Czeremchy, Czyżewskiego, Daszówka, Demczyka, Fabianiego, Gęsia, Gościnna, Grabowa, Herberta, Hubala, Hutnicza, Jarzynowa, Jasna, Jaworowa, Kalinowa, Kałuży, Karłowicza, Karolinowska, Kasztelańska, Kostromska (numery 10, 12), Koszykowa, Kowalówki, Limbowa, Łotockiego, Łódzka, Majewskiego, Makowa, Mieszkowskiego, Migdałowa, Miłosza, Mireckiego, Modrzewiowa, Moniuszki, Mycków, Nowowiejska, Okrzei, Olchowa, Pawłowska, PCK, Piwnika, Porazińskiej, Powstańców Warszawskich, Północna, Promienna, Przelotowa, Przeskok, Puszczyńskiego, Rembeka, Rodziny Rajkowskich, Rolnicza (od numeru 80 – do końca), Równa, Sadowa, Sąsiedzka, Sielankowa, Skośna, Słowiańska, Sokola, Stalowa, Stepowa, Swobodna, Swojska, Szarych Szeregów, Szeroka, Szymanowskiego, Świtalskiego, Tęczowa, Topolowa, Trybusa, Turystyczna, Twarda, Ugorek, Uprawna, Ustronna, Warzywna, Wąska, Wiatraczna, Wiązowa, Widok, Wieniawskiego, Wiklinowa, Willowa, Wojska Polskiego (numery nieparzyste od 83 do końca), Wysoka, Zagonowa, Zaułek, Zgodna, ZHP, Żabia, Żeńców, Żółta.

</doc>
<doc id="970928" url="https://pl.wikipedia.org/wiki?curid=970928" title="Candiru">
Candiru



</doc>
<doc id="970941" url="https://pl.wikipedia.org/wiki?curid=970941" title="Ramakrishna">
Ramakrishna



</doc>
<doc id="970942" url="https://pl.wikipedia.org/wiki?curid=970942" title="Dong">
Dong



</doc>
<doc id="970943" url="https://pl.wikipedia.org/wiki?curid=970943" title="Zauroposejdon">
Zauroposejdon

Zauroposejdon ("Sauroposeidon") – rodzaj olbrzymiego zauropoda z grupy Titanosauriformes żyjącego we wczesnej kredzie na terenie dzisiejszej Ameryki Północnej. Został opisany w 2000 roku przez Mathew Wedela i współpracowników w oparciu o cztery kręgi szyjne (OMNH 53062) odkryte w datowanych na apt-alb osadach formacji Antlers w Atoka County na południu stanu Oklahoma.
"Sauroposeidon" jest jednym z największych znanych dinozaurów. Trzon ósmego kręgu szyjnego holotypu mierzy 1,25 m długości – o około 25% więcej niż analogiczne kręgu należącego do brachiozaura. Na podstawie rozmiarów holotypu długość szyi zauroposejdona szacuje się na 12 m, co pozwoliłoby mu na zrywanie roślin rosnących na wysokości 17–18 m. Mimo iż znacząco dłuższe od brachiozaurzych, kręgi zauroposejdona mają jedynie niewiele większą od nich średnicę, co sugeruje, że jego ciało było o 10–15% większe od brachiozaura. Długość "Sauroposeidon proteles" jest szacowana na około 28 m, a masa, dzięki porównaniu z ocenianym na 30 ton brachiozaurem, na 50 t. Porównanie z ptakami sugeruje, że w grzbiecie i brzuchu zauropodów – w tym zauroposejdona – znajdowały się worki powietrzne służące do wentylowania płuc. Skamieniałości zauropoda odnalezione w dolnokredowych osadach formacji Cloverly również mogą należeć do zauroposejdona. Zgodzili się z tym D'Emic i Foreman (2012), którzy ponadto zsynonimizowali z zauroposejdonem rodzaj "Paluxysaurus".
Pierwotnie zaliczony do rodziny brachiozaurów (Brachiosauridae). Jako jego możliwego najbliższego krewnego wskazywano późnojurajskiego "Brachiosaurus"; rodzaje te łączą cztery synapomorfie. Wedel i współpracownicy w 2000 wyszczególnili także cztery autapomorfie zauroposejdona. "Sauroposeidon" mógł reprezentować punkt kulminacyjny występującej u brachiozaurów tendencji do zwiększania długości szyi i zmniejszania jej ciężaru. Jednak według D'Emica i Foremana (2012), którzy zsynonimizowali "Paluxysaurus" z zauroposejdonem i zaliczyli do niego materiał z Cloverly, bardziej prawdopodobna jest przynależność "Sauroposeidon" nie do rodziny Brachiosauridae, lecz do siostrzanego do niej kladu Somphospondyli (obejmującego tytanozaury i ich najbliższych krewnych).
Nazwa "Sauroposeidon" pochodzi od greckiego słowa "sauros" („jaszczur”) oraz imienia Posejdona – boga mórz z greckiej mitologii, odpowiadającego m.in. za trzęsienia ziemi.

</doc>
<doc id="970947" url="https://pl.wikipedia.org/wiki?curid=970947" title="Śankara">
Śankara



</doc>
<doc id="970949" url="https://pl.wikipedia.org/wiki?curid=970949" title="Amanitotoksyny">
Amanitotoksyny

Amanitotoksyny, amatoksyny – grupa organicznych związków chemicznych, będących silnymi truciznami.
Są to cykliczne oligopeptydy, zbudowane z ośmiu reszt aminokwasowych spiętych dodatkowym łącznikiem zawierającym grupę indolową i sulfotlenkową. Mają budowę zbliżoną do fallotoksyn, które są krótsze o jedną resztę aminokwasową.
W roku 2007 znanych było 10 amatoksyn:
Amatoksyny są mykotoksynami występującymi m.in. w następujących gatunkach grzybów:
Po spożyciu owocników tych gatunków pierwsze objawy zatrucia występują po 6–24 (przeważnie 10–12) godzinach w postaci trwającej 2–4 dni biegunki. W wyniku odwodnienia możliwe jest obniżenie ciśnienia krwi, przyspieszenie tętna, kurcze w łydkach i wstrząs. Po tym czasie często obserwuje się pozorną poprawę, po której następują objawy charakterystyczne dla uszkodzenia wątroby. Ustanie jej funkcji następuje po 4–7 dniach i kończy się śmiercią, jeśli nie podjęto odpowiedniej terapii. Terapeutyczne działanie w przypadkach zatruć amanitotoksynami stwierdzono w przypadku sylibiny, pozyskiwanej z ostropestu plamistego ("Sylibium marianum").

</doc>
<doc id="970950" url="https://pl.wikipedia.org/wiki?curid=970950" title="Zaurornitoid">
Zaurornitoid

Zaurornitoid ("Saurornithoides") – dinozaur z rodziny troodonów.
Budowa.
Wielkością zwierzę przypomina inne troodonty, jak geminiraptor, troodon, byronozaur czy zanabazar, choć ten ostatni był wedle części specjalistów nieznacznie większy od zaurornitoida.
Długa i ostro zakończona czaszka zaurornitoida przypominała ptasią. Na długość liczyła sobie 19,2 cm zmierzone od kości potylicznej podstawowej do przedszczękowej, nieco wyżej od kości potylicznej do oczodołu mierzyła już tylko 6,7 cm, co oznacza, że na pysk przypadało 12,5 cm. Zawierała pięć par otworów, szósty znajdował się w żuchwie. Autor opisu zwierzęcia przyrównuje je do znalezionych u opisanego w tej samej pracy welociraptora.
Kość potyliczna oglądana z tyłu jest wyższa, niż szersza, jak u byronozaura czy "Troodon formosus".
Wyrostek leżący grzbietowo od okna przedoczodołowego leży poziomo, jak u geminiraptora, zanabazara czy byronozaura.
Nozdrza tylne zamykały połączone płytki kości podniebiennych.
Kość kwadratowa miała ruchome powierzchnie stawowe: poniżej z kością kwadratowo-jarzmową, a od góry z ciemieniową.
Kość szczękowa zaurornitoida przypomina najbardziej należącą do zanabazara (przez pewien czas zaliczanego do tego samego rodzaju, w dalszej kolejności zaś do odpowiednich kości innych przebadanych Troodontidae ("Byronosaurus", "Geminiraptor", "Sinusonasus"). Występujący w niej otwór u zaurornitoisda, geminiraptora i zanabazara był owalny, wydłużony w kierunku głowowo-ogonowym, duży. Sięgał brzegu dołu przedoczodołowego, czym akurat zaurornitoid i zanabazar różniły się od geminiraptora.
Szczęka (razem kości szczękowa i kość przedszczękowa liczyły sobie wedle autora opisu rodzaju 19 nie różniących się od siebie zbytnio zębów. Autorzy przeglądu z 2009 podają, iż w sumie zwierzę musiało ich za życia mieć 108. Zęby te, spłaszczone, ząbkowane tylko na tylnej powierzchni, nie przypominały zębów aktywnych raptorów. Cechy te uznano za cechę typową dla rodzaju. Z kolei ich spłaszczenie uznano za cechę typową dla gatunku, podobnie jak to, że ich rozmiar początkowo zmniejszał się, idąc od pierwszego do czwartego zęba przysiecznego, zwiększał się natomiast od pierwszego az do dziesiątego zęba kości szczękowej.
W stopie doliczono się czterech palców, z których 2. kończył się liczącym 3 cm zakrzywionym szponem. Ustępował on wielkością trzeciemu.
Tryb życia i pożywienie.
Wedle zdania odkrywcy rodzaju zaurornitoid był niewielkim, dwunożnym teropodem, wolniejszym od welociraptora.
Już Osborn zwrócił uwagę na różnice pomiędzy zębami zaurornitoida a welociraptora, nie dostrzegając u tego pierwszego przystosowań do chwytania szybko poruszającej się zdobyczy. naukowiec zaproponował, że dinozaur odżywiał się jajami, zauważając jednak konieczność wsparcia tej hipotezy dowodami.
Z kolei budowa nozdrzy wewnętrznych i ograniczających je kości podniebiennych rozważana była jako przystosowanie do wodnego trybu życia, jednakże odnaleziony już w holotypie fragment kończyny tylnej wykazuje adaptację do biegu i drapieżnego trybu życia. Podobne wnioski wypływają z analizy kręgów.
Odkrycie.
Historia odkrycia tego zwierzęcia sięga roku 1923, kiedy to wśród czerwonych piaskowców Shabarakh Usu formacji Djadochta znaleziono szczątki trzech nieznanych jeszcze nauce dinozaurów. Wszystkie okazały się należeć do teropodów, czyli dinozaurów drapieżnych. Pozostałości jednego z nich, znalezione 9 lipca wspomnianego roku, w czym udział miał chiński pomocnik paleontologów, Chih, dzięki długiemu i smukłemu dziobowi zostały początkowo uznane za skamieliny ptaka. Prócz czaszki z żuchwą i zębami, częściowo pokrytej piaskiem i zerodowanej jego działaniem, zawierały kręgi, miednicę oraz fragmenty kończyny tylnej, w tym stopę. Osborn zauważył też odcisk kresomózgowia i móżdżka. Prawdopodobnie należały do jednego osobnika. Przypominały ptasie do tego stopnia, że Walter Granger skatalogował je jako należące do gada lub uzębionego ptaka. Później uznano je za należące do przedstawiciela megalozaurów, uznając jednak jego bliskie pokrewieństwo z ptakami. W efekcie tego Ostrom nadał nowemu zwierzęciu nazwę rodzajową "Saurornithoides", co znaczy "jaszczur przypominający ptaka". Dwa pozostałe gady naukowiec określił jako "Velociraptor" i "Oviraptor".
"Zanabazar".
Rodzajowi temu długo nie przypisano żadnych innych szczątków poza holotypowymi. Dopiero w 1964, 31 lat po odkryciu Osborna, Mongolsko-Sowiecka Ekspedycja Paleontologiczna natknęła się na niekompletny szkielet z dobrze zachowaną czaszką w Bugiin Tsav. Odkryte przez Barsbolda i Namsraya, stanowiły pierwszy okaz dinozaura zebrany przez mongolskiego naukowca. 10 lat po odkryciu Barsbold opisał zwierzę pod nazwą "Saurornithoides junior". Gatunek typowy zaurornitoida był jednak drugim po troodoncie poznanym przez naukę przedstawicielem tej rodziny (jeszcze wtedy niewyróżnianej). Kolejne badania, a także liczne szczątki kolejnych Troodontidae, podważyły zasadność umieszczania obu gatunków w tym samym rodzaju, potwierdzając jednak ich bliskie pokrewieństwo. W związku z tym "S. junior" umieszczono w nowym rodzaju "Zanabazar".
Systematyka.
W publikacji opisującej oba rodzaje Osborn uznał zaurornitoida za bardzo dalekiego krewnego welociraptora. Zaliczył jednak oba rodzaje do rodziny Megalosauridae.
Obecnie zwierzę należy do celurozaurów, a w ich obrębie do deinonychozaurów. Klad ten obejmuje dwie rodziny: dromeozaury i troodony właśnie. Tę ostatnią rodzinę określono też niegdyś mianem Saurornithoididae (Barsbold, 1974).
Z kolei praca ustanawiająca rodzaj "Byronosaurus" uważa go za grupę siostrzaną kladu zawierającego "Troodon formosus" i oba gatunki "Saurornithoides". Jednakże opublikowana później w tym samym roku praca opisująca kolejnego nowego przedstawiciela troodontów, geminiraptora, wymienia klad złożony tylko z zaurornitoida i zanabazara, którego najbliższą grupę zewnętrzną stanowi "Troodon".
Po przeniesieniu drugiego gatunku do odrębnego rodzaju rodzaj "Saurornithoides" pozostaje monotypowy.

</doc>
<doc id="970951" url="https://pl.wikipedia.org/wiki?curid=970951" title="Dong (grupa etniczna)">
Dong (grupa etniczna)

Dong, Dongowie, także: Kam, Kamowie (; nazwa własna: "Gaeml", []) – licząca niespełna 3 mln osób mniejszość etniczna w Chinach. Posługują się językiem dong, zapisywanym znakami chińskimi, lecz należącym do niespokrewnionej z chińskim grupy języków dajskich. Zamieszkują prowincje Kuejczou, Hunan oraz region autonomiczny Kuangsi. Znani są z wysokich umiejętności ciesielskich i wyjątkowej architektury, której przykładem mogą być zadaszone mosty oraz tzw. wieże bębnów o charakterystycznym kształcie. Podstawą kuchni Dongów są marynowane warzywa oraz kleisty ryż.

</doc>
<doc id="970952" url="https://pl.wikipedia.org/wiki?curid=970952" title="Ornitoid">
Ornitoid



</doc>
<doc id="970953" url="https://pl.wikipedia.org/wiki?curid=970953" title="Jacek Wysmułek">
Jacek Wysmułek

Jacek Wysmułek (ur. 20 sierpnia 1937 r. w Pruszkowie koło Warszawy, zm. 21 stycznia 1983 w Białowieży) – wieloletni leśniczy w Białowieskim Parku Narodowym i Nadleśnictwie Białowieża. Twórca kilku szlaków w Puszczy Białowieskiej. Działacz i przewodnik PTTK. Twórca koncepcji ochrony drzew – pomników przyrody w Puszczy Białowieskiej. Współautor kilku opracowań na temat Puszczy Białowieskiej.
Życiorys.
Edukacja.
Uczył się w technikum leśnym w Białowieży oraz w Brynku na Śląsku. W 1955 r. rozpoczął studia na wydziale leśnym Szkoła Główna Gospodarstwa Wiejskiego w Warszawie.
Praca w leśnictwie.
W 1956 ma apel ministra leśnictwa Romana Gesinga objął stanowisko leśniczego w Nadleśnictwie Wetlina (leśnictwo Kalnica) w Bieszczadach. W lipcu 1960 roku został zatrudniony jako leśniczy w leśnictwie "Parki" w Białowieskim Parku Narodowym (BNP), prowadząc pierwsze obserwacje pod kierunkiem prof. Jana Jerzego Karpińskiego.
Jako leśniczy w BNP zdecydowanie walczył z kłusownictwem. Czynił m.in. starania o utworzenie strefy ochronnej parku narodowego i był przeciw ustawianiu na jego granicy ambon myśliwskich. Na tym stanowisku pracował przez czternaście lat. W 1974 roku stanął w obronie nienaruszalności powierzonego mu ścisłego rezerwatu przyrody BPN, w którym jego zwierzchnik – ówczesny dyrektor BPN – kazał zastrzelić innemu pracownikowi chronione prawem zwierzę – żubra. Za krytykę czynu swego dyrektora został przez niego zwolniony z pracy w BPN.
Po tym incydencie – choć został przywrócony do pracy wyrokiem sądowym – nie wrócił już do pracy w BPN. Od kwietnia 1975 roku rozpoczął pracę w Nadleśnictwie Białowieża na stanowisku leśniczego ds. turystyki i ochrony przyrody. Urządzał kempingi, zaprojektował sieć pól namiotowych: "Pogorzelce", "Grudki" i "Budy" dla indywidualnych turystów. Zagospodarował uroczysko "Stara Białowieża" jako miejsce ogniskowe dla zbiorowych wycieczek, a także "Filipówkę" i "Hajduki", ogradzając te miejsca oryginalnym płotem z krążków lipy. Zrekonstruował też niektóre stare krzyże powstańcze i żołnierskie na terenie puszczy, m.in. krzyż na "Górze Batorego" i krzyż przed polem namiotowym we wsi Pogorzelce.
Wytyczył w Puszczy Białowieskiej dwa szlaki turystyczne. Pierwszy z nich "Szlak Dębów Królewskich" powstał w latach 1977-1979 w uroczysku Stara Białowieża. Razem z żoną Barbarą Ewą wyszukali grupę kilkusetletnich dębów, nadając im imiona książąt litewskich i królów polskich, którzy polowali w Puszczy Białowieskiej. Przy każdym z dębów umieszczona jest tabliczka z informacją o drzewie i osobie, której imieniem jest nazwana. Drugi szlak nazwany "Żebra Żubra" długości ok. 4 km, prowadzący m.in. po kładkach przez różne siedliska puszczańskie powstał w latach 1978-1981. W miejscach najbardziej interesujących razem z żoną umieścili tabliczki z odpowiednimi objaśnieniami.
Działalność w PTTK i ochronie przyrody.
Jacek Wysmułek ratował stare pomnikowe drzewa, które w bardzo szybkim tempie znikały z Puszczy Białowieskiej. Wyszukał w puszczy ponad 150 dębów, jesionów oraz innych gatunków, które odpowiadały wszelkim kryteriom pozwalającym zaliczyć je do pomników przyrody i zabezpieczał je płotkami i tabliczkami. Współuczestniczył także w wyznaczaniu w Puszczy Białowieskiej nowych rezerwatów przyrody.
Poza pracą zawodową Jacek Wysmułek udzielał się w organizacjach społecznych. Do PTTK wstąpił w 1952 roku w Jeleniej Górze, gdzie pracował jako przewodnik pod kierunkiem Tadeusza Stecia. W latach 1964-1967 pełnił funkcję Prezesa Koła Przewodników w Białowieży. W czasie swojej kadencji czynił starania o powiększenie liczby członków, troszczył się o dobór właściwej kadry szkoleniowej. Pierwszy w historii Koła Przewodników podjął starania o jednolite umundurowanie białowieskich przewodników. Prowadził dokumentację fotograficzną działalności Koła Przewodników PTTK.
W latach 1966-1967 reaktywował Koło PTTK przy BPN, poszerzając je o przewodników, wozaków oraz właścicieli kwater prywatnych. Koło to liczyło ok. 200 osób. Jego zasługą jest utworzenie Oddziału PTTK w Hajnówce. W Białowieży zainicjował wyrób drobnych pamiątek regionalnych. Zaprojektował odznakę "Przewodnik Białowieski PTTK" oraz plakietki na różne uroczystości Koła. Jacek Wysmułek był przewodnikiem turystycznym. Posiadał pierwszą klasę przewodnicką.
Uratował bramę carską w Parku Pałacowym przed jej rozbiórką.
Publikacje.
Zostawił po sobie kilka publikacji, m.in. rozdział, traktujący o szlakach turystycznych napisany do III wydania książki J.J. Karpińskiego "Puszcza Białowieska" (1977). Z wywiadu radiowego z nim powstała audycja "Podzwonne dla Dębu Jagiełły" którą polskie radio nadało w kilka dni po powaleniu tego drzewa przez wichurę.
Zmarł 21 stycznia 1983 roku mając zaledwie 45 lat. W swoim testamencie podał szczegółowy opis jak należy konserwować drzewa – pomniki przyrody. Testament ten został wydrukowany w miesięczniku społeczności lokalnej "Głosie Białowieży" nr 11-12, 1997 pod tytułem "Ja nie zdążyłem...". Jego grób znajduje się na białowieskim cmentarzu.

</doc>
<doc id="970954" url="https://pl.wikipedia.org/wiki?curid=970954" title="Himring">
Himring



</doc>
<doc id="970955" url="https://pl.wikipedia.org/wiki?curid=970955" title="Kirchzell">
Kirchzell

Kirchzell – gmina targowa w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Miltenberg. Leży w Odenwaldzie, około 10 km na południowy zachód od Miltenberga.
Dzielnice.
W skład gminy wchodzą następujące dzielnice: 

</doc>
<doc id="970957" url="https://pl.wikipedia.org/wiki?curid=970957" title="Dongowie">
Dongowie



</doc>
<doc id="970958" url="https://pl.wikipedia.org/wiki?curid=970958" title="Kam">
Kam



</doc>
<doc id="970959" url="https://pl.wikipedia.org/wiki?curid=970959" title="Kamowie">
Kamowie



</doc>
<doc id="970968" url="https://pl.wikipedia.org/wiki?curid=970968" title="Zaurornitolest">
Zaurornitolest

Zaurornitolest ("Saurornitholestes") – rodzaj ptakopodobnych dinozaurów z rodziny dromeozaurów.
Opis.
Żył w epoce późnej kredy na terenach Ameryki Północnej. Długość ciała do 180 cm. Obejmuje jeden gatunek, "Saurornitholestes langstoni" opisany w 1978 roku. W 2006 roku opisano drugi gatunek, "Saurornitholestes robustus"; jak jednak wynika z badań Evansa i współpracowników (2014) holotyp tego gatunku należał do dinozaura z rodziny Troodontidae, i co za tym idzie gatunek ten nie był blisko spokrewniony z należącym do Dromaeosauridae "S. langstoni". Zaurornitolest był małym dwunożnym mięsożernym dinozaurem, wyposażonym w sierp-pazur na stopie. Jego szczątki znaleziono w Kanadzie (prowincja Alberta).

</doc>
<doc id="970971" url="https://pl.wikipedia.org/wiki?curid=970971" title="Târgu Lăpuș">
Târgu Lăpuș

Târgu Lăpuș – miasto w Rumunii, w okręgu Marmarosz. Liczy 15 tys. mieszkańców (2006).

</doc>
<doc id="970972" url="https://pl.wikipedia.org/wiki?curid=970972" title="Bhima">
Bhima

Bhima (dewanagari भीम, trl. bhīma ; też भीमसेन trl. bhīmaséna) – w Mahabharacie jeden z pięciu braci Pandawów – synów Pandu. Ten potężny kszatrija odgrywa znaczącą rolę w wojnie Kurukszetra. Przedstawiony jest jako postać pozytywna, ma jednak wady takie jak wpadanie w złość.

</doc>
<doc id="970977" url="https://pl.wikipedia.org/wiki?curid=970977" title="Deportivo Temuco SADP">
Deportivo Temuco SADP



</doc>
<doc id="970980" url="https://pl.wikipedia.org/wiki?curid=970980" title="Club de Deportes Temuco">
Club de Deportes Temuco



</doc>
<doc id="970981" url="https://pl.wikipedia.org/wiki?curid=970981" title="Pseudalopex gymnocercus">
Pseudalopex gymnocercus



</doc>
<doc id="970984" url="https://pl.wikipedia.org/wiki?curid=970984" title="Green Cross Temuco">
Green Cross Temuco



</doc>
<doc id="970985" url="https://pl.wikipedia.org/wiki?curid=970985" title="Pandawa">
Pandawa



</doc>
<doc id="970986" url="https://pl.wikipedia.org/wiki?curid=970986" title="Green Cross Santiago">
Green Cross Santiago



</doc>
<doc id="970988" url="https://pl.wikipedia.org/wiki?curid=970988" title="Pseudalopex culpaeus">
Pseudalopex culpaeus



</doc>
<doc id="970989" url="https://pl.wikipedia.org/wiki?curid=970989" title="Ramón María Calderé">
Ramón María Calderé

Ramón María Calderé del Rey (ur. 16 stycznia 1959 w Tarragonie) – hiszpański piłkarz, grający w drugiej połowie lat osiemdziesiątych. Przez większość swojej kariery piłkarskiej grał w klubie z Katalonii - FC Barcelona. Reprezentował barwy Hiszpanii i został wyselekcjonowany na MŚ 1986, które odbyły się w Meksyku.

</doc>
<doc id="970990" url="https://pl.wikipedia.org/wiki?curid=970990" title="Green Cross">
Green Cross



</doc>
<doc id="970993" url="https://pl.wikipedia.org/wiki?curid=970993" title="Targu Lapus">
Targu Lapus



</doc>
<doc id="970997" url="https://pl.wikipedia.org/wiki?curid=970997" title="Canis himalayaensis">
Canis himalayaensis



</doc>
<doc id="970998" url="https://pl.wikipedia.org/wiki?curid=970998" title="Antoine Marfan">
Antoine Marfan

Antoine Bernard-Jean Marfan (ur. 23 czerwca 1858 w Castelnaudary, zm. 10 lutego 1942 w Paryżu) – francuski lekarz pediatra.
Studia medyczne rozpoczął w Tuluzie, a po dwóch latach przeniósł się do Paryża. Choć jego studia przerwała służba wojskowa, ukończył je w roku 1886. W roku 1914 został profesorem higieny dziecięcej w klinice pediatrycznej Uniwersytetu Paryskiego.
W roku 1896 opisał dziedziczne schorzenie tkanki łącznej, które od jego nazwiska zostało nazwane zespołem Marfana.
Zajmował się głównie zagadnieniami związanymi z gruźlicą, żywieniem i błonicą u dzieci.

</doc>
<doc id="970999" url="https://pl.wikipedia.org/wiki?curid=970999" title="Benjamin Blumenfeld">
Benjamin Blumenfeld

Benjamin Blumenfeld, ros. Бениамин Маркович Блюменфельд (ur. 24 maja 1884 w Wołkowysku, zm. 5 marca 1947 w Moskwie) – radziecki szachista.
Życiorys.
Urodził się na Białorusi. Pierwszy znaczący sukces osiągnął na przełomie 1905 i 1906 r., dzieląc II miejsce (wspólnie z Akibą Rubinsteinem) w Sankt Petersburgu. Wielokrotnie startował w mistrzostwach Moskwy, sukcesy odnosząc w latach 1908 (II m.), 1911 (I-II m.) i 1925 (II-III m.). Napisał wiele artykułów oraz trzy książki o tematyce szachowej, wniósł również znaczny wkład w rozwój teorii debiutów. Najbardziej znany jest z opracowanego w latach 20. XX wieku gambitu, nazwanego jego nazwiskiem.

</doc>
<doc id="971000" url="https://pl.wikipedia.org/wiki?curid=971000" title="Canis indica">
Canis indica



</doc>
<doc id="971010" url="https://pl.wikipedia.org/wiki?curid=971010" title="Pichi Alonso">
Pichi Alonso

Pichi Alonso, właśc. Àngel Alonso Herrera (ur. 17 grudnia 1954 w Benicarló) – hiszpański piłkarz grający na pozycji napastnika. 
Grał w czterech klubach – CD Castellón, Realu Saragossa, FC Barcelona i RCD Espanyol. Po zakończeniu piłkarskiej kariery w latach dziewięćdziesiątych komentował mecze piłkarskie w katalońskiej telewizji TV3. Także trener piłkarski.
Podczas kariery trenerskiej był selekcjonerem Reprezentacji Katalonii w latach 1990–2005, a w 2006 był trenerem Metalurga Donieck.

</doc>
<doc id="971016" url="https://pl.wikipedia.org/wiki?curid=971016" title="Iłowo (stacja kolejowa)">
Iłowo (stacja kolejowa)

Iłowo – stacja kolejowa w Iłowie-Osadzie, w województwie warmińsko-mazurskim, w Polsce.
W roku 2017 stacja obsługiwała 50–99 pasażerów na dobę.
Historia.
Linia kolejowa na odcinku Działdowo–Iłowo–Mława została oddana do użytku 1 września 1877 roku. Stacja kolejowa powstała w 1877 roku jako pruska stacja graniczna Kolei Malborsko-Mławskiej, które od strony rosyjskiej połączono z szerokotorową Koleją Nadwiślańską. Stacja kolejowa była wówczas ważnym ośrodkiem przeładunkowym i handlowym.
Główny gmach stacji wraz urzędem celnym i pocztowym oraz inne zabudowania (również zbiornik nafty należący do Nobla) zostały spalone w 1914 roku przez Rosjan (I wojna światowa).
W czasie II wojny światowej hitlerowscy okupanci wykorzystywali rozwiniętą infrastrukturę kolejową Iłowa do przewozu i spedycji towarów. Jednym z "towarów" byli przymusowi robotnicy oraz transporty ludzi do obozów zagłady.
Po wojnie główny ruch towarowy i pasażerski został przeniesiony do pobliskiej Mławy i Działdowa. W Iłowie natomiast rozwinęła się parowozownia obsługująca większość pociągów na trasie Warszawa-Gdańsk.
Zmiany gospodarcze w Polsce po roku 1989 doprowadziły do upadku parowozowni i lokomotywowni. Obecnie stacja kolejowa obsługuje niewiele pociągów. Zatrzymują się tu wyłącznie pociągi osobowe Kolei Mazowieckich. Budynek dworca został przekształcony w budynek mieszkalny.
Podczas modernizacji linii kolejowej na trasie Warszawa – Gdynia zmianie uległ przebieg torowiska. Korekta łuku miała na celu podniesienie prędkości pociągów (choć wśród niektórych mieszkańców miejscowości istnieje także pogląd, że zmiana przebiegu torowiska była wynikiem błędu projektanta). Zlikwidowano także przejście nadziemne, powstał przystanek kolejowy, nowe perony i wiaty. Zabytkową lokomotywę parową Ty45-205 przeniesiono na drugą stronę ulicy za strażnicę kolejową. W dalszej kolejności wzniesiono wiadukt nad torowiskiem i peronami, zamykając dla ruchu kołowego i pieszego dotychczasowy przejazd kolejowy.

</doc>
<doc id="971017" url="https://pl.wikipedia.org/wiki?curid=971017" title="Mercedario">
Mercedario

Mercedario – szczyt górski o wysokości 6720 m n.p.m. w Andach Środkowych, w Argentynie, na północ od szczytu Aconcagua.
Pierwszy raz szczyt został zdobyty w 1934 roku przez polską wyprawę andyjską. Wyprawą badawczą zorganizowaną przez Koło Wysokogórskie przy Oddziale Warszawskim Polskiego Towarzystwa Tatrzańskiego pokierował dr Konstanty Narkiewicz-Jodko. W zespole znaleźli się: dr Jan Kazimierz Dorawski – lekarz, Adam Karpiński – meteorolog, inż. Stefan Daszyński – geolog, inż. Wiktor Ostrowski – fotograf i topograf oraz inż. Stefan Osiecki – operator kamery. Losy wyprawy zostały opisane w książce Wiktora Ostrowskiego "Wyżej niż kondory" (Warszawa 1959).
Zgodnie z informacjami zawartymi w książce "Wyżej niż kondory" W.Ostrowskiego należy zaznaczyć, iż pierwszego wejścia na szczyt musieli dokonać Inkowie wiele lat wcześniej. Dowodem na to było znalezienie inkaskiej figurki, będącej symboliczną ofiarą dla boga-słońca.

</doc>
<doc id="971019" url="https://pl.wikipedia.org/wiki?curid=971019" title="Narodowy Front Wyzwolenia Angoli">
Narodowy Front Wyzwolenia Angoli

Narodowy Front Wyzwolenia Angoli (port. "Frente Nacional de Libertação de Angola", FNLA) – angolska konserwatywna partia polityczna, wcześniej ruch partyzancki. 
Ugrupowanie powstało na bazie utworzonego w 1954 roku Związku Ludności Angoli. Na czele tej grupy stanął Holden Roberto. Związek skupiał członków plemienia Kongo i miał prozachodni oraz konserwatywny charakter. W 1960 roku organizacja zawarła traktat o współpracy z Ludowym Ruchem Wyzwolenia Angoli (MPLA). Członkowie grupy przeszli szkolenie militarne w Tunezji i Kongo, a nowoczesne uzbrojenie otrzymali od rządu Algierii.
W 1962 roku rozpoczęła kampanię rebeliancką na północy kraju. Powstanie zostało zdławione przez portugalskie siły kolonialne, a jego uczestnicy wycofali się do sąsiedniego Zairu. W tym samym roku w Kinszasie powołali Rewolucyjny Rząd Angoli na Wygnaniu z Holdenem Roberto jako premierem, a Związek zmienił nazwę na Narodowy Front Wyzwolenia Angoli. Rząd został poparty przez Organizację Jedności Afrykańskiej. W 1966 roku z grupy wyłamał się Jonas Savimbi, który utworzył rozłamowy Narodowy Związek na rzecz Całkowitego Wyzwolenia Angoli (UNITA). Od tamtego czasu FNLA była jedną z trzech sił biorących udział w wojnie niepodległościowej. W 1968 roku po rozpoczętych przez organizację starciach z siłami MPLA rząd emigracyjny FNLA stracił poparcie OJA. W 1972 roku pod dyktatem OJA, FNLA i MPLA powołały wspólną Radę Wyzwolenia Angoli. Na czele Rady stanął Roberto. Powstanie organu nie zatrzymało wzajemnych animozji w ruchu antykolonialnym.
W 1974 roku Portugalczycy zgodzili się na nadanie Angoli niepodległości. FNLA jak i MPLA oraz UNITA weszły w styczniu 1975 roku w skład tymczasowego rządu. Rząd rozpadł się miesiąc później, a w lipcu wybuchła regularna wojna domowa. W listopadzie lider MPLA Agostinho Neto proklamował utworzenie niepodległej Ludowej Republiki Angoli. FNLA i UNITA sprzeciwiły się temu krokowi i proklamowały utworzenie konkurencyjnej Ludowo-Demokratycznej Republiki Angoli, której prezydentem został Roberto. Siły rebeliantów zostały rozbite przez MPLA do początku 1976 roku. W 1977 roku wznowiła kampanię rebeliancką. Z wojny wycofała się pod koniec lat 70. na skutek klęsk militarnych.
W 1992 roku na gruncie wprowadzenia w Angoli systemu wielopartyjnego, przekształciła się w partię polityczną i wystartowała w wyborach parlamentarnych. Od 1994 roku jest członkiem bloku partii opozycyjnych
Organizacja w różnych okresach czasu była wspierana przez ChRL, Rumunię, Libię, Izrael, Francję, Stany Zjednoczone i Zair.

</doc>
<doc id="971020" url="https://pl.wikipedia.org/wiki?curid=971020" title="Frente Nacional de Libertação de Angola">
Frente Nacional de Libertação de Angola



</doc>
<doc id="971021" url="https://pl.wikipedia.org/wiki?curid=971021" title="Cecyliusze">
Cecyliusze

Caecilii – plebejski ród rzymski, którego przedstawiciele nosili przydomki ("cognomen"): Bassus, Denter, Metellus, Niger, Pinna, Rufus.
Cecyliusze wywodzili początki swojego rodu od mitycznych postaci: Cekulusa ("Caeculus") założyciela Praeneste, bądź od Kekasa ("Caecas") towarzysza Eneasza.
Gałąź Metellusów w trzech ostatnich stuleciach republiki rzymskiej stała się jedną z najważniejszych rodzin, a jej przedstawiciele pełnili najważniejsze urzędy. Byli też przez cały czas niezachwianymi poplecznikami stronnictwa optymatów.

</doc>
<doc id="971022" url="https://pl.wikipedia.org/wiki?curid=971022" title="Fabri">
Fabri

Fabri – samodzielne oddziały techniczne w armii rzymskiej. Były odpowiednikiem obecnych saperów i wojsk łączności - dowodził nimi "praefectus fabrum".

</doc>
<doc id="971024" url="https://pl.wikipedia.org/wiki?curid=971024" title="Vălenii de Munte">
Vălenii de Munte

Vălenii de Munte – miasto w Rumunii, w okręgu Prahova. Liczy 15 tys. mieszkańców (2006).
W czasie II wojny światowej w miasteczku znajdował się obóz internowania dla Polaków.

</doc>
<doc id="971025" url="https://pl.wikipedia.org/wiki?curid=971025" title="Gwiezdny pył (film 2007)">
Gwiezdny pył (film 2007)

Gwiezdny pył (ang. "Stardust", 2007) – amerykańsko-brytyjski film fantasy w reżyserii Matthew Vaughna, powstały na podstawie powieści Neila Gaimana pt. "Gwiezdny pył". Scenariusz do tego filmu otrzymał nagrodę Hugo w kategorii "najlepsza prezentacja dramatyczna (długa forma)" w 2008 roku.
Opis filmu.
XIX wiek, Anglia. Mała wioseczka Mur ma swoją tajemnicę: przebiegający opodal osady kamienny mur stanowi granicę między światem ludzi a światem magii. Pewnej nocy młody Tristan Thorn (Charlie Cox) obiecuje swojej ukochanej Victorii (Sienna Miller) "gwiazdkę z nieba", by zdobyć jej przychylność i… wyrusza na poszukiwanie gwiazdy, która właśnie spadła z firmamentu. Droga zaprowadzi go na drugą stronę muru. Młodzieniec nie wie, że gwiazdy poszukuje również okrutna Lamia, Królowa Czarownic (Michelle Pfeiffer) i dwóch bezwzględnych i zawziętych kandydatów do tronu potężnej Twierdzy Burz. Tym samym zaprowadzenie gwiazdy – pyskatej i pięknej dziewczyny imieniem Yvaine (Claire Danes) – do Victorii zamienia się w ucieczkę pełną szalonych zwrotów akcji i niebezpieczeństw. Na swej drodze Tristan i Yvaine spotkają m.in. Shakespeara (Robert De Niro), transwestytycznego i ekscentrycznego kapitana powietrznego statku łowiącego pioruny i wiedźmę prowadzącą handel obwoźny, której piękną służącą łączy tajemnicza więź z Tristanem.

</doc>
<doc id="971028" url="https://pl.wikipedia.org/wiki?curid=971028" title="Port lotniczy Linz">
Port lotniczy Linz

Port lotniczy Linz ("Flughafen Linz") – port lotniczy położony 12 km na południowy zachód od Linzu. Jest jednym z największych portów lotniczych Austrii. W 2006 obsłużył 762 000 pasażerów.

</doc>
<doc id="971032" url="https://pl.wikipedia.org/wiki?curid=971032" title="Regio Aeronautica">
Regio Aeronautica



</doc>
<doc id="971036" url="https://pl.wikipedia.org/wiki?curid=971036" title="Julia Meza">
Julia Meza



</doc>
<doc id="971038" url="https://pl.wikipedia.org/wiki?curid=971038" title="Wendy Wu">
Wendy Wu

Wendy Wu: nastoletnia wojowniczka (ang. "Wendy Wu: Homecoming Warrior") – amerykański film z 2006 roku nadawany na kanale Disney Channel oraz Disney XD. Głównymi bohaterami filmu są tytułowa Wendy Wu i chiński mnich Shen.
Opis fabuły.
Film opowiada o zwyczajnej nastolatce zmagającej się z codziennymi problemami. Jednak tej zwykłej nastolatce powierzona jest przyszłość. Co 90 lat (czyli co trzecie pokolenie) wybierana jest wojowniczka Yin zmagająca się z siłami zła. W tym przypadku jest to Wendy. Wrogiem bohaterki jest Yan Lo. Wendy na początku prześladowana była przez mnicha nakłaniającego ją do założenia amuletu w celu ochrony. Mnich zostaje zaproszony przez rodzinę Wendy na kolację, przy której opowiada im o prababci Wendy – wojowniczce. Podstępem zmusza Wendy do treningów. Pomaga jej także w wyborach na Królową Balu. Radość z wygranej Wendy w konkursie znika gdy dowiaduje się, że bal i walka mają się odbyć w tym samym czasie. Na dodatek odkrywa, że młody mnich nie jest jej obojętny.
Wersja polska.
Opracowanie: na zlecenie Jetix – IZ-Text
Dźwięk i montaż: Iwo Dowsilas
Tekst polski: Agnieszka Klucznik
Reżyseria: Ireneusz Załóg
W polskiej wersji wystąpili:
i inni

</doc>
<doc id="971039" url="https://pl.wikipedia.org/wiki?curid=971039" title="Târgu Frumos">
Târgu Frumos

Târgu Frumos – miasto w Rumunii, w okręgu Jassy. Liczy 14 tys. mieszkańców (2006).

</doc>
<doc id="971040" url="https://pl.wikipedia.org/wiki?curid=971040" title="Dystrykt Północny (Fidżi)">
Dystrykt Północny (Fidżi)

Dystrykt Północny jest jednym z 4 dystryktów Fidżi. Mimo iż tereny dystryktu są podporządkowane rządowi Fidżi, na Vanua Levu istnieje centrum administracyjne z lokalnym rządem mającym swoją siedzibę w Labasa.
Dystrykt Północny składa się z 3 prowincji: Macuata, Cakaudrove oraz Bua, oraz z pozostałych wysp archipelagu Vanua Levu. Na tym obszarze dochodzi do tradycyjnego podejmowania decyzji prowincji Fidżi.

</doc>
<doc id="971045" url="https://pl.wikipedia.org/wiki?curid=971045" title="Miejska Komunikacja Samochodowa (Mielec)">
Miejska Komunikacja Samochodowa (Mielec)



</doc>
<doc id="971046" url="https://pl.wikipedia.org/wiki?curid=971046" title="Dystrykt Północny">
Dystrykt Północny



</doc>
<doc id="971048" url="https://pl.wikipedia.org/wiki?curid=971048" title="STS-62">
STS-62

STS-62 (ang. "Space Transportation System") – szesnasta misja wahadłowca kosmicznego Columbia i sześćdziesiąta pierwsza programu lotów wahadłowców.
Cel misji.
Eksperymenty z zestawem przyrządów USMP-2 (United States Microgravity Payload) i OAST-2 (Office of Aeronautics and Space Technology).

</doc>
<doc id="971049" url="https://pl.wikipedia.org/wiki?curid=971049" title="Vratislav Lokvenc">
Vratislav Lokvenc

Vratislav Lokvenc (ur. 27 września 1973 w Náchodzie) – czeski piłkarz występujący na pozycji napastnika. Do jego znaków rozpoznawczych należały wzrost (196 cm) oraz związana z nim dobra gra głową.
Kariera.
Vratislav Lokvenc zaczynał karierę w 1992 roku i grał kolejno w FC Hradec Králové, Sparcie Praga, 1. FC Kaiserslautern, VfL Bochum i Red Bull Salzburg. Najlepszy okres w jego karierze przypadł na czas gry w Sparcie, z którą 7-krotnie, rok po roku, zdobywał mistrzostwo kraju, strzelając 74 gole w 163 meczach. W latach 2005-2007 występował w Austrii i w 2007 roku wywalczył mistrzostwo tego kraju. Na początku 2008 odszedł do FC Basel. Ostatnim klubem w karierze Lokvenca był niemiecki FC Ingolstadt 04, w którym w 2009 roku zakończył piłkarską karierę.
Przez wiele lat Lokvenc grał w reprezentacji Czech, w której debiutował 6 września 1995 w eliminacyjnym spotkaniu do ME 1996 (wszedł na ostatnie 10 minut, a zespół zwyciężył 2-0). Po tym spotkaniu zagrał jeszcze w potyczce z Luksemburgiem i na blisko 2 lata zniknął z kadry. Od 1997 był jednak regularnie powoływany do reprezentacji. Od czasu MŚ 2006, na skutek ciężkiej kontuzji, Lokvenc nie pojawił się już nigdy w barwach narodowych. Ostatecznie w kadrze Vratislav rozegrał 74 mecze i strzelił 14 bramek.

</doc>
<doc id="971054" url="https://pl.wikipedia.org/wiki?curid=971054" title="Escadrille Lafayette">
Escadrille Lafayette

Escadrille 124 „La Fayette” (, Dywizjon Lafayette'a) – dywizjon francuskich sił powietrznych podczas I wojny światowej, składający się głównie z amerykańskich ochotników, którzy dołączyli do armii francuskiej jeszcze przed przystąpieniem USA do wojny.
Dywizjonowi poświęcony jest film "Flyboys – bohaterska eskadra".

</doc>
<doc id="971056" url="https://pl.wikipedia.org/wiki?curid=971056" title="Scornicești">
Scornicești

Scornicești – miasto w Rumunii, w okręgu Aluta. Liczy 14 tys. mieszkańców (2006).
W Scornicești urodził się i mieszkał do 11. roku życia Nicolae Ceaușescu.

</doc>
<doc id="971059" url="https://pl.wikipedia.org/wiki?curid=971059" title="Fons Rademakers">
Fons Rademakers

"Fons Rademakers, właśc. Alphonse Marie Rademakers"' (ur. 5 września 1920 w Roosendaal w Holandii; zm. 22 lutego 2007 w Genewie) - holenderski reżyser filmowy i aktor.
Zdobył dla swego kraju pierwszego Oscara za najlepszy film nieanglojęzyczny za film "Atak" (1986) na podstawie powieści "Zamach" Harry’ego Mulischa.

</doc>
<doc id="971061" url="https://pl.wikipedia.org/wiki?curid=971061" title="Synagoga chasydów z Góry Kalwarii w Częstochowie (ul. Nadrzeczna 36)">
Synagoga chasydów z Góry Kalwarii w Częstochowie (ul. Nadrzeczna 36)

Synagoga chasydów z Góry Kalwarii w Częstochowie – synagoga znajdująca się w Częstochowie przy ulicy Nadrzecznej 36.
Była główną i największą spośród czterech funkcjonujących gerskich synagog w mieście. Potocznie określana była jako "królestwo chasydzkie".
Synagoga została założona pod koniec XIX lub na początku XX wieku przez chasydów z Góry Kalwarii, zwolenników cadyków z rodu Alterów. Synagoga była wspierana finansowo przez Jahezkiela Fiszela i Józefa Dziubasa - właścicieli fabryki mydła Dziubas Fiszel. Podczas II wojny światowej hitlerowcy zdewastowali synagogę.

</doc>
<doc id="971063" url="https://pl.wikipedia.org/wiki?curid=971063" title="Orleania">
Orleania

Orleania (Orlean lub z fr. "Orléanais") – kraina historyczna w Regionie Centralnym we Francji, położona w dolinie Loary, w granicach departamentów Loiret, Loir-et-Cher i Eure-et-Loir. Jest częścią płaskowyżu Beauce. Głównym jej miastem i stolicą jest Orlean. Zabytkami są liczne zamki gotycko-renesansowe (m.in. zamek w Blois).

</doc>
<doc id="971065" url="https://pl.wikipedia.org/wiki?curid=971065" title="James Conant (filozof)">
James Conant (filozof)

James Ferguson Conant (ur. 10 czerwca 1958 r. w Kioto) – amerykański filozof, zajmujący się szczególnie filozofią analityczną, Immanuelem Kantem, Sørenem Kierkegaardem oraz problematyką etyczną. Profesorem Uniwersytetu Chicagowskiego; jest wnukiem byłego rektora Uniwersytetu Harvarda, Jamesa B. Conanta. 
James Conant jest, obok Cory Diamond, jednym z głównych przedstawicieli tzw. "New Wittgenstein" ("nowego Wittgensteina"), to znaczy nowej interpretacji filozofii Ludwiga Wittgensteina, proponującej nowe rozważenie, m.in., problemu "nonsensu". Znany jest także ze współpracy ze Stanleyem Cavellem. 

</doc>
<doc id="971067" url="https://pl.wikipedia.org/wiki?curid=971067" title="Synagoga chasydów z Góry Kalwarii w Częstochowie (ul. Nowy Targ 2)">
Synagoga chasydów z Góry Kalwarii w Częstochowie (ul. Nowy Targ 2)

Synagoga chasydów z Góry Kalwarii w Częstochowie – synagoga znajdująca się w Częstochowie przy ulicy Nowy Targ 2. Była jedną z czterech funkcjonujących w mieście gerskich synagog.
Synagoga została założona pod koniec XIX lub na początku XX wieku przez chasydów z Góry Kalwarii, zwolenników cadyków z rodu Alterów. Podczas II wojny światowej hitlerowcy zdewastowali synagogę.

</doc>
<doc id="971068" url="https://pl.wikipedia.org/wiki?curid=971068" title="Comarnic">
Comarnic

Comarnic – miasto w Rumunii, w okręgu Prahova. Liczy 14 tys. mieszkańców (2006).

</doc>
<doc id="971069" url="https://pl.wikipedia.org/wiki?curid=971069" title="Scornicesti">
Scornicesti



</doc>
<doc id="971070" url="https://pl.wikipedia.org/wiki?curid=971070" title="Hollywood (Africa)">
Hollywood (Africa)

Hollywood (Africa) – piosenka amerykańskiego zespołu Red Hot Chili Peppers, pochodząca z ich wydanego w 1985 roku albumu "Freaky Styley".
Była drugim utworem na płycie, a także została wydana jako singel tego samego roku.
Jest to cover piosenki "Africa" zespołu The Meters, znajdującej się na ich płycie "Rejuvenation".
Singel.
7" singel (1985)
12" singel (1985)

</doc>
<doc id="971071" url="https://pl.wikipedia.org/wiki?curid=971071" title="Synagoga chasydów z Góry Kalwarii w Częstochowie (al. NMP 6)">
Synagoga chasydów z Góry Kalwarii w Częstochowie (al. NMP 6)

Synagoga chasydów z Góry Kalwarii w Częstochowie – synagoga znajdująca się w Częstochowie przy alei Najświętszej Marii Panny 6. Była jedną z czterech funkcjonujących w mieście gerskich synagog.
Synagoga została założona pod koniec XIX lub na początku XX wieku przez chasydów z Góry Kalwarii, zwolenników cadyków z rodu Alterów. Podczas II wojny światowej hitlerowcy zdewastowali synagogę.

</doc>
<doc id="971073" url="https://pl.wikipedia.org/wiki?curid=971073" title="Targu Frumos">
Targu Frumos



</doc>
<doc id="971074" url="https://pl.wikipedia.org/wiki?curid=971074" title="Valenii de Munte">
Valenii de Munte



</doc>
<doc id="971076" url="https://pl.wikipedia.org/wiki?curid=971076" title="Marcos Alonso Peña">
Marcos Alonso Peña

Marcos Alonso Peña (ur. 1 października 1959 w Santanderze, zm. 9 lutego 2023) – hiszpański piłkarz, grał na pozycji pomocnika, reprezentant kraju.
Jego ojciec Marcos Alonso Imaz również był piłkarzem. Obecnie jego syn Marcos Alonso Mendoza kontynuuje tradycje.
Kariera piłkarska.
Przygodę z futbolem rozpoczął w 1977 w klubie Racing Santander. W 1979 przeszedł do klubu Atlético Madryt. W 1982 przeszedł do klubu FC Barcelona. W 1987 powrócił do klubu Atlético Madryt. W 1989 przeszedł do klubu CD Logroñés. W 1990 powrócił do swojego pierwszego klubu, czyli Racingu Santander. W 1991 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1981. W 1984 został powołany na ME 1984. Karierę reprezentacyjną zakończył w 1985, w której zagrał w 22 spotkaniach, strzelając 1 bramkę.
Kariera trenerska.
Karierę trenerską rozpoczął w 1995 w klubie Rayo Vallecano. Od tego czasu trenował takie kluby jak Racing Santander, Sevilla FC, Atlético Madryt, Real Saragossa, Real Valladolid, Málaga CF i Granada 74 CF.

</doc>
<doc id="971077" url="https://pl.wikipedia.org/wiki?curid=971077" title="Maszt radiowy">
Maszt radiowy

Maszt radiowy – maszt służący do zawieszenia anteny nadawczej lub odbiorczej, najczęściej konstrukcji stalowej, kratownicowej, odizolowany elektrycznie od ziemi. 
Najwyższym masztem w historii był maszt radiowy w Konstantynowie w Gąbinie. Po jego zniszczeniu, najwyższym masztem radiowym pozostaje KVLY/KTHI TV Mast, w Blanchard w Stanach Zjednoczonych.

</doc>
<doc id="971078" url="https://pl.wikipedia.org/wiki?curid=971078" title="Synagoga chasydów z Góry Kalwarii w Częstochowie (al. NMP 31)">
Synagoga chasydów z Góry Kalwarii w Częstochowie (al. NMP 31)

Synagoga chasydów z Góry Kalwarii w Częstochowie – synagoga znajdująca się w Częstochowie przy alei Najświętszej Marii Panny 31. Była jedną z czterech funkcjonujących w mieście gerskich synagog.
Synagoga została założona pod koniec XIX lub na początku XX wieku przez chasydów z Góry Kalwarii, zwolenników cadyków z rodu Alterów. Podczas II wojny światowej hitlerowcy zdewastowali synagogę.

</doc>
<doc id="971081" url="https://pl.wikipedia.org/wiki?curid=971081" title="Lucjusz Cecyliusz Metellus Dalmatyński">
Lucjusz Cecyliusz Metellus Dalmatyński

Lucius Caecilus Metellus Dalmaticus (ur. przed 155 p.n.e. – zm. 103 p.n.e.) – członek wpływowego plebejskiego rodu rzymskiego Cecyliuszy, starszy syn Lucjusza Cecyliusza Metellusa Kalwusa, konsula w 142 p.n.e. Pretor ok. 122 p.n.e.; w 119 p.n.e. został konsulem; w latach 118–117 p.n.e. udał się do Dalmacji jako prokonsul na wojnę z plemionami dalmatyńskimi. Po powrocie do Rzymu odbył triumf chociaż Dalmatowie nie dali powodów do wojny, a gdy przybył do nich, ci przyjęli go jako przyjaciela. Następnie zyskał przydomek ("agnomen"): Dalmatyński ("Dalmaticus"). Od roku 114 p.n.e. do śmierci w 103 p.n.e. był pontifexem maximusem. Jako pontifex postawił przed sądem westalki oskarżone od niezachowanie czystości. Za winną została uznana Emilia a uniewinniono początkowo Marcję i Lycynię. W czasie pożaru świątyni Westy wyniósł spośród płomieni obraz Minerwy. Ze zdobyczy z kampanii dalmatyńskiej sfinansował restaurację świątyni Kastora zdobiąc ją malowidłami i posągami. Ojciec Cecylii Metelli Dalmatyki, żony dyktatora Sulli.

</doc>
<doc id="971082" url="https://pl.wikipedia.org/wiki?curid=971082" title="Edward Socha">
Edward Socha

Edward Socha (ur. 29 listopada 1955 w Brzezinach Śląskich, obecnie dzielnicy Piekar Śląskich) – polski piłkarz, grający na pozycji napastnika oraz działacz i menedżer piłkarski.
Życiorys.
Jako piłkarz występował w Odrze Wodzisław Śląski, Górniku Zabrze i austriackim LASK Linz. W 1984 musiał zakończyć karierę wyczynową z powodu kontuzji. Ukończył Szkołę Menedżerów Sportu w Łodzi. Przez kilka lat pracował w Górniku Zabrze, m.in. jako menedżer klubu i członek zarządu. W 1993 został menedżerem Stali Mielec, dokąd na stanowisko trenera sprowadził Franciszka Smudę (z którym wcześniej występował w Odrze Wodzisław).
Pod koniec 1995 został menedżerem reprezentacji Polski. Współpracował z kolejnymi selekcjonerami: Władysławem Stachurskim, Antonim Piechniczkiem i Krzysztofem Pawlakiem. Pracę z reprezentacją zakończył w 1997. W latach 1997–1999 pracował jako menedżer Aluminium Konin. Od lutego 1999 pełnił funkcję dyrektora ds. piłkarskich w Odrze Wodzisław. W 2004 przez kilka miesięcy był doradcą koncernu ITI ds. transferów w Legii Warszawa. Pracował również jako dyrektor sportowy Koszarawy Żywiec, po czym wrócił na stanowisko dyrektora w Odrze. Z funkcji tej zrezygnował w sierpniu 2008.
Jest ojcem Bartłomieja Sochy.

</doc>
<doc id="971084" url="https://pl.wikipedia.org/wiki?curid=971084" title="I liga polska w koszykówce mężczyzn (1992/1993)">
I liga polska w koszykówce mężczyzn (1992/1993)

Polska Liga Koszykówki sezon 1992/1993. Sezon rozpoczął się 25 września 1992 r., a zakończył się 2 maja 1993 r. W rozgrywkach brało udział 12 zespołów.
Druga runda.
W drugiej rundzie zespoły podzielono na tzw. szóstki z zaliczeniem dotychczasowych wyników. Sześć najlepszych zespołów po rundzie zasadniczej grało między sobą o rozstawienie przed play-off, a drużyny z miejsc 7-12 walczyły o dwa miejsca premiowane grą w play-off. Prawo gry w play-off wywalczyły ostatecznie zespołu Nobilesu Włocławek i Lecha Poznań.
Play-off.
Mecze o brązowy medal: ASPRO Wrocław – Zastal Fortum Zielona Góra 3 - 1 (81:71, 95:75, 74:85, 81:77)
Ostateczna kolejność.
Do ligi awansowały: Mazowszanka Pruszków i AZS Agro Far Lublin

</doc>
<doc id="971086" url="https://pl.wikipedia.org/wiki?curid=971086" title="Gym Class Heroes">
Gym Class Heroes

Gym Class Heroes – amerykański hip-hopowo rockowy zespół, pochodzący z Genevy. Grupa stała się znana po wydaniu singla "Cupid's Chokehold", pochodzącego z ich drugiej płyty, "The Papercut Chronicles" i po raz drugi wydanego na trzecim albumie "As Cruel as School Children", w którym gościnnie wystąpił Patrick Stump z zespołu Fall Out Boy.
Dyskografia.
Wideoklipy.
The Papercut Chronicles
As Cruel as School Children
The Quilt
The Papercut Chronicles II

</doc>
<doc id="971087" url="https://pl.wikipedia.org/wiki?curid=971087" title="Hugo Sotil">
Hugo Sotil

Hugo Alejandro Sotil Yeren (ur. 8 marca 1949 w Ice, Peru) – peruwiański piłkarz. Występował na pozycji napastnika. 62 razy wystąpił w reprezentacji Peru i strzelił w niej 18 goli. Grał w takich klubach jak: Municipal Lima, FC Barcelona, Alianza Lima, Independiente Medellín, ponownie Municipal Lima i Espartanos.

</doc>
<doc id="971088" url="https://pl.wikipedia.org/wiki?curid=971088" title="Adam Przybecki">
Adam Przybecki

Adam Przybecki (ur. 3 grudnia 1948 w Szamotułach) – polski duchowny katolicki związany z archidiecezją poznańską. Profesor nauk teologicznych, specjalista w zakresie teologii pastoralnej, profesor Uniwersytetu im. Adama Mickiewicza w Poznaniu.
Dane biograficzne.
Egzamin dojrzałości zdał w III Liceum Ogólnokształcące w Poznaniu w (1966). Święcenia kapłańskie przyjął 25 maja 1972. Był wikariuszem w Kobylinie, w latach 1974-1988 duszpasterzem akademickim przy kościele św. Rocha w Poznaniu na Poligrodzie, w latach 1988-1992 proboszczem parafii pw. Wszystkich Świętych w Poznaniu. W latach 1983-1992 pełnił funkcję diecezjalnego duszpasterza akademickiego w Poznaniu.
&lt;br&gt;Przez dwie kadencje (1984-1996) był członkiem Komisji Episkopatu ds. Duszpasterstwa Akademickiego. W latach 1992-1997 pracował w redakcji "Przewodnika Katolickiego", najpierw jako redaktor pomocniczy, a następnie (1996-1997) jako redaktor naczelny. W latach 2000-2002 był prodziekanem ds. studenckich i organizacji studiów Wydziału Teologicznego UAM. Prodziekan ds. kształcenia na kadencję 2008–2012 i 2012–2016.
Tytuł naukowy profesora nauk teologicznych (17 lutego 2015). &lt;br&gt;Jest członkiem Poznańskiego Towarzystwa Przyjaciół Nauk oraz Polskiego Stowarzyszenia Pastoralistów. W kadencji 2011-2015 członek Komitetu Nauk Teologicznych Polskiej Akademii Nauk.
Studia.
Studia filozoficzno-teologiczne w Arcybiskupim Seminarium Duchownym w Poznaniu odbył w latach 1966-1972, studia specjalistyczne z zakresu teologii pastoralnej na Papieskim Wydziale Teologicznym w Poznaniu uwieńczone w 1983 roku pracą doktorską pt. "Urzeczywistnianie się Kościoła w środowisku akademickim. Studium koncepcji duszpasterstwa studentów w Polsce". Stopień doktora habilitowanego nauk teologicznych w zakresie teologii praktycznej uzyskał na Papieskim Wydziale Teologicznym we Wrocławiu 6 kwietnia 2000 roku na podstawie rozprawy pt. "Między poczuciem zagrożenia a potrzebą obecności. Koncepcja duszpasterstwa akademickiego w Polsce po przełomie 1989 roku".
Działalność dydaktyczna.
Od 1985 roku prowadził wykłady zlecone z teologii praktycznej na Papieskim Wydziale Teologicznym w Poznaniu, w latach 1989-1998 z teologii pastoralnej w Wyższym Seminarium Duchownym Towarzystwa Chrystusowego dla Polonii Zagranicznej w Poznaniu i w Wyższym Seminarium Duchownym oo. Karmelitów Bosych Prowincji Warszawskiej w Poznaniu (1993-1998). Od 1997 roku pracował jako adiunkt w Katedrze Teologii Pastoralnej Papieskiego Wydziału Teologicznego, od 1998 roku w Zakładzie Teologii Pastoralnej Wydziału Teologicznego UAM, od 1999–2012 był kierownikiem Studiów Podyplomowych na Wydziale Teologicznym UAM, 1 listopada 2000 został mianowany na stanowisko profesora nadzwyczajnego, od 1 października 2002 pełni funkcję kierownika Zakładu Teologii Pastoralnej na Wydziale Teologicznym UAM. W latach 2004–2012 był Kierownikiem Studium Doktoranckiego Wydziału Teologicznego UAM.

</doc>
<doc id="971089" url="https://pl.wikipedia.org/wiki?curid=971089" title="Dworek w Baranowie">
Dworek w Baranowie

Dworek w Baranowie – dawny zespół dworsko-pałacowy z rozległym podwórzem gospodarczym, położony we wsi Baranowo w powiecie mrągowskim w gminie Mikołajki. Usytuowany na niewielkim wzniesieniu terenu, w centralnym punkcie zespołu, oddzielony od drogi obszarem parku. 
Dwór w Baranowie został wzniesiony w pierwszej połowie XIX w. zapewne z wykorzystaniem murów wcześniejszej budowli. Jest jednym z piękniejszych przykładów architektury klasycystycznej wśród zachowanych dworów dawnych Prus Wschodnich z tego czasu. Znakomita w proporcjach parterowa bryła kryta dachem naczółkowym, z podwójnym rzędem lukarn powiekowych od frontu, regularnymi podziałami ścian, wyróżnia się interesującą stolarką oraz detalem opracowania elewacji, w całości, oprócz frontowego ryzalitu, boniowanych. Ryzalit od frontu dwukondygnacyjny, zwieńczony trójkątnym naczółkiem, w przyziemi otwory zamknięte półkoliście, w poziomie piętra rząd pilastrów podtrzymujących szeroki ukosowy gzyms. Całość dopełniają odcinki gzymsów i okrągłe tonda. W elewacji od strony parku niewielki wieloboczny ryzalit, na osi głównego wejścia. Zachowały się imponujących rozmiarów zabudowania gospodarcze (spichlerz po lewej stronie od wjazdu) i inwentarskie oraz prawie siedmiohektarowy park dworski, w pierwotnych granicach, o kompozycji krajobrazowej, już z zatartym układem przestrzennym i jedynie częściowo zachowanym starodrzewem. 
Po wojnie na obszarze majątku utworzono Państwowe Gospodarstwo Rolne, we dworze były biura i mieszkania pracownicze. W początku lat osiemdziesiątych powstał tu Zakład Doświadczalny Agrobiologii Polskiej Akademii Nauk. Od 1996 r. rozpoczęto gruntowny remont dworu i całego założenia. PAN zamierza powołać tu Centrum Edukacji Ekologicznej, szkołę podstawową i gimnazjum, pierwszy tego typu ośrodek kształcenia w Polsce.

</doc>
<doc id="971090" url="https://pl.wikipedia.org/wiki?curid=971090" title="Ovidiu">
Ovidiu

Ovidiu – miasto w Rumunii, w okręgu Konstanca. Liczy 14 tys. mieszkańców (2006).

</doc>
<doc id="971092" url="https://pl.wikipedia.org/wiki?curid=971092" title="Terminal Velocity">
Terminal Velocity

Terminal Velocity – zręcznościowa gra komputerowa SF wydana w 1995 przez 3D Realms, i zaprojektowana przez byłego projektanta serii Microsoft Flight Simulator, Marka Randela. Jest strzelaniną 3D rozgrywającą się w całkowicie przestrzennym środowisku, i w pełni pokrytymi modelami 3D. Zespół, który przygotował Terminal Velocity, tego samego roku zaprojektował bardzo podobną grę Fury³, która została wydana przez Microsoft.
Akcja gry dzieje się w roku 2704 i podzielona jest na trzy epizody, rozgrywające się łącznie na 9 planetach o zróżnicowanych sceneriach.
Rozgrywka.
Gracz kontroluje statek powietrzny, operujący zarówno nad powierzchnią planet jak i w tunelach wewnątrz nich. Na powierzchni musi likwidować statki powietrzne i budynki, by odblokować dostęp do tuneli.

</doc>
<doc id="971094" url="https://pl.wikipedia.org/wiki?curid=971094" title="Stanley Cavell">
Stanley Cavell

Stanley Louis Cavell (ur. 1 września 1926 w Atlancie, zm. 19 czerwca 2018 w Bostonie) – amerykański filozof, znany z pracy w ramach tradycji filozofii analitycznej i „kontynentalnej” jednocześnie. Zajmował się również problematyką etyczną i filozofią kina. Znawca sceptycyzmu, przedstawiciel jego „łagodnej” wersji, wpisanej w tradycję wittgensteinowską.
Pod koniec życia był emerytowanym profesorem estetyki i ogólnej teorii wartości ("Emeritus of Aesthetics and the General Theory of Value") na Harvardzie.

</doc>
<doc id="971096" url="https://pl.wikipedia.org/wiki?curid=971096" title="Synagoga chasydów z Kromołowa w Częstochowie">
Synagoga chasydów z Kromołowa w Częstochowie

Synagoga chasydów z Kromołowa w Częstochowie – synagoga znajdująca się w Częstochowie przy ulicy Warszawskiej 22.
Synagoga została założona pod koniec XIX lub na początku XX wieku przez chasydów z Kromołowa, zwolenników cadyków Krimolowskich.
Do sławnych osób, którzy uczęszczali do synagogi, można zaliczyć rabina Zwi Hirsza Kieimana, rabina Fiszela Weidenfelda, który prowadził modlitwy, trębacza i rzezaka Szlomę Złotnika, Izraela Częstochowskiego, Meira Bera i Izraela Garmo oraz Meira Bera Kartuza.
Nabożeństwa w synagodze odprawiane były na sposób ustalony przez rabinów Krimolowskich. Minjan potocznie zwano krakowskim. Podczas II wojny światowej hitlerowcy zdewastowali synagogę.

</doc>
<doc id="971100" url="https://pl.wikipedia.org/wiki?curid=971100" title="FNLA">
FNLA



</doc>
<doc id="971103" url="https://pl.wikipedia.org/wiki?curid=971103" title="Hanin Elias">
Hanin Elias

Hanin Elias (ur. 31 maja 1972 w Wittlich w Niemczech), niemiecka producentka muzyki elektronicznej związana z nurtem digital hardcore, współzałożycielka zespołu Atari Teenage Riot.
Życiorys.
Wczesne dzieciństwo spędziła w Syrii – jej ojciec pochodził z tego kraju. Jako nastolatka występowała w zespołach punkowych. W tym okresie poznała Aleka Empire. W 1992 razem z Carlem Crackiem założyli Atari Teenage Riot. W tym samym roku wydała swoją pierwszą solową płytę. Z ATR nagrała trzy pełne albumy i szereg innych wydawnictw. Po rozwiązaniu Atari Teenage Riot (2000) – tak jak inni członkowie zespołu - więcej uwagi poświęciła projektom solowym i założyła wytwórnię Fatal Recordings.

</doc>
<doc id="971104" url="https://pl.wikipedia.org/wiki?curid=971104" title="Mieczysław Bodalski">
Mieczysław Bodalski

Mieczysław Bodalski (ur. 20 września 1918 w Szumanie-Pustołach, zm. 13 marca 1978 w Warszawie) – działacz polityczny i społeczny. Poseł do Krajowej Rady Narodowej, na Sejm Ustawodawczy oraz na Sejm PRL I, III i IV kadencji.
Życiorys.
Syn wiejskiego kowala Wacława oraz Cecylii. Skończył 7 klas szkoły powszechnej, w 1937 uczył się w szkole rolniczej, a w 1938 był na kursie Szkoły Spółdzielczej w Warszawie. W 1935 organizował koło Centralnego Związku Młodej Wsi „Siew”. W 1939 pracował w Spółdzielni Rolniczo-Handlowej w Ciechanowie. W czasie II wojny światowej członek Gwardii Ludowej (od czerwca 1942) i Armii Ludowej w stopniu kapitana. Należał do Polskiej Partii Robotniczej od lutego 1943, a od 1948 do Polskiej Zjednoczonej Partii Robotniczej. 3 maja 1945 został posłem do Krajowej Rady Narodowej, reprezentując PPR. W PPR był kierownikiem Wydziału Rolnego Komitetu Warszawskiego (1945–1946), I sekretarzem Komitetu Wojewódzkiego w Białymstoku (1945–1947) oraz zastępcą kierownika Wydziału Rolnego Komitetu Centralnego (1947). W latach 1948–1959 był zastępcą członka, a następnie (do 1965) członkiem Komitetu Centralnego PZPR.
Od 1947 do 1949 pełnił funkcję sekretarza generalnego Głównego Związku Samopomocy Chłopskiej. W latach 1949–1951 był I sekretarzem Warszawskiego Komitetu Wojewódzkiego PZPR. W latach 1952–1957 zajmował stanowisko wiceministra państwowych gospodarstw rolnych. Od 1957 do 1959 pełnił funkcję I sekretarza KW PZPR w Koszalinie. Poseł na Sejm Ustawodawczy oraz na Sejm PRL I, III i IV kadencji.
Był odznaczony Orderem Sztandaru Pracy II klasy, Krzyżem Srebrnym Orderu Virtuti Militari, Krzyżem Komandorskim Orderu Odrodzenia Polski, Krzyżem Partyzanckim oraz Medalem 10-lecia Polski Ludowej.
Został pochowany na Cmentarzu Komunalnym na Powązkach (kwatera B4-tuje-15).

</doc>
<doc id="971105" url="https://pl.wikipedia.org/wiki?curid=971105" title="Estawela">
Estawela

Estawela – forma rzeźby krasowej, będąca przy wysokim stanie wód gruntowych źródłem krasowym (wywierzyskiem), a przy niskim ponorem. Najsłynniejsza estawela nazywa się Creugenat (lub Creux-Genat) i położona jest w szwajcarskiej części gór Jura, nieopodal miejscowości Chevenez.

</doc>
<doc id="971106" url="https://pl.wikipedia.org/wiki?curid=971106" title="Jerzy Apostel">
Jerzy Apostel

Jerzy Apostel (ur. 19 lutego 1942 w Gliwicach, zm. 20 września 2005 w Bełchatowie) – polski piłkarz i trener piłkarski.
Życiorys.
Jako młodzik grał na pozycji napastnika w drużynach występujących na turniejach dzikich drużyn. Tam został zauważony przez trenerów: Leszka Wyspiańskiego i Jerzego Cicha, którzy ściągnęli go do III-ligowego GKS Gliwice. Mimo niewielkiego wzrostu (176 cm) został bramkarzem.
W 1959 z drużyną wywalczył mistrzostwo Śląska. Trafił do kadry narodowej, z którą w Portugalii na młodzieżowych mistrzostwach Europy zdobył srebrny medal. Od początku 1963 do końca 1964 roku był zawodnikiem Śląska Wrocław (rozegrał 14 spotkań w II lidze, w sezonie 1963/1964 i 3 mecze w I lidze, w rundzie jesiennej sezonu 1964/1965). W 1978 roku, wraz z Piastem Gliwice dotarł do finału Pucharu Polski. Jako zawodnik bronił barw klubu przez ponad 20 lat. Ostatni raz wystąpił 12 września 1981 w meczu ze Stalą Stocznia Szczecin wygranym 2:1.
W meczach II ligi zaliczył 283 występy. Do tego doliczyć trzeba 91 gier w III lidze i mecze pucharowe i towarzyskie. Strzelił też jednego gola, 10 maja 1970 w meczu III ligi z Piastem Nowa Ruda wygranym 2:1.
W 1992 był kierownikiem sekcji piłki nożnej Piasta Gliwice i przez krótki czas trenerem. Z okazji 60-lecia GKS „Piast” został odznaczony przez PZPN srebrną odznaką za zasługi dla gliwickiego i polskiego futbolu.

</doc>
<doc id="971107" url="https://pl.wikipedia.org/wiki?curid=971107" title="Ortonormalność">
Ortonormalność

Ortonormalność – ortogonalność wraz z dodanym warunkiem "unormowania", tzn. wymagania, aby elementy ortogonalne miały długość jednostkową (były wersorami). Jest to podstawowa własność wektorów bazy ortonormalnej danej przestrzeni unitarnej.
Definicja.
Wektory formula_1 przestrzeni unitarnej formula_2 z iloczynem skalarnym formula_3 są ortonormalne, jeżeli
Zbiór wektorów parami ortonormalnych formula_5 nazywa się układem ortonormalnym, wtedy też
gdzie ostatni symbol nazywa się czasami deltą Kroneckera.
Ortonormalizacja.
Jeżeli dany jest układ wektorów ortogonalnych formula_7 to można go przekształcić do układu ortonormalnego formula_8 za pomocą transformacji
Powyższa operacja nazywana bywa również unormowaniem ortogonalnego układu wektorów.
Funkcje ortonormalne.
Podobnie jak dla funkcji ortogonalnych rozpatruje się również abstrakcyjne przestrzenie unitarne wielomianów, czy dowolnych funkcji, gdzie mówi się o wielomianach ortonormalnych i funkcjach ortonormalnych.

</doc>
<doc id="971109" url="https://pl.wikipedia.org/wiki?curid=971109" title="Drăgănești-Olt">
Drăgănești-Olt

Drăgănești-Olt — miasto w Rumunii, w okręgu Aluta. Liczy 13 tys. mieszkańców (2006).

</doc>
<doc id="971111" url="https://pl.wikipedia.org/wiki?curid=971111" title="Japan Airlines">
Japan Airlines

 – japońskie narodowe linie lotnicze z siedzibą w Tokio założone 1 sierpnia 1951.
Głównymi węzłami linii są lotniska Nagoja, Kansai, Narita i Tokio-Haneda.
Linie oferują loty pasażerskie na 259 trasach międzynarodowych i 144 krajowych (razem z "codeshare"), a także loty cargo na 21 trasach. Flota Japan Airlines obejmuje 278 samolotów (169 należących do linii i 109 wziętych w leasing).
Agencja ratingowa Skytrax przyznała przewożnikowi pięć gwiazdek.
Historia.
Japan Airlines zostały założone 1 sierpnia 1951, jako część planu rządu Japonii w odbudowywaniu kraju po II wojnie światowej. Pierwsza siedziba linii znajdowała się w tokijskiej dzielnicy Ginza, a budżet wynosił 100 mln jenów. Między 27 a 29 sierpniem linia wykonywała loty za pomocą maszyn Douglas DC-3 wziętych w leasing od Philippine Airlines. 25 października zostały zainaugurowane pierwsze powojenne loty komercyjne, samolotem Martin 202 z załogą wynajętą od Northwest Airlines (samolot rozbił się o górę Mihara 9 kwietnia 1952 r.). 1 września 1952 r. do Tokio przybył pierwszy zakupiony przez linię samolot, Douglas DC-4, którego nazwano „Takachiho”.
1 sierpnia 1953 r. parlament Japonii przegłosował ustawę, na mocy której rząd Japonii przejął majątek Japan Airlines.
2 lutego 1954 Japan Airlines wykonały pierwszy międzynarodowy lot – z Tokio do San Francisco – z 18 pasażerami na pokładzie Douglasa DC-6. Po dzień dzisiejszy w rozkładzie Japan Airlines widnieje trasa Tokio – San Francisco (lot 1 i lot 2), aby upamiętnić to przełomowe wydarzenie.
W latach 50. Japan Airlines latały maszynami: Douglas DC-3, Douglas DC-4, Douglas DC-6B, Douglas DC-7C i Martin 202.
W 1960 r. linie otrzymały pierwszy odrzutowiec – Douglas DC-8, który włączono do służby na trasie Seattle – Hongkong. Szybkość i wygoda zdecydowały o wyposażeniu Japan Airlines wyłącznie w odrzutowce. W latach sześćdziesiątych uruchomiono wiele nowych połączeń, m.in. do: Londynu, Moskwy, Nowego Jorku, Paryża. 1 lipca 1964 r. Japan Airlines wprowadziły elektroniczny system rezerwacji lotów, a także wprowadziły opłaty za rezygnację. W 1967 linie zamówiły trzy Boeingi 747.
W styczniu 1970 r. do floty Japan Airlines dołączył Boeing 747, miesiąc później wersja o przedłużonym zasięgu, a w 1974 pierwszy B747 Cargo. W 1972 linie zostały oficjalnie uznane narodowym przewoźnikiem Japonii.
Ponadto Japan Airlines zakupiły maszyny: Boeing 727, Convair 880 i McDonnell Douglas DC-10.
W 1983 r. linie wprowadziły do swojej floty samoloty: Boeing 767-200 i Boeing 767-300. Tego samego roku zajęły pierwsze miejsce w rankingu IATA (operacje międzynarodowe).
4 kwietnia 1985 r. Japan Airlines otrzymało pięćdziesiątego Boeinga 747. Ten dzień uznano w Seattle (mieści się tam fabryka Boeinga) „Dniem Japan Airlines”.
12 sierpnia 1985 r. doszło do katastrofy lotu 123 – największej w historii pod względem liczby zabitych w jednym samolocie, zginęło 520 osób.
W 1987 r. Japan Airlines zostały sprywatyzowane, co umożliwiło liniom: All Nippon Airways i Japan Air System, rywalizację w zakresie lotów krajowych, jak i międzynarodowych. Brak monopolu zmusił Japan Airlines do przeorganizowania, czego wynikiem był podział na trzy działy: usługi pasażerskie międzynarodowe, pasażerskie krajowe i cargo.
Na początku lat 90. linie rozpoczęły loty ewakuacyjne obywateli Japonii z rejonów Zatoki Perskiej, przed rozpoczęciem wojny.
W 1996 r. na podstawie porozumienia z wytwórnią Disneya linie zostały oficjalnym przewoźnikiem tokijskiego Parku Rozrywki (Disneylandu). Linie wzięły również udział w procesie projektowania modelu Boeing 777.
W 2001 r. Grupa Japan Airlines (połączenie Japan Airlines z Japan Air System) osiągnęła status szóstej co do wielkości linii lotniczej na świecie, pod względem ilości przewiezionych pasażerów.
W 2004 r. JAL zmieniły nazwę na Japan Airlines International.
1 kwietnia 2007 r. linie dołączyły do sojuszu Oneworld razem z węgierskim Malevem i Royal Jordanian.
Na przełomie lat 2009 i 2010 okazało się, że Japan Airlines mają poważne kłopoty finansowe. 19 stycznia 2010 r. przewoźnik złożył wniosek o ogłoszenie bankructwa. Dzięki temu posunięciu linie liczyły na pomoc finansową w wysokości 300 mld jenów oraz umorzenie długów o wartości 730 mld jenów. W zamian miały obniżyć swój kapitał do zera, zlikwidować nierentowne połączenia i zredukować o ok. jedną trzecią liczące 47 tys. osób zatrudnienie.
Flota.
Połączenia codeshare.
Japan Airlines ma codeshare z następującymi liniami
W ramach sojuszu Oneworld:
oraz z innymi:

</doc>
<doc id="971112" url="https://pl.wikipedia.org/wiki?curid=971112" title="Herb Jastrzębia">
Herb Jastrzębia

Herb Jastrzębia – jeden z symboli miasta i gminy Jastrząb w postaci herbu.
Wygląd i symbolika.
Herb przedstawia na czerwonej tarczy, zakończonej u dołu trójkątnie, dwa złote godła w kształcie pastorału i mitry – insygnia statusu biskupiego.
Symbolizują one założyciela miasta – Wojciecha Jastrzębca – biskupa krakowskiego w latach 1412–1423. Miasto przez długi okres należało do diecezji krakowskiej.

</doc>
<doc id="971114" url="https://pl.wikipedia.org/wiki?curid=971114" title="Ustrój polityczny Norwegii">
Ustrój polityczny Norwegii

Królestwo Norwegii jest dziedziczną monarchią konstytucyjną. Ustrój polityczny uregulowany został przez konstytucję z 1814 roku. Dokument ten był wiele razy nowelizowany (m.in. 1884, 1905).
Król.
Według konstytucji jest on głową państwa, najwyższym wodzem armii oraz przyjmuje gości z zagranicy. Jest symbolem jedności i ciągłości państwa. Nadaje obywatelstwo i teoretycznie może odrzucić ustawę uchwaloną przez parlament (po raz ostatni z tej możliwości skorzystał Olaf V w 1967 roku). Król mianuje premiera i jest odpowiedzialny tylko przed Bogiem. Korona dziedziczona jest według starszeństwa, więc kobieta również może panować nad krajem. Wszystkie wyroki ferowane są w jego imieniu. Ma on szerokie uprawnienia: wybiera Radę Państwa, w skład której wchodzi premier i co najmniej siedmiu członków, egzekwuje podatki, mianuje wszystkich urzędników cywilnych, kościelnych i wojskowych, jest naczelnym dowódcą sił lądowych i morskich, ma też prawo łaski. Może też przedstawić rządowi projekt ustawy. Może (aczkolwiek nie musi) na wniosek parlamentu zdymisjonować premiera. Obecnym królem jest Harald V.
Premier.
Premiera mianuje król, przy czym szef rządu jest odpowiedzialny przed Stortingiem, norweskim parlamentem. Storting udziela jego gabinetowi wotum zaufania lub wotum nieufności. Premier ma prawo inicjatywy ustawodawczej. Może być zdymisjonowany przez króla. Przewodniczy zebraniom rządu i reprezentuje Norwegię na zebraniach międzynarodowych. Obecnym premierem jest Jonas Gahr Støre.

</doc>
<doc id="971118" url="https://pl.wikipedia.org/wiki?curid=971118" title="Fight Like a Brave">
Fight Like a Brave

Fight Like a Brave – piosenka zespołu Red Hot Chili Peppers, pochodzącą z ich wydanego w 1987 roku albumu, "The Uplift Mofo Party Plan". Stanowi ona pierwszy utwór na płycie, a także została wydana jako singel.
Tekst został napisany przez wokalistę zespołu Anthony’ego Kiedisa, kiedy wracał samolotem do domu z Michigan, po wizycie u swojej matki, gdzie walczył z nałogiem narkotykowym.
"Fight Like a Brave" zostało również wykorzystane w grze wideo "Tony Hawk’s Pro Skater 3".
Singel.
7" singel (1987)
12" singel (1987)
12" wersja 2 (1987)

</doc>
<doc id="971119" url="https://pl.wikipedia.org/wiki?curid=971119" title="The Chainsaw">
The Chainsaw



</doc>
<doc id="971120" url="https://pl.wikipedia.org/wiki?curid=971120" title="GEO600">
GEO600

GEO600 – detektor fal grawitacyjnych, bazujący na zasadzie interferometru Michelsona. Zbudowany w roku 1995 z inicjatywy Instytutu Maxa Plancka, wydziału fizyki grawitacji (Instytut Alberta Einsteina), przy współpracy z Uniwersytetem w Hanowerze, Uniwersytetem w Cardiff oraz Uniwersytetem w Glasgow. Budżet wyniósł 6 milionów euro.
Liczba 600 w nazwie detektora pochodzi od długości jego ramion, liczących 600 m każde (dla porównania detektor LIGO ma ramiona o długości 4 km, a VIRGO – 3 km każde).
Detektor znajduje się we wsi Ruthe w Niemczech (niedaleko Sarstedt, na północ od Hanoweru).
Zasada działania.
Za pomocą interferometru można określić zmianę długości jednego ramienia względem do drugiego. Przemieszczająca się fala grawitacyjna powinna wywołać charakterystyczne zaburzenie różnicy długości ramion i tym samym ukazać swoje istnienie.

</doc>
<doc id="971125" url="https://pl.wikipedia.org/wiki?curid=971125" title="Oțelu Roșu">
Oțelu Roșu

Oțelu Roșu – miasto w Rumunii, w okręgu Caraș-Severin. Liczy 10 510 mieszkańców (2011).

</doc>
<doc id="971127" url="https://pl.wikipedia.org/wiki?curid=971127" title="Porsche 944">
Porsche 944

Porsche 944 – sportowy samochód osobowy klasy kompaktowej produkowany przez niemiecką firmę motoryzacyjną Porsche. Został wprowadzony do produkcji w 1982 roku jako następca modelu 924, który pomimo początkowych założeń wytwarzany był równolegle z 944 do roku 1988, jako jego tańsza alternatywa. Porsche 944 zszedł z linii montażowych w roku 1991, zaś jego następcą zostało Porsche 968. Wprowadzenie na rynek Porsche 944 przyniosło w latach 80. firmie Porsche znaczący sukces. Samochód dostępny był w wersjach kabriolet oraz coupé, stosowano w nim także silniki turbodoładowane. Porsche 944 produkowano w kilku różnych wariantach: 944, 944 S, 944 Turbo, 944 S2, oraz 944 Turbo S.
Historia modelu.
Porsche 944.
Bazą dla nowego samochodu Porsche był starszy model 924, który opierał się w dużej części na podzespołach Audi. 924 zbierał dość przychylne opinie od testerów, chwalony był za dobre właściwości jezdne, jego słabą stroną był zaś 2-litrowy silnik zapożyczony od Audi; wprowadzono więc 924 z silnikiem turbodoładowanym dla zapewnienia lepszych osiągów, cena jednak była zbyt wysoka. Zarząd Porsche postanowił rozwijać model 924, podobnie jak uczynił to z linią 911. Chociaż nazwa zmieniła się z 924 na 944, nowy model w dużej mierze opierał się na poprzedniku.
944 zostało wprowadzone na rynek w 1982; z początku napędzane było 2,5-litrowym silnikiem R4 (moc 144 KM). Zrezygnowano z wysłużonego motoru od Audi, opracowano całkiem nowy wykonany z lekkich stopów, oparty na jednostce V8 o pojemności pięciu litrów znanej z samochodu Porsche 928 (nowy motor powstał przez „odcięcie” połowy cylindrów, mimo podobieństwa konstrukcyjnego silników niewiele części mogło być między nimi wykorzystywanych zamiennie). W celu zapobieżenia wibracjom i nierównej pracy spowodowanym liczbą cylindrów (niewyważenie) zastosowano dwa wałki równoważące pracujące dwukrotnie szybciej niż silnik. Dzięki temu pracował on prawie tak stabilnie jak idealnie wyważony silnik sześciocylindrowy. Porsche 944 opierał się w dużej mierze na starszym modelu 924, wprowadzono jednak wiele zmian (m.in. odświeżone nadwozie z poszerzonymi błotnikami oraz spojlerem tylnym podobnym do tego z Porsche 924 Turbo). Zmodyfikowano także układ hamulcowy oraz zawieszenie. Wnętrze pozostało praktycznie bez zmian w stosunku do 924, wyjątkiem były pokrętła sterujące klimatyzacją. W samochodzie zastosowano układ "transaxle": oznaczało to, że z przodu pojazdu umieszczono silnik, z tyłu natomiast skrzynię biegów. Rozwiązanie to korzystnie wpłynęło na rozkład obciążenia na obie osie (wynosi blisko 50%/50%). 944 pomimo gorszego współczynnika oporu aerodynamicznego karoserii było szybsze od swojego poprzednika, lepiej się również prowadziło. Przyspieszenie od 0 do 60 mil na godzinę (0–97 km/h) określane było fabrycznie na 9 s (8,3 s według „Porsche the Ultimate Guide” autorstwa Scotta Faraghera) co było jak na samochód sportowy słabym wynikiem. Prędkość maksymalna według danych producenta wynosiła 210 km/h (130 mph), testy przeprowadzone przez Autocar wykazały, że wynosiła ona 220 km/h (137 mph).
W połowie 1985 roku model 944 doczekał się pierwszych znaczących zmian. Znacznie poprawiono ergonomię wnętrza oraz obieg powietrza w kabinie, zastosowano zupełnie nowe boczki drzwi oraz deskę rozdzielczą, zamiast tradycyjnej stojącej anteny radiowej zastosowano odpowiednik wbudowany w przednią szybę, zaczęto montować większy wlew paliwa, opcjonalnie dostępne były podgrzewane i sterowane elektronicznie fotele, zestaw nagłośnienia Porsche HiFi. Zmodyfikowano również w celu zmniejszenia hałasu oraz wibracji nieznacznie układ transaxle. Ponadto samochód otrzymał wydajniejszy alternator. Wprowadzono również możliwość montażu felg o innym wzorze przypominającym z wyglądu tarczę telefoniczną. Samochody z roku 1985 w których wprowadzono nowe rozwiązania nazywane są „1985B” lub „1985 1/2".
Porsche 944 Turbo (951).
W 1985 Porsche wprowadziło na rynek model 944 Turbo, który odznaczał się znacznie wyższymi osiągami. Silnik wyposażony został w turbosprężarkę oraz intercooler, po tych zmianach osiągał on moc 220 koni mechanicznych przy 6000 obr./min. Wersja Turbo odznaczała się również kilkoma innymi zmianami takimi jak: bardziej aerodynamiczne nadwozie, wzmocniona skrzynia biegów, szersze opony czy wzmocnione zawieszenie. Wariant Turbo otrzymał fabryczny numer 951 (wersja na rynek brytyjski z kierownicą po prawej stronie nosiła oznaczenie 952).
Porsche 944 S.
W 1987 roku wprowadzono natomiast wersję 944 S („Super”). 944 S wyposażono w mocniejszy wolnossący silnik (190 KM), był to pierwszy motor w serii 944 zaprojektowany w technice czterech zaworów na cylinder. Również w 1987 wprowadzono podwójne poduszki powietrzne oraz system ABS.
Porsche 944 Turbo S.
W 1988 Porsche wprowadziło mocniejszą wersję 944 Turbo, nosiła ona nazwę Turbo S. 944 Turbo S wyposażone zostało w jeszcze mocniejszy silnik, generujący moc 247 KM (30 KM więcej niż bazowe 944 Turbo). Wzrost mocy uzyskano przez zastosowanie większej turbiny. W czerwcu 1988 testowany przez „Car and Driver’s” 944 Turbo S uzyskał czas przyspieszenia od 0 do 100 km/h równy 5,5 s oraz czas przejazdu 400 metrów (1/4 mili) równy 13,9 s. Deklarowana prędkość maksymalna to 161 mph (~258 km/h).
W 1989 wariant ‘S’ stał się standardem dla modelu 944 Turbo. Pojemność silnika bazowej 944 wzrosła do 2,7 l. W tym samym roku wprowadzono wersję 944 S2, która miała silnik o pojemności 3,0 l generujący moc 208 KM.
W 1990 zaprzestano produkcji bazowego modelu z silnikiem o pojemności 2,7 l.
Porsche 944 Turbo S Cabriolet.
W lutym 1991 Porsche wprowadziło na rynek wersję 944 Turbo Cabriolet, łączyła ona nadwozie typu kabriolet z silnikiem od modelu 944 Turbo S o mocy 250KM. Początkowo zakładano wyprodukowanie jedynie 500 egzemplarzy tej wersji; ostatecznie powstało 625 pojazdów, z czego 100 miało kierownicę zamontowaną po prawej stronie (wersja na rynek brytyjski).
Porsche 968.
Na początku 1990 roku inżynierowie z Porsche rozpoczęli prace nad trzecią generacją modelu 944, S3. Prace objęły tak wiele zmian, że stworzono praktycznie nowy samochód. Porsche przeniosło rozwiązania które miały być zastosowane w 944 S3 do modelu 968. Produkcja 944 trwała do 1991 roku, w 1992 zadebiutował następca, Porsche 968.
Produkcja.
944.
Łącznie powstało 113 070 sztuk modelu 944 w latach 1982–1989, z czego 56 921 sprzedano na rynku amerykańskim.
944 Turbo (951).
Powstało 25 107 sztuk modelu 944 Turbo, z czego 14 235 sprzedano w USA.
944 S.
Łącznie powstało 12 936 sztuk modelu 944 S w przeciągu lat 1987–1988, 8688 wyeksportowano do USA.
944 S2.
Powstało 6439 samochodów Porsche 944 S2 pomiędzy 1989 a 1991 rokiem, z czego 1929 wyeksportowano do USA. Dodatkowe 5640 sztuk wersji 944 S2 Cabriolet powstało w tych latach, 2402 sztuki sprzedano do USA.

</doc>
<doc id="971128" url="https://pl.wikipedia.org/wiki?curid=971128" title="Niedziela Zmartwychwstania Pańskiego">
Niedziela Zmartwychwstania Pańskiego



</doc>
<doc id="971132" url="https://pl.wikipedia.org/wiki?curid=971132" title="Mărășești">
Mărășești

Mărășești – miasto w Rumunii, w okręgu Vrancea, w Mołdawii. Leży w dolinie Seretu. Liczy 12 tys. mieszkańców (2003).
W mieście rozwinął się przemysł metalowy, chemiczny, drzewny, skórzany oraz spożywczy.
Latem i wczesną jesienią 1917 r., w czasie I wojny światowej, w rejonie Mărășești i w dolinie rzeki Putna oddziały armii rumuńskiej, walczącej już po stronie Ententy, odniosły pierwsze sukcesy bojowe w walkach ze zwycięskimi dotąd Niemcami. Walki te upamiętnia wielkie mauzoleum znajdujące się na skraju miasta, miejsce kultu patriotycznego Rumunów. Zbudowano je w latach 1923-1925. Na wysokiej, kamiennej podstawie wznosi się kolista budowla centralna, nakryta stożkowym dachem zwieńczonym masywnym krzyżem. Wewnątrz znajduje się szereg krypt z grobowcami poległych. W sąsiednim budynku mieści się niewielka ekspozycja z pamiątkami z czasu walk (m. in. interesujące zdjęcia archiwalne).
W Mărășești urodził się Milan I Obrenowić, książę Serbii w latach 1868–1882 i król Serbii w latach 1882–1889.

</doc>
<doc id="971135" url="https://pl.wikipedia.org/wiki?curid=971135" title="Synagoga chasydów z Bracławia w Częstochowie">
Synagoga chasydów z Bracławia w Częstochowie

Synagoga chasydów z Bracławia w Częstochowie – synagoga znajdująca się w Częstochowie przy alei Najświętszej Marii Panny 6.
Synagoga została założona pod koniec XIX lub na początku XX wieku przez chasydów z Bracławia, zwolenników cadyka Nachmana z Bracławia. Mieściła się ona w prywatnym mieszkaniu Chaima Wekslera. Podczas II wojny światowej hitlerowcy zdewastowali synagogę. 

</doc>
<doc id="971141" url="https://pl.wikipedia.org/wiki?curid=971141" title="Electric Wizards">
Electric Wizards

Electric Wizards – pierwszy oficjalny album studyjny polskiej grupy heavymetalowej Chainsaw, wydany jeszcze pod szyldem The Chainsaw. Został wydany w 2002 przez grupę własnym sumptem, po czym w 2004 przez wytwórnię Metal Mind Productions.

</doc>
<doc id="971143" url="https://pl.wikipedia.org/wiki?curid=971143" title="Zabytki Biecza">
Zabytki Biecza

Biecz jest miastem zabytków. W XV i XVI w. powstawało wiele obiektów architektonicznych o charakterze publicznym oraz okazałych kamienic mieszczańskich. W mieście istniało aż siedem kościołów.
W rejestrze zabytków widnieje dzielnica staromiejska Biecza. Teren ten został w XIV wieku obwiedziony murami, a na środku został wytyczony prostokątny rynek. Znajduje się na nim ratusz z wieżą, pierwotnie gotycki, przebudowany w XVI wieku. W Bieczu można zwiedzić późnogotycki kościół Bożego Ciała oraz zespół klasztorny franciszkanów z barokowym kościołem z XVII wieku. W mieście znajduje się najstarszy zachowany budynek szpitalny w Polsce – szpital Św. Ducha z XIV wieku ufundowany przez królową Jadwigę.
Jednym z obiektów zabytkowych jest Dom Kromera, gdzie wewnątrz zachował się rozkład pomieszczeń i wystrój architektoniczny z XVI wieku, w tym rzeźbione kolumny międzyokienne z 1612 r.
Do zabytków miasta należą:
Zabytki nieistniejące:

</doc>
<doc id="971149" url="https://pl.wikipedia.org/wiki?curid=971149" title="Sânnicolau Mare">
Sânnicolau Mare

Sânnicolau Mare (węg. "Nagyszentmiklós") – miasto na zachodzie Rumunii, w okręgu Temesz, w Banacie (na pograniczu węgierskim). Ludność wynosi 13 tys. mieszkańców (2006).
W 1881 r., gdy miasto znajdowało się na terenie Austro-Węgier, urodził się tutaj węgierski kompozytor Béla Bartók.

</doc>
<doc id="971150" url="https://pl.wikipedia.org/wiki?curid=971150" title="Yondaime">
Yondaime



</doc>
<doc id="971152" url="https://pl.wikipedia.org/wiki?curid=971152" title="Dystrykt Wschodni (Fidżi)">
Dystrykt Wschodni (Fidżi)

Dystrykt Wschodni jest jednym z 4 dystryktów Fidżi. Składa się z 4 prowincji: Kadavu, Lau, Lomaiviti oraz Rotuma.
Stolicą dystryktu jest Levuka, na wyspie Ovalau. Innymi wyspami dystryktu są:Gau, Koro, Nairai, Moala, Matuku, Vatu Vara, Naitaba, Mago, Cicia, Tuvuca, Lakeba, Vanua Vatu, Oneata, Vuaqava, Kabara, Moce oraz Fulaga.
Dystrykt jest największym z 4 dystryktów Fidżi (wliczając obszar morski) a najmniejszym pod względem obszaru lądowego.

</doc>
<doc id="971154" url="https://pl.wikipedia.org/wiki?curid=971154" title="Nadplastyczność">
Nadplastyczność

Nadplastyczność – zdolność metali i ich stopów do dużych odkształceń plastycznych. 
Nadplastyczność została zaobserwowana w 1920 roku dla stopu eutektycznego Zn-Cu-Al przez W. Rosenheima. 
Charakterystyczną cechą stopu odkształcanego nadplastycznie jest brak tworzenia się szyjki. Wyróżnia się dwa główne czynniki warunkujące zaistnienie zjawiska nadplastyczności:
Dla stopów tytanu maksymalne wydłużenie przekracza 2000%. Przykładowo dla stopu TiAl6V4 wydłużenie wynosi 2100% dla ziarna o wielkości 2 µm i temperatury 850 °C.
Zjawisko nadplastyczności wyjaśnione jest występowaniem następujących procesów w trakcie odkształcania:

</doc>
<doc id="971155" url="https://pl.wikipedia.org/wiki?curid=971155" title="Dystrykt Wschodni">
Dystrykt Wschodni



</doc>
<doc id="971156" url="https://pl.wikipedia.org/wiki?curid=971156" title="Union San Felipe">
Union San Felipe



</doc>
<doc id="971158" url="https://pl.wikipedia.org/wiki?curid=971158" title="Preliminary English Test">
Preliminary English Test

Preliminary English Test (PET) – drugi z kolei międzynarodowy egzamin, sprawdzający znajomość języka angielskiego przez osoby, dla których nie jest on językiem ojczystym, wydawanym przez University of Cambridge. Organizatorem egzaminu w Polsce jest British Council oraz wybrane szkoły językowe, które od 2009r. pełnią funkcję centrów egzaminacyjnych.
Egzamin składa się z 3 części :
Żeby zdać egzamin, należy zdobyć przynajmniej 70% punktów. 
Są cztery oceny pozytywne:
i dwie negatywne:

</doc>
<doc id="971161" url="https://pl.wikipedia.org/wiki?curid=971161" title="Ouran High School Host Club">
Ouran High School Host Club

 – manga autorstwa Bisco Hatori i anime na jej podstawie liczące 26 odcinków. Manga pierwszy raz ukazała się w magazynie „Lala” w 2002 roku, a anime wyemitowano po raz pierwszy trzy lata później. W Polsce tę mangę wydał JPF.
Powstała także TV Drama emitowana na kanale TBS od 22 lipca do 30 września 2011 roku.
1 marca 2012 odbyła się premiera filmu live-action.
Fabuła.
Dzięki stypendium naukowemu Haruhi Fujioka rozpoczyna naukę w ekskluzywnym prywatnym liceum Ouran High School, szkole dla bogatych. Pierwszego dnia przypadkiem trafia na "Host Club", klub złożony z sześciu przystojniaków reprezentujących odmienne typy urody i charakteru („dziki”, „odrobinę diabelski”, „książę z bajki”, „opanowany” i „lolita boy”), których celem jest zapewnianie za pieniądze uczennicom rozrywek – pogawędek przy herbacie i dotrzymywania towarzystwa. Haruhi przypadkiem tłucze wartą ¥8,000,000 wazę, a ponieważ nie ma jak za nią zapłacić, klub domaga się odpracowania długu. Tamaki Suō, samozwańczy król klubu, odkrywa, że po zamianie starych ubrań na elegancki mundurek Haruhi może być naprawdę przystojnym młodzieńcem, pracującym jako host. Chociaż klub szybko odkrywa, że Haruhi jest tak naprawdę dziewczyną, nie ma ona nic przeciwko przyjęciu roli hosta, a Tamaki z kolegami decyduje się ukrywać ten szczegół przed innymi. Podczas pobytu w Host Club Haruhi przeżywa wiele perypetii i pogłębia przyjaźnie z członkami klubu.
Manga.
Manga "Ouran High School Host Club" była wydawana w Japonii od sierpnia 2003 do 24 września 2010 roku w magazynie "LaLa" wydawnictwa Hakusensha. Kolejne rozdziały zostały zebrane w "tankōbony" i wydane od 5 sierpnia 2003 roku do 5 kwietnia 2011 roku. Wydawnictwo Hakusensha wydało także fanbook serii 4 września 2009 roku, zatytułowany .
W Polsce manga została wydana przez wydawnictwo Japonica Polonica Fantastica.
Anime.
Muzyka.
Opening:
Ending:

</doc>
<doc id="971165" url="https://pl.wikipedia.org/wiki?curid=971165" title="Synagoga chasydów z Góry Kalwarii w Częstochowie">
Synagoga chasydów z Góry Kalwarii w Częstochowie



</doc>
<doc id="971171" url="https://pl.wikipedia.org/wiki?curid=971171" title="Ianca">
Ianca

Ianca – miasto w Rumunii, w okręgu Braiła. W 2011 roku liczyła 10 343 mieszkańców.

</doc>
<doc id="971174" url="https://pl.wikipedia.org/wiki?curid=971174" title="Cobreloa">
Cobreloa



</doc>
<doc id="971175" url="https://pl.wikipedia.org/wiki?curid=971175" title="Synagoga chasydów z Góry Kalwarii">
Synagoga chasydów z Góry Kalwarii



</doc>
<doc id="971177" url="https://pl.wikipedia.org/wiki?curid=971177" title="Cobresal">
Cobresal



</doc>
<doc id="971188" url="https://pl.wikipedia.org/wiki?curid=971188" title="Nehoiu">
Nehoiu

Nehoiu – miasto w Rumunii, w okręgu Buzău. Liczy 13 tys. mieszkańców (2006).

</doc>
<doc id="971192" url="https://pl.wikipedia.org/wiki?curid=971192" title="Dąbrowa Niemodlińska">
Dąbrowa Niemodlińska



</doc>
<doc id="971196" url="https://pl.wikipedia.org/wiki?curid=971196" title="Rovinari">
Rovinari

Rovinari – miasto w Rumunii, w okręgu Gorj. Liczy 12 tys. mieszkańców (2006).

</doc>
<doc id="971200" url="https://pl.wikipedia.org/wiki?curid=971200" title="Kawasaki ZZ-R 1100">
Kawasaki ZZ-R 1100

Kawasaki ZZR 1100 – motocykl firmy Kawasaki zaprezentowany w roku 1990. Firma Kawasaki długo szczyciła się posiadaniem tego najszybszego motocykla modelu turystycznego ZZ-R 1100. Motocykl był najszybszą maszyną przez 6 lat od 1990-1996, kiedy zdetronizowany został przez motocykl marki Honda CBR 1100XX Blackbird.
ZZR 1100 C1, C2, C3, C4.
Modele produkowane kolejno w latach 1990, 1991, 1992, 1993
- Masa suchego motocykla 228 kg
- zbiornik paliwa 21 l
- opona tylna 170/55 ZR17
- tarcze hamulcowe przód 310 mm
ZZR 1100 D1, D2, D3, D4, D5, D6, D7, D8, D9.
Wersja po faceliftingu i kolejne modele z lat 1993, 1994, 1995, 1996, 1997, 1998, 1999, 2000, 2001
- Masa suchego motocykla 233 kg
- zbiornik paliwa 24 l
- opona tylna 180/55 ZR17
- tarcze hamulcowe przód 320 mm

</doc>
<doc id="971205" url="https://pl.wikipedia.org/wiki?curid=971205" title="Rytuał Rzymski">
Rytuał Rzymski

Rytuał Rzymski (łac. "Rituale Romanum") jest jedną z ksiąg obrzędowych Kościoła Rzymskokatolickiego. Opisuje sposób sprawowania sakramentów i sakramentaliów, które nie są zastrzeżone biskupom (te zawiera Pontyfikał). Odpowiednikiem w liturgii bizantyjskiej jest Euchologion.
Do Rytuału zaliczamy zasadniczo poniższe Księgi Obrzędów:

</doc>
<doc id="971207" url="https://pl.wikipedia.org/wiki?curid=971207" title="Congonhas">
Congonhas

Congonhas – brazylijskie miasto położone w Minas Gerais, 90 km na południe od Belo Horizonte. Ludność: 50.000.
W roku 1985 znajdujące się w tym mieście sanktuarium Bom Jesus zostało wpisane na Listę światowego dziedzictwa UNESCO. Rzeźby wokół budowli zostały stworzone przez brazylijskiego rzeźbiarza barokowego Aleijadinho.

</doc>
<doc id="971212" url="https://pl.wikipedia.org/wiki?curid=971212" title="Strehaia">
Strehaia

Strehaia – miasto w Rumunii, w okręgu Mehedinți. Liczy 12 tys. mieszkańców (2006).

</doc>
<doc id="971213" url="https://pl.wikipedia.org/wiki?curid=971213" title="Barnowo">
Barnowo

2 miejscowości w Polsce:
1 stacja kolejowa w Polsce
Barnowo – stacja kolejowa w Banowie w pomorskim.

</doc>
<doc id="971217" url="https://pl.wikipedia.org/wiki?curid=971217" title="Janusz Styczeń">
Janusz Styczeń

Janusz Styczeń (ur. 27 listopada 1939 w Biadolinach Szlacheckich, zm. 2 kwietnia 2022 we Wrocławiu) – polski poeta, dramatopisarz i prozaik.
Życiorys.
Absolwent filologii polskiej Uniwersytetu Wrocławskiego (1962). Debiutował opowiadaniem pt. "Requiem dla nieśmiałego", które ukazało się w 1960 roku na łamach „Odry”, a kilka miesięcy później w czasopiśmie tym został ogłoszony drukiem jego wiersz "Niewymierność". Wydał szesnaście tomików poetyckich, publikował także w czasopismach (przede wszystkim we wrocławskich „Pomostach” i „Odrze”, ale także w „Twórczości”, „Poezji”, „Kwartalniku Artystycznym”, „Miesięczniku Literackim”, „Nowym Wyrazie”, „Akcencie”, „Dialogu”, „Kontakcie”, „Nurcie”, „Liście Oceanicznym”, „Toposie”, „Sigmie”, „Opolu”). Jego wiersze przetłumaczono na wiele języków: angielski, niemiecki (ukazały się w austriackich czasopismach „Literatur und Kritik” i „Pannonia”), serbochorwacki (czasopisma „Polja” i „Pismo”), japoński (w "Antologii poezji Europy Wschodniej" z 1989 roku), ukraiński, rosyjski (w 2016 roku w miesięczniku „Nowaja Polsza”). Wydał dwa zbiory dramatów: "Uśnij snem morskim i inne dramaty" (1977) oraz "Trujące piękno" (1982)"." Na przełomie lat 60. i 70. XX w. należał do grupy literackiej Ugrupowanie 66. Jego poezję jego uznano za modelowy – odznaczający się zintelektualizowanym rygoryzmem i obecnością egzystencjalnej metafizyki – przykład literatury Ugrupowania. W 2012 roku tom "Furia instynktu" został nominowany do Nagrody Literackiej Nike oraz znalazł się w finale Nagrody Poetyckiej im. K.I. Gałczyńskiego – Orfeusz. 
W latach sześćdziesiątych przyjaźnił się z Rafałem Wojaczkiem.

</doc>
<doc id="971224" url="https://pl.wikipedia.org/wiki?curid=971224" title="Hațeg">
Hațeg

Hațeg – miasto w Rumunii, w okręgu Hunedoara, w Siedmiogrodzie. Liczy 9 tys. mieszkańców (2011).

</doc>
<doc id="971226" url="https://pl.wikipedia.org/wiki?curid=971226" title="Pierwsza komunia święta">
Pierwsza komunia święta

Pierwsza komunia święta – uroczystość katolicka, w której podczas mszy wierni po raz pierwszy przyjmują Eucharystię, czyli zgodnie z wyznawaną przez siebie wiarą prawdziwe ciało i krew Chrystusa pod postacią chleba. Do pierwszej komunii świętej Kościół dopuszcza wiernych, którzy znają podstawowe prawdy wiary i rozumieją dokonującą się na mszy świętej transsubstancjację. Pierwsza komunia święta jest ważnym wydarzeniem nie tylko dla przyjmujących i ich rodzin, lecz również dla całej wspólnoty parafialnej.
W Polsce wiek przyjęcia pierwszej komunii świętej jest obecnie ustalony na trzecią klasę szkoły podstawowej. Istnieje także możliwość dopuszczenia do komunii św. dzieci młodszych. Św. Jan Paweł II pochwalał ten zwyczaj. Dzieci do tego dnia przygotowują się cały rok. W coraz większej liczbie parafii prowadzi się także program formacji duchowej rodziców tych dzieci, zwykle przez świeckich katechistów, przygotowywanych do tego zadania w Szkole Katechistów.
W dniu uroczystości komunijnej dzieci ubierane są bardzo elegancko. 
Przed I komunią świętą wymagana jest zawsze spowiedź dziecka.
Historia.
W starożytności komunia św. była po raz pierwszy udzielana zaraz po przyjęciu chrztu, nawet niemowlętom (pod postacią wina). Praktyka ta jest kontynuowana w Kościołach wschodnich. W Kościele łacińskim z biegiem czasu zaprzestano stosować tę praktykę i zaczęto dopuszczać do komunii św. dzieci posiadające już pewną świadomość tego, czym jest Eucharystia. O dojrzałości dziecka decydowali rodzice wraz z duszpasterzem. W 1215 roku Sobór laterański IV określił, że każdy katolik po dojściu do używania rozumu powinien przynajmniej raz w roku (na Wielkanoc) po spowiedzi i odprawionej pokucie przystąpić do komunii, co kilka wieków później potwierdził Sobór trydencki, wyklinając z Kościoła tych, którzy twierdzą inaczej. Dodatkowo Ojcowie Soboru potępili pogląd mówiący, że dzieciom nieposiadającym używania rozumu potrzebna do zbawienia jest komunia święta. Zła interpretacja nauki Kościoła doprowadziła do tego, że do komunii św. dopuszczano tylko starsze dzieci, a w wielu przypadkach już młodzież. Zaczęto bowiem określać dolną granicę wieku, w którym można przystąpić do komunii św. W niektórych krajach (Belgia, Holandia) wiek ten ustalono na szesnaście lat.
Praktykę jednoczesnej komunii św. wielu dzieci wprowadzili w XVII wieku Księża Misjonarze. Uroczystość pierwszokomunijna była organizowana na zakończenie misji. Zwyczaj ten rozpowszechniał się poszczególnych diecezjach świata, a na ziemie polskie dotarł w I połowie XIX wieku. Około czterdziestu dzieci z kościoła św. Małgorzaty przyjęło I komunię św. 16 maja 1842 roku, w drugim dniu uroczystości Zesłania Ducha Świętego podczas nabożeństwa w archikatedrze w Poznaniu, w którym uczestniczył abp Marcin Dunin (Prymas Polski). 
Organizowanie uroczystości pierwszokomunijnych przyjęło się w całym Kościele za pontyfikatu Piusa X, który podpisując dekret Świętej Kongregacji ds. Sakramentów "Quam singulari" nakazał urządzenie generalnej komunii św. dzieci przynajmniej raz w roku.
W Polsce przyjęło się udzielanie I komunii świętej dzieciom po dwuletniej katechizacji, a tylko w wyjątkowych przypadkach dopuszczano do Stołu Pańskiego dzieci młodsze, nawet przed rozpoczęciem nauki w szkole. W 2009 roku wskutek zmian w systemie edukacji wprowadzający wcześniejszy obowiązek szkolny dzieci, Komisja Wychowania Katolickiego Episkopatu Polski rozpoczęła pracę nad przesunięciem I komunii świętej do klasy III szkoły podstawowej. W niektórych diecezjach tej zmiany już dokonano.
Wiek dopuszczenia do I komunii św..
Za względu na to, że w późnym średniowieczu pobożność adoracyjna zaczynała wypierać sakramentalne przyjmowanie Ciała Pańskiego, Sobór laterański IV nakazał, aby wierni, którzy osiągnęli wiek rozeznania (używania rozumu), przystępowali do komunii św. przynajmniej raz w roku. Ów wiek rozeznania był przeważnie definiowany jako wiek, w którym dziecko potrafi odróżnić, co jest uczciwe, od tego, co uczciwe nie jest, a w kwestii wiary odróżnia zwykły chleb od Chleba Eucharystycznego. 
Wiek, od którego powstaje obowiązek przystępowania do komunii św., w następujący sposób definiował św. Tomasz z Akwinu:
W podobnym duchu wypowiadał się św. Antonin: 
Ogłoszony w 1983 roku Kodeks prawa kanonicznego określa wiek, w którym się domniemywa używanie rozumu, na siedem lat (KPK kan.97 § 2).
Przygotowanie do pierwszej komunii świętej.
Przygotowanie do pierwszej komunii świętej odbywa się zarówno przy parafii, jak i w szkole. Wyjątkiem od tej zasady jest tzw. Wczesna Komunia Święta, do której dzieci i ich rodzice przygotowują się na specjalnych katechezach w parafii (rodzice włączają się wtedy aktywnie do przygotowania duchowego swoich dzieci do tej uroczystości).
Przebieg uroczystości.
Uroczystość pierwszej komunii świętej obejmuje przedpołudniową mszę św. oraz nabożeństwo popołudniowe, po którym według zwyczajów parafialnych są rozdawane pamiątki pierwszokomunijne oraz robione wspólne zdjęcie. Zazwyczaj zdjęcia może wykonywać tylko akredytowany (tzn. posiadający licencję na robienie zdjęć podczas liturgii) fotograf.
Podczas uroczystości I komunii św. można wyróżnić następujące punkty:
Pierwszokomunijne prezenty.
Dla podkreślenia ważności wydarzenia dzieci, które po raz pierwszy przyjęły Eucharystię, obdarowywane są przez najbliższych podarunkami.

</doc>
<doc id="971234" url="https://pl.wikipedia.org/wiki?curid=971234" title="Barnowo (Mielno)">
Barnowo (Mielno)

Barnowo – część miasta Mielno, położona w południowym obszarze miasta, w pobliżu ulic: Jana Brzechwy i Wisławy Szymborskiej.
Do 1945 r. poprzednią niemiecką nazwą osady było "Bannow". W 1948 r. wprowadzono urzędowo polską nazwę "Barnowo". W 1980 r. ustalono Barnowo za część ówczesnej wsi Mielno.
W latach 1975–1998 Barnowo wraz z Mielnem należało do woj. koszalińskiego.

</doc>
<doc id="971235" url="https://pl.wikipedia.org/wiki?curid=971235" title="Dystrykt Zachodni (Fidżi)">
Dystrykt Zachodni (Fidżi)

Dystrykt Zachodni jest jednym z 4 dystryktów Fidżi. Składa się z 3 prowincji Ba, Nadroga-Navosa i Ra.
Stolicą dystryktu jest Lautoka. Do dystryktu należy zachodnia część największej wyspy Fidżi, Viti Levu, oraz kilka mniejszych wysp: Yasawa, Viwa, Waya oraz Velulele.

</doc>
<doc id="971238" url="https://pl.wikipedia.org/wiki?curid=971238" title="Dystrykt Zachodni">
Dystrykt Zachodni



</doc>
<doc id="971240" url="https://pl.wikipedia.org/wiki?curid=971240" title="Język żydowski">
Język żydowski



</doc>
<doc id="971241" url="https://pl.wikipedia.org/wiki?curid=971241" title="Kinaza mTOR">
Kinaza mTOR

Kinaza mTOR, tzw. ssaczy cel rapamycyny (ang. "mammalian target of rapamycin kinase"; inne nazwy: "FKBP12-rapamycin complex associated protein 1"; "FRAP1") – kinaza białkowa treoninowo-serynowa, której funkcją jest regulacja wzrostu, proliferacji i ruchu komórki, a także procesów translacji i transkrypcji.
Kinaza mTOR integruje także wiele szlaków sygnalizacyjnych komórki, w tym szlak insulinowy i czynników wzrostu, jak insulinopodobny czynnik wzrostu 1 i 2, oraz szlak mitogenów. mTOR funkcjonuje również jako sensor komórkowego poziomu związków energetycznych, poziomu ATP i stanu redoks. Dysregulacja szlaku kinazy mTOR może być czynnikiem patogenezy różnych chorób człowieka, zwłaszcza nowotworów. Sirolimus (rapamycyna) jest otrzymanym z bakterii makrolidem, które hamuje kinazę mTOR przez związanie się z wewnątrzkomórkowym receptorem FKBP12. Kompleks FKBP12-sirolimus wiąże się bezpośrednio do domeny wiążącej cząsteczki kinazy mTOR, zwanej domeną FRB (FKBP12-rapamycin binding) .
Kinaza mTOR funkcjonuje jako katalityczna podjednostka w dwóch różnych kompleksach białkowych, mTORC1 i mTORC2.
Inhibitory kinazy mTOR używane są w transplantologii jako leki immunosupresyjne, zapobiegające odrzuceniu przeszczepu. Prowadzone są również badania kliniczne nad ich wykorzystaniem w terapii nowotworów i stwardnienia guzowatego.
mTORC1.
Kompleks 1 kinazy mTOR (mTORC1) składa się z kinazy mTOR, białka raptor (ang. regulatory associated protein of mTOR), i białka mLST8/GβL (mammalian LST8/G-protein β-subunit like protein). Kompleksowi temu przypisuje się funkcję komórkowego sensora związków energetycznych-ATP-stanu redoks i funkcję regulowania syntezy białek. Aktywność kompleksu mTORC1 jest regulowana przez insulinę, czynniki wzrostu, czynniki osoczowe, kwas fosfatydylowy, aminokwasy (zwłaszcza leucynę) i stres oksydacyjny.
mTORC1 jest hamowany przez niski poziom związków energetycznych w komórce, niski poziom czynników wzrostu, niski potencjał redoks komórki, kofeinę, rapamycynę, kwas farnezylotiosalicylowy (FTS) i kurkuminę. Dwoma najlepiej scharakteryzowanymi substratami kompleksu mTORC1 są kinaza p70-S6 (S6K1) i białko wiążące eukariotyczny czynnik inicjacji translacji 4E (eIF4E binding protein 1, 4E-BP1).
mTORC1 fosforyluje S6K1 na przynajmniej dwóch resztach aminokwasowych, z których najbardziej kluczowa jest fosforylacja reszty treoninowej T389. Reakcja ta stymuluje następnie fosforylację białka S6K1 przez kinazę PDK1. Aktywowana kinaza S6K1 może wtedy stymulować inicjację syntezy białek przez fosforylację rybosomalnego białka S6 i innych białek biorących udział w translacji mRNA. S6K1 może też brać udział w pętli dodatniego sprzężenia zwrotnego, fosforylując cząsteczkę kinazy mTOR w miejscach jej reszt treoninowej T2446 i serynowej S2448, znajdujących się w regulatorowej domenie kinazy mTOR; wydaje się, że fosforylacja ta zwiększa aktywność enzymu.
mTORC1 fosforyluje przynajmniej cztery reszty aminokwasowe białka 4E-BP1 w hierarchicznym porządku. Niefosforylowane białko 4E-BP1 wiąże się silnie z czynnikiem inicjacji transkrypcji eIF4E, zapobiegając jego związaniu do kapu przy 5'-końcu mRNA i rekrutacji do rybosomalnego kompleksu inicjacyjnego. Wskutek fosforylacji przez mTORC1 4E-BP1 uwalnia białko eIF4E, które może wtedy pełnić swoje funkcje w komórce, co prowadzi do inicjacji translacji. Wydaje się, że aktywność mTORC1 jest regulowana przez dynamiczne interakcje między kinazą mTOR i białkiem raptor, w których pośredniczy białko GβL. Raptor i kinaza mTOR są związane silnym oddziaływaniem blisko N-końca i słabszym bliżej C-końca, w pobliżu domeny o aktywności enzymatycznej białka mTOR. Kiedy przekazany jest sygnał stymulujący kinazę mTOR, taki jak wysoki poziom ATP w komórce, wiązanie bliżej C-końca ulega osłabieniu i, prawdopodobnie, całkiem zanika, co uwalnia domenę o aktywności kinazy i pozwala białku mTOR na jego enzymatyczne działania. W przypadku negatywnego sygnału, takiego jak niski poziom składników odżywczych w komórce, wiązanie mTOR-raptor bliżej C-końca staje się silniejsze, wyłączając aktywność kinazową białka mTOR.
mTORC2.
Kompleks mTORC2 składa się z kinazy mTOR, białka "rictor" (ang. "rapamycin-insenstivie companion of mTOR"), białka GβL, i białka związanego z aktywowaną stresem kinazą białkową ssaków 1 ("mammalian stress-activated protein kinase interacting protein 1", "mSIN1"). Wykazano, że mTORC2 funkcjonuje jako istotny czynnik regulujący funkcje cytoszkieletu komórki, przez interakcje z białkami F-aktyną, paksyliną, RhoA, Rac1, Cdc42 i kinazą białkową Cα (PKCα). Wykazano także, że mTORC2 działa jak 'kinaza białkowa D' (PDK2), fosforylując resztę serynową S473 kinazy białkowej serynowo-treoninowej Akt/PKB. Reakcja ta stymuluje fosforylację Akt przez PDK1 na reszcie treoninowej T308 i prowadzi do pełnego uaktywnienia kinazy Akt.
mTORC2 jest najprawdopodobniej regulowany przez insulinę, czynniki wzrostu, czynniki osocza, i poziom związków odżywczych. Początkowo uważano, że aktywność kompleksu mTORC2 jest niewrażliwa na rapamycynę, ponieważ ekspozycja na duże stężenia rapamycyny nie wpływała na proces fosforylacji kinazy Akt. Jednakże dalsze badania wykazały, że przy przewlekłym działaniu rapamycyny co prawda nie wpływa ona na funkcjonowanie kompleksu mTORC2, ale wiąże się do wolnych cząsteczek kinazy mTOR, co uniemożliwia tworzenie się nowych kompleksów mTORC2. Wykazano też, że kurkumina może hamować zależną od mTORC2 fosforylację kinazy Akt w miejscu reszty serynowej S473, z następczym brakiem fosforylacji zależnej od PKD1 na reszcie treoniny T308.
Inne funkcje mTOR.
Kinaza mTOR zaangażowana jest także w apoptozę indukowaną przez glikoproteinę Env wirusa HIV-1. Badanie immunohistochemiczne wykazało w komórkach syncytialnych obwodowej strefy (komórek T) węzłów chłonnych i w jednojądrowych komórkach krwi obwodowej obecność zarówno ufosforylowanego na reszcie serynowej S15 białka P53, jak i markera tkankowego apoptozy, transglutaminazy (TGM2). Analiza ilościowa testu immunoblot dowiodła, że fosforylacja reszty serynowej S15 białka P53 przeprowadzana jest przez kinazę mTOR, ale nie przez inne zależne od fosfatydyloinozytolu kinazy i że towarzyszy jej zahamowanie aktywności fosfatazy białkowej 2A. Reakcję fosforylacji znacząco hamowała sirolimus. Metodami immunofluorescencyjnymi wykazano akumulację białka kinazy mTOR w jądrach komórek syncytialnych, poprzedzajacą fosforylację białka P53. Następnymi po fosforylacji P53 etapami szlaku apoptozy w tych komórkach są: aktywacja białka BAX, zwiększenie przepuszczalnosci błony mitochondrialnej, uwolnienie cytochromu C i aktywacja kaskady kaspaz.
Gen kinazy mTOR.
Gen "FRAP" kodujący białko mTOR znajduje się na krótkim ramieniu chromosomu 1. Badanie cytogenetyczne metodą FISH wykazało, że "locus" genu FRAP to 1p36, potem dokładniejsze mapowanie określiło "locus" na 1p36.2. Wiadomo, że jest to fragment chromosomu 1 ulegający bardzo często delecji w komórkach neuroblastoma. Ustalono kolejność genów w regionie 1p36, która przedstawia się następująco (kierunek od telomeru do centromeru): "CDC2L1"--"PTPRZ2"--"ENO1"--"PGD"--"XBX1"--"FRAP2"("FRAP1")--"CD30". Znane są homologiczne geny w komórkach licznych eukariontów, między innymi drożdży "Saccharomyces cerevisiae" (geny "TOR1" i "TOR2"), nicienia "Caenorhabditis elegans", muszki owocowej i szczurów ("RAFT1").
Inhibitory kinazy mTOR jako leki.
Inhibitory kinazy mTOR są używane jako leki immunosupresyjne w transplantologii. Podjęto również pierwsze próby kliniczne zastosowania ich w terapii nowotworów i stwardnienia guzowatego. Sugerowano również użycie inhibitorów mTOR w leczeniu chorób nowotworowych spowodowanych mutacją w genie "PTEN": choroby Lhermitte’a-Duclosa i glejaka wielopostaciowego.
Inhibitorami kinazy mTOR o udowodnionej skuteczności klinicznej w onkologii, są analogi sirolimusu: ewerolimus i temsirolimus.
Refundacja w Polsce.
Ewerolimus jest refundowany przez NFZ w ramach programów lekowych „Leczenie raka wątrobokomórkowego (ICD-10 C 22.0)” i „Leczenie raka nerki (ICD-10 C 64)”. Program lekowy leczenia zaawansowanego raka nerkowokomórkowego temsirolimusem nie uzyskał pozytywnego stanowiska Rady Przejrzystości Agencji Oceny Technologii Medycznych i został negatywnie zarekomendowany przez prezesa AOTM.

</doc>
<doc id="971243" url="https://pl.wikipedia.org/wiki?curid=971243" title="Videle">
Videle

Videle – miasto w Rumunii, w okręgu Teleorman. Liczy 12 tys. mieszkańców (2006).

</doc>
<doc id="971244" url="https://pl.wikipedia.org/wiki?curid=971244" title="Tlenek aluminium">
Tlenek aluminium



</doc>
<doc id="971245" url="https://pl.wikipedia.org/wiki?curid=971245" title="Kościół św. Wawrzyńca w Dąbrowie">
Kościół św. Wawrzyńca w Dąbrowie

Kościół pod wezwaniem św. Wawrzyńca – rzymskokatolicki kościół parafialny położony przy ulicy ks. Sztonyka 62 w Dąbrowie. Świątynia należy do parafii św. Wawrzyńca w Dąbrowie w dekanacie Niemodlin, diecezji opolskiej. Jest to zabytkowa świątynia jednonawowa wybudowana w stylu późnorenesansowym. 24 lutego 1959 roku, pod numerem 552/59 kościół został wpisany do rejestru zabytków województwa opolskiego.
Historia kościoła.
Pierwsza świątynia w Dąbrowie powstała zapewne jeszcze w pierwszej połowie XIII wieku, świadczy o tym patrocinium, wezwanie św. Wawrzyńca. Natomiast w źródłach pisanych kościół wzmiankowany jest po raz pierwszy w sporządzonym w latach 1303–1306, za czasów biskupa Henryka z Wierzbna, spisie uposażeń diecezji wrocławskiej w archidiakonacie opolskim, znanym jako Rejestr Ujazdu (łac. Registrum Vyasdense). Odnotowano tam, że dochód z 12 włók we wsi Skarbiszów przysługiwał właśnie kościołowi w Dąbrowie. Także w roku 1305 wymieniany jest „Nicolaus plebanus in Dambrova”. W latach nieco późniejszych o Dąbrowie wspominają również: Galhard de Carceribus w sporządzonym w latach 1335–1342 rejestrze parafii – dłużników sześcioletniej dziesięciny Soboru w Vienne, oraz „Die Rechnung...” – rejestr świętopietrza w archidiakonacie opolskim z 1447 roku.
Obecny kościół został zbudowany na początku XVII wieku, z zachowaniem fragmentów wcześniejszej świątyni (co uwidaczniają proporcje oraz skarpy nawy i prezbiterium). Częściowo przebudowany w 1822 i 1852 roku. Odnowiony w 1948. Usytuowany jest na wzniesieniu, częściowo otoczony kręgiem starych lip.
Architektura, wnętrze i wyposażenie.
We wnętrzu prezbiterium jednoprzęsłowe zaokrąglone, przy nim od północy znajduje się zakrystia z lożą na piętrze, przy której czworoboczna przybudówka mieszcząca kręconą klatkę schodową. Szersza i nieco wyższa nawa dwuprzęsłowa, przy niej od północy kwadratowa kaplica, od południa kruchta z 1822.
Od zachodu, nad głównym wejściem, znajduje się kwadratowa wieża z dzwonem z XVI wieku, przy której od północy dobudowano ćwierćkolistą przybudówkę schodową. W nawie i prezbiterium sklepienia kolebkowe z lunetami, na nich dekoracja z listew stiukowych podkreślających szwy lunet i tworzących płyciny o urozmaiconym wykroju. Kaplica ma sklepienie kopulaste, zakrystia kolebkowe, na piętrze wieży kolebkowe z lunetami. W loży i kruchcie sufity.
Tęcza zamknięta jest łukiem lekko zaostrzonym, ozdobiona w podniebiu płycinami w obramieniach stiukowych. Podziały ścian prezbiterium i nawy pilastrami.
W północnej ścianie prezbiterium znajduje się wnęka zamknięta segmentowo. Loża otwarta do prezbiterium arkadą zamkniętą półkoliście. Kaplica do nawy otwarta analogiczną arkadą, ponad którą znajduje się płaskorzeźba kamienna ukrzyżowania z początku XVII wieku. W ścianach kaplicy płytkie arkady zamknięte półkoliście, ujęte w narożnikach pilastrami, zwieńczone gzymsem; na pendentywach kopuły dekoracja stiukowa z motywem wstęg i muszli.
Pomieszczenie na piętrze wieży (mieszczące organy) otwarte całą szerokością na chór muzyczny. Okna zamknięte są łukiem koszowym, głęboko rozglifione.
Na zewnątrz mury kościoła opięte skarpami. Dachy są siodłowe, zakrystii pulpitowy, kryte dachówką. Wieża o trzech kondygnacjach zwężających się uskokowo, z nich najwyższa jest ośmioboczną o podziałach ramowych. Okna są okrągłe i zamknięte półkoliście w prostych obramieniach. Hełm ośmioboczny z latarnią, kryty łupkiem. Na ścianie południowej nawy znajduje się zegar słoneczny z datami 1822, 1852 i 1948.
Drzwi do zakrystii i kruchty posiadają okucia i zamki z XVIII/XIX wieku; na emporę, klepkowe z I połowy XIX wieku
Ołtarz główny i dwa boczne w stylu klasycystycznym z początku XIX wieku; główny posiada rzeźby św. Piotra i Pawła oraz płaskorzeźbione popiersie Boga Ojca w zwieńczeniu, w nim współczesny obraz św. Wawrzyńca. W lewym bocznym ołtarzu znajduje się obraz Chrystusa na krzyżu, w prawym obraz „Jezu Ufam Tobie”, współczesny. Ambona została wykonana w stylu rokokowym, w II połowie XVIII wieku, na jej parapecie znajdują się następujące motywy: kazanie Mojżesza, dwunastoletni Chrystus w Świątyni i kazanie św. Jana Chrzciciela, w zapiecku Dobry Pasterz; w zwieńczeniu rzeźby alegoryczne wiary, nadziei i miłości. Relikwiarzyk w stylu rokokowym, lampa wieczna regencyjna.
Chór muzyczny drewniany jest z II połowy XVIII wieku, wsparty na dwóch kolumnach, z prostym parapetem ozdobionym płycinami i rozetami; pośrodku parapetu kartusz herbowy w obramieniu rokokowym oraz po bokach rzeźby św. Jana Nepomucena i Anny na konsolkach w kształcie muszli.
W kościele znajduje się także rzeźba barokowa Chrystusa zmartwychwstałego, a na zewnętrznej ścianie prezbiterium późnorenesansowa płyta nagrobna z I połowy XVII wieku, z kartuszami herbowymi i zatartą inskrypcją. Kartusz herbowy datowany jest na wiek XVII/XVIII.
Na pobliskiej plebanii znajduje się barokowy obraz ukrzyżowania, z XVII/XVIII wieku oraz wycięta w desce grupa ukrzyżowania, namalowana w I połowie XIX wieku. Na starej plebanii przechowywany jest inny obraz – zwiastowania, barokowy z XVIII wieku.

</doc>
<doc id="971246" url="https://pl.wikipedia.org/wiki?curid=971246" title="Opel Antara">
Opel Antara

Opel Antara – samochód osobowy typu SUV klasy średniej produkowany pod niemiecką marką Opel w latach 2006 – 2015.
Historia i opis modelu.
Pierwszą zapowiedzią nowego SUV-a w gamie Opla był zaprezentowany podczas Frankfurt Motor Show 2005 prototyp Opel Antara GTC. Pół roku później, w maju 2006 zaprezentowana została seryjna wersja pojazdu w postaci nie trzy-, lecz pięciodrzwiowego SUV-a. Samochód charakteryzował się m.in. sześciokątnymi, wciętymi reflektorami, a także licznymi ostrymi kantami i chromowanymi akcentami w detalach nadwozia.
Opel Antara powstał w ramach koncernu General Motors w ścisłej współpracy z wówczas bratnią marką Chevrolet, będąc technicznie bliźniaczą konstrukcją wobec równolegle debiutującego modelu Captiva.
Kabina pasażerska charakteryzowała się m.in. wysoko umieszczonym wyświetlaczem przedstawiającym wskazania komputera pokładowego, a także potrójnymi, okrągłymi nawiewami umieszczonymi w centralnym punkcie deski rozdzielczej.
Lifting.
W 2010 roku Opel Antara przeszedł obszerną restylizację. Pojazd został zaprezentowany podczas targów motoryzacyjnych w Bolonii. Z przodu auto otrzymało bardziej elegancki przedni zderzak i nową atrapę chłodnicy. Z tyłu zamontowano nieco inne światła, które również wydają się nieco bardziej stonowane.
Bazowy 16-zaworowy benzyniak ma teraz nie 140, ale 167 koni mechanicznych. Do oferty dołączy teraz również 2,2-litrowy diesel o mocy 163 lub 184 koni mechanicznych. Auto nadal będzie oferowane z napędem na przód lub na 4 koła w konfiguracji z 6-biegowym manualem lub automatem.
Koniec produkcji.
Samochód wycofano ze sprzedaży w Europie w 2015 roku, aczkolwiek ostatnie egzemplarze w polskich salonach były dostępne aż do wiosny 2016 roku. Do oferowania podobnej koncepcji pojazdu, lecz mniejszego i krótszego o 100 mm Opel powrócił 3 lata później, prezentując w połowie 2017 roku model Grandland X.
Sprzedaż.
Opel Antara był samochodem globalnym, oferowanym pod różnymi markami koncernu General Motors. Z zakładów produkcyjnych GM Korea w Inczonie poza marką Opel, pojazd eksportowano także do Wielkiej Brytanii pod lokalną marką Vauxhall jako Vauxhall Antara oraz na Bliski Wschód pod marką GMC jako GMC Terrain.
Ponadto, pojazd sprzedawano także w Australii i Nowej Zelandii pod marką Holden jako Holden Captiva MaXX w latach 2006–2009 i Holden Captiva 5 w latach 2009–2015. Równocześnie, pojazd sprzedawano także na rynku wewnętrznym pod marką Daewoo jako Daewoo Winstorm MaXX.
W meksykańskich zakładach koncernu pojazd produkowano pod marką Chevrolet jako Chevrolet Captiva Sport, trafiając do sprzedaży na rynku wewnętrznym, a także południowoamerykańskim. Równolegle, z tych samych zakładów pojazd eksportowano także do Stanów Zjednoczonych i Kanady pod marką Saturn jako Saturn Vue.

</doc>
<doc id="971251" url="https://pl.wikipedia.org/wiki?curid=971251" title="Paprotno (powiat koszaliński)">
Paprotno (powiat koszaliński)

Paprotno – osada w północno-zachodniej Polsce, położona w województwie zachodniopomorskim, w powiecie koszalińskim, w gminie Mielno. Miejscowość wchodzi w skład sołectwa Gąski.
W latach 1975–1998 wieś należała do woj. koszalińskiego.

</doc>
<doc id="971255" url="https://pl.wikipedia.org/wiki?curid=971255" title="Jibou">
Jibou

Jibou – miasto w Rumunii, w okręgu Sălaj, w Siedmiogrodzie. Liczy 12 tys. mieszkańców (2006).

</doc>
<doc id="971256" url="https://pl.wikipedia.org/wiki?curid=971256" title="Steve Sandvoss">
Steve Sandvoss

Steve Sandvoss (ur. 23 czerwca 1980 w Nowym Jorku) – amerykański aktor filmowy i telewizyjny.
Życiorys.
Młodość.
Stephen James Sandvoss dorastał na przedmieściach miasta Nowy Jork i uczęszczał do The Taft School w Connecticut, którą ukończył w 1998 r. Stracił ojca w wieku 17. lat. Studia rozpoczął na Uniwersytecie Harvarda, gdzie działał we wspólnocie artystycznej zajmując się amatorską fotografią, studiując poezję i amerykańską prozę, często grał w przedstawieniach pisanych przez studentów, jak również w znanych przedstawieniach Szekspira ("Romeo i Julia", "Juliusz Cezar"), czy Bertolda Brechta ("Życie Galiieusza", "Ba'al"). Dodatkowo zajmował się reżyserowaniem własnych prac, a także pisał krytyczne uwagi i eseje dla kilku studenckich periodyków. Steve był również członkiem prestiżowego zespołu a capella "of Harvard Opportunes". Podczas pobytu na Harvardzie dojeżdżał do Nowego Jorku by zająć się profesjonalnym aktorstwem i pracą modela. Ukończył Harvard z wyróżnieniem "".
Kariera.
Szansa Sandvossa na aktorstwo przyszła wraz z rolą gwiazdy footballu walczącej przeciwko Willowi Estesowi w serialu NBC "American Dreams". Jego inne role telewizyjne: "Dr. Vegas", "Bez skazy", "The Inside", "Dowody zbrodni" oraz "". Debiutował w niezależnym filmie pełnometrażowym z roku 2003 "Latter Days" reżyserowanym przez C. Jay Coxa. Zagrał w nim główną rolę Aarona Davisa, mormońskiego misjonarza z Idaho, nieujawnionego geja. Jego drugi film z 2005 to "Rumor Has It", gdzie obok niego wystąpili również Jennifer Aniston, Kevin Costner, Mark Ruffalo i Shirley MacLaine.
Sandvoss otrzymał też rolę w krótkim filmie w reżyserii Luca Colombo zatytułowanym "Waning Moon", który miał swoją premierę w sierpniu 2006 na festiwalu filmów w Lugano. Kolejną rolą był Razor w "Price To Pay". W czerwcu 2006 wystąpił w roli Danny’ego w horrorze "Buried Alive", który to film znalazł się na ekranach kin w 2007 r.
We wrześniu 2006 ogłoszono, że Steve zagra główne role w dwóch filmach z Hyperion Pictures: "Outside The Box" (komedia dramatyczna w produkcji jego brata Petera Sandvossa) oraz w horrorze "The Ritual", którego akcja rozgrywa się w Indiach. W tym samym roku ogłoszono też, że Steve ponownie rozpocznie współpracę z reżyserem, pisarzem i kompozytorem C. Jay Cox'emm. Ma zagrać drugoplanową rolę w filmie "Kiss The Bride" ("Pocałuj pannę młodą"), który ukazać ma się w 2007 roku. W maju 2007 Steve przyjął rolę „Masona” w filmie "Lie To Me", kręconym w Kansas City, w stanie Missouri.
Sandvoss obecnie mieszka w Los Angeles, gdzie wraz ze starszym bratem Peterem Sandvossem prowadzi „Beep Box Productions”.

</doc>
<doc id="971261" url="https://pl.wikipedia.org/wiki?curid=971261" title="Komorniki (województwo zachodniopomorskie)">
Komorniki (województwo zachodniopomorskie)

Komorniki – osada w Polsce położona w województwie zachodniopomorskim, w powiecie koszalińskim, w gminie Mielno. Miejscowość wchodzi w skład sołectwa Niegoszcz.
W latach 1975–1998 wieś należała do woj. koszalińskiego.
Zobacz też: Komorniki

</doc>
<doc id="971265" url="https://pl.wikipedia.org/wiki?curid=971265" title="MTOR">
MTOR



</doc>
<doc id="971269" url="https://pl.wikipedia.org/wiki?curid=971269" title="Hârlău">
Hârlău

Hârlău – miasto w Rumunii (okręg Jassy, Mołdawia), nad rzeką Bahlui. Liczy 12 tys. mieszkańców (2006).

</doc>
<doc id="971271" url="https://pl.wikipedia.org/wiki?curid=971271" title="Radzichowo">
Radzichowo

Radzichowo – osada w Polsce położona w województwie zachodniopomorskim, w powiecie koszalińskim, w gminie Mielno. Miejscowość wchodzi w skład sołectwa Niegoszcz.
W latach 1975–1998 wieś należała do woj. koszalińskiego.

</doc>
<doc id="971272" url="https://pl.wikipedia.org/wiki?curid=971272" title="Adam Raczyński">
Adam Raczyński

Adam Raczyński (ur. w roku 1975 w Warszawie) – polski poeta. 
Absolwent filologii polskiej Uniwersytetu Warszawskiego. Jest laureatem Konkursu Poetyckiego im. Rafała Wojaczka. Publikował m.in. w "Studium", "Kresach", "Akcencie", "Czasie Kultury", "Pro Arte", "Tytule Roboczym", "Arteriach". 

</doc>
<doc id="971273" url="https://pl.wikipedia.org/wiki?curid=971273" title="Pękalin">
Pękalin

2 miejscowości w Polsce:

</doc>
<doc id="971277" url="https://pl.wikipedia.org/wiki?curid=971277" title="Rada szkoły">
Rada szkoły

Rada szkoły – rada szkoły, organ społeczny, powoływany na podstawie ustawy z dnia 14 grudnia 2016 r. - Prawo oświatowe przez dyrektora szkoły; jego zadaniem jest udział w rozwiązywaniu wewnętrznych spraw szkoły.
Historia.
O utworzeniu rady szkoły decyduje organ prowadzący stosownie do art. 98 ust. 1 pkt 5 Ustawy Prawo oświatowe – w statucie szkoły określa się jej organy, zaś pierwszy statut, w myśl art. 88 ust. 7 Ustawy Prawo oświatowe, nadaje organ prowadzący. Jeżeli w momencie tworzenia szkoły i nadawania jej statutu organ prowadzący nie przewidział funkcjonowania w placówce rady szkoły, droga do jej powołania nie jest zamknięta. Mając jednak na uwadze przywołane wcześniej regulacje, trzeba stwierdzić, że rada może zacząć funkcjonować w istniejącej już szkole pod warunkiem zmiany statutu i wpisania jej do katalogu organów szkoły. Zmiany statutu nie może dokonać jednak organ prowadzący, gdyż uprawniony jest on do nadawania jedynie pierwszego statutu. Kolejne, podobnie jak zmiany, uchwala – zgodnie z art. 80 ust. 2 pkt 1 Ustawy Prawo oświatowe – rada szkoły, a w sytuacji, kiedy jej nie powołano, uprawnienie to wykonuje – na zasadzie art. 82 ust. 2 – rada pedagogiczna.
Zadania.
Zadania rady szkoły są znacznie szersze niż komitetu rodzicielskiego, który jako organizacja (a nie organ) na ogół ogranicza swoją działalność do udzielania szkole pomocy w pracy wychowawczej i w ulepszaniu materialnych warunków działalności szkoły.
Powołanie rady szkoły.
Rada szkoły może być powołana z inicjatywy dwu ciał spośród:
W skład rady wchodzi co najmniej 6 osób, wybranych w równej liczbie spośród: grona nauczycielskiego, ogółu rodziców uczniów i ogółu uczniów.
Uchwały rady szkoły.
Rada szkoły uchwala:
Kontrole wewnętrzne.
Rada szkoły może z własnej inicjatywy dokonywać oceny sytuacji w szkole, a odpowiednie wnioski przekazywać kierownictwu szkoły; wiążący charakter mają jej wystąpienia do organu sprawującego nadzór pedagogiczny o badanie i dokonanie oceny działalności szkoły, jej dyrektora lub innego nauczyciela.
Fundusze.
Rada szkoły może gromadzić fundusze z dobrowolnych składek lub innych źródeł w celu wspierania nimi statutowej działalności szkoły.

</doc>
<doc id="971280" url="https://pl.wikipedia.org/wiki?curid=971280" title="Sovata">
Sovata

Sovata (węg. "Szováta") – miasto w Rumunii, w okręgu Marusza, w Siedmiogrodzie. Liczy 12 tys. mieszkańców (2006).

</doc>
<doc id="971293" url="https://pl.wikipedia.org/wiki?curid=971293" title="Shrek 3-D">
Shrek 3-D

Shrek 3-D (znany również jako "Shrek 4-D" oraz "Shrek adventure", 2003) – amerykański krótkometrażowy film animowany wyprodukowany przez studio Universal Studios i zrealizowany w technologii 3D.
Fabuła.
Lord Farquaad zostaje połknięty przez Smoczycę, ale jego duch powraca z zaświatów. Z pomocą Teloniusza porywa Fionę, żeby zrzucić ją z wodospadu, by ta pośmiertnie mogła zostać jego żoną. Jednak Shrek i Osioł, z pomocą Smoczycy, ruszają na ratunek. Fiona, będąc już na tratwie zmierzającej w stronę wodospadu, nokautuje Teloniusza bolesnym uderzeniem w krocze. Ten z bólu wypada z tratwy. Gdy Fiona spada z wodospadu, a Lord myśli, że już po wszystkim, zjawia się Smoczyca, która ratuje Fionę i niszczy ducha ogniem. Film kończy się huczną imprezą wraz z Pinokiem, Ciastkiem, Świnkami i Ślepymi Myszkami.
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Bartosz Wierzbięta
Dźwięk i montaż: Janusz Tokarzewski
Kierownik produkcji: Paweł Araszkiewicz
Wystąpili:
i inni

</doc>
<doc id="971295" url="https://pl.wikipedia.org/wiki?curid=971295" title="Uricani">
Uricani

Uricani – miasto w Rumunii, w okręgu Hunedoara w Siedmiogrodzie. Liczy 12 tys. mieszkańców (2006).

</doc>
<doc id="971297" url="https://pl.wikipedia.org/wiki?curid=971297" title="Marcin Kozera">
Marcin Kozera

Marcin Kozera – opowiadanie Marii Dąbrowskej mówiące o nauce dzieci polskich w Londynie i o poznaniu siebie przez głównego bohatera Marcina Kozerę. Marcin urodzony w Anglii poznaje siebie i dowiaduje się, że jest Polakiem, jest z tego dumny.
Czas i miejsce zdarzeń.
Akcja utworu toczy się w Londynie w dzielnicy Hackney. Dzieci przebywające tam uczą się języka polskiego w Domu Towarzystwa Polskiego przy Charles Square. Zdarzenia rozgrywają się rok przed I wojną światową.

</doc>
<doc id="971298" url="https://pl.wikipedia.org/wiki?curid=971298" title="S42">
S42

S42 (czasem oznaczany S-42) – polski czterosuwowy silnik niskoprężny produkowany przez Fabrykę Samochodów Ciężarowych „Star”, będący protoplastą dużej liczby silników pochodnych stosowanych głównie do napędu samochodów ciężarowych „Star”.
Stanowił też źródło napędu autobusów od San H01B, poprzez San H25B do San H100 i niektóre modele Autosan H9 (silnik „S359”).
Bazowy silnik "S42" został skonstruowany w zespole kierowanym przez inż. Jana Wernera i inż. Jerzego Jędrzejowskiego w Centralnym Biurze Badań i Konstrukcji Przemysłu Motoryzacyjnego w Łodzi.
Historia powstania.
Silnik wywodzi się z prototypu silnika "S40" skonstruowanego przez ten sam zespół konstruktorów. W wyniku badań na hamowni w listopadzie 1947 roku okazało się, że założona moc została niemalże osiągnięta (uzyskano 83 KM, zamiast 85) przy 2800 rpm, jednakże stwierdzono nadmierne zużywanie się panewek łożysk wału korbowego. W wyniku tych doświadczeń gruntownie przeprojektowano układ smarowania (kolektor olejowy w kadłubie, a nie w wałku rozrządu, zmiana podziału kadłuba, oddzielne śruby korbowodowe i inne drobne zmiany). Przeprojektowany silnik (oznaczony "S40R") poddano intensywnym badaniom do lutego 1948 roku. Z doświadczeń wynikłych podczas badania obu prototypów biuro konstrukcyjne postanowiło skonstruować poprawiony silnik. Wprowadzono zmiany: obniżony i usztywniony kadłub silnika, doprowadzenie oleju silnikowego do łożysk przez kolektor centralny, wyrównoważenie dynamiczne wału korbowego, powiększenie przekroju zaworów oraz zmian w kolektorze ssącym i wylotowym. Tak poprawiony silnik przeszedł pomyślnie wszelkie próby badawcze i jako "S42" wszedł do produkcji seryjnej.
Rozwój silników niskoprężnych.
Kolejne modyfikacje silnika miały na celu podniesienie osiągów (szczególnie mocy) i obniżenie zużycia paliwa. W 1953 roku powstały (pod kierunkiem inż. Edwarda Lotha) udane modele "S472" i "S47" o podwyższonych parametrach roboczych. Zwiększono stopień sprężania zwiększając nieco skok tłoka przy nieco zmniejszonej średnicy cylindra (pojemność skokowa została niemal bez zmian). Wraz ze wzrostem osiągów silnika poprawiono niedogodności eksploatacyjne. Poprawie uległ układ chłodzenia (skuteczność i równomierność) z wydajniejszą pompą cyrkulacyjną i termostatem, wprowadzono odpowietrzanie skrzyni korbowej, likwidując wycieki oleju silnikowego na zewnątrz. W silniku "S47" powiększono średnicę cylindra i pojemność skokową, większą średnicę zaworów, nowocześniejszy gaźnik. Zaowocowało to zwiększeniem mocy i momentu obrotowego. Modele te były zaprojektowane tak, aby uzyskać całkowitą unifikację w warunkach zabudowy silnika w pojeździe. Stąd wiele samochodów Star 25 z nadwoziem pożarniczym miało mocniejszy silnik S47, w miejsce S472. Silniki S47 były tak dopracowaną konstrukcją, że produkowano je niemalże bez zmian jeszcze w 1980 roku (Star 29).
Rozwój silników o zapłonie samoczynnym.
Zmniejszenie kosztów eksploatacji wiązało się z próbą zastosowania silników wysokoprężnych. Z uwagi na kwestię szybkobieżności przyjęto układ wtrysku pośredniego z komorą wirową typu „Air Flow” systemu Perkins. W systemie tym mniejsza część dawki paliwa jest wtryskiwana współprądowo do komory wirowej gdzie ulega zapłonowi, część zasadnicza – przeciwprądowo do kanału łączącego komorę wirową z komorą nad tłokiem – ta część zapala się od płonących gazów spalinowych z komory wirowej. W rozwiązaniu tym uzyskuje się niższe ciśnienia maksymalne obiegu, przy dobrych ciśnieniach średnich część dawki paliwa spala się w obiegu izobarycznym (o stałym ciśnieniu). Daje to dość lekką konstrukcję silnika i miękką jego pracę kosztem większego niż w silniku z wtryskiem bezpośrednim zużyciem paliwa. W stosunku do silnika z zapłonem iskrowym nieco powiększono średnicę cylindra (100 mm) i skok tłoka (do 120 mm). Tak powstał pierwszy silnik "S53" skonstruowany w roku 1962. Nie był to model zbyt udany. Powodem tego były:
W wyniku tych doświadczeń skonstruowano silnik "S530". Zmiany polegały na:
Zmiany te zaowocowały przede wszystkim znaczną poprawą rozruchu w warunkach zimowych, uzyskaniem założonej mocy 100 KM i brakiem cech niezupełnego spalania (nadmiernego zaczernienia spalin).
Doświadczenia zebrane z produkcji i eksploatacji silnika "S530" spowodowały podjęcie prac konstrukcyjnych nad silnikiem o wtrysku bezpośrednim. Głównym celem było ograniczenie jednostkowego zużycia paliwa i zwiększeniem mocy. Ponieważ biuro konstrukcyjne nie mogło się uporać z konstrukcją komory spalania – zlecenie na jej opracowanie powierzono austriackiej firmie AVL w Grazu. Powiększono średnicę cylindra do 110 mm (i adekwatnie pojemność skokową), zachowując ten sam skok tłoka co we wcześniejszych silnikach wysokoprężnych tej rodziny. Nowy silnik oznaczono "S359". Silnik ten:
Jednakże wszystkie silniki wysokoprężne z tej rodziny (szczególnie S359) cechowały się głośną pracą. Składało się na to użycie dość wiotkiego aluminiowego bloku silnika z tulejami mokrymi, oraz niepotrzebnie wysokie umieszczenie wałka rozrządu i napędzanie go zespołem kół zębatych generujących dodatkowy hałas. Ponadto aluminiowy blok silnika S359 był mniej trwały od żeliwnego, zastosowanego w licencyjnym silniku Leyland SW-400, co ograniczyło potencjalny rynek zbytu na ten silnik. Problemem była też kwestia uszczelnienia (uszczelka podgłowicowa) pomiędzy aluminiowym blokiem silnika a żeliwnymi głowicami.
Silniki z rodziny "S42" to ostatnie polskiej konstrukcji silniki spalinowe stosowane jako źródło napędu w samochodach ciężarowych.

</doc>
<doc id="971302" url="https://pl.wikipedia.org/wiki?curid=971302" title="Kraal">
Kraal

Kraal – tradycyjny rodzaj osady w Afryce, głównie w krajach położonych nad Wielkimi Jeziorami (np. Rwanda, Angola). Rozróżnia się:
Współcześnie nazwą kraala określa się przede wszystkim zagrodę dla bydła, która dawniej znajdowała się w środku osady.

</doc>
<doc id="971303" url="https://pl.wikipedia.org/wiki?curid=971303" title="Łysina">
Łysina



</doc>
<doc id="971304" url="https://pl.wikipedia.org/wiki?curid=971304" title="Costești">
Costești

Costeşti – miasto w Rumunii, w okręgu Ardżesz. Liczy 12 tys. mieszkańców (2006).

</doc>
<doc id="971323" url="https://pl.wikipedia.org/wiki?curid=971323" title="Beclean">
Beclean

Beclean (węg. i niem. "Bethlen") – miasto w Rumunii, w okręgu Bistrița-Năsăud, w Siedmiogrodzie. Liczy 12 tys. mieszkańców (2006).

</doc>
<doc id="971324" url="https://pl.wikipedia.org/wiki?curid=971324" title="Rada Szkolna Krajowa">
Rada Szkolna Krajowa

Rada Szkolna Krajowa () – autonomiczny organ szkolny, który działał w latach 1867-1921 w Galicji.
W okresie zaboru austriackiego w ramach ustanowionej autonomii galicyjskiej C. K. Rada Szkolna Krajowa została powołana na wniosek Sejmu Krajowego najwyższym postanowieniem przez cesarza Franciszka Józefa z 26 czerwca 1867 z ważnością od 24 stycznia 1868 i Józefa Dietla.
W rezultacie sfera szkolnictwa została uniezależniona od rządu w Wiedniu. Rada zarządzała szkolnictwem powszechnym (szkoły trywialne, ludowe) oraz średnim. Do jej zadań należał nadzór pedagogiczny, mianowanie nauczycieli, układanie programów, zatwierdzanie podręczników. Rada przyczyniła się do wprowadzenia w szkołach języka polskiego, a języka rusińskiego w Galicji Wschodniej.
Przewodniczącym Rady był z urzędu namiestnik Galicji (od początku istnienia był nim Agenor Gołuchowski). W jej skład wchodzili członkowie; na początku byli to: Edward Gniewosz, Łukasz Solecki, Paweł Ilnicki, Oktaw Pietruski, Juliusz Starkel, Hipolit Seredyński, Antoni Małecki, Zygmunt Sawczyński oraz inspektorzy szkolni.
Według stanu na 1914 prezydentem Rady był namiestnik Witold Korytowski, wiceprezydentem Ignacy Dembowski, członkami RSK byli Stanisław Okęcki, Antoni Zoll, Bronisław Czerny, Julian Napadiewicz, Józef Niesiołowski-Gawin, ponadto krajowi inspektorzy szkoł, delegaci C. K. Wydziału Krajowego, reprezentanci wyznań, zawodowi znawcy szkolnictwa i delegaci miast.
Po odzyskaniu przez Polskę niepodległości i nastaniu II Rzeczypospolitej rozporządzeniem Ministra Wyznań Religijnych i Oświecenia Publicznego z 8 lutego 1921, wydanym w porozumieniu Ministra Spraw Wewnętrznych "w przedmiocie tymczasowego ustroju władz szkolnych na obszarze b. Galicji" (Dz. U. R. P. nr 15 z 18 lutego 1921 r. poz. 91) zniesiono Radę Szkolną Krajową, istniejącą na zasadzie galicyjskich ustaw krajowych z 15 lutego 1905 i z 9 maja 1907, natomiast z obszaru dotychczaso podległego RSK tym samym rozporządzeniem utworzono Okręg Szkolny Lwowski.

</doc>
<doc id="971326" url="https://pl.wikipedia.org/wiki?curid=971326" title="Rada szkolna krajowa">
Rada szkolna krajowa



</doc>
<doc id="971327" url="https://pl.wikipedia.org/wiki?curid=971327" title="Pękalin (województwo zachodniopomorskie)">
Pękalin (województwo zachodniopomorskie)

Pękalin – osada w Polsce położona w województwie zachodniopomorskim, w powiecie koszalińskim, w gminie Mielno. Miejscowość wchodzi w skład sołectwa Sarbinowo.
W latach 1975–1998 wieś należała do woj. koszalińskiego.
Zobacz też: Pękalin

</doc>
<doc id="971330" url="https://pl.wikipedia.org/wiki?curid=971330" title="Latarnik surynamski">
Latarnik surynamski

Latarnik surynamski, nocoświec ("Fulgora lanternaria") – gatunek pluskwiaka z podrzędu fulgorokształtnych i rodziny Fulgoridae.
Pluskwiak ten osiąga do 10 cm długości ciała i do 15 cm rozpiętości skrzydeł. Ubarwiony jest żółtobrązowo z czarnym i białym nakrapianiem. Głowa zaopatrzona jest w duży wyrostek i swym kształtem przypomina łupinę fistaszka. Na głowie znajdują się plamy przypominające oczy, a ona cała w widoku od góry upodobniona jest do głowy kajmana. W wyrostku na głowie znajdują się puste przestrzenie i może on być wykorzystywany do wytwarzania dźwięków przez uderzanie o pień drzewa. Na tylnych skrzydłach znajdują żółte plamy w kształcie oczu, które po ich rozłożeniu pełnią funkcję odstraszającą.
Latarnik surynamski jest fitofagiem ssącym soki z łyka drzew z gatunku "Hymenaea courbaril". Dzień spędza przesiadując na pniach drzew z głową uniesioną pod kątem względem podłoża. Aktywny zaczyna być o zmierzchu. Zapłodniona samica składa jaja na korze rośliny żywicielskiej, nakrywając je warstwą woskowatej substancji o funkcji ochronnej.
Owad neotropikalny, znany z Meksyku, Gwatemali, Belize, Salwadoru, Hondurasu, Nikaragui, Kostaryki, Panamy, Trynidadu i Tobago, Kolumbii, Gujany, Surinamu, Gujany Francuskiej, Brazylii, Ekwadoru, Peru i Boliwii. Zasiedla zarówno suche jak i wilgotne lasy, w tym lasy równikowe.
Dawniej wierzono, że wyrostek na głowie tego owada zdolny jest do wytwarzania nocą słabego światła, czemu zawdzięcza on swoje łacińskie, jak i polskie nazwy gatunkowe.

</doc>
<doc id="971337" url="https://pl.wikipedia.org/wiki?curid=971337" title="Darabani">
Darabani

Darabani – miasto w Rumunii (okręg Botoszany, Mołdawia).

</doc>
<doc id="971341" url="https://pl.wikipedia.org/wiki?curid=971341" title="Moses Sichone">
Moses Sichone

Moses Sichone (ur. 31 maja 1977 w Mufulirze) – zambijski piłkarz grający na pozycji środkowego obrońcy.
Kariera klubowa.
Sichone jest wychowankiem klubu Chambishi FC. W jego barwach zadebiutował w 1993 w pierwszej lidze Zambii i w tym samym roku spadł z nim z ligi. Następny rok grał w drugiej lidze Zambii, a w 1995 roku przeszedł do pierwszoligowego Nchanga Rangers. W 1998 roku osiągnął swój pierwszy sukces w karierze – mistrzostwo Zambii.
W 1999 roku Sichone wyjechał do Niemiec i został zawodnikiem 1. FC Köln. Zaczął grać w podstawowym składzie i swoją dobrą postawą przyczynił się do wywalczenia przez zespół z Kolonii awansu do ekstraklasy Niemiec. Latem 2000 do Köln przybył jego rodak Andrew Sinkala. W Bundeslidze Sichone zadebiutował 20 sierpnia w wygranym 4:1 meczu z Eintrachtem Frankfurt. W sezonie 2000/2001 dał się poznać z ostrej gry otrzymując 8 żółtych i 2 czerwone kartki. Z Köln zajął 10. miejsce i utrzymał się w lidze, jednak w sezonie 2001/2002 przez pół sezonu leczył kontuzję i zagrał tylko w 13 meczach, a klub spadł z ligi. W drugiej lidze Sichone z kolegami grali tylko jeden sezon i już w 2003 roku świętowali awans do pierwszej ligi. W sezonie 2003/2004 Köln jednak znów spadło z ligi, a duża część piłkarzy, w tym Sichone, opuściła klub.
Latem 2004 Zambijczyk przeszedł do Alemanni Akwizgran, w której zadebiutował 9 sierpnia w meczu z Eintrachtem Frankfurt (1:1). W lidze zdobył swoje dwa pierwsze gole na niemieckich boiskach, a w sezonie 2005/2006 awansował z Alemannią do Bundesligi. W sezonie 2006/2007 nie był jednak podstawowym zawodnikiem zespołu, a z drużyną z Akwizgranu przeżył kolejną degradację w swojej karierze.
Latem 2007 Sichone podpisał kontrakt z zespołem Kickers Offenbach, do którego przeszedł na zasadzie wolnego transferu po zakończeniu kontraktu z Alemannią. W 2008 roku został zawodnikiem VfR Aalen z Regionalligi. W 2009 roku ponownie zmienił barwy klubowe i wyjechał do cypryjskiego AEP Pafos. W 2010 roku wrócił do Niemiec i został piłkarzem FC Carl Zeiss Jena. W 2011 roku zakończył karierę.
Kariera reprezentacyjna.
W reprezentacji Zambii Sichone zadebiutował w 1998 roku. Od tego czasu jest zawodnikiem wyjściowej jedenastki, a największy do tej pory sukces to start w Pucharze Narodów Afryki 1998 (3. miejsce w grupie), Pucharze Narodów Afryki 2000 (3. miejsce w grupie) oraz Pucharze Narodów Afryki 2002 (4. miejsce w grupie).

</doc>
<doc id="971347" url="https://pl.wikipedia.org/wiki?curid=971347" title="Mercè Rodoreda">
Mercè Rodoreda

Mercè Rodoreda (ur. 10 października 1908 w Barcelonie, zm. 13 kwietnia 1983 w Gironie) – katalońska pisarka.
Życiorys.
Jedna z najwybitniejszych postaci literatury katalońskiej XX wieku. Po hiszpańskiej wojnie domowej przebywała na emigracji we Francji, a od 1954 w Szwajcarii. Do Katalonii powróciła w 1972. W 1980 otrzymała nagrodę Premi d'Honor de les Lletres Catalanes jako wyraz uznania dla całego dorobku pisarskiego.
Ze względu na styl oraz jakość opisów, powieści Rodoreda były porównywane do twórczości Virginii Woolf, uwielbianej przez katalońską pisarkę. Głównymi bohaterkami jej powieści są kobiety, a styl narracji jest poetycki, symboliczny i bardzo oryginalny – stał się inspiracja dla wielu późniejszych autorów. Akcja powieści rozgrywa się w ważnych dla autorki miejscach, takich jak: Gràcia (dzielnica Barcelony), Romanyà de la Selva (dzielnica Girony) i Genewa. Przedstawia społeczeństwo katalońskie oraz zmiany, jakie w nim zachodziły w XX w.
W Polsce ukazały się powieści "Diamentowy plac" (1970, w tłum. Zofii Chądzyńskiej i 2022, w tłum. Anny Sawickiej) oraz "Śmierć i wiosna" (fragmenty w „Literaturze na Świecie” nr 7-8/2000 w tłum. Barbary Łuczak), opowiadania z tomu "Moja Krystyna i inne opowiadania" (w „Literaturze na Świecie” nr 5-6/2003 w tłum. Łuczak), a także zbiór opowiadań "Płatek białej pelargonii" (2008, w tłum. Łuczak).

</doc>
<doc id="971349" url="https://pl.wikipedia.org/wiki?curid=971349" title="Bumbești-Jiu">
Bumbești-Jiu

Bumbești-Jiu – miasto w Rumunii, w okręgu Gorj. W 2006 liczyło 12 tys. mieszkańców.

</doc>
<doc id="971351" url="https://pl.wikipedia.org/wiki?curid=971351" title="Rada rodziców">
Rada rodziców

Rada rodziców – rodzaj organu szkolnego, który reprezentowany jest przez rodziców uczniów danej szkoły. Rada jest powoływana do współpracy ze szkołą w zakresie wszystkich spraw związanych z jej statutowymi zadaniami dotyczącymi kształcenia oraz funkcjonowania. Rada rodziców może występować z różnymi wnioskami oraz opiniami do dyrektora, rady pedagogicznej czy rady szkoły. Może też ona gromadzić różne fundusze z różnych źródeł w celu wspierania działalności szkoły.

</doc>
<doc id="971352" url="https://pl.wikipedia.org/wiki?curid=971352" title="Terminologia curlingu">
Terminologia curlingu



</doc>
<doc id="971353" url="https://pl.wikipedia.org/wiki?curid=971353" title="Dźiwa">
Dźiwa

Dźiwa – w hinduizmie, dżinizmie i filozofii indyjskiej dusza indywidualna.
Nie należy jej mylić z atmanem (tu chodzi o doktryny hinduizmu), który tłumaczy się jako "jaźń" (natomiast "dźiwa" jako "dusza"), mimo iż są to terminy podobne, jednak nie identyczne i rozumiane inaczej przez rozmaite szkoły filozoficzne. Nie ma żadnego określonego momentu narodzin "dźiwy". Nikt też nie może prześledzić historii manifestacji "dźiwatmy" z Boga. Nie posiada ona początku.
W systemach dualistycznych hinduizmu takich jak śiwaizm tamilski, a także we względnie monistycznym systemie Ramanudźy "dźiwy" stanowią jedną z trzech głównych realnych kategorii – obok Brahmana i materii (mai).
Joga.
Dźiwa rezyduje w ćittcie w sercu człowieka. W stanie wyzwolenia, nie posiadając subtelnych ciał, łączy się lub rezyduje w satćitananda.

</doc>
<doc id="971356" url="https://pl.wikipedia.org/wiki?curid=971356" title="Key English Test">
Key English Test

Key English Test (KET) – pierwszy z międzynarodowych egzaminów, sprawdzajacy znajomość języka angielskiego przez osoby, dla których nie jest on językiem ojczystym. Wydawany przez University of Cambridge. Organizatorem egzaminu w Polsce jest British Council.
Egzamin składa się z 3 części :
Żeby zdać egzamin, należy zdobyć przynajmniej 70% punktów. Są dwie oceny pozytywne: Pass with Merit (M), Pass (P) i dwie negatywne: Narrow Fail (N), Fail (F).

</doc>
<doc id="971359" url="https://pl.wikipedia.org/wiki?curid=971359" title="Urlați">
Urlați

Urlați – miasto w Rumunii, w okręgu Prahova. Liczy 12 tys. mieszkańców (2006).

</doc>
<doc id="971362" url="https://pl.wikipedia.org/wiki?curid=971362" title="Hrabstwo Ramsey (Dakota Północna)">
Hrabstwo Ramsey (Dakota Północna)

Hrabstwo Ramsey (ang. "Ramsey County") to hrabstwo w stanie Dakota Północna w Stanach Zjednoczonych. Hrabstwo zajmuje powierzchnię 3 369,26 km². Według szacunków US Census Bureau w roku 2006 miało 11 267 mieszkańców. Siedzibą hrabstwa jest Devils Lake.

</doc>
<doc id="971363" url="https://pl.wikipedia.org/wiki?curid=971363" title="Bumbesti-Jiu">
Bumbesti-Jiu



</doc>
<doc id="971364" url="https://pl.wikipedia.org/wiki?curid=971364" title="Costesti">
Costesti



</doc>
<doc id="971366" url="https://pl.wikipedia.org/wiki?curid=971366" title="STS-54">
STS-54

STS-54 (ang. "Space Transportation System") – trzecia misja wahadłowca kosmicznego Endeavour i pięćdziesiąta trzecia programu lotów wahadłowców.
Cel misji.
Umieszczenie na orbicie satelity telekomunikacyjnego TDRS-6.

</doc>
<doc id="971367" url="https://pl.wikipedia.org/wiki?curid=971367" title="Harlau">
Harlau



</doc>
<doc id="971370" url="https://pl.wikipedia.org/wiki?curid=971370" title="Babka Kiepska">
Babka Kiepska



</doc>
<doc id="971371" url="https://pl.wikipedia.org/wiki?curid=971371" title="STS-56">
STS-56

STS-56 (ang. "Space Transportation System") – szesnasta misja wahadłowca kosmicznego Discovery i pięćdziesiąta czwarta programu lotów wahadłowców.
Cel misji.
Lot poświęcony badaniom atmosfery ziemskiej przy pomocy zestawu aparatury ATLAS-02.

</doc>
<doc id="971373" url="https://pl.wikipedia.org/wiki?curid=971373" title="Măcin">
Măcin

Măcin – miasto w Rumunii, w okręgu Tulcza, na granicy z Okręgiem Brăila. Liczy 12 tys. mieszkańców (2006).

</doc>
<doc id="971375" url="https://pl.wikipedia.org/wiki?curid=971375" title="Józef Epstein (bankier)">
Józef Epstein (bankier)

Józef Epstein (ur. 1795 w Warszawie, zm. 15 sierpnia 1876) – bankier warszawski pochodzenia żydowskiego, filantrop.
Życiorys.
Józef był najstarszym synem Jakuba, kupca i filantropa, i Henrietty z Glicksonów, bratem Hermana, Jana i Adama. O jego wczesnych latach i wykształceniu nic nie wiadomo, prawdopodobnie praktykował jak bracia Herman i Jan w różnych bankach niemieckich, będących w posiadaniu kapitału żydowskiego. Karierę bankową zaczął w służbie państwowej Kongresówki, pracując w oddziale bankowym Komisji Przychodów i Skarbu, ówczesnego fiskusa. W roku 1825 objął funkcję doradcy przy Komitecie do Spraw Starozakonnych. W roku 1836 otworzył z poparciem kapitału frankfurckich Rotszyldów własny bank w jednym z pałaców przy ulicy Senatorskiej, który wkrótce stał się jednym z przodujących w Królestwie Polskim.
Był członkiem loży wolnomularskiej Bracia Polacy Zjednoczeni w 1820 roku.
Po śmierci ojca w 1843 Józef przejął po nim opiekę nad warszawskim Szpitalem Starozakonnych i poświęcił pozostałe lata życia rozwojowi tej instytucji, tworząc m.in. oddział wspierania rekonwalescentów. Około 1870 sprzedał swój bank Bankowi Handlowemu i przeniósł się zagranicę, nie wiadomo dokąd.
Został odznaczony Orderem Świętego Stanisława III klasy.
Był dwukrotnie żonaty. Po raz pierwszy z Henriettą Oesterreicher (1799-1821), zaś po raz drugi z Teresą Reginą Oesterreicher. Z pierwszego małżeństwa miał córkę Henriettę (1821-1887). Z drugiego małżeństwa miał synów Leona i Józefa (1834 – 1903), bankiera, żonatego z Konstancją z Janaszów (zm. 1872). Leon przeszedł na katolicyzm i posiada jedno z okazalszych mauzoleów na warszawskich Powązkach (23 wprost), Józef natomiast pozostał do końca życia wiernym wyznawcą religii mojżeszowej.

</doc>
<doc id="971377" url="https://pl.wikipedia.org/wiki?curid=971377" title="Macin">
Macin



</doc>
<doc id="971378" url="https://pl.wikipedia.org/wiki?curid=971378" title="Jennifer Paige">
Jennifer Paige

Jennifer Paige (ur. 3 września 1973 w Marietta, Georgia) – amerykańska piosenkarka muzyki pop i autorka tekstów.
Pochodzi z umuzykalnionej rodziny. W wieku pięciu lat wraz ze swoim starszym bratem zaczęła śpiewać w lokalnych kawiarniach i restauracjach. Naukę śpiewu i tańca kontynuowała w szkole średniej. Mając siedemnaście lat przeprowadziła się do Los Angeles. 
Podróżując po kraju z zespołem "Joe's Band" wykonywała 40 najpopularniejszych coverów. W sierpniu 1996 roku wystąpiła przed 50 tysięczną widownią na igrzyskach olimpijskich w jej rodzinnym mieście Atlancie. Jeszcze w tym samym roku piosenkarka rozpoczęła współpracę z producentem muzycznym Andy Goldmarkiem znanym ze swojego upodobania do promowania młodych talentów.
Dyskografia.
Teledyski.
 

</doc>
<doc id="971379" url="https://pl.wikipedia.org/wiki?curid=971379" title="STS-57">
STS-57

STS-57 (ang. "Space Transportation System") – czwarta misja wahadłowca kosmicznego Endeavour i pięćdziesiąta szósta programu lotów wahadłowców.
Cel i przebieg misji.
Eksperymenty na pokładzie nowego laboratorium SpaceHab-RSM i dostarczenie na Ziemię satelity Eureca 1 ("European Retrievable Carrier").
Podczas misji zrealizowano uczniowski projekt GeoCam w ramach programu "Can Do". Uczniowie z Charleston Country School District przekazywali do astronautów instrukcje, jakie miejsca na Ziemi chcieliby sfotografować. Operatorem hermetycznie zamkniętego zestawu aparatów byli uczniowie znajdujący się w bazie powietrznej w Charleston. Zestaw obserwujący Ziemię składał się z czterech aparatów fotograficznych załadowanych tradycyjnymi filmami. Każdy pozwalał na wykonanie zdjęć, obejmujących jednorazowo obszar 181x124 kilometrów. W sumie uczniowie wytypowali 11 celów, a po wylądowaniu misji STS-57 filmy wywołano. Na podstawie zdjęć pustyni Nubia i Atakama zespół "Can Do" stworzył dodatkowe materiały edukacyjne. Po powodzeniu GeoCam projekt zmienił nazwę na KidSat, a kluczową rolę odegrała w nim pierwsza astronautka amerykańska – Sally Ride. Dzięki jej inicjatywie uczniowie mieli możliwość wykonania zdjęć podczas kolejnych misji wahadłowców: STS-76, STS-81 i STS-86. Następnie projekt działał jako EarthKAM podczas misji STS-89 i STS-99, kolejne sesje odbyły się na pokładzie ISS.

</doc>
<doc id="971381" url="https://pl.wikipedia.org/wiki?curid=971381" title="Urlati">
Urlati



</doc>
<doc id="971383" url="https://pl.wikipedia.org/wiki?curid=971383" title="Heterodontozaury">
Heterodontozaury

Heterodontozaury (Heterodontosauridae) – rodzina wczesnych dinozaurów ptasiomiednicznych będących prawdopodobnie bazalnymi przedstawicielami grupy. Ich skamieniałości należą do rzadkości, choć zwierzęta te zamieszkiwały całą planetę na początku okresu jurajskiego, a kilku przedstawicieli przetrwało do wczesnej kredy.
Zwierzęta te osiągały rozmiary lisa, nie dorastając do dwóch metrów długości, wliczając w to długi ogon. Znane są głównie z charakterystycznego uzębienia obejmującego powiększone zęby przypominające kły oraz zęby policzkowe przystosowane do żucia pokarmu, podobne do wykształconych przez kredowe hadrozaury. Heterodontozaury uznaje się za roślinożerców lub wszystkożerców.
Budowa.
Spośród przedstawicieli rodziny jedynie heterodontozaur znany jest z kompletnego szkieletu. Fragmentaryczne pozostałości kośćca abriktozaura nie zostały w pełni opisane. W przypadku wielu innych rodzajów nauka dysponuje jedynie fragmentami szczęk i zębami. W związku z tym większość definiujących grupę synapomorfii dotyczy właśnie tych części szkieletu. "Heterodontosaurus" mierzył nieco ponad 1 metr długości, natomiast niekompletne pozostałości likorina wskazują na rozmiary dwa razy większe.
Czaszka i zęby.
Zarówno "Abrictosaurus", jak i "Heterodontosaurus" miały stosunkowo bardzo duże oczy. Poniżej nich bocznie wystawały kości jarzmowe. Podobną cechę spotyka się u ceratopsów. Jak w przypadku większości ptasiomiednicznych, przednia krawędź kości przedszczękowej (tworzącej przednią część szczęki) pozbawiona była zębów i prawdopodobnie wspierał się na niej keratynowy dziób. Zęby pojawiały się dopiero w tylnej części kości przedszczękowej. Za nimi znajdowała się zaś długa przerwa, diastema, spotykana u wielu ptasiomiednicznych, u heterodontozaurów charakterystycznie wygięta. Dopiero za nią wyrastały zęby kości szczękowej. Kość zębowa nie była jedyną kością tworzącą żuchwę, która kończyła się kością przedzębową, podobnie jak kość przedszczękowa wspierającą dziób. Wszystkie zęby żuchwy umocowane były jednak na kości zębowej.
Nazwa rodziny odnosi się do silnie heterodontycznego uzębienia jej przedstawicieli. Mieli oni trzy zęby kości przedszczękowej. U wczesnojurajskich heterodontozaura, abriktozaura i likorina pierwsze dwa cechowały niewielkie rozmiary i kształt stożka. Znacznie większy trzeci przypominał kły spotykane u ssaków drapieżnych. Dolny "kieł", większy od górnego, zajmował pierwszą pozycję wśród zębów żuchwy, dopasowany do łukowatej diastemy szczęki przy zamkniętej jamie ustnej. Zarówno przednią, jak i tylną krawędź zęba u heterodontozaura i likorina zdobiło ząbkowanie, występujące u abriktozaura jedynie na przednim brzegu. U wczesnokredowego echinodona mogły występować aż dwie górne pary takich zębów, znajdujące się raczej na kości szczękowej, niż przedszczękowej. Z kolei północnoamerykański "Fruitadens" z późnej jury mógł posiadać dwa parzyste dolne zęby przypominające kły.
Również zęby policzkowe zaawansowanych filogenetycznie heterodontozaurów wyróżniały się spośród spotykanych u wczesnych ptasiomiednicznych. Małe krawędzie i ząbki pokrywały ich brzegi, ułatwiając pobieranie pokarmu roślinnego. Rozciągały się jednak zaledwie na górnej jednej trzeciej zęba, u innych Ornithischia ząbkowanie sięgało dalej w dół, w kierunku korzenia. Formy bazalne, jak "Abrictosaurus", miały na kościach szczękowej i zębowej zęby policzkowe generalnie podobne do spotykanych u innych ptasiomiednicznych: szeroko rozstawione, o niskiej koronie i silnie rozwiniętej krawędzi ("cingulum") oddzielającej koronę od korzenia. U bardziej zaawansowanych przedstawiciele rodziny, jak likorin czy heterodontozaur, zęby te przybierały kształt dłuta z wyższą koroną i bez charakterystycznej oddzielającej krawędzi, nie istniała więc w ich przypadku różnica w szerokości pomiędzy koroną i korzeniem.
Zaawansowane ewolucyjnie zęby policzkowe zachodziły na siebie. Ich korony tworzyły ciągła powierzchnię służącą do żucia pokarmu. Rzędy zębów od boku czaszki oddzielała przestrzeń, którą mogły za życia wypełniać mięsiste policzki, niezbędne w procesie żucia. Hadrozaury i ceratopsy kredy, a także liczne ssaki roślinożerne wykształciły podobne baterie zębowe. Jednak w przeciwieństwie do kaczodziobych, których zużyte zęby był ciągle zastępowane przez nowe, proces ten u heterodontozaurów przebiegał wiele wolniej, a kilka odnalezionych osobników było w trakcie zajmowania miejsca przez kolejny ząb. Heterodontosauridae nie posiadały też niedużych otworów w kościach szczęki czy żuchwy, które wspomagały rozwój uzębienia u większości innych ptasiomiednicznych. Za to kości zębowe i przedzębową łączył charakterystyczny sferoidalny staw umożliwiający żuchwie ruchy na zewnątrz przy zamkniętych ustach, przez co zęby policzkowe pocierały jeden o drugi. Z powodu powolnego zastępowania przez nowe zęby zużywały się bardzo, a starsze traciły większość guzków na swej powierzchni, choć wysokie korony gwarantowały im długie "życie".
Szkielet pozaczaszkowy.
Pozaczaszkowa anatomia gatunku "Heterodontosaurus tucki" została dobrze opisana. Jednak "H. tucki" uważany jest za najbardziej zaawansowanego z wczesnojurajskich przedstawicieli rodziny i nie wiadomo, ile cech wspólnych dzielił on z innymi jej członkami. Posiadał długie jak na dinozaura przednie łapy, ich długość stanowiła ponad 70% długości tylnych. Dobrze rozwinięty grzebień na kości ramiennej stanowiący miejsce przyczepu dla mięśni piersiowego większego i naramiennego, dobrze wykształcony wyrostek łokciowy, skąd mięsień trójgłowy ramienia rozciągał się na przedramię, wskazują na dużą siłę kończyny górnej. Kończyła się ona pięcioma palcami. Pierwszy z nich był duży i zaopatrzony w ostry zakrzywiony szpon, mógł skręcać się do wewnątrz przy zginaniu, Robert Bakker użył w stosunku doń określenia "twist-thumb". Drugi palec, najdłuższy, przerastał nieznacznie trzeci. Oba posiadały szpony w przeciwieństwie do czwartego i piątego, bardzo małych i o prostej w porównaniu z uprzednio wymienionymi budowie. W kończynie dolnej piszczel była o 30% dłuższa od kości udowej, co uważa się za przystosowanie zwiększające szybkość zwierzęcia. Piszczel i strzałka łączyły się z kośćmi skokową i piętową, tworząc "tibiofibiotarsus". Podobny posiadają współczesne ptaki, co stanowi przykład konwergencji. Kolejne podobieństwo do tej gromady zauważa się w budowie dolnego stępu i śródstopia, zrośniętych w "tarsometatarsus". Stopa kończyła się czterema palcami, z których trzy ostatnie kontaktowały się z podłożem. Ogon, w przeciwieństwie do ogonów innych ptasiomiednicznych, nie posiadał skostniałych ścięgien, pomocnych w usztywnieniu jego struktury, cechowała go więc prawdopodobnie giętkość. Fragmentaryczny szkielet znany jako "Abrictosaurus" nigdy nie został w pełni opisany. Wiadomo, że jego przednie łapy i dłonie ustępowały rozmiarami należącym do heterodontozaura. Poza tym czwarty i piąty palec kończyn górnych składały się z o jeden mniejszej liczby paliczków.
Protopióra.
Chiński "Tianyulong" wydawał się zachować nitkowate osłonki, które zinterpretowano jako rodzaj protopiór, podobne znajdywano u niektórych teropodów. Ich obecność wskazuje na istnienie grzebienia nad ogonem. Stanowi także argument za stałocieplnością zarówno ptasio-, jak i gadziomiednicznych.
Klasyfikacja.
Południowoafrykański paleontolog Robert Broom ukuł w 1911 nazwę "Geranosaurus" dla dinozaurzej szczęki całkowicie pozbawionej zębów. W 1924 nazwano likorina, którego Sidney Haughton uznał za cynodonta. "Heterodontosaurus" został nazwany w 1962, po czym z likorinem i geranozaurem uznano je za blisko spokrewnione dinozaury ptasiomiedniczne. Termin Heterodontosauridae został ukuty w 1966 roku przez Oskara Kuhna. Również Alfred Romer użył nazwy Heterodontosauridae w tym samym roku, definiując ją jako rodzinę dinozaurów ptasiomiednicznych obejmującą heterodontozaura i likorina. W 1988 Paul Sereno zdefiniował tę nazwę jako odnoszącą się do kladu obejmującego zwierzęta bliżej spokrewnione z heterodontozaurem niż z parazaurolofem, a w 2005 przedstawił odmienną definicję "branch-based", według której do Heterodontosauridae należą zwierzęta bliżej spokrewnione z "Heterodontosaurus tucki", niż z "Parasaurolophus walkeri", "Pachycephalosaurus wyomingensis", "Triceratops horridus" lub "Ankylosaurus magniventris".
Heterodontosauridae obejmują w każdym wypadku pochodzące z Afryki Południowej rodzaje "Abrictosaurus", "Lycorhinus" i "Heterodontosaurus". Gdy Richard Thulborn przypisał wszystkie trzy rodzajowi "Lycorhinus" – żaden inny badacz nie wsparł takiej interpretacji. W obrębie rodziny "Heterodontosaurus" i "Lycorhinus" uznawane są za taksony siostrzane, "Abrictosaurus" zaś jest jej bazalnym przedstawicielem. "Geranosaurus", także należący do Heterodontosauridae, uznawany jest zwykle za "nomen dubium", ponieważ znalezisku typowemu brakuje wszystkich zębów, co czyni go nieodróżnialnym od każdego z innych rodzajów tej rodziny. Kilka nowszych badań przypisało do rodziny także echinodona, jednak niektóre nie wspierały tej teorii. Nazwa "Lanasaurus", stworzona w 1975 dla szczęki, okazała się być młodszym synonimem dla "Lycorhinus", jako że szczątki należały do tego właśnie rodzaju, co wykazały nowsze badania. "Dianchungosaurus", kiedyś uznany za heterodontozauryda z Azji, okazał się być chimerą pozostałości prozauropoda i przedstawiciela grupy Mesoeucrocodylia. José Bonaparte włączył niegdyś do omawianej rodziny także południowoamerykańskiego pisanozaura, ale obecnie uznaje się to zwierzę za bardziej bazalnego przedstawiciela ptasiomiednicznych.
Taksonomiczną zawartość rodziny ustalono stosunkowo dobrze w porównaniu z jej niepewną pozycją filogenetyczną. Kilka wczesnych badań sugerowało, że heterodontozaury były bardzo prymitywnymi ptasiomiednicznymi. Kierując się domniemanymi podobieństwami w morfologii kończyn przednich, Robert Bakker spekulował o bliskim pokrewieństwie łączącym heterodontozaury i wczesne zauropodomorfy (jak anchizaur). Heterodontosauridae stanowiłyby więc pomost pomiędzy dinozaurami ptasio- i gadziomiednicznymi. Jednak dominująca przez ostatnie kilka dekad hipoteza umieszcza tę rodzinę pośród bazalnych ornitopodów. Zasugerowano też istnienie wspólnego przodka heterodontozaurów i marginocefali (pachycefalozaurów i ceratopsów). Hipoteza ta znalazła poparcie w licznych współczesnych badaniach. Hipotetyczny klad łączący heterodontozaury i marginocefale nazwano heterodontozaurokształtnymi (Heterodontosauriformes). Heterodontosauridae uważano też za grad ewolucyjny bazalnych pachycefalozaurów, jak również za grupę bazalną zarówno w stosunku do ornitopodów, jak i marginocefali. Nowsze analizy kladystyczne sugerują bazalność heterodontozaurów w stosunku do wszystkich znanych ptasiomiednicznych prócz pisanozaura. Pogląd ten przypomina rezultaty niektórych wcześniejszych badań rodziny.
Występowanie.
Poznane pierwotnie dzięki wczesnojurajskim szczątkom z południa Afryki, heterodontozaury obejmują taksony znane ze skamieniałości znalezionych na pięciu kontynentach. Na początku ich historii superkontynent Pangea istniał jeszcze w całości, pozwalając przedstawicielom rodziny rozprzestrzenić się niemal po całym świecie. Najstarsze znane szczątki obejmują fragment szczęki i izolowany ząb z argentyńskiej Formacji Laguna Colorada, datowanej na trias późny. Morfologia pozostałości przypomina spotykaną u heterodontozaura. Chodzi tu o przypominający kieł ząb o ząbkowanych krawędziach przedniej i tylnej, a także należący do szczęki ząb o wysokiej koronie, nieposiadający "cingulum". Największą różnorodność grupa osiągnęła w jurze wczesnej na południu Afryki, gdzie znaleziono pochodzące z tamtej epoki skamieniałości rodzajów takich, jak "Heterodontosaurus", "Abrictosaurus", "Lycorhinus" czy wątpliwy "Geranosaurus". Niekompletność materiału kopalnego i niepewna pozycja filogenetyczna form takich jak "Echinodon" i nieopisany takson z formacji Kayenta uniemożliwia jednak przedstawienie jednej precyzyjnej teorii dotyczącej biogeografii heterodontozaurów.
Nieopisane jeszcze szczątki heterodontozaurów znaleziono też w USA i Meksyku. Poza tym w latach siedemdziesiątych XX wieku dużą liczbę skamieniałości odkryto w górnojurajskiej formacji Morrison w okolicy Fruita w Kolorado (USA). Opisany w 2010 materiał umieszczono w rodzaju "Fruitadens". Heterodontozaurze zęby pozbawione "cingulum" pochodziły także z górnojurajskich i dolnokredowych formacji z Hiszpanii i Portugalii. Pozostałości "Echinodon" opisano ponownie w 2002, odkrywając, że reprezentować mogą późne formy z berriasu pochodzące z południowej Anglii. "Dianchungosaurus" z wczesnojurajskich Chin nie jest już uznawany za przedstawiciela rodziny; za to poznano inną późną formę azjatycką ("Tianyulong"), a także pierwszego jurajskiego heterodontozauryda z Ameryki Południowej – "Manidens condorensis".
Paleobiologia.
Większość skamieniałości heterodontozaurów znaleziono w formacjach geologicznych reprezentujących środowiska suche. Jako przykład podać można formację Upper Elliot w Republice Południowej Afryki czy Purbeck Beds z południa Anglii. Zasugerowano nawet, że heterodontozaury przechodziły okresową estywację czy hibernację podczas najbardziej suchych miesięcy roku. Ponieważ zęby większości przedstawicieli rodziny nie były zastępowane przez kolejne bezpośrednio po wypadnięciu, sugerowano, że cały ich zestaw wymieniał się na nowy, gdy zwierzę podlegało uśpieniu. Wydaje się, że ciągła lub sporadyczna wymiana kolidowałaby z funkcją szeregu zębów, tworzącego pojedynczą powierzchnię żującą. Pogląd ten opierał się jednakże na niezrozumieniu mechaniki szczęki i żuchwy tych dinozaurów. Sugerowano, że Heterodontosauridae rzeczywiście zmieniały uzębienie w sposób ciągły, choć wolniej, niż czynią to inne gady. Aktywne zastępowanie zębów prawdopodobnie występowało powszechnie u heterodontozaurów, choć kwestią dyskusyjną jest, czy miało ono charakter ciągły czy epizodyczny. Nie ma także dowodu przemawiającego za estywacją tych ptasiomiednicznych. Tomografia komputerowa czaszek nie pozwala również jej odrzucić.
Chociaż zęby policzkowe heterodontozaurów zaadaptowały się do miażdżenia twardego pokarmu roślinnego, zwierzęta te mogły być wszystkożerne. Zaostrzone zęby kości przedszczękowej oraz zakrzywione i ostre pazury przednich łap sugerują w pewnym stopniu zachowania drapieżne. Zaproponowano, że długie i silne górne kończyny heterodontozaura przydawały się podczas rozrywania gniazd owadów, jak u współczesnych mrówkojadów. Łapy te nadawały się też do kopania, mogły służyć do wykopywania bulw i korzeni.
Stosunek długości przednich i tylnych kończyn tych dinozaurów wskazuje, że mogły one być częściowo czworonożne. Wydatny wyrostek kości łokciowej i dające się przeprostować palce spotyka się u wielu zwierząt poruszających się na czterech nogach. Dłoń zaadaptowała się jednak do chwytania, a nie noszenia masy ciała. Wiele cech kończyn tylnych, w tym długie piszczel i stopa, jak i połączenie "tibiofibiotarsus" i "tarsometatarsus", oznaczające przystosowanie do szybkiego biegu na dolnych kończynach, czyni nieprawdopodobną czworonożność heterodontozaurów z wyjątkiem być może pobierania pokarmu.
Krótkie "kły" spotykane u wszystkich znanych Heterodontosauridae przypominają bardzo kły dzisiejszych piżmowcowatych, świniowatych i pekari. U wielu ich przedstawicieli, a także u morsów czy słoni indyjskich o znacznie dłuższych zębach, występują one jedynie u samców, stanowiąc przejaw dymorfizmu płciowego. Okaz typowy abriktozaura takich zębów nie ma i pierwotnie opisano go jako samicę. Jednakże niezrośnięte kręgi krzyżowe i krótka twarz wskazują, że chodzi tu raczej o osobnika młodocianego. Inny, większy okaz abriktozaura wyraźnie dysponował "kłami". Możliwe więc, że występowały one jedynie u dorosłych, nie będąc cechą wyłącznie samczą. Mogły stanowić broń w walkach międzyosobniczych lub międzygatunkowych. Brak "kłów" można też uznać za kolejną cechę odróżniającą abriktozaura od innych heterodontozaurów, bowiem młodociany heterodontozaur je posiadał. Wśród innych funkcji tych zębów wymienia się obronę i adaptację do okazjonalnie wszystkożernej diety.

</doc>
<doc id="971384" url="https://pl.wikipedia.org/wiki?curid=971384" title="STS-55">
STS-55

STS-55 (ang. "Space Transportation System") – czternasta misja wahadłowca kosmicznego Columbia i pięćdziesiąta piąta programu lotów wahadłowców.
Cel misji.
Misja naukowa z laboratorium Spacelab D-2.

</doc>
<doc id="971385" url="https://pl.wikipedia.org/wiki?curid=971385" title="Bușteni">
Bușteni

Bușteni (węg. "Bustény") – miasto w Rumunii, w okręgu Prahova. Leży w dolinie rzeki Prahova, między górami Bucegi a pasmem Baiu. Według spisu ludności z 2002 roku miasto zamieszkuje 10 463 osób. Znaczna większość mieszkańców jest wyznania prawosławnego. Rumuni stanowią 99% populacji, drugą najliczniejszą grupą są Węgrzy - 0.23%. W Bușteni znajduje się pałac Cantacuzino, zbudowany przez Gheorghe Cantacuzino, premiera Rumunii w latach 1899–1900 i 1906–1907.
Najbliżej położonym dużym miastem jest Braszów, oddalony o około 37 km na północ od Bușteni. Na pobliskim szczycie Caraiman (2384 m) stoi "Krzyż Bohaterów" - pomnik ku czci żołnierzy rumuńskich poległych podczas I wojny światowej. Postawiony został w latach 1926–1928, ma 36 metrów.
W mieście rozwinął się przemysł drzewny, celulozowo-papierniczy oraz materiałów budowlanych.

</doc>
<doc id="971386" url="https://pl.wikipedia.org/wiki?curid=971386" title="Busteni">
Busteni



</doc>
<doc id="971387" url="https://pl.wikipedia.org/wiki?curid=971387" title="Hateg">
Hateg



</doc>
<doc id="971389" url="https://pl.wikipedia.org/wiki?curid=971389" title="Sannicolau Mare">
Sannicolau Mare



</doc>
<doc id="971390" url="https://pl.wikipedia.org/wiki?curid=971390" title="Pożary lasów">
Pożary lasów

Pożary są jednym ze zjawisk zachodzących w lasach. Z punktu widzenia gospodarki leśnej zaliczane są do najpoważniejszych niebezpieczeństw zagrażających lasom. Corocznie na świecie notuje się kilkaset tysięcy pożarów.
Pożary lasów dzieli się na następujące kategorie:
W Polsce występują rzadko. Powstają one przeważnie w czasie długotrwałej suszy, a ogień trawi pokłady torfu, murszu, a czasami płytko zalegające pokłady węgla brunatnego.
Najczęstszą przyczyną powstawania tej kategorii pożarów jest rozpalanie ognisk na torfowiskach. Zdarza się, że pomimo zasypania ognia ziemią, zapalają się głębsze pokłady torfu lub murszu. Pożary podziemne rozprzestrzeniają się wolno, nie szybciej niż kilkanaście do kilkuset metrów na dobę. Zazwyczaj pożar taki jest późno zauważony i jego opanowanie jest niezwykle trudne. Może on trwać nawet kilka miesięcy i tylko energiczna akcja gaśnicza, polegająca głównie na przekopywaniu warstw torfu lub murszu aż do skały macierzystej, przynosi pozytywny efekt.
Na terenach objętych pożarem ziemnym powstaje dodatkowo niebezpieczeństwo zapadania się ludzi i zwierząt w ogień rozprzestrzeniający się pod powierzchnią.
Bardzo podobne skutki dla zadrzewień hałd górniczych pociąga za sobą samozapalenie się domieszek pyłu węglowego w materiale zwałowym.
Najczęściej występująca kategoria pożarów w Polsce. Materiałem palnym jest runo leśne, ściółka, próchnica, a także leżanina, chrust, podszyt i podrost.
Rozprzestrzeniają się one w koronach drzew i najczęściej powstają w drzewostanach sosnowych I–III klasy wieku. Pożar ten powstaje z reguły wskutek pożaru przyziemnego poprzez korony niższych drzew i zwisające gałęzie. Podczas trwania pożaru wierzchołkowego, w wyniku różnic temperatur, tworzą się silne prądy powietrzne. W zależności od siły wiatru i prądów powietrznych, prędkość przesuwania się ognia wynosi od kilku do kilkunastu kilometrów na godzinę. Podczas pożarów wierzchołkowych prądy powietrzne oraz wybuchy substancji eterycznych rozrzucają płonące żagwie na odległość nawet ponad 200 metrów.
Przy szczególnie sprzyjających warunkach atmosferycznych pożary wierzchołkowe mogą przybierać rozmiary kataklizmu. Przykładem tego może być pożar lasów Nadleśnictwa Rudy Raciborskiej w dniu 26 sierpnia 1992 roku, który strawił ponad 10 tysięcy hektarów lasu oraz pochłonął 2 ofiary śmiertelne.
Powstają one najczęściej wskutek rozpalania ognisk w starych, spróchniałych dziuplach i rozpalanie ognisk pod drzewami. Przyczynami pożarów pojedynczych drzew są również uderzenia pioruna.
Tego rodzaju pożary nie mają większego znaczenia gospodarczego, jednak muszą być dokładnie ugaszone, gdyż mogą stanowić źródło pożaru sąsiednich partii drzewostanów.
Polityka "let it burn".
Istnieją ekosystemy leśne, w których kształtowaniu dużą rolę pełnią pożary, jako naturalny czynnik ekologiczny. Dotyczy to głównie lasów iglastych w strefie podzwrotnikowej (lasy twardolistne) i borealnej (tajga). Pożary (np. od uderzenia pioruna) są nieuchronnym czynnikiem. W takich warunkach wykształca się specyficzny skład gatunkowy organizmów określanych jako pirofity. Pożary w takich zbiorowiskach wpływają na ekologię zespołu leśnego np. umożliwiają naturalne odnowienie takich gatunków jak modrzew dahurski. W związku z tym w niektórych krajach wobec pirofitycznych formacji leśnych prowadzona jest polityka ograniczonego zwalczania pożarów. Polityka "let it burn" stosowana jest od kilkudziesięciu lat m.in. w przypadku Parku Narodowego Yellowstone. Po wielkim pożarze w roku 1988, który objął 36% powierzchni parku, polityka ta spotkała się z krytyką, jednak skutki dla ekosystemu nie okazały się katastrofalne, a wręcz przeciwnie – dzięki pożarowi umożliwiona została naturalna odbudowa struktury lasu. W niektórych przypadkach pożary są również celowo wywoływane przez służby leśne. Pozwala to na bardziej kontrolowane warunki i usuwanie palnej materii przed jej nadmiernym nagromadzeniem się.

</doc>
<doc id="971391" url="https://pl.wikipedia.org/wiki?curid=971391" title="Knattspyrnufelag Reykjavikur">
Knattspyrnufelag Reykjavikur



</doc>
<doc id="971393" url="https://pl.wikipedia.org/wiki?curid=971393" title="Marasesti">
Marasesti



</doc>
<doc id="971394" url="https://pl.wikipedia.org/wiki?curid=971394" title="Universidad de Navarra">
Universidad de Navarra



</doc>
<doc id="971395" url="https://pl.wikipedia.org/wiki?curid=971395" title="Otelu Rosu">
Otelu Rosu



</doc>
<doc id="971396" url="https://pl.wikipedia.org/wiki?curid=971396" title="Draganesti-Olt">
Draganesti-Olt



</doc>
<doc id="971397" url="https://pl.wikipedia.org/wiki?curid=971397" title="Podział administracyjny Mikronezji">
Podział administracyjny Mikronezji

W skład Sfederowanych Stanów Mikronezji wchodzą 4 główne stany dzielące się z kolei na grupy wysp, atole oraz pojedyncze wyspy będące najmniejszymi jednostkami administracyjnymi w państwie - gminami.

</doc>
<doc id="971400" url="https://pl.wikipedia.org/wiki?curid=971400" title="Rada Polonii Amerykańskiej">
Rada Polonii Amerykańskiej

Rada Polonii Amerykańskiej (ang. "Polish War Relief") – centralna organizacja polonijna działająca w latach 1938-1973 w Chicago, w USA. Rada ta stawiała sobie za główny cel organizowanie wszelkiej pomocy charytatywnej dla Polski i Polaków na całym świecie. 
W czasie wojny prezesem był prawnik, cenzor Związku Narodowego Polskiego prof. Franciszek Xawery Świetlik. W latach 1941-1945 organizacja miała swą europejską delegaturę w Lizbonie, stworzoną przez delegata Rady, Floriana Piskorskiego. Działania Rady skupiały się głównie na wysyłaniu paczek do okupowanej Polski, a także opiece nad polskimi żołnierzami uwięzionymi w niemieckich obozach jenieckich. Wydano na to ok. 1,3 mln dolarów. W 1945 r. przeniosła się do Genewy, a pomoc kierowano głównie do rodaków rzuconych przez wojnę w różne zakątki Europy, ale także do wyzwolonej Ojczyzny. Pomoc udzielona wtedy rodakom sięgnęła kwoty ok. 6,5 mln dolarów.

</doc>
<doc id="971401" url="https://pl.wikipedia.org/wiki?curid=971401" title="Boldești-Scăeni">
Boldești-Scăeni

Boldești-Scăeni – miasto w Rumunii, w okręgu Prahova. Liczy 12 tys. mieszkańców (2006).

</doc>
<doc id="971413" url="https://pl.wikipedia.org/wiki?curid=971413" title="Katarzyna Radtke">
Katarzyna Radtke

Katarzyna Schewe-Radtke (ur. 31 sierpnia 1969 w Bydgoszczy) – polska lekkoatletka, chodziarka. 
Kariera.
Zawodniczka Lechii Gdańsk, wychowanka trenera Janusza Cyrklaffa. Trzykrotna olimpijka (Barcelona 1992, Atlanta 1996, Sydney 2000, 4-krotna uczestniczka mistrzostw świata. 17-krotna mistrzyni Polski: na 5 km, 10 km i 20 km (1900-2000) oraz 2-krotna mistrzyni w hali na 3 km (1993-1994), wielokrotna rekordzistka kraju (aktualnie na wszystkich dystansach od 3 do 10 km). 
Rekordy życiowe:
W IO w Atlancie zajęła 7. miejsce na dystansie 10 km (43:05.0). Szósta zawodniczka na dystansie 10 km na MŚ w Stuttgarcie (1993) z wynikiem 43:33, na 20 km zajęła 5. miejsce na MŚ w Sewilli (1999) - 1:31.34. Podczas startów w mistrzostwach Europy zajęła 6. miejsce w chodzie na 10 km w Budapeszcie (1998) - 43:09. Była także w czołówce zawodów Pucharu Europy w chodzie na 10 km: 4. miejsce w La Corunie (1996) - 43:45 i 5. w Dudincach (1998) - 43:18. 
W rankingu Track &amp; Field News trzykrotnie uplasowała się w pierwszej dziesiątce swojej specjalności: 6. miejsce w 1996, 7. miejsce w 1998 i 8. miejsce w 1999. 5-krotnie zwyciężała w plebiscycie na najlepszego lekkoatletę Wybrzeża (1993, 1994, 1996, 1998, 1999).

</doc>
<doc id="971414" url="https://pl.wikipedia.org/wiki?curid=971414" title="Walden (utwór)">
Walden (utwór)

Walden, czyli życie w lesie (ang. Walden, albo Walden; or, Life in the Woods) – zbiór 18 esejów filozoficznych napisanych przez Henry'ego Davida Thoreau w trakcie jego eksperymentu samotnego zamieszkiwania nad stawem Walden (4 lipca 1845 – 6 września 1847) w zbudowanym przez siebie domu na ziemi należącej do Ralpha Waldo Emersona w pobliżu Concord w stanie Massachusetts, dokończonych i opublikowanych w 1854 roku na własny koszt. Eseje mają postać autobiograficznej relacji z dwóch lat życia w lesie, jednak wydarzenia skondensowane zostały do jednego roku.
Książka ta nie jest ani powieścią, ani pełnoprawną autobiografią, ale społeczną krytyką współczesnego świata zachodniego, wraz z jego konsumpcjonizmem oraz obojętnością na niszczenie natury. Jej celem jest sprowokowanie czytelników do krytycznej oceny sposobu ich życia i myślenia. Thoreau zwraca uwagę na konieczność świadomej egzystencji: weryfikującej ogólnie przyjęte przekonania, nastawionej na poznanie siebie, niezależnej od wpływów innych ludzi, ograniczającej zbędne potrzeby, bliskiej przyrodzie. Natura jest dla niego źródłem poznania, a przebywanie w jej pobliżu wyrazem świadomości istnienia. Podkreśla, że każdy powinien znaleźć swój indywidualny sposób na życie, nie naśladując nikogo. Poczynania Thoreau mają wyraz optymistyczny, nacechowany wielką energią życiową.
Książka została starannie skomponowana, odnaleźć w niej można bogactwo figur retorycznych oraz aluzje do Biblii i dzieł filozofów, szczególnie wschodnich. Jest jednym z reprezentatywnych przykładów nurtu transcendentalnego w literaturze amerykańskiej.
Szczegółowe streszczenie.
Gospodarka.
Esej gospodarka rozpoczyna się od przedstawienia czytelnikowi powodów napisania dzieła. Autor ujawnia się w narracji pierwszoosobowej, posługuje się toposem skromności, połączonym z ironią: „Zatem tych czytelników, których nieszczególnie interesuje moja osoba, przepraszam, że podejmuję się [...]” oraz „Niestety, ograniczona skala doświadczeń zmusza mnie do poprzestania na temacie własnej osoby”. Zapowiada, że książka będzie opisem dwóch lat i dwóch miesięcy, które spędził nad stawem Walden, po czym powrócił do miasteczka Concord. Thoreau adresuje swoje dzieło do „obywateli Nowej Anglii”, zastanawiając się nad ich „kondycją” i sposobami zaradzenia ich problemom. Nie zwraca się do ludzi, którzy sobie radzą, choćby utrzymując stary porządek, ale do tych, którzy są niezadowoleni z życia.
Filozof wypowiada się także o pracy zarobkowej. Jako dyrektora szkoły, jego wydatki były nieproporcjonalne do zarobków, zaś celem pracy było tylko utrzymanie się, stąd zauważa bezsensowność całego przedsięwzięcia. Jako handlarz musiałby poświęcić dziesięć lat i prawdopodobnie również zasady moralne, aby „ruszyć naprzód”. Jako najbardziej odpowiadający sobie tryb życia Thoreau wybrał ograniczenie innych potrzeb na rzecz wolnego czasu: „Przekonałem się, że pracując około sześciu tygodni w roku, mogę sprostać wszystkim wydatkom”, „[...] praca dająca utrzymanie na naszej ziemi nie jest trudem, lecz rozrywką”.
Autor opisuje młodych mieszkańców miasteczka, którzy borykają się z odziedziczonymi farmami. Twierdzi, że spadek uniemożliwia im korzystanie z życia, gdyż muszą oni pracować na jego utrzymanie. Zaciągają kredyty, a spłacając je, narażają się na ubóstwo. Porównuje ludzi pracy do czarnoskórych niewolników, winą obarczając ich własne mniemanie o sobie. Rolnicy byt starają się zapewnić przez wynajmowanie farm i kredyty. Jeśli nawet któryś z nich zakupił farmę na własność, musi cały swój czas poświęcać na jej utrzymanie. Nie może się przeprowadzić, przez co dom staje się więzieniem właściciela. Odnosząc się do wykorzystywania zwierząt do obróbki pola twierdzi, iż zwierzęta trzeba utrzymywać, co pociąga za sobą obciążenia i przywiązanie do ziemi.
Nawet gdyby ludzi byłoby stać na posiadanie „pałaców”, cywilizacja nie uczyniła ich królami. „Jeśli zaś dążenia człowieka cywilizowanego nie przewyższają dążeń niecywilizowanego […] dlaczegóż miałby mieszkać lepiej aniżeli człowiek dziki?” Społeczeństwo akceptuje także istnienie nierówności społecznych: „pałace” sąsiadują z przytułkami.
Dalsze rozważania dotyczą schronienia. Thoreau zgadza się, że w Nowej Anglii jest ono niezbędne. Porównuje schronienie Adama i Ewy, Indian oraz Europejczyków. Twierdzi, że lepsza prymitywna, ale własna „skrzynia” niż wynajmowane mieszkanie, które trudno opłacić. Wyższość człowieka niecywilizowanego nad cywilizowanym polega na tym, że tego ostatniego nie stać na posiadanie własności. Thoreau nie zostawia suchej nitki na zwyczaju budowania okazałych budowli, stawiania wielkich pomników oraz monumentów. Faraona nazywa ambitnym cymbałem, a budowniczych piramid poniżonymi ludźmi. Piramidy porównuje do Banku Stanów Zjednoczonych. Twierdzi, że lepiej byłoby ten czas poświęcić na rozwój intelektualny i moralny.
Ludzie umówili się na jeden tylko sposób życia ze sobą, twierdząc, że zostali do takiego zmuszeni. Thoreau podkreśla, że sporo problemów udałoby się rozwiązać, gdyby ludzie nie pragnęli posiadać tego, co inni, tylko świadomie zastanowili się nad swoimi potrzebami. Modę ustalają żądni luksusu, a reszta podąża za nimi. Wygody stanowią przeszkodę w rozwoju duchowym ludzkości. Filozofowie byli zawsze biedni materialnie, ale bogaci duchowo. Człowiek, który zaspokoił podstawowe potrzeby, może zacząć szukać bardziej urozmaiconego pożywienia i pomnażać swój majątek, jednak może także „zacząć wakacje i zaniechać bardziej upokarzającej harówki”. „Czujne i zdrowe natury” powinny wypróbowywać wszelkie stare, sprawdzone sposoby życia i wymyślać własne, jeśli te okażą się nieodpowiednie. Starzy „nie przekazali mi nic istotnego i prawdopodobnie nie potrafią przekazać”. Niektórzy sądzą, że poprzednie pokolenia wszystko już odkryły i opisały, jednak „nigdy […] nie zmierzono ludzkich możliwości” .
Thoreau sugeruje, iż prymitywne życie nauczyłoby człowieka, co naprawdę jest ważne, oraz jak zaspokoić niezbędne potrzeby. Potrzebą życiową jest jedzenie, jednak gotowanie jedzenia już nie. Niezbędne jest ciepło, ale mieszkańcy różnych kontynentów radzą sobie w różnych warunkach, tak więc Europejczyk może mylnie określać wymagany poziom ciepła. Nie zawsze konieczne są schronienie i odzież; w niektórych klimatach jest dosyć ciepło, aby obyć się bez nich. Nowa Anglia się do nich nie zalicza, toteż człowiek do przeżycia potrzebuje: żywności, odzieży, schronienia i opału. Istotne są także narzędzia: nóż, siekiera, łopata, taczka i inne. Uczonym potrzebna jest także lampa, artykuły piśmiennicze i książki.
Praktyczne zagadnienie zdobycia odzieży stało się pretekstem do kolejnego minieseju w eseju: o modzie. Kupując odzież należy się przede wszystkim kierować praktycznym jej zastosowaniem (Thoreau zauważa jednak istnienie „warunków społecznych”). Ludzie przywiązują zbyt wielką wagę do czystości ubrania, a zbyt małą do czystości sumienia i innych, mniej powierzchownych spraw. Ubranie najlepiej kupić używane, gdyż jest stosunkowo niedrogie. Odzież nie powinna świadczyć o człowieku w takim stopniu, jak ludzie to postrzegają. „Skoro jednak moja marynarka i spodnie, kapelusz i buty są odpowiednie do tego, bym chwalił w nich Boga, wystarczą mi też na inne okazje, nieprawdaż?” Człowiek powinien zmieniać ubranie na nowe tylko wtedy, gdy zmieni się on sam. Moda, jako ustalana dla ogółu, traktuje ludzi jak wieszaki na ubrania, zapominając o indywidualności. Powaga danego ubioru pochodzi od osoby, która go nosi, a nie od ubioru samego w sobie.
Sztuka pomaga oderwać się od szarej codzienności, jednak utrudnia zwrot ku lepszym wartościom, będąc ich substytutem.
W dalszej części "Gospodarki" Thoreau opisuje praktyczną budowę chatki nad Waldenem, przeplatając relację obrazami przyrody. W marcu 1845 rozpoczął ścinanie drzew, w kwietniu postawił „zrąb domu”. Przedtem zakupił okazyjnie zniszczoną chałupę Jamesa Collinsa, którą rozebrał na deski i gwoździe. W maju pomogli mu w budowie Emerson, Alcott i Channing. W domu ze ścianami i dachem zamieszkał czwartego lipca, jesienią dobudował komin do paleniska. Autor zauważa, że sama koncepcja domu wcale nie musi zakładać okien, drzwi, piwnicy itd.; powinno być wpierw rozważone, czy te elementy są potrzebne, i czy dom powinien być konstrukcją naziemną. Odnosząc się do ozdób architektonicznych, Thoreau twierdzi, że te powinny wynikać z istoty rzeczy, podobnie jak skorupa żółwia jest „plamista” nie bez powodu.
Filozof ma świadomość, że nikt ze społeczności miejskiej nie zrozumie i nie doceni jego projektu. Przekonawszy się, że nikt nie pomoże mu w zamierzeniach, postanowił sam zająć się wszystkim: „Dobrze jest […] być jednocześnie pilotem i kapitanem, właścicielem i poręczycielem [...]”.
Wybudowanie domu nad Waldenem kosztowało 28 dolarów i 12 i pół centa. Na „nieoczekiwane wydatki” zebrał 8 dolarów, 71 i pół centa sprzedając produkty rolne z pola „piaszczystej ziemi”, które uprawiał nieopodal chaty. Podane są także wyliczenia wydatków i przychodów, pochodzących z dorywczej pracy w miasteczku.
Kolejne przemyślenia odnoszą się do edukacji i nauki: Thoreau jest zwolennikiem szkoły życia, twierdzi że studenci uczą się wielu rzeczy w teorii, jednak w praktyce nie potrafią ich zastosować. Sam miał na liście zajęć w Harvardzie nawigację, jednak więcej by się nauczył, wypływając z portu statkiem.
Na przykładzie kolei i telegrafu filozof wyjaśnia, że wraz z postępem technicznym społeczeństwo nie rozwija się umysłowo: nie potrafi zrobić dobrego użytku z wynalazków, a większość ludzi i tak nie stać na nie.
Obiad autora składał się z talerza gotowanej kukurydzy cukrowej z poletka i soli. Placki chlebowe wypiekał z mąki żytniej i kukurydzianej, również z dodatkiem soli, bez drożdży. Dzięki temu Thoreau był samowystarczalny pod względem pożywienia. Jego zdaniem monotonny sposób odżywiania nie szkodzi zdrowiu.
Meble powinno się posiadać tylko niezbędne, najlepiej otrzymać je od kogoś, komu nie są potrzebne, kupić używane lub zrobić samemu. Dzięki temu nie będą one miały większej wartości i nie będą dodatkowym obciążeniem przy przeprowadzce oraz bez żalu będzie je można wyrzucić. Wartość mebli należy mierzyć ich użytecznością w danej chwili.
Autor rozwodzi się nad filantropią oraz swoim rzekomym egoizmem. Jego zdaniem każdy powinien zajmować się tym, do czego czuje predyspozycje. Domaga się sprawiedliwej oceny dobroczynności, jako że pomoc dotyczyć powinna nie tylko biedaków, nie może być nieszczera oraz powinna trafiać w potrzeby osób, którym się pomaga. Pieniądze podarowane biedakowi nie rozwiążą wszystkich problemów. Jego bieda może wynikać z niedostatecznego rozwoju moralnego i umysłowego, i właśnie tym należałoby się zająć najpierw: „[...] prorocy i zbawcy nie tyle krzepili ludzi w nadziei, ile pocieszali zlęknionych”, „Nie należy pozostawać nadzorcą ubogich, trzeba dążyć do kondycji jednego z najgodniejszych [...]”. Zauważa także, że chęć ulepszania świata pochodzi często z urazów osobistych.
Esej kończy się wierszem Thomasa Carewa "Pretensje ubóstwa". Tytułem opatrzył Thoreau.
Gdzie żyłem i po co.
Esej rozpoczyna się od zreferowania zwyczaju autora do wizytowania farm „12 mil od domu”, w trakcie których przejawia chęć kupna, nie mając jednak pieniędzy (i nie informując o tym fakcie posiadaczy). Na farmach mu się podoba, jednak nie chce się niczym wiązać. Zwyczaj ten, zwany przez niego eksperymentem, porównuje do eksperymentu zamieszkiwania nad Waldenem.
Kolejno następuje opis okolic stawu oraz zwyczajów mieszkaniowych autora. Między innymi lubi on siedzieć przed drzwiami na dworze nawet w największy deszcz.
Według Thoreau poranek powinien się rozpoczynać wówczas, gdy on się budzi, gdyż „rano duch usiłuje prowadzić szlachetniejsze życie”. Postuluje przy tym rozciągnięcie poranka na cały dzień.
Autor zamieszkuje w lesie, aby „żyć świadomie”, „najbardziej ważkimi kwestiami”, „abym w godzinie śmierci nie odkrył, że nie żyłem”. Chce wyciągnąć własne wnioski na temat życia, aby nie być jak większość ludzi, którzy chwalą „Pana i wiernie mu służą”, przy czym dla nich „Pan” może być diabłem lub Bogiem.
Odnosząc się do postępu technicznego Thoreau twierdzi, że ludzie żyją zbyt szybko i nie zastanawiają się nad tym, po co właściwie to robią. „Jeżeli natomiast będziemy siedzieć w domu i pilnować własnego nosa, komu będą potrzebne koleje? To nie my jeździmy koleją, to ona jeździ nam po głowie”. Autor metaforycznie porównuje Irlandczyków i Jankesów pracujących przy budowie kolei do podkładów, po których ta kolej jeździ.
Telegraf oraz poczta w większości przypadków służą do przesyłania informacji mało istotnych, jakby liczył się tylko czas i ilość przesyłanych informacji. Gazety z faktami o zamordowanych ludziach, spalonych domach czy przejechanych krowach są o tyle istotne, że na podstawie wiadomości o jednym wypadku, można sobie wyrobić pogląd na wszystkie tego typu. Informacja o Rewolucji Francuskiej dla Thoreau również nie jest ważna. Istotne są za to myśli, które nie przemijają.
Filozof apeluje, aby życie spędzić na pojmowaniu. Według niego ludzie w Nowej Anglii patrzą, lecz nie „przenikają wzrokiem powierzchni rzeczy”. Postuluje spędzenie chociaż jednego dnia „rozważnie jak Natura”, nie angażując się w nurt życia ludzi, nie poddając się presji pracy i opinii innych. Być może w taki sposób uda się stworzyć nowe społeczeństwo i nowy sposób postrzegania rzeczy.
Lektura.
Thoreau nazywa klasyczne lektury greckie i łacińskie „skarbnicą najszlachetniejszych myśli ludzkości”. Twierdzi, że różnią się one od „trywialności ulicy”. Daje również świadectwo znajomości języków klasycznych, czytając Iliadę w oryginale. Mówi o niedoskonałości przekładów. Porównuje też język pisany do mówionego: ten pierwszy to „dojrzała forma” drugiego. Jego zdaniem powinno się czytać dzieła trudne, najlepszą literaturę, gdyż w przeciwnym razie „rozmowy i sposób rozumowania pozostają na bardzo niskim poziomie”. Autor krytykuje powieści odcinkowe w gazetach i niewymagające romanse. Droga rozwoju intelektualnego, którą ludzie przebywali w starożytności, jest taka sama, jak dzisiaj. Powinniśmy czytać klasyków, aby znaleźć odpowiedzi na nasze pytania i uczyć się tolerancji. Filozof podkreśla konieczność kształcenia się także po wyjściu ze szkoły. Twierdzi, że ludzie w miasteczku zajmują się przyziemnymi sprawami, a władze wydają pieniądze na ratusz, zamiast utrzymywać salę wykładową.
Dźwięki.
W eseju autor tłumaczy się ze swojego, leniwego w oczach innych, sposobu życia. „Impuls do codziennych zajęć musi znaleźć człowiek w sobie samym”. Twierdzi, że wykonywanie codziennych obowiązków może być przyjemnością: należy słuchać swojego „ducha”, a życie nie będzie nudziło i zawsze znajdą się nowe perspektywy.
Kolejno następuje poetycki opis pociągów, dochodzących do Concord oraz pomysłowości ludzi handlu. Autor wymienia towary przewożone koleją, jej punktualność, hałas, przewozy w porze zimowej, komentuje rozkład jazdy i emocje towarzyszące ludziom. Wykazuje przy tym nieco zdziwienia, jest biernym obserwatorem, czasem krytykuje obecny ustrój. Gdy kolej odjeżdża, cała okolica cichnie i można wsłuchiwać się w śpiew ptaków, muczenie krów, szczekanie psów i daleki turkot wozów.
Samotność.
Thoreau opisuje sposób udostępniania swojego domu gościom podczas jego nieobecności: pozostaje on otwarty przez cały czas dla wszystkich chętnych, ci zaś zostawiają po sobie czasem jakieś ślady, po których właściciel rozpoznaje, że ktoś z niego korzystał.
Filozof twierdzi, że świetne towarzystwo można znaleźć w każdym tworze natury: „w najczarniejszą melancholię nie popadnie ten, kto żyje pośród Natury, albowiem znajduje w niej spokój dla swoich zmysłów”. Według niego „siła kształtująca istnienie” znajduje się w przyrodzie i to z nią człowiek jest spokrewniony, więc przebywając wśród natury nie czuje się samotny: „Tak wyraźnie uświadomiłem sobie, że otacza mnie coś pokrewnego, że istnieje to nawet w scenach, które przywykliśmy nazywać gwałtownymi i strasznymi [...]”. Z drugiej strony człowiek ma usposobienie filozofa i może za pomocą myśli „stanąć obok siebie w pełni władz umysłowych”, co pozwala mu pozostać krytycznym.
Thoreau porównuje samotność studenta i farmera. Pierwszy cały dzień oddaje się nauce, a wieczorem szuka towarzystwa na zewnątrz; farmer cały dzień przebywa w polu, zaś wieczorem przebywa w towarzystwie rodziny. „Człowiek, który rozmyśla czy pracuje, zawsze jest sam, przeto uszanujmy jego wolę”.
Autor twierdzi także, że samotność nie można mierzyć odległością od innych ludzi, a „towarzystwo to rzecz przeważnie tandetna”, gdy spotykamy się zbyt często, aby te spotkania mogły być dla nas wartościowe.
Goście.
Autor zapewnia na początku eseju, że lubi towarzystwo w stopniu podobnym do innych ludzi. Stwierdza, że przyjmowanie gości przy braku wystarczającej ilości krzeseł czy pożywienia, lub proponowanie wędrowcom wody ze stawu, nie jest niegościnnością, ponieważ oferuje innym takie same warunki, jakich sam doświadcza. Jeżeli ktoś go próbuje ugościć lepiej niż żyje sam na co dzień, dla Thoreau jest to sygnałem, że sprawia mu kłopot.
Filozof metaforycznie opisuje konwersację z innymi ludźmi: wielkie słowa i wielkie myśli potrzebują przestrzeni i czasu na dotarcie do rozmówcy. Nieznaczące myśli można wymieniać szybko, będąc blisko siebie.
Thoreau wspomina o kanadyjskim drwalu, którego czasem widuje w lesie. Postrzega go jako człowieka niewykształconego i ograniczonego, który jednak posiadł mądrość życiową, przebywając w oddaleniu od społeczeństwa: „Potrafiłby lepiej aniżeli filozof bronić istnienia wielu instytucji, albowiem opisując je na podstawie swojego praktycznego zetknięcia się z nimi, mówił o rzeczywistych racjach ich rozpowszechnienia się – żaden z powodów nie był wynikiem jego dociekań”. Drwal jest szczęśliwy, szczery, ma własne zdanie i potrafi uczciwie ocenić swoją osobę, w tym przyznać się do swoich braków. Jego pobudki były jednak „zwierzęce” – korzyść i wygoda.
Thoreau wspomina także o innych, mniej wartych odnotowania gościach, oraz o swoim zaangażowaniu w pomoc niewolnikom.
Poletko fasoli.
Mieszkaniec domu nad Waldenem podaje szczegółowe porady na temat uprawy fasoli, opisuje swoją pracę na polu: podkreśla jej jednoczącą z naturą wartość, nazywa ją także „osobliwą”, gdyż nie do końca rozumie jej znaczenie. Mówi o etosie pracy na roli, o czczeniu ziemi, które w jego czasach zamieniło się w rabowanie w celu osiągania maksymalnych zysków. Podaje przykład rolników, którzy czasem przechodzą koło jego pola, dziwiąc się rzekomej nieudolności jego uprawy. Opisuje także dźwięki dochodzące z miasteczka jako nic nieznaczące z oddali jego domostwa, tworząc paralelę do indywidualności oraz równego traktowania wszystkich przez naturę, której słońce świeci tak samo nad każdym polem. Ziarna fasoli porównuje do takich metaforycznych ziaren, jak: „szczerość, prawda, prostota, wiara, niewinność i tym podobne”, których „sianiem” zamierza się zająć w przyszłym roku, mając na myśli ludzi. Niestety, ten eksperyment nie przyniósł „plonów”. Thoreau ma tu na myśli ludzi, którzy zatracają się w swojej pracy, nie zastanawiając się nad jej ostatecznym celem. „Nie powinniśmy zatem obcować z człowiekiem wciąż zaharowanym, wspierającym się na motyce czy łopacie jako ten kołek pośród własnej pracy, atoli z takim, co podnosi się nad ziemię wyżej aniżeli grzyb, jedynie częściowo nad nią wyniesiony, z kimś podobnym do jaskółek, które właśnie sfrunęły z wyżyn i stąpają po ziemi”.
Miasteczko.
Filozof chwali się, że pracuje zwykle do południa, idzie się kąpać do stawu, a dalszą część dnia ma wolną. Codziennie lub co drugi dzień chodzi do miasteczka: po zakupy, odwiedzić Emersona, obserwować mieszkańców. Concord widzi jako miejsce, gdzie ludzie oczekują na nowiny i plotki, obserwują przechodniów i zbierają się towarzysko w banku, sklepie spożywczym, szynku, na poczcie.
W dalszej części Thoreau opowiada o swoich powrotach ciemnym lasem do domu – nie sprawiają mu one trudności, dzieje się to automatycznie, a jego myśli błądzą gdzieś daleko, tak że nie pamięta nawet drogi powrotnej. Mieszkańcy Concord miewają problemy z orientacją w lesie czy nawet w samym miasteczku. Zabłądzenie w lesie Thoreau ocenia jako wartościowe przeżycie, które pozwala docenić „bezmiar i obcość Natury”.
Pewnego razu podczas spaceru uwięziono go w Concord za niezapłacenie podatku. Nie zrobił tego, ponieważ państwo handluje niewolnikami. Szczegółowy opis znajduje się w eseju Obywatelskie nieposłuszeństwo.
Dom nad Waldenem nigdy nie był zamykany, każdy podróżny mógł skorzystać z ogniska, książek i dachu nad głową. Thoreau życzyłby sobie, aby w społeczeństwie wszyscy żyli prosto, tak by nikt nie miał potrzeby nikogo okradać, zaś rząd był wzorem, cieszącym się szacunkiem obywateli.
Stawy.
Thoreau podaje informacje i przemyślenia na temat Waldenu: mówi o stosunkach wodnych: o poziomie wody, o wznoszeniu i opadaniu lustra wody; o linii brzegowej, o legendzie powstania Stawu, o rybakach i swoich odczuciach. W eseju przedstawiony został także staw Flinta, jako staw, którego właściciel nigdy nie kochał, a jego wartość przelicza tylko na dolary. Thoreau oburza się, że staw został nazwany imieniem tego farmera. Wspomniany jest także staw White i historia wydobycia zbutwiałej sosny. W eseju zawarta jest myśl niszczycielskiego wpływu człowieka na przyrodę.
Farma Bakera.
Filozof opowiada o swoim spotkaniu z Johnem Fieldem, Irlandczykiem, który wynajmuje ziemię od farmera z sąsiedztwa za pracę na jego polu. Według relacji Thoreau rodzina żyje w brudzie z kurczakami, jest głodna, a ojciec rodziny ciągle pracuje. Dla kontrastu opowiada on Fieldowi o swoim czystym domu, ograniczeniu pożywienia zwierzęcego, zbytków i używek, dzięki czemu nie musi na nie pracować, oraz możliwości złapania w dwie godziny ryb na dwa dni utrzymania, co jest bardziej rozrywką niż pracą. Farmer jest jednak nieprzekonany, nie widzi możliwości porzucenia obecnego trybu życia.
Szczytne zasady.
Thoreau mówi o jedzeniu i polowaniu na zwierzęta, czystości oraz prymitywnych popędach wewnątrz człowieka, które każą mu zaspokajać naturalne instynkty. Przeciwstawia zwierzę duchowi. „Jest tylko jedna zmysłowość, choć przybiera różne formy, istnieje tylko jedna czystość”. Jego zdaniem trudno przygotować jedzenie, które by „nie raziło uczuć estetycznych”, „jedyny napój mądrego człowieka stanowi woda”, a „przeznaczeniem gatunku ludzkiego, w miarę stopniowego postępu, jest po części skończyć z jedzeniem zwierząt”. Podkreśla przy tym, że sam nie żyje w czystości i poluje na zwierzęta. Dla niego walka z prymitywnymi instynktami służy wzmocnieniu „wyższej natury”, co powinno być celem człowieka: „najwłaściwiej byłoby narzucić sobie jakiś nowy rodzaj prostoty, aby umysł zstąpił do ciała i odkupił je, oraz traktować siebie z coraz większym
szacunkiem”.
Zwierzęta sąsiadami.
Esej rozpoczyna się od dialogu Thoreau z Williamem Ellery Channingiem młodszym, gdzie obaj występują odpowiednio w rolach pustelnika i poety. Wybierają się na ryby. W dalszej części autor wymienia zwierzęta, zamieszkujące nad Waldenem: między innymi mysz podjadającą mu ser ze śniadania, czajkę, drozda, kuropatwę i jej małe, szopa, wydrę, słonkę, nura, dzikiego kota, dzikie kaczki i inne. W eseju znajduje się także rozbudowany opis bitwy mrówek, porównany do Bitwy pod Concord z Brytyjczykami. Thoreau zauważa, że mrówki walczyły z zaangażowaniem o zasadę, a w bitwie nie brał udziału żaden najemnik.
Ogrzewanie domu.
Thoreau opowiada o przyjściu zimy, budowie komina w domu oraz tynkowaniu ścian. Podaje daty zamarzania Waldenu z siedmiu lat. Docenia rolę drewna, które potrzebne jest wszystkim ludziom, niezależnie od ich statusu społecznego i czasu, w którym żyją. Notuje pojawienie się w jego mieszkaniu os i kretów. Esej kończy się wierszem Ellen Hooper, będącym inwokacją do płomienia.
Poprzedni mieszkańcy i zimowi goście.
W eseju wymienieni są poprzedni mieszkańcy obszaru wokół Waldenu. Opisane zostało gaszenie pożaru oraz charaktery niektórych sąsiadów. Thoreau zastanawia się dlaczego osiedle wyrosłe wokół Waldenu zanikło, a pozostało miasteczko Concord. Opowiada też o swoich spacerach w największym śniegu w tereny górskie. Wśród zimowych gości wymienia Williama Ellergy'a Channinga młodszego, Emersona oraz Amosa Bronsona Alcota.
Zwierzęta zimą.
Thoreau wymienia sowy, lisy, wiewiórki, polne myszy, zające, króliki, sójki, sikory i kuropatwy. Przytacza także historię dzikich psów, które odłączywszy się od pogoni za lisem, zamieszkiwały las na własny rachunek.
Staw w zimie.
W eseju autor opowiada o rybakach, wyrąbujących przeręble na Waldenie, i złowionych przez nich szczupakach. Referuje także przeprowadzone przed zamarznięciem stawu dokładne sondowanie dna z roku 1846. Załączona jest także mapa stawu z naniesionymi pomiarami głębokości (ponad 100 pomiarów) w skali 1:1920. Na podstawie zdobytej wiedzy Thoreau oznaczył w przybliżeniu najgłębsze miejsce stawu White, co sprawdził później doświadczalnie, pomylić miał się o 100 stóp. Prawa natury, nieznane w większości człowiekowi, umożliwiają wyciągnięcie wniosków co do wyników. Thoreau zastanawia się, czy podobnie jak z pomiarami stawu, można „wywnioskować, jaką człowiek ma głębię i ukryte dno” na podstawie jego codziennych zachowań, otoczenia, wyglądu. Autor pisze też o „falowaniu lodu”, które uniemożliwia używanie na nim poziomnicy. Zastanawia się czy można to zjawisko wykorzystać do pomiaru „falowania skorupy ziemskiej”. Opowiada także o oddziale „stu ludzi z
Hyperborejskiego oddziału wydobywczego”, którzy przyszli nad Walden wyrzynać bryły lodu, które zostały potem wywiezione koleją. Sterta około 10 000 ton z przełomu lat 1846–47 nie została wywieziona i miała nie stopnieć całkowicie do września 1848.
Wiosna.
Thoreau notuje temperatury w środku oraz przy brzegach na Waldenie i stawie Flinta wraz z datami. Opowiada o zjawiskach, towarzyszących topnieniu lodów i śniegów, o roztopach, nadejściu wiosny, przylocie ptaków. Stwierdza, że „dzień stanowi streszczenie roku”, odnosząc się do ocieplania wody. Mówi o dźwiękach wydawanych przez pękający lód, o kształtach wyrytych w piasku i glinie przez spływającą wodę. Obserwacje przeradzają się w refleksję nad bogactwem natury. Rozdział kończy się słowami: „Tedy upłynął mój pierwszy spędzony w lesie rok. Drugi był do niego bardzo podobny. Wyprowadziłem się znad stawu Walden szóstego września 1847 roku”.
Zakończenie.
W zakończeniu Thoreau proponuje ludziom autorefleksję, której przeciwstawia podróżowanie w odległe regiony: „Gdyby ktoś znał wszystkie języki […] gdyby podróżował dalej niż inni wędrowcy, czuł się swojsko we wszystkich krainach i skłonił Sfinksa, aby ten roztrzaskał sobie głowę o kamień, nawet wtedy powinien być posłuszny przykazaniom starego filozofa i poznać samego siebie”. Thoreau narzeka na niemożność wyrażenia swoich odczuć w języku: „obawiam się […], że mój sposób wyrażania się […] niedostatecznie wykroczy poza wąskie ramy mojego codziennego doświadczenia, aby opowiadać o prawdzie, o której jestem przekonany”, „Chciałbym móc się gdzieś wypowiedzieć bez ograniczeń”. Gani normalność rozumianą jako to, co ludzie przeciętni uznają za normalne: „Śmieszne wymagania stawiają Anglia i Ameryka – należy mówić takim językiem, aby one rozumiały” oraz „Dlaczego zawsze mamy się
zniżać do najbardziej przytępionego sposobu postrzegania i chwalić go jako zdrowy rozsądek?” Nie zgadza się też z postrzeganiem przeszłości jako okresu większych osiągnięć cywilizacyjnych w porównaniu z teraźniejszością. Nie podoba mu się naśladowanie sposobu życia innych, aby osiągać sukcesy: „Jeżeli człowiek nie dotrzymuje kroku swoim towarzyszom, może dzieje się tak dlatego, że słyszy dźwięki wybijane przez innego dobosza?” Ludzie niezwykli zmieniają we własnym tempie rzeczywistość dookoła. Thoreau podaje przykład artysty, który chciał wyrzeźbić idealne berło, co zabrało mu więcej czasu niż zwykły człowiek może żyć: „artysta ustanowił nowy system, świat pełnych i czystych proporcji, w którym stare miasta i dynastie zastąpione zostały piękniejszymi i wspanialszymi”. Autor zwraca także uwagę na nieodpowiedniość naszego wyobrażenia do rzeczywistości „Na skutek ułomności naszej natury [...]”. Podpowiada, że szczęście zależy od stanu umysłu, a niezadowolony zawsze znajdzie powód do narzekania. Filozof cieszy się, że żyje zgodnie ze swoim rytmem i Bożym zamysłem, tym samym opierając życie na twardych fundamentach. Pragnie prawdy i niezakłamania u innych. Podkreśla pychę ludzi, przeciwstawiając ich mądrość i dokonania wielkości Boga, jednocześnie wskazując na kruchość i zmienność życia. Ostatni akapit podaje w wątpliwość zrozumienie przez zwykłego czytelnika wszystkich myśli przedstawionych w książce, a także zaprasza do świadomego kształtowania własnego życia.
Analizy, interpretacje i odbiór krytyczny.
Kompozycja.
Osiemnaście esejów, przedstawiających wydarzenia dwóch lat, dwóch miesięcy i dwóch dni, ukazanych jakby trwały jeden rok, według Hanny Cieplińskiej zostały zespolone na zasadzie kontrastu (Samotność – Goście), chronologii (Staw zimą – Wiosna) lub przenikaniu akapitów (Lektura i Dźwięki). Najważniejsze rozdziały znajdują się na początku (Gospodarka), w środku (Szczytne zasady) i na końcu (Zakończenie). Jak zauważa Matthiessen, pozycja obserwatora, przyjęta w drugim eseju, rozwija się do krytyki Lektury, ta zaś rozważa sprawy związane z samym językiem (Dźwięki), które milkną wraz z odchodzącą koleją, co skłania do refleksji nad Samotnością, kontrastową dla kolejnego eseju: Goście, itd. Książka rozpoczyna się mottem „Nie planuję napisać ody do
zniechęcenia, lecz będę się przechwalał z takim zapałem jak kogut, który wskoczył rano na grzędę, aby niezwłocznie obudzić sąsiadów”.
Narracja.
Narracja w "Waldenie" jest pierwszoosobowa, główny bohater, narrator i autor mogą być utożsamieni. W pierwszym rozdziale znajdują się bezpośrednie metatekstowe uwagi na temat właśnie narracji i literatury. W tekście znajduje się mnóstwo aluzji, w postaci mowy niezależnej i zależnej, jawnych i niejawnych, do Biblii, współczesnych naukowców, antycznych pisarzy, przysłów, wschodnich systemów filozoficznych i religijnych. Autor często używa mowy pozornie zależnej do przedstawienia opinii mu współczesnych. W obrębie eseju używane jest zamiennie pierwszoosobowe referowanie o czynach i wydarzeniach zachodzących w lesie z bezosobowym wywodem publicystyczno–naukowym. Narrator stosuje też pośrednie zwroty do czytelników.
Przełom percepcyjny.
Tadeusz Sławek nazywa Thoureau filozofem dążącym do przełomu percepcyjnego. Thoreau chce opisać egzystencję poprzez doświadczenie bytowania pozbawionego wszystkiego, co jego zdaniem jest zbędne (Sławek nazywa to „ogołoconym bytowaniem”). Zbędne są zaś prawa ustanowione przez społeczeństwo. Thoreau dąży do doświadczenia stanu istnienia przed posiadaniem, zanim stał się częścią społeczeństwa: „»Zrozumieć życie« musi zatem oznaczać cofnięcie się do granicy, w której ziemia, ptak i człowiek zespalają się w jednej przestrzeni ogołocenia”. Thoreau chce doświadczyć niefamiliarności świata, w którym jednak jest zanurzony i jest jego częścią. Jednym z najtrudniejszych jego zadań ma być odrzucenie gotowych myśli i idei stworzonych przez innych do opisu ich własnego doświadczenia świata. Opisu egzystencji
dokonać próbuje, pozostając w bliskim kontakcie z naturą, a więc starając się nie wychodzić poza porządek materialny. Bytowanie u Thoreau wiąże się nie tylko z doświadczeniem piękna natury, ale także jej bezwzględności. Zrozumienie ludzkiej egzystencji ułatwia znajomość fizjologii: co człowiek musi jeść, ile ciepła potrzebuje do przeżycia, czy potrzebuje schronienia, itp. Ludzka fizjologia staje się bardziej uchwytna, gdy „stowarzyszy się [ją] z fizjologią bytowania świata”, a z tej najważniejsza jest pogoda, bo decyduje ona o naszym samopoczuciu, łatwości myślenia oraz możliwości przeżycia. Stąd istotne miejsce pogody w "Waldenie". Doświadczenie ogołoconego bytowania zakłócone jest przez naukowy opis przyrody, który próbuje zastąpić indywidualne przeżycie opisem prawdziwym dla wszystkich ludzi. Opis naukowy nie wyjaśnia, dlaczego chmura (»obłok pary
pochłaniający wszystkie promienie«) budzi w człowieku zachwyt, pobudza wyobraźnię i generuje nieustalone uczucia. Opis naukowy staje się zautomatyzowany, nie uwzględnia oraz nie potrafi uwzględnić pracy wyobraźni w postrzeganiu rzeczy. Thoreau docenia metody naukowe, zauważa jednak, że nie obejmują one wszystkiego. Sławek twierdzi, że filozofia Thoreau jest pasażem, gdzie romantyczność staje się pragmatyczna – nauka i wyobraźnia powinny współpracować w epistemologicznym opisie świata, nie zaś się zastępować. Współczesny człowiek u Thoreau w interpretacji Sławka próbuje zbyt szybko przystosować rzeczywistość do swoich wyobrażeń, podczas gdy najpierw należy uzgodnić filozofię z praktyką postępowania. Takie filozofowanie, zanurzone w realnym świecie, Sławek porównuje do energii, która może ten świat zmieniać, choć nie musi
Sławek dostrzega podobieństwa filozofii Thoreau do filozofii Nietzschego, wskazując między innymi na przywrócenie myślenia w obszar fizjologii. „Wiele fragmentów pism Nietzschego mogłoby się znaleźć w Dzienniku filozofa z Concord”. Nazywa go też „filozofem myślenia niespiesznego”, który nie należy do żadnej szkoły, systemu akademickiego, a jego odnośnikiem refleksji jest własne życie i myślenie
Natura i ekonomia.
Lance Newman twierdzi, że "Walden" jest manifestem ekonomicznym. Thoreau jest przeciwny kapitalizmowi, jednak nie tylko jeśli chodzi o utrzymywanie luksusów, na które nas nie stać. Samo życie z czyjejś pracy jest niezgodne z naturą. Niszczy ono moralność jednostki, która nie ma kontaktu z pracą. Ta zaś powinna rozwijać jej osobowość, a także relacje społeczne. Praca powinna być związana z naturą, jak na przykład uprawa roślin. Obcowanie z naturą pozwala na poznanie jej ogólnych praw. Prawdy odkryte w drodze intuicyjnego poznania natury są niezwykle istotne dla transcendentalistów, Newman podaje tutaj przykład wody i powietrza – cieczy i gazu, które są także płynami, więc zachowują się podobnie. Dlatego naturalne i nadnaturalne powinny poddawać się poznaniu w podobny sposób. Poznanie natury jest drogą do poznania
świata duchowego i Stworzyciela. Propagowanie swojego sposobu życia w miasteczku, reprezentującym społeczeństwo Nowej Anglii, ma na celu odrodzenie jednostki i społeczeństwa zgodnie z prawami natury
Problem zła.
Bernard Kolowski podnosi problem zła w twórczości transcendentalistów: zło jest brakiem dobra. Takie ujęcie sprawy wydaje się być według niego niewystarczające niektórym czytelnikom.
Recepcja i wydania.
"Walden" opublikowany został nakładem autora. W ciągu 8 lat rozeszło się mniej niż 2000 egzemplarzy, a prawdopodobnie około 700 zostało mu zwróconych przez wydawnictwo. Przez kolejne 50 lat Thoreau uważany był za nieznaczącego pisarza, dziwaka, cień Emersona. "Walden" został określony jako moralizatorski, nikczemny i barbarzyński. Dopiero po śmierci jego popularność wzrosła, przyćmiewając Emersona. "Walden" ukazywał się w XX wieku między innymi w Argentynie, Niemczech, Holandii, Danii, Szwecji, Norwegii, Finlandii, Czechosłowacji, Włoszech, Grecji, Izraelu, Japonii oraz Rosji. Dziś znajduje się także w całości w The Norton Anthology of American Literature. "Walden" został doceniony między innymi przez założycieli brytyjskiej Partii Pracy, Marthina Luthera Kinga, ruchu „Zielonych”, Marcela Prousta i Lwa Tołstoja.
W Polsce "Walden" ukazał się: we fragmentach w "Życiu bez zasad" (Czytelnik 1983); pierwsze pełne wydanie pojawiło się w 1991 w tłumaczeniu Haliny Cieplińskiej, nakładem oficyny PIW 1991 (), wznowione przez wydawnictwo Rebis w 1999 i 2010 roku i opublikowane raz jeszcze w ramach Biblioteki Gazety Wyborczej (2005).
W 2009 roku Wydawnictwo Uniwersytetu Śląskiego opublikowało książkę naukową Tadeusza Sławka "Henry David Thoreau i wspólnota świata".

</doc>
<doc id="971417" url="https://pl.wikipedia.org/wiki?curid=971417" title="Lipova">
Lipova

Lipova (węg. "Lippa") – miasto w Rumunii w okręgu Arad, w Banacie. Liczy 12 tys. mieszkańców (2006).
W 1541 stolica Wschodniego Królestwa Węgier.
Historia.
Miejscowość istnieje od średniowiecza. Istniał tu zamek, zniszczony w trakcie I najazdu mongolskiego na Węgry, później odbudowany. Król Węgier Karol Robert w 1325 ufundował tu klasztor minorytów i kościół katolicki. Po zajęciu Budy przez Turcję Lippa została w 1541 tymczasową stolicą Wschodniego Królestwa Węgier, przed jej przeniesieniem do Gyulafehérváru. Po kilku epizodach okupacji tureckiej, w 1718 został podpisany traktat pokojowy w Požarevacu, na mocy którego miasto wraz z Banatem zostało częścią monarchii Habsburgów, po czym jeszcze w XVIII w. zostało ponownie scalone z Królestwem Węgier. Administracyjnie przynależało do komitatu Temes. Utracone przez Węgry na rzecz Rumunii na mocy postanowień traktatu w Trianon.

</doc>
<doc id="971422" url="https://pl.wikipedia.org/wiki?curid=971422" title="Mukti">
Mukti

Mukti (dewanagari मुक्ति) – termin filozofii indyjskiej oznaczający wyzwolenie w doktrynach Upaniszad oraz wedanty.
Rozróżnić można następujące trzy rodzaje mukti:
W nauczaniu współczesnego Śankarze wedantysty Mandanamiśry:

</doc>
<doc id="971424" url="https://pl.wikipedia.org/wiki?curid=971424" title="Bomberman">
Bomberman

Bomberman – gra zręcznościowa wyprodukowana i wydana przez japońską firmę Hudson Soft w roku 1983. Gra jest wciąż poprawiana i wydawana na różne platformy. Do tej pory gra nie odbiegła znacząco od swojego pierwowzoru. Łącznie ukazało się ponad 60 wydań, w których zostały jedynie wprowadzone nowe dodatki oraz mapy (scenerie), zaś cały model gry pozostał bez zmian. Charakterystyczną cechą głównego bohatera (Bombermana) jest różowa antenka.
Najbardziej znane wydania gry to:
Rozgrywka.
Jednoosobowa – Normal game.
Celem gry jednoosobowej jest zniszczenie przeciwników za pomocą bomb oraz odnalezienie drzwi do następnego poziomu. Trudność wzrasta wraz ze zwiększaniem się liczby przeciwników, ich szybkości oraz inteligencji. W czasie gry gracz może napotkać ukryte w cegiełkach dodatki (powerups) ułatwiające wysadzenie przeciwników (np. dodatkowe bomby, większy zasięg płomienia, szybsze bieganie).
Wieloosobowa – Battle game.
Gra wieloosobowa pozwala na rozgrywkę z innymi graczami na mapie-ringu. W tym trybie dodatki (powerups) występują w dużo większej liczbie. Istnieje możliwość gry z przeciwnikami komputerowymi, jednak tutaj, w odróżnieniu od trybu jednoosobowego, przeciwnicy mogą również zbierać dodatki oraz wykazują się dużo wyższą inteligencją.

</doc>
<doc id="971426" url="https://pl.wikipedia.org/wiki?curid=971426" title="US Census Bureau">
US Census Bureau



</doc>
<doc id="971428" url="https://pl.wikipedia.org/wiki?curid=971428" title="Bolintin-Vale">
Bolintin-Vale

Bolintin-Vale – miasto w południowej Rumunii, w okręgu Giurgiu, w pobliżu Bukaresztu, w obrębie historycznej Wołoszczyzny. Liczy 12,9 tys. mieszkańców (2011).
W mieście urodził się rumuński pisarz Dimitrie Bolintineanu.

</doc>
<doc id="971431" url="https://pl.wikipedia.org/wiki?curid=971431" title="Hipsylofodonty">
Hipsylofodonty

Hipsylofodonty (Hypsilophodontidae) były niewielkimi (ok. 1–2 m), przystosowanymi do szybkiego biegu, dwunożnymi zwierzętami. Znane z terenów obu Ameryk, Azji, Australii od środkowej jury do późnej kredy. początkowo hypsilofodonty traktowano jako grupę naturalną, jednak nowsze badania dowodzą ich parafiletyczności. Według niektórych badań część, być może nawet większość taksonów tradycyjnie zaliczanych do Hypsilophodontidae nie należy nawet do Ornithopoda. Obecnie jedynym dinozaurem, który z pewnością należy do Hypsilophodontidae, jest "Hypsilophodon". Terminu „hypsilofodony” używa się czasem jako potocznego określenia bazalnych, nie tworzących kladu ornitopodów.
Filogeneza.
Poniższy kladogram prezentuje parafiletyczność hypsilofodonów:
Został on utworzony na podstawie wyników analizy Normana i innych (2004). Również badania Weishampela i współpracowników (2003) dały bardzo podobne rezultaty. Poniższe ważne rodzaje bazalnych ornitopodów nie zostały uwzględnione w badaniu:
Natomiast wymienione niżej taksony są uważane za wątpliwe ("nomen dubium") i nie zostały włączone w badania:
Alternatywne hipotezy
Kilka nowszych badań jak Butlera (2005), Barreta i innych (2005), Xu i współpracowników oraz Butlera i innych (2007) dało inne wyniki. Jednakże różnią się one w każdej z nich, a więc filogeneza bazalnych ornitopodów jest słabo poznana. Najprawdopodobniej jednak tescelozaur, bugenazaura i parksozaur są blisko ze sobą spokrewnione. Zdaniem Varricchio i innych (2007) oryktodrom tworzy z klad z orodromem i zefirozaurem.
Paleobiologia.
Bazalne ornitopody były niewielkimi, przystosowanymi do szybkiego biegu roślinożernymi zwierzętami. Niekiedy nieformowalnie porównuje się je do gazeli. Istnieją dowody, że jeden z nich – oryktodrom – kopał jamy w celu odchowu potomstwa. Dowody na kopanie jam przez bazalne ornitopody znaleziono także w nieco starszych osadach Wiktorii (Australia).

</doc>
<doc id="971433" url="https://pl.wikipedia.org/wiki?curid=971433" title="Ocean's 13">
Ocean's 13



</doc>
<doc id="971434" url="https://pl.wikipedia.org/wiki?curid=971434" title="Podział administracyjny Kiribati">
Podział administracyjny Kiribati

Kiribati podzielone jest na 6 dystryktów oraz 21 rad plemiennych odbywających się na wyspach.

</doc>
<doc id="971436" url="https://pl.wikipedia.org/wiki?curid=971436" title="Pokuta">
Pokuta



</doc>
<doc id="971441" url="https://pl.wikipedia.org/wiki?curid=971441" title="Julian Dybiec">
Julian Dybiec

Julian Dybiec (ur. 8 stycznia 1940 w Łącku) – historyk, profesor Uniwersytetu Jagiellońskiego.
Życiorys.
Absolwent Technikum Ekonomicznego w Nowym Sączu, gdzie duży wpływ na jego zainteresowania historyczne wywarła nauczycielka Eleonora Żdżańska, absolwentka Uniwersytetu Lwowskiego, uczennica prof. Stanisława Łempickiego. Studiował na Wydziale Filozoficzno-Historycznym UJ (1963). Pod kierunkiem Henryka Barycza przygotował i obronił w 1969 pracę doktorską pt. "Michał Wiszniewski. Życie i twórczość". 
Od 1965 jest pracownikiem Uniwersytetu Jagiellońskiego. Tu uzyskał doktorat, przeprowadził habilitację (1983) i otrzymał tytuł profesora nadzwyczajnego. W 2002 uzyskał nominację na stanowisko profesora zwyczajnego. Pełnił funkcję kierownika w Zakładzie Historii Oświaty. W 2010 przeszedł na emeryturę. Specjalizuje się w dziejach Galicji, Francji i Danii, związkach kulturalnych Polski z Zachodem w epoce zaborów. Autor ok. 100 prac naukowych. Prezes Górskiego Towarzystwa Naukowego. Projektant i organizator naukowy Muzeum Regionalnego w Łącku. Członek zespołu redakcyjnego "Rocznika Sądeckiego" i Klubu Przyjaciół Ziemi Sądeckiej. Propagator historii i kultury regionalnej, dziejów edukacji.

</doc>
<doc id="971442" url="https://pl.wikipedia.org/wiki?curid=971442" title="Elżbieta de Burgh">
Elżbieta de Burgh

Elżbieta z Burgh, ang. "Elizabeth de Burgh" (ur. ok. 1289 w Dunfermline, zm. 27 października 1327 w zamku Cullen) – królowa Szkocji jako druga żona króla Roberta I Bruce'a.
Urodziła się w Dunfermline, w Fife, w Szkocji jako trzecia córka potężnego Ryszarda Óga de Burgh, drugiego earla Ulster (Óg znaczył "Młodszy"), i jego żony – Małgorzaty de Guines (zm. 1304). Jej ojciec był Irlandczykiem i bliskim przyjacielem króla Anglii – Edwarda I. Miała liczne rodzeństwo: Aveline, Eleanor, Waltera de Burgh, Jana de Burgh, Matildę, Tomasza de Burgh, Catherine, 
Edmonda de Burgh i Joan.
Królowa Szkocji.
Elżbieta prawdopodobnie poznała Roberta Bruce'a na angielskim dworze królewskim, a poślubiła go w 1302, w Writtle, obok Chelmsford (w Esseksie, w Anglii). Robert razem z Elżbietą zostali koronowani na króla i królową Szkocji w Scone, 27 marca 1306. Koronacja ta odbyła się w nerwowej atmosferze (król Anglii sam zgłaszał pretensje do tronu Szkocji) i Robert od razu wysłał żonę razem z innymi członkami jego rodziny do zamku Kildrummy, pod opiekę swojego brata Nialla. Po porażce Szkotów w bitwie pod Methven, 19 czerwca 1306 Anglicy zaczęli oblegać zamek i w końcu go zdobyli. Książę Niall został powieszony i następnie ścięty, tak jak wszyscy mężczyźni w zamku. Siostry Roberta – Maria i Izabela, hrabina Buchan zostały wzięte do niewoli, a 10-letnia córka Roberta z pierwszego małżeństwa – Marjorie de Bruce – wysłana do zakonu. Król Anglii nie chcąc gniewać ojca Elżbiety, umieścił ją w areszcie domowym w Anglii.
Więźniarka Anglii.
Od października 1306 do lipca 1308 Elżbietę przetrzymywano w Burstwick-in-Holderness, w Yorkshire, potem przeniesiono ją do Bisham Abbey, Berkshire – do marca 1312. Stąd przeniesiono ją do zamku Windsor – do października 1312 i następnie jeszcze w kilka innych miejsc. Po wygranej przez Szkotów bitwie pod Bannockburn przeniesiono ją do Yorku, a tam spotkała się z królem Anglii. Wreszcie w listopadzie 1314 przeniosła się do Carlisle i tam dokonano wymiany jeńców w wyniku, której powróciła ona do Szkocji.
Elżbieta nigdy nie pochwalała dążeń Szkotów i jej własnego męża do niezależności od Anglii. Mężowi urodziła dwóch synów i dwie córki: Jana, Matyldę, Małgorzatę i Dawida II, króla Szkocji. Zmarła 27 października 1327 w zamku Cullen, w Banffshire i została pochowana w Dunfermline. Jej mąż zmarł 20 miesięcy po niej.

</doc>
<doc id="971443" url="https://pl.wikipedia.org/wiki?curid=971443" title="Asus">
Asus



</doc>
<doc id="971446" url="https://pl.wikipedia.org/wiki?curid=971446" title="Khalil Gibran">
Khalil Gibran

Khalil Gibran (oryg. Dżubran Chalil Dżubran (), ur. 6 stycznia 1883 w Baszarri, zm. 10 kwietnia 1931 w Nowym Jorku) – libański pisarz, poeta i malarz, przedstawiciel tzw. szkoły syryjsko-amerykańskiej w literaturze. Jeden z najważniejszych twórców współczesnej prozy poetyckiej w literaturze arabskiej.
Autor wydanej w 1923 powieści poetyckiej "Prorok", która została przetłumaczona na ponad 100 języków. Szczególną popularność w latach 60. zyskała wśród tzw. dzieci kwiatów.
Życiorys.
Urodził się w maronickim miasteczku leżącym na terenie współczesnego Libanu. Był dzieckiem Kamili Rahmeh i jej trzeciego męża Khalila Gibrana, który pracował jako poborca podatkowy. Nie potrafił on jednak zapewnić bytu rodzinie, przez co żyli ubogo. Jedynym wykształceniem, jakie mogli zapewnić rodzice młodemu Khalilowi, była nauka u księdza, który przekazywał mu biblijne wartości oraz uczył go przedmiotów ścisłych i humanistycznych, w tym języka syriackiego i arabskiego. Khalil miał starszego o 6 lat brata Butrosa oraz dwie młodsze siostry: Marianę i Sultanę.
W 1895 emigrował z rodziną do Stanów Zjednoczonych, osiedlając się w Bostonie. Wtedy też zmienił nazwisko na amerykańsko brzmiące Khalil Gibran. W 1898 Gibran wrócił sam do Bejrutu, gdzie przez cztery lata uczęszczał do prowadzonej przez księży szkoły "Madrasat al-Hikma" ("Szkoła Mądrości"). W Libanie pisarz rozwinął swoją znajomość literatury oraz języka arabskiego. Nabrał wówczas również niechęci do zinstytucjonalizowanych form religii, co było widoczne w jego późniejszej twórczości. Po powrocie do Bostonu w 1903 Gibran dowiedział się o śmierci swojej młodszej siostry Sultany. Niedługo potem umarli na gruźlicę również jego matka i brat. W tym samym czasie pisarz opublikował swoje pierwsze dzieła, m.in. wydana w 1905, jeszcze w Libanie, książka "Nubthah fi Fan Al-Musiqa" (pol. "Muzyka") czy rok później zbiór opowiadań "Ara’is al-Murudż" (pol. "Narzeczone łąk").
W 1907 Gibran poznał Mary Elizabeth Haskell, dyrektorkę renomowanej szkoły dla dziewcząt w Bostonie. Haskell częstokroć pomagała pisarzowi materialnie. Znajomość z czasem przekształciła się w romans trwający do końca życia pisarza i choć para oficjalnie pozostawała przyjaciółmi, to jednak ich korespondencja, opublikowana po latach, pokazuje prawdziwą bliskość owego związku.
W 1908 Gibran wyjechał na dwa lata do Paryża, gdzie studiował sztukę na Académie Julian. Zawiązał wówczas znajomość z Augustem Rodinem. W 1910 powrócił do Bostonu, a dwa lata potem przeniósł się do Nowego Jorku i oddał się twórczości pisarskiej oraz plastycznej. Działał wśród emigracyjnej inteligencji arabskiej, zakładając m.in. Ar-Rabita al Kalamijja, "Ligę Ludzi Pióra", która zrzeszała pisarzy szkoły syryjsko-amerykańskiej. W 1918, chcąc dotrzeć do szerszej grupy czytelników, zaczął pisać większość swoich dzieł w języku angielskim.
Zmarł 10 kwietnia 1931 na marskość wątroby. Zgodnie z jego wolą jego prochy zostały w tym samym roku przewiezione do rodzinnego Baszarri i złożone w klasztorze Mar Sarkis, gdzie obecnie znajduje się muzeum poświęcone artyście. W Stanach Zjednoczonych pisarza upamiętniono m.in. pomnikiem w Waszyngtonie, oraz pamiątkową tablicą w Bostonie.

</doc>
<doc id="971447" url="https://pl.wikipedia.org/wiki?curid=971447" title="Tadeusz Aleksander">
Tadeusz Aleksander

Tadeusz Aleksander (ur. 10 października 1938 we Frycowej koło Nowego Sącza) – pedagog polski, profesor Uniwersytetu Jagiellońskiego. 
Od 1988 kieruje Zakładem Pedagogiki Dorosłych UJ. Współpracuje także z Wyższą Szkołą Biznesu i Przedsiębiorczości w Ostrowcu Świętokrzyskim. Autor i współautor ponad 150 publikacji naukowych oraz podręczników z zakresu pedagogiki dorosłych, pedagogiki społecznej i podstaw edukacji. Współzałożyciel i wiceprezes Akademickiego Towarzystwa Andragogicznego. Członek zespołu redakcyjnego "Rocznika Sądeckiego". Napisał m.in. "Życie społeczne i przemiany kulturalne Nowego Sącza w latach 1870-1990".

</doc>
<doc id="971448" url="https://pl.wikipedia.org/wiki?curid=971448" title="Agnieszka Kublik">
Agnieszka Kublik

Agnieszka Teresa Kublik (ur. 13 lutego 1962 w Warszawie) – polska dziennikarka i publicystka, od 1990 zawodowo związana z dziennikiem „Gazeta Wyborcza”.
Życiorys.
W 1981 ukończyła XLI Liceum Ogólnokształcące im. Joachima Lelewela w Warszawie. W latach 1981–1987 odbyła studia z zakresu socjologii i językoznawstwa na Uniwersytecie Warszawskim. Od 1987 do 1989 była zatrudniona w redakcji słownika języka polskiego PAN, natomiast następnie w Centrum Badania Opinii Społecznej (1989–1990). W 1990 podjęła pracę w „Gazecie Wyborczej”. Za opublikowany na jej łamach artykuł dotyczący ekspertów zespołu parlamentarnego ds. katastrofy smoleńskiej otrzymała w 2013 nagrodę Grand Press w kategorii news. Autorka felietonów również na portalu Koduj24.pl.
Wraz z Moniką Olejnik zajęła się przeprowadzaniem rozmów – najczęściej z politykami – z cyklu "Dwie na jednego". W 2006 ukazała się książka pod tym samym tytułem zawierająca 25 wywiadów. Wraz z Wojciechem Czuchnowskim przeprowadziła również wywiad-rzekę z Tomaszem Turowskim, który ukazał się w 2013 pt. "Kret w Watykanie". Wystąpiła nadto w serialu "Ekstradycja" (jako dziennikarka) oraz w filmie dokumentalnym "Żeby nie bolało".
W 2003 uczestniczyła w kampanii promującej akcesję Polski do Unii Europejskiej. W 2007 podpisała oświadczenie, w którym grupa dziennikarzy poddała krytyce dotyczącą ich ustawę lustracyjną. W 2009 została uniewinniona przez Sąd Rejonowy dla Warszawy-Mokotowa od zarzutu zniesławienia wiceprezesa Polskiego Radia Jerzego Targalskiego, który wytoczył jej proces z oskarżenia prywatnego.
W 2014 została odznaczona przez prezydenta Bronisława Komorowskiego Krzyżem Kawalerskim Orderu Odrodzenia Polski.
Żona Andrzeja Kublika, dziennikarza „Gazety Wyborczej”.

</doc>
<doc id="971451" url="https://pl.wikipedia.org/wiki?curid=971451" title="Kahlil Gibran">
Kahlil Gibran



</doc>
<doc id="971454" url="https://pl.wikipedia.org/wiki?curid=971454" title="The Apostasy">
The Apostasy

The Apostasy (pol. apostazja) – ósmy, studyjny album polskiej grupy muzycznej Behemoth, wydany w Europie 2 lipca 2007 roku, a w USA 17 lipca, także na płycie winylowej w limitowanym nakładzie 500 egzemplarzy. Rok później ukazała się jego reedycja wraz z dodatkową płytą DVD.
Było to pierwsze wydawnictwo zespołu, które zadebiutowało w amerykańskim zestawieniu Billboardu 200, uplasowując się na 149. miejscu. W ciągu tygodnia od premiery album sprzedano za oceanem w nakładzie 5000 egzemplarzy. W 2008 roku płyta została nominowana do nagrody polskiego przemysłu fonograficznego – Fryderyka – w kategorii "album roku – rock/metal".
Realizacja.
Realizacja albumu "The Apostasy" rozpoczęła się 11 grudnia 2006 roku w gdańskim RG Studio. Nagrania pod kierunkiem realizatora Arkadiusza Malczewskiego trwały trzy miesiące, po czym materiał został wyprodukowany w Dog-Out Studios w Szwecji przez Daniela Bergstranda oraz zmiksowany przez Thomasa Ebergera w sztokholmskim Cutting Room. Lider grupy Adam Darski o realizacji nagrań powiedział:
W nagraniach wzięli udział gościnnie: pianista jazzowy Leszek Możdżer oraz wokalista Warrel Dane z grupy Nevermore, występujący w utworze „Inner Sanctum” (w którym pojawiły się również próbki nagrane w świątyni Hagia Sofia w Stambule). Z kolei utwór „Pazuzu” zawiera fragmenty nagrane w stupie Sawayambunath w Katmandu, wykonane przez Darskiego podczas podróży po Nepalu w 2005 roku. W rejestracji albumu wziął także udział siedmioosobowy chór pod batutą Jakuba Mańkowskiego oraz sekcja instrumentów dętych blaszanych. W trakcie pracy nad płytą powstał reportaż, dokumentujący całość procesu nagraniowego, w tym realizację poszczególnych etapów.
Zespół nagrał również utwory, które znalazły się na minialbumie "Ezkaton", wydanym 11 listopada 2008 roku. W nowej aranżacji pojawił się też m.in. utwór „Chant for Ezkaton 2000 e.v.”, który w oryginalnej wersji ukazał się w 1999 roku na płycie "Satanica".
Promocja.
Płyta miała swoją europejską premierę 2 lipca 2007 roku. Firmowała ją wytwórnia Regain Records. W USA album ukazał się 17 lipca w Century Media Records, natomiast w Polsce płytę wydała wytwórnia Mystic Production. W 2008 roku wydano też reedycję albumu, wzbogaconą o dodatkową płytę DVD, zawierającą materiał wideo zrealizowany podczas nagrań albumu.
18 lipca 2007 roku w Los Angeles zespół zrealizował pierwszy teledysk do utworu "Prometherion", promujący album. W sierpniu grupa wzięła udział w objazdowym festiwalu Ozzfest w Stanach Zjednoczonych.
W 2007 roku ramach promocji albumu Behemoth odbył w Polsce trasę koncertową pod nazwą "Polish Apostasy 2007 Tour", trwającą od 5 do 13 września i obejmującą takie miasta jak Toruń, Warszawa, Łódź, Rzeszów, Kraków, Katowice, Wrocław, Poznań i Gdańsk, a zespołowi towarzyszyły grupy Rootwater i Hatesphere. W sześciu z dziewięciu miast muzycy uczestniczyli w spotkaniach z fanami, które miały miejsce w salonach EMPiKu.
28 i 29 stycznia 2008 we Wrocławiu grupa zrealizowała teledysk do utworu „At the Left Hand ov God”, wyprodukowany przez Dariusza Szermanowicza oraz Grupę 13. W lutym odbył się koncert zespołu w paryskim klubie La Loco, który został nagrany na potrzeby wydawnictwa DVD i płyty koncertowej zatytułowanej "At The Arena ov Aion – Live Apostasy", wydanej w październiku 2008 roku. Również w 2008 roku powstał trzeci teledysk promujący album, do utworu „Inner Sanctum”, w reżyserii Mateusza Winkla, zrealizowany w Maurzycach w skansenie wsi łowickiej. Promocja albumu "The Apostasy" trwała do grudnia 2008 roku i objęła ponad 200 koncertów na całym świecie.
Oprawa graficzna.
Okładkę i oprawę graficzną albumu stworzył Tomasz „Graal” Daniłowicz na podstawie pomysłu Adama Darskiego. Na potrzeby wydawnictwa Daniłowicz wykonał również rzeźbę hinduskiej bogini czasu i śmierci Kali, do której nawiązuje okładka. Książeczka utrzymana jest w kolorach czerni, bieli oraz szarości i znajdują się w niej fotografie autorstwa Krzysztofa Sadowskiego, przedstawiające muzyków Adama Darskiego, Tomasza Wróblewskiego i Zbigniewa Promińskiego, wykonane podczas sesji zdjęciowej w Malborku oraz zdanie skierowane do fanów: „We proudly salute all Behemoth legions worldwide for their devotional support and loyalty!” (tłumaczenie z ang. Z dumą salutujemy wszystkim legionom Behemotha na świecie za ich oddanie, wsparcie i lojalność!).
Recenzje.
Wydawnictwo otrzymało szereg pozytywnych recenzji w prasie i na portalach poświęconych muzyce. Dziennikarz pisma "Teraz Rock", Robert Filipowski, podkreślił bogactwo aranżacyjne utworów, a Przemysław Jurek, recenzent portalu nuta.pl, zaznaczył intensywność i wysoką jakość produkcji nagrań. W superlatywach – podobnie jak było w przypadku albumu "Demigod" – wypowiedziano się o umiejętnościach perkusisty Zbigniewa Promińskiego. Maciej Stankiewicz, dziennikarz portalu onet.pl, o "The Apostasy" wyraził się następująco:
Muzyka i teksty.
Muzykę do wszystkich utworów skomponował Adam Darski, który jest również autorem większości tekstów. Wyjątek stanowią utwory „At the Left Hand ov God” i „Arcana Hereticae”, których współautorem jest Krzysztof Azarewicz. Tekst do „Prometherion” został zainspirowany dramatem "Prometeusz rozpętany" Percy’ego Shelleya, natomiast "Pazuzu" nawiązuje do postaci demona z mitologii sumeryjskiej.
W dziewięciu utworach (2–9, 11) Darski zagrał na gitarze elektrycznej czternaście partii solowych, a także jedną na gitarze akustycznej w utworze "Inner Sanctum". Również basista Tomasz Wróblewski zagrał partię solową otwierającą „At the Left Hand ov God”, a sesyjny gitarzysta Patryk „Seth” Sztyber, z którym zespół współpracuje od 2004 roku, w siedmiu utworach wykonał jedenaście partii solowych na gitarze elektrycznej.
W przeciwieństwie do poprzedniego wydawnictwa zespołu, w którym chór wykonał tylko inkantacje, tu jego rola została wyeksponowana.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
oraz

</doc>
<doc id="971461" url="https://pl.wikipedia.org/wiki?curid=971461" title="Mark Pivarunas">
Mark Pivarunas

Biskup Mark Anthony Pivarunas CMRI (ur. 31 października 1958) – biskup sedewakantystyczny, przełożony generalny Kongregacji Maryi Niepokalanej Królowej.
Życiorys.
Urodzony w Chicago jako syn litwina Waltera Pivarunasa i włoszki. Ma 3 braci i siostrę. W 1974 roku wstąpił do sedewekantystycznej wspólnoty zakonnej opartej na regule mariańskiej, przybierając imię Tarcisio Maria. W 1980 został opatem wspólnoty w Spokane. W 1984 roku został wyświęcony na kapłana przez biskupa Franciszka Schuckardta, ponownie w 1985 roku przez biskupa Gorge'a Museya. Ze względu na ekskomunikę i w związku z tym nieważność sakramentów postanowiono o budowie kanonicznych struktur wspólnoty. W 1989 roku został wyznaczony generałem wspólnoty zakonnej Kongregacji Maryi Niepokalanej Królowej. W 1991 roku wspólnota prowadzona przez księdza Pivarunasa została objęta opieką duszpasterską biskupa Mojżesza Carmony, który we wrześniu 1991 wyświęcił go na biskupa. 30 listopada 1993 roku uczestniczył w uroczystościach wyświęcenia na biskupa księdza Daniela Dolana. Obecnie rezyduje w Omaha, gdzie oprócz pełnionych funkcji sprawuje opiekę nad Seminarium kapłańskim Matki Bożej.

</doc>
<doc id="971462" url="https://pl.wikipedia.org/wiki?curid=971462" title="Feliks Kiryk">
Feliks Kiryk

Feliks Michał Kiryk (ur. 24 września 1933 w Bukowsku, zm. 24 kwietnia 2022) – polski historyk mediewista, publicysta, rektor Akademii Pedagogicznej w Krakowie 1993–1999.
Życiorys.
Ukończył Wyższą Szkołę Pedagogiczną w Krakowie w 1956, a doktorat uzyskał w 1962 na podstawie pracy "Jakub z Dębna na tle polityki zagranicznej Kazimierza Jagiellończyka" przygotowanej na seminarium Józefa Garbacika. Był przewodniczącym komitetu redakcyjnego „Rocznika Sądeckiego” oraz „Rocznika Sanockiego”. Wiceprezes Zarządu Głównego Polskiego Towarzystwa Historycznego.
Zamieszkał w Rudawie.
Zmarł 24 kwietnia 2022. Został pochowany na Cmentarzu Rakowickim w Krakowie 5 maja 2022.
Publikacje.
Autor ponad 350 prac naukowych, traktujących przede wszystkim o średniowieczu w Polsce. Ponadto napisał kilkanaście książek z dziejów m.in. Tarnowa, Limanowej, Kamieńca Podolskiego, Proszowic, Brzeska, Mielca, Starego i Nowego Sącza i Sandomierza oraz współtworzył "Encyklopedię Krakowa" i "Słownik biograficzny historii Polski". Zainicjował serię wydawniczą "Dzieje Narodu i Państwa Polskiego" oraz spisał wczesne dzieje Akademii Krakowskiej w zeszycie nr I-15 pt. "Nauk przemożnych perła" (1986), który ukazał się w ramach wyżej wymienionej serii. Zasiadał w komitecie redakcyjnym czasopisma „Materiały Muzeum Budownictwa Ludowego w Sanoku”. Napisał 53 biogramy do PSB.

</doc>
<doc id="971463" url="https://pl.wikipedia.org/wiki?curid=971463" title="AZS Katowice">
AZS Katowice



</doc>
<doc id="971464" url="https://pl.wikipedia.org/wiki?curid=971464" title="Mikroceratus">
Mikroceratus

Mikroceratus ("Microceratus") – rodzaj dinozaura z grupy ceratopsów. Był to najmniejszy przedstawiciel ceratopsów. Początkowo został opisany przez Bohlina jako "Microceratops", co oznacza „małe rogate oblicze”.
Dane.
Pokrycie ciała: Łuskowata skóra
Wielkość:
Występowanie: 
Biotop: pustynie, małe paprociowe lasy
Pożywienie: różne gatunki roślin – szpułkowe, paprocie
Rozmnażanie: jajorodny
Wygląd: Mały dinozaur o kończynach tylnych dłuższych od przednich, długim ogonie, o małej kryzie broniącej kark. Posiadał twardy, umięśniony dziób który służył do chwytania roślin.
Opis.
Skamieniałości mikroceratusa znajduje się w Chinach i Mongolii. Odkryty przez Bohlina w 1953 r. Jest to najmniejszy dotychczas odnaleziony dinozaur rogaty. Poruszał się zapewne na dwóch tylnych kończynach, gdyż przednie były zbyt krótkie aby spełniac tę funkcję. Był roślinożercą. Miał kołnierz, który przypominał kryzy późniejszych ceratopsów, oraz dziób, którym mógł zrywać rośliny i owoce. Był to zwinny i szybki dinozaur, który w razie niebezpieczeństwa ratował się ucieczką. Niektórzy sceptycy uważają go za młodego osobnika jakiegoś przedstawiciela protoceratopsów.
Odkrycia gatunków.
"Microceratops sulcidens" = "Asiaceratops sulcidens"

</doc>
<doc id="971466" url="https://pl.wikipedia.org/wiki?curid=971466" title="Dong - mniejszość narodowa">
Dong - mniejszość narodowa



</doc>
<doc id="971467" url="https://pl.wikipedia.org/wiki?curid=971467" title="Hrabstwo Adams (Dakota Północna)">
Hrabstwo Adams (Dakota Północna)

Hrabstwo Adams (ang. "Adams County") to hrabstwo w stanie Dakota Północna w Stanach Zjednoczonych. Hrabstwo zajmuje powierzchnię 2 561,08 km². Według szacunków United States Census Bureau w roku 2006 miało 2332 mieszkańców. Siedzibą hrabstwa jest Hettinger.

</doc>
<doc id="971468" url="https://pl.wikipedia.org/wiki?curid=971468" title="Dudince">
Dudince

Dudince () – miasto w powiecie Krupina w kraju bańskobystrzyckim, w pobliżu granicy węgierskiej. Miejscowość uzdrowiskowa. Liczba mieszkańców: 1475 (spis ludności 21.05.2011).
Położenie.
Dudince leżą w południowej Słowacji, w dolinie rzeki Štiavnica, na pograniczu dwóch jednostek fizyczno-geograficznych, określanych przez Słowaków jako Krupinská planina i Ipeľska pahorkatina. Położone są 27 km na południowo-południowy zachód od Krupiny i 17 km od granicy w Šahach.
Historia.
Tereny miejscowości były zamieszkiwane przez człowieka już w neolicie. Dzięki wykopaliskom archeologicznym stwierdzono istnienie siedlisk słowiańskich, wielkomorawskich oraz z wczesnego średniowiecza (X-XI w.).
Pierwsza wzmianka o miejscowości pochodzi z 1284 roku.

</doc>
<doc id="971469" url="https://pl.wikipedia.org/wiki?curid=971469" title="Wybuchy gazu na osiedlu Retkinia w Łodzi">
Wybuchy gazu na osiedlu Retkinia w Łodzi

Wybuchy gazu w Łodzi na osiedlu Retkinia – zbiór wydarzeń w pierwszej połowie lat 80. XX w. na Retkini w Łodzi, kiedy to odnotowano dwa tragiczne w skutkach wybuchy gazu. 22 stycznia 1982 około godziny 10:45 w wieżowcu nr 20 przy ul. Florecistów 3 i 7 grudnia 1983 około godziny 13:38 w bloku nr 214 przy ul. Dzierżyńskiego 6 (obecnie ul. Armii Krajowej). W drugim przypadku wybuch spowodował całkowite zawalenie się 1/3 pięciokondygnacyjnego budynku, tj. 2 klatek schodowych (z 6 istniejących) prowadzących łącznie do 20 mieszkań.
Podstawową przyczyną tych katastrof było błędne założenie projektowe i realizacja systemu (pomimo napominań praktyków) dostarczania gazu na tym osiedlu. Była to instalacja wysokociśnieniowa, która w przypadku jakiegokolwiek uszkodzenia powodowała błyskawiczny wypływ dużej ilości gazu i w efekcie wybuch od najmniejszej iskry.
Pozytywnym efektem tych wydarzeń była, po ustaleniu głównej przyczyny, zmiana systemu nie tylko na Retkini, ale i w całej Polsce, wszędzie tam, gdzie został zastosowany.
Wybuch z 22 stycznia 1982.
Najprawdopodobniej na skutek korozji w sieci zewnętrznej gaz przedostał się wzdłuż ciepłociągu do piwnicy, gdzie nagromadził się do stężenia wybuchowego. Eksplozja zniszczyła cały parter, nie uszkadzając jednak ścian nośnych, co zapobiegło zawaleniu się budynku.
W wyniku wybuchu zginęły dwie osoby:
Wybuch z 7 grudnia 1983.
Przyczyną katastrofy było uszkodzenie przyłącza instalacji gazowej przez koparkę, podczas wykonywania robót mających na celu odwodnienie zalewanych piwnic budynku. Koparka zawadziła łyżką o niezaznaczoną w dokumentacji rurę gazociągu, czego skutkiem było rozszczelnienie wewnętrznej instalacji gazowej w piwnicy bloku, wypływ gazu i powstanie stężenia wybuchowego. O zdarzeniu, operator koparki i współpracujący z nim robotnicy, zawiadomili pogotowie gazowe (jednak dyspozytor nie wysłał ekipy, gdyż gazownicy usuwali awarię w innej części miasta – planowo mieli zjawić się na miejscu około godziny 14, wtedy, kiedy miała rozpocząć pracę druga zmiana) oraz nawoływali mieszkańców do natychmiastowego opuszczenia mieszkań. Bezpośrednią przyczyną eksplozji, według przypuszczeń, mogła być iskra wywołana naciśnięciem dzwonka u drzwi przez jedną z ofiar.
W efekcie wybuchu 6 osób zginęło na miejscu. Janina Kamińska zmarła w trakcie akcji ratunkowej (w godzinach popołudniowych jej głos był słyszany w głębi rumowiska, do którego ratownicy jeszcze nie mogli się dostać, nazajutrz o godzinie 9:30 wydobyto jej zwęglone zwłoki), zaś Dariusz Kaszuba dwa dni później w szpitalu w wyniku krwiaka mózgu oraz odmrożeń, które spowodowały m.in. niewydolność nerek. Wśród ofiar znalazła się rodzina psychologa, prof. Stanisława Gerstmanna – zginął on, jego żona, synowie (jeden z nich przyjechał w odwiedziny do rodziców) i wnuczek.
W następstwie tego zdarzenia postanowiono:
Po usunięciu gruzów brakująca część bloku została odbudowana w czerwcu 1984.

</doc>
<doc id="971470" url="https://pl.wikipedia.org/wiki?curid=971470" title="Năsăud">
Năsăud

Năsăud (węg. "Naszód") – miasto w Rumunii, w okręgu Bistrița-Năsăud, w Siedmiogrodzie. Liczy 12 tys. mieszkańców (2006).

</doc>
<doc id="971474" url="https://pl.wikipedia.org/wiki?curid=971474" title="Lambeozaury">
Lambeozaury

Lambeozaury to grupa dinozaurów z rodziny Hadrozaurów. Hadrozaury dzielą się na dwie grupy: Hadrozaurów i Lambozaurów. Lambeozaury w przeciwieństwie do Hadrozaurów mają na głowie grzebienie. Do Lambeozaurów należą np. Parazaurolof, Korytozaur, Lambeozaur, Tsintaozaur.

</doc>
<doc id="971475" url="https://pl.wikipedia.org/wiki?curid=971475" title="Camaguey">
Camaguey



</doc>
<doc id="971476" url="https://pl.wikipedia.org/wiki?curid=971476" title="Leszek Migrała">
Leszek Migrała

Leszek Migrała (ur. 5 czerwca 1957 w Nowym Sączu) – historyk, absolwent Uniwersytetu Jagiellońskiego (1981), sądecki działacz niepodległościowy, członek władz Towarzystwa im. gen. J. Kustronia (1981–1984), przewodniczący oddziału „Civitas Christiana” w Nowym Sączu, redaktor naczelny „Almanachu Sądeckiego”, prezes oddziału nowosądeckiego Polskiego Towarzystwa Historycznego w latach 2001–2004, od 2007 r. sekretarz komitetu redakcyjnego „Rocznika Sądeckiego”. Autor publikacji historycznych, w tym m.in. monografii sądeckich świątyni i parafii: "Bazylika św. Małgorzaty w Nowym Sączu" (2006), "Parafia Świętego Kazimierza w Nowym Sączu" (2003), "Kościół kolejowy i parafia NSPJ" (2007). Opublikował także "Stary Sącz i jego Księżna" (1999).

</doc>
<doc id="971477" url="https://pl.wikipedia.org/wiki?curid=971477" title="Podział administracyjny Tuvalu">
Podział administracyjny Tuvalu

Tuvalu podzielone jest na 9 dystryktów:

</doc>
<doc id="971481" url="https://pl.wikipedia.org/wiki?curid=971481" title="Kabardyjsko-Bałkarska ASRR">
Kabardyjsko-Bałkarska ASRR



</doc>
<doc id="971485" url="https://pl.wikipedia.org/wiki?curid=971485" title="Roma Forns">
Roma Forns



</doc>
<doc id="971486" url="https://pl.wikipedia.org/wiki?curid=971486" title="Gyugy">
Gyugy



</doc>
<doc id="971489" url="https://pl.wikipedia.org/wiki?curid=971489" title="Bai">
Bai

Bai (; nazwa własna: pɛ21tsi33) – jedna z 55 oficjalnie uznanych mniejszości etnicznych w Chinach. Według spisu z 2000 liczy 1 858 063 osób. Zamieszkuje region Dali w prowincji Junnan, a także prowincje Kuejczou (rejon Bijie) i Hunan (rejon Sangzhi).
Lud Bai ceni wysoko kolor biały, od którego zresztą wywodzi się jego nazwa. Jego przedstawiciele mówią o sobie "Baizi", "Baini" lub "Baihuo", co oznacza „Biały Lud”. Oficjalna chińska nazwa została nadana w 1956 roku.
Większość przedstawicieli mniejszości, ok. 1,24 mln (2003), włada rdzennym językiem bai, zaliczanym bądź do rodziny tybeto-birmańskiej bądź chińsko-tybetańskiej, której prawdopodobnie stanowi odrębne odgałęzienie.

</doc>
<doc id="971490" url="https://pl.wikipedia.org/wiki?curid=971490" title="Rada Edukacji Narodowej">
Rada Edukacji Narodowej

Rada Edukacji Narodowej – działająca w podziemiu w latach 1982–1989 (według innych źródeł powołana w 1984 roku) organizacja polska, wspierająca niezwiązane z polityką rządu PRL inicjatywy oświatowe: samokształcenie pedagogów, obrona nauczycieli, zwalnianych z powodu deklarowania poglądów niezależnych. W swoich publikacjach (m.in. "Zeszytach Edukacji Narodowej") rada krytykowała ówczesny system oświaty i opracowywała kierunek rozwoju szkolnictwa w Polsce. Na czele Rady Edukacji Narodowej stał Klemens Szaniawski.

</doc>
<doc id="971493" url="https://pl.wikipedia.org/wiki?curid=971493" title="Choroby spowodowane powtórzeniami trinukleotydów">
Choroby spowodowane powtórzeniami trinukleotydów

Choroby spowodowane powtórzeniami trinukleotydów (ang. trinucleotide repeat (expansion) disorders) – grupa chorób uwarunkowanych genetycznie, spowodowanych mutacją dynamiczną, czyli nieprawidłowo dużą liczbą powtórzeń sekwencji danego trinukleotydu. W warunkach prawidłowych takie krótkie powtarzające się sekwencje rozproszone są w całym genomie człowieka; translacja nieprawidłowych powtórzeń zlokalizowanych w obrębie genu może prowadzić do utworzenia defektywnego białka, nie pełniącego prawidłowo swoich funkcji, co powoduje chorobę.
Jak dotąd zidentyfikowano kilkanaście chorób ekspansji trinukleotydowych. W blisko połowie z nich powtarzany trinukleotyd to CAG, kodujący glutaminę; podgrupę tych schorzeń określa się jako choroby ekspansji poliglutaminowych (polyglutamine (PolyQ) diseases). Pozostałe choroby spowodowane są powtórzeniami trójek nukleotydów kodujących inne niż glutamina aminokwasy lub krótkich sekwencji znajdujących się w obszarach niekodujących (np. w intronach); traktowane są łącznie jako choroby ekspansji nieglutaminowych (non-PolyQ diseases). Podział taki jest dodatkowo umotywowany danymi klinicznymi: choroby ekspansji glutaminowych są neurologicznymi chorobami degeneracyjnymi, których objawy ujawniają się w późniejszym wieku; choroby ekspansji nieglutaminowych nie są do nich podobne w obrazie klinicznym.

</doc>
<doc id="971494" url="https://pl.wikipedia.org/wiki?curid=971494" title="Północnoosetyjska Autonomiczna Socjalistyczna Republika Radziecka">
Północnoosetyjska Autonomiczna Socjalistyczna Republika Radziecka

Północnoosetyjska Autonomiczna Socjalistyczna Republika Radziecka, Północnoosetyjska ASRR – republika autonomiczna w Związku Radzieckim, wchodząca w skład Rosyjskiej Federacyjnej Socjalistycznej Republiki Radzieckiej.
Północnoosetyjska ASRR została utworzona 5 grudnia 1936 r. z przekształcenia powstałego w 1924 r. Północnoosetyjskiego Obwodu Autonomicznego. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat.
Północnoosetyjską ASRR zlikwidowano w 1990 r. na fali zmian związanych z rozpadem ZSRR. Jej prawną kontynuacją jest autonomiczna rosyjska republika Północna Osetia-Alania.
 "Informacje nt. położenia, gospodarki, historii, ludności itd. Północnoosetyjskiej Autonomicznej Socjalistycznej Republiki Radzieckiej znajdują się w: artykule poświęconym Republice Północnej Osetii-Alanii, jak obecnie nazywa się ta rosyjska jednostka polityczno-administracyjna"

</doc>
<doc id="971496" url="https://pl.wikipedia.org/wiki?curid=971496" title="Północnoosetyjska ASRR">
Północnoosetyjska ASRR



</doc>
<doc id="971500" url="https://pl.wikipedia.org/wiki?curid=971500" title="Czuwaska ASRR">
Czuwaska ASRR



</doc>
<doc id="971501" url="https://pl.wikipedia.org/wiki?curid=971501" title="Cristuru Secuiesc">
Cristuru Secuiesc

Cristuru Secuiesc (węg. Székelykeresztúr) – miasto w Rumunii, w okręgu Harghita, w Siedmiogrodzie. Liczy 11 tys. mieszkańców (2006), 95% to Węgrzy.

</doc>
<doc id="971505" url="https://pl.wikipedia.org/wiki?curid=971505" title="Franciszek Leśniak">
Franciszek Leśniak

Franciszek Leśniak (ur. 2 kwietnia 1953 w Stroniu k. Limanowej) – polski historyk, profesor nauk humanistycznych.
Życiorys.
Absolwent Technikum Chemicznego w Starym Sączu i Wyższej Szkoły Pedagogicznej w Krakowie, specjalizuje się w historii gospodarczej i społecznej Polski nowożytnej oraz biografistyce. Studia magisterskie ukończył w 1977 roku. W 1986 r. uzyskał tytuł doktora, a w 1997 habilitował się. Od 2002 r. profesor zwyczajny.
Od 1977 do 1984 pracował w Zakładzie Historii w Wyższej Szkole Pedagogicznej w Rzeszowie, a następnie w Wyższej Szkole Pedagogicznej w Krakowie – prodziekan Wydziału Humanistycznego, kierownik Katedry Historii Nowożytnej w Instytucie Historii. Autor książek m.in.: "Krosno w czasach Odrodzenia. Studia nad społeczeństwem miasta" (1992), "Wielkorządcy krakowscy XVI-XVIII w. Gospodarze zamku wawelskiego i majątku wielkorządowego" (1996). Współautor pracy "Skupiska żydowskie w miastach małopolskich do końca XVI wieku" (1991).
Publikuje również opracowania popularnonaukowe, m.in. podręcznikowe ujęcie dziejów Polski za czasów władców elekcyjnych, które zostało opublikowane w serii Wielka historia Polski (t. 3-5), oraz opracowanie, dla wspomnianej serii, ponad 300 biogramów najważniejszych postaci historycznych (t. 11-13). Długoletni członek Polskiego Towarzystwa Historycznego, Komisji Historycznej PAN w Krakowie, Ludowego Towarzystwa Naukowo-Kulturalnego oraz Towarzystwa Miłośników Ziemi Limanowskiej. Współpracownik i członek komitetu redakcyjnego „Rocznika Sądeckiego”.

</doc>
<doc id="971506" url="https://pl.wikipedia.org/wiki?curid=971506" title="Tefnacht">
Tefnacht

Tefnacht – faraon, władca starożytnego Egiptu, uważany przez Manethona za twórcę XXIV dynastii ze stolicą w Sais, z czasów Trzeciego Okresu Przejściowego. Prawdopodobnie panował jako książę, władca Sais w latach 740–727 p.n.e. i później jako faraon w latach 727–719 p.n.e.
Około roku 770 p.n.e. w Sais ustanowiono stolicę wodzów libijskich Ma, której władcą był Osorkon.
Jego silne rządy spowodowały rozszerzenie granic na zachód kosztem posiadłości innych plemion libijskich, na północ za Buto i na południe do Memfis. Około roku 740 p.n.e. władza przeszła w ręce księcia Tefnachta, który ogłosił się "Wielkim Księciem Zachodu" i "Wielkim wodzem Libu".
Od około 780 roku p.n.e. władcy kuszyccy przesuwali granice swych posiadłości coraz dalej na północ, opanowując obszary całej Dolnej Nubii, aż po Asuan. Około roku 747/746 p.n.e. władzę przejął syn Kaszty – Pianchi. Przez pierwsze dziesięć lat swego panowania podporządkował sobie cały obszar Górnego Egiptu, co najmniej do Teb, a być może jeszcze dalej na północ aż do Hermopolis i Herakleopolis. Ekspansja kuszytów zaczęła realnie zagrażać królestwom libijskim w Delcie. Wiodącą rolę wśród wszystkich władców Delty grał Tefnacht. Zjednoczył on pod swoim berłem cztery królestwa wodzów Ma: Królestwo Zachodnie, znajdujące się na zachód od damiettańskiej odnogi Nilu, królestwo z ośrodkiem władzy w Sebennytos i Busiris, królestwo ze stolicą w Mendes i królestwo znajdujące się na południe od peluzyjskiej odnogi Nilu, z ośrodkiem w Pi-Soped. Do koalicji Tefnachta przyłączyły się także królestwo z Athribis i Tanis, podległe Osorkonowi IV i państwo Iuputa II z Leontopolis.
Zjednoczone siły Tefnachta rozpoczęły marsz bojowy na południe, zajmując Memfis, Herakleopolis, a następnie oblegając Hermopolis. Wiele miast poddawało się władzy Tefnachta bez jakiegokolwiek oporu. Reakcją Pianchiego było natychmiastowe wysłanie swych wojsk na spotkanie wroga. Był to początek wojny, która zapoczątkowała nowy etap w dziejach Egiptu – ekspansję kuszycką mającą na celu opanowanie całego obszaru Górnego i Dolnego Egiptu oraz zjednoczenie władzy w jednym ręku.
W 21. roku panowania Pianchi osobiście wyruszył przeciwko Tefnachtowi. Hermopolis, pozostające pod władzą Nimlota III zostało zdobyte, a władca Herakleopolis Pefczauauibastet poddał się, składając hołd władcy kuszyckiemu. Tefnacht zmuszony do odwrotu wycofywał swe wojska na północ. Pianchi podążając w ślad za nimi zdobył twierdzę, strzegącą drogi do Fajum, a Mejdum i Liszt poddały się. Wojska koalicji Tefnachta zamknęły się w Memfis. W wyniku oblężenia twierdza wkrótce padła. Tefnacht wraz z resztkami wiernych sobie oddziałów zdołał ukryć się pośród bagien Delty. Po upadku Memfis i praktycznym rozbiciu koalicji, wszyscy władcy królestw Delty złożyli hołd Pianchiemu, który założył swą główna kwaterę w Athribis. Wkrótce przybył tam również Tefnacht aby złożyć hołd zwycięzcy.
Pianchi, zabrawszy ze sobą ogromne łupy, powrócił najpierw do Teb – gdzie odbyły się wielkie uroczystości dla uczczenia zwycięstwa – a potem do Napaty, swej rodzimej stolicy. Wkrótce Tefnacht na powrót objął władzę nad ziemiami i królestwami, którymi władał przed wojną z Pianchim. Powstrzymał się jedynie przed ekspansją na południe, uważając się jedynie za prawowitego dziedzica faraonów władających Tebaidą. Wkrótce podjął działania zmierzające do obrony Delty przed zagrożeniem ze wschodu, przeciw zaborczym planom Asyrii, groźba inwazji ze strony której stawała się coraz bardziej realna. W tym celu zawarł – jak się wydaje iluzoryczny – sojusz z władcą Izraela, Ozeaszem.
Następcą Tefnachta na tronie w Sais został jego syn Bakenrenef.
Władcy poszczególnych części Egiptu.
W różnych częściach Egiptu władzę sprawowali:

</doc>
<doc id="971508" url="https://pl.wikipedia.org/wiki?curid=971508" title="Juan Carlos Heredia">
Juan Carlos Heredia

Juan Carlos Heredia (ur. 1 maja 1952 w Córdobie, Argentyna) – piłkarz hiszpański pochodzenia argentyńskiego. Grał w latach siedemdziesiątych i osiemdziesiątych XX wieku. Jego pozycja na boisku to napastnik.
Karierę piłkarską rozpoczął w Argentynie, lecz grał tam tylko w amatorskich klubach. W profesjonalnych klubach rozpoczął przygodę dopiero po przyjeździe do Europy, gdzie grał w klubach FC Porto (1972/73), Elche CF (1973/74) i FC Barcelona (1974-79).
Najlepsze lata swojej kariery spędził w katalońskim klubie. W barwach FC Barcelona zdobył Copa del Rey w roku 1976. Zakończył karierę klubową w River Plate w 1985 roku.
Rozegrał także 3 spotkania w piłkarskiej reprezentacji Hiszpanii w latach 1978-1979.

</doc>
<doc id="971509" url="https://pl.wikipedia.org/wiki?curid=971509" title="Lunatycy – czyli tzw. przeboje całkiem Live">
Lunatycy – czyli tzw. przeboje całkiem Live

Lunatycy – czyli tzw. przeboje całkiem Live – album zespołu Dżem, wydany w kwietniu 1988 roku, nakładem wytwórni Polskie Nagrania „Muza”.
Nagrań dokonano podczas koncertu w Teatrze STU w Krakowie, 16 grudnia 1986 roku. Realizacja dźwięku - Piotr Madziar i Piotr Brzeziński przy współpracy Haliny Jarczyk, Wojciecha Siwieckiego i Andrzeja Soleckiego. Projekt okładek – Mirosław Makowski (LP) oraz Ryszard Czernow (MC, CD).
Płyta analogowa nosi tytuł "Tzw. przeboje – całkiem live", kasety i płyty kompaktowe zatytułowane są "Lunatycy – czyli tzw. przeboje całkiem live".

</doc>
<doc id="971510" url="https://pl.wikipedia.org/wiki?curid=971510" title="Zapłata (film)">
Zapłata (film)

Zapłata (ang. "Paycheck", 2003) – amerykański film fabularny z gatunku science-fiction i akcji. Jest to film, dla którego stworzono w całości polską ścieżkę dźwiękową. Film wyreżyserował John Woo, a scenariusz oparto na opowiadaniu Philipa K. Dicka.
Obsada.
i inni
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Anna Niedźwiecka-Medek
Udział wzięli:
oraz
i inni
Nagrody.
Odtwórca głównej roli Ben Affleck za rolę w tym filmie, a także za role w filmach "Gigli" i "Daredevil", otrzymał nagrodę Złotej Maliny.

</doc>
<doc id="971511" url="https://pl.wikipedia.org/wiki?curid=971511" title="Rada Ekonomiczna">
Rada Ekonomiczna

Rada Ekonomiczna – niezależny organ doradczy i opiniotwórczy utworzony w 1957 roku na mocy uchwały Sejmu (oficjalnego Parlamentu) przy ówczesnej Radzie Ministrów, na czele której stanął ekonomista Oskar Lange. Zrzeszeni w tej Radzie pracownicy akademiccy, menedżerowie, ekonomiści, teoretycy i praktycy mieli za zadanie analizować sytuację gospodarczą, a także opiniowanie kierunków rozwoju gospodarczego.
Skład Rady.
Przewodniczącym Rady został profesor Szkoły Głównej Planowania i Statystyki Oskar Lange (obecna Szkoła Główna Handlowa), natomiast wiceprzewodniczącym – profesor Czesław Bobrowski jako wiceprzewodniczący wykonawczy („stale urzędujący”, tzn. na pełnym etacie) oraz pięciu wiceprzewodniczących (wśród nich Michał Kalecki, Edward Lipiński i Włodzimierz Brus). Osoby te tworzyły tak zwane Prezydium Rady. Ogółem Rada liczyła 36 członków mianowanych przez premiera na odnawialny okres dwuletni. Należy zaznaczyć, iż wszyscy nie zostali powołani ze względu na przynależność do PZPR czy innej instytucji, lecz wyłącznie na podstawie osobistych przymiotów i zdolności.
Zadania.
Zostały ustalone trzy grupy celów Rady:
Wspomniany nowy model gospodarczy był bardzo bliski w swoich założeniach do tego rozwijanego przez CUP do roku 1948.
Działalność.
Sesja inauguracyjna odbyła się w blasku fleszy i wśród szeroko rozpowszechnionych oczekiwań. Nadzieje te jednakże w obliczu umacniającego się komunizmu okazały się mrzonką.
Istniała w Radzie wspólna płaszczyzna porozumienia w sprawach ram ogólnych. Dla przykładu nikt nie zaprzeczał roli państwa w gospodarce, lecz motywacje takich postaw były dość różne. Podobnie jeśli chodzi o planowanie centralne. Różnice pojawiały się im dalej Rada zagłębiała się w tę problematykę. Tendencje kompromisowe przeważały jednak nad spójnością. Dzięki tym postawom możliwe stało się przygotowanie najważniejszego dokumentu, czyli „Tez Rady Ekonomicznej w sprawie niektórych kierunków zmian modelu gospodarczego”.
Formalnie rzecz ujmując, „Tezy” dotyczyły tylko zasad działania przemysłu państwowego, ale wnikliwy czytelnik mógł spostrzec, iż faktyczny zakres problemowy dokumentu był szerszy. Nie próbowały bezpośrednio zaprzeczyć potrzebie centralnego planowania w gospodarce, lecz usiłowały zinterpretować koncepcję narodowego planowania, które równie efektywnie mogłoby zostać zrealizowane poprzez wiele małych celów. Próbowano przeforsować opinię, że nie obligatoryjne cele, lecz rachunek ekonomiczny byłby czynnikiem determinujących dalsze utrzymywanie przedsiębiorstwa. Rentowność była zatem dla Rady kryterium podstawowym, ale realizacja tego procesu była możliwa dopiero po zaangażowaniu instrumentów finansowych (cła, podatki, stopy procentowe).
„Tezy” zostały opracowane bardzo szybko, w ciągu trzech miesięcy i przedstawione rządowi na początku 1957 roku. Przedstawionych zostało kilka ważnych punktów koniecznych do realizacji jeszcze przed końcem tego roku. Gabinet Ekonomiczny odnotował wykonanie pracy oraz polecił przygotowanie dokładniejszych rekomendacji (co znaczące, Komisja Planowania miała dzielić zadanie z Radą Ekonomiczną). Premier stwierdził jednak, że „Tezy” nie zostały jednak ani przyjęte ani odrzucone. Sytuacja gospodarcza kraju w tym okresie natomiast zarysowywała się całkiem nieźle ze względu na możliwości eksportowe węgla kamiennego oraz kilka wprowadzonych wcześniej reform, które w tym właśnie okresie zaczęły przynosić wymierne korzyści, które uwydatniły się między innymi wzrostem konsumpcji.
Rada istniała formalnie do wiosny 1963 roku, kiedy to premier nie odnowił jej mandatu. Faktyczny wpływ Rady był jednak znikomy. Praktycznie Rada istniała do kwietnia 1961 roku, ale w ostatnich latach nie miała już żadnego znaczenia. Praca Rady Ekonomicznej okazała się całkowicie nieskuteczna i nie dała oczekiwanych rezultatów. Została całkowicie przez Partię i Rząd zignorowana. Mimo uczestnictwa Włodzimierza Brusa oraz innych członków w Komisji Planowania, niemożliwy był jakikolwiek wpływ Rady na politykę gospodarczą kraju.
Historia po roku 1989.
Rząd Tadeusza Mazowieckiego powołał w grudniu 1989 roku Radę Ekonomiczną, która nawiązywała w swojej tradycji do tej z końca lat pięćdziesiątych. Jej przewodniczącym został profesor Witold Trzeciakowski, a jego zastępcą Jan Mujżel.

</doc>
<doc id="971532" url="https://pl.wikipedia.org/wiki?curid=971532" title="Paycheck">
Paycheck



</doc>
<doc id="971533" url="https://pl.wikipedia.org/wiki?curid=971533" title="Podział administracyjny Samoa">
Podział administracyjny Samoa

Samoa dzieli się na 11 dystryktów (itūmālō), z których część skład się z kilku fragmentów lezących na obu głównych wyspach państwa.

</doc>
<doc id="971534" url="https://pl.wikipedia.org/wiki?curid=971534" title="Diviš Bořek">
Diviš Bořek

Diviš Bořek z Miletínka (ur. ?, zm. 8 stycznia 1438) – wódz i hetman husycki.
Po śmierci Jana Husa był zwolennikiem utrakwistów, w 1420 roku został jednym z przywódców orebitów. Dowodził zdobyciem Hradca Králové. Następnie przeszedł do obozu utrakwistów. W bitwie pod Lipanami dowodził połączonymi wojskami utrakwistów i katolików, pokonując taborytów.

</doc>
<doc id="971536" url="https://pl.wikipedia.org/wiki?curid=971536" title="Diviš Bořek z Miletínka">
Diviš Bořek z Miletínka



</doc>
<doc id="971537" url="https://pl.wikipedia.org/wiki?curid=971537" title="Goszkówek">
Goszkówek

Goszkówek (niem. do 1945 r. "Gräfendorf") – osada leśna w Polsce położona w województwie zachodniopomorskim, w powiecie gryfińskim, w gminie Mieszkowice. Miejscowość wchodzi w skład sołectwa Goszków.
W latach 1975–1998 miejscowość administracyjnie należała do województwa szczecińskiego.
Położenie.
Osada znajduje się 7 km na północny wschód od Mieszkowic - obecnie (2014 r.) tylko leśniczówka.
Zgodnie z podziałem fizycznogeograficznym Polski Kondrackiego teren, na którym położony jest Goszkówek, należy do prowincji Nizina Środkowoeuropejska, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
Nazwa.
Pierwotna nazwa pochodzi prawdopodobnie od średnio-dolno-niemieckiego "grëve" ("grave"), współcześnie "Graf" "hrabia" oraz "dorp", współcześnie "dorf" "wieś".
Nazwa na przestrzeni wieków: "Greuendorp" 1337, 1486, 1495; "Grevendorp" 1393; "Gossen Greuendorp" 1608; "Gräfendorf" 1833; "Gräfendorf" do 1945.
Ludność.
Liczba ludności w ostatnich 3 wiekach:

</doc>
<doc id="971538" url="https://pl.wikipedia.org/wiki?curid=971538" title="Diviš z Miletínka">
Diviš z Miletínka



</doc>
<doc id="971539" url="https://pl.wikipedia.org/wiki?curid=971539" title="Raymond Keene">
Raymond Keene

Raymond Dennis Keene (ur. 29 stycznia 1948 w Londynie) – brytyjski szachista, dziennikarz, publicysta, autor książek o tematyce szachowej, arcymistrz od 1976, sędzia klasy międzynarodowej od 1981.
Życiorys.
Ukończył Trinity College na Uniwersytecie Cambridge.
Pierwszy znaczący sukces odniósł w roku 1964, zdobywając tytuł mistrza Wielkiej Brytanii juniorów. Dwukrotnie reprezentował swój kraj w mistrzostwach świata juniorów (1965, Barcelona i 1967, Jerozolima), za drugim razem zdobywając tytuł wicemistrza świata (za Julio Kaplanem, a przed Janem Timmanem). Pomiędzy 1966 a 1980 ośmiokrotnie wystąpił na szachowych olimpiadach (w tym raz na I szachownicy), zdobywając 3 brązowe medale: wraz z drużyną w roku 1976 oraz indywidualnie w latach 1968 (na IV szachownicy) i 1976 (na II szachownicy). Był również dwukrotnym medalistą drużynowych mistrzostw Europy, oba medale zdobył w roku 1980 w Skarze (brązowy wraz z drużyną oraz złoty za najlepszy wynik na V szachownicy). W roku 1971 zdobył w Blackpool tytuł indywidualnego mistrza Wielkiej Brytanii, natomiast w latach 1968 i 1972 podzielił w mistrzostwach II-III miejsca. W 1976 został drugim Anglikiem (po Anthonym Milesie), który otrzymał tytuł arcymistrza. W czasie trwania swojej kariery zwyciężył w międzynarodowych turniejach rozegranych m.in. w Londynie (1968), Camagüey (1974), Alicante (1977), Sydney (1979, wraz z Ianem Rogersem) oraz w Dortmundzie (1980).
Najwyższy ranking w karierze osiągnął 1 stycznia 1977 r., z wynikiem 2510 punktów dzielił wówczas 76-83. miejsce na światowej liście FIDE, jednocześnie zajmując 2. miejsce (za Anthonym Milesem) wśród angielskich szachistów.
W roku 1978 Keene był sekundantem Wiktora Korcznoja podczas meczu o mistrzostwo świata z Anatolijem Karpowem w Baguio. W kolejnych latach dał się poznać jako organizator szachowych imprez najwyższego szczebla. W 1983 dzięki jego pomocy doszło w Londynie do półfinałowego meczu pretendentów pomiędzy Korcznojem a Garrim Kasparowem. Rok później zorganizował drugi mecz ZSRR – "Reszta świata", w 1986 – pierwszą część meczu o mistrzostwo świata pomiędzy Karpowem i Kasparowem, natomiast w 1993 – mecz Kasparowa z Nigelem Shortem o tytuł mistrza świata organizacji PCA. W 2000 był jednym z głównych działaczy organizacji "Braingames", pod egidą której Kasparow rozegrał z Władimirem Kramnikiem kolejny mecz o mistrzostwo świata.
Od roku 1981 do 1995 współpracował z telewizjami "BBC 2", "CHANNEL 4" oraz "Thames TV" i relacjonował dla nich rozgrywane w tym czasie mecze o tytuł mistrza świata. Od roku 1977 jest stałym współpracownikiem tygodnika "The Spectator", natomiast od 1985 - "Timesa", jednego z najstarszych brytyjskich dzienników, w którym prowadzi własną kolumnę szachową. Również w roku 1985 został przez królową Elżbietę II odznaczony Orderem Imperium Brytyjskiego IV klasy (OBE).
Raymond Keene jest jednym z najbardziej zasłużonych autorów książek o tematyce szachowej, poświęconych głównie meczom o mistrzostwo świata i ich kulisom, ale również szachowym debiutom oraz wybitnym szachistom. Jak sam twierdzi, napisał ich około 120.

</doc>
<doc id="971540" url="https://pl.wikipedia.org/wiki?curid=971540" title="Hârșova">
Hârșova

Hârșova – miasto w Rumunii, w okręgu Konstanca. Liczy 11 tys. mieszkańców (2006).

</doc>
<doc id="971541" url="https://pl.wikipedia.org/wiki?curid=971541" title="Kara Monaco">
Kara Monaco

Kara Monaco (ur. 26 lutego 1983 w Lakeland) – amerykańska modelka, fotomodelka, miss Playboya 2006.
Kariera.
W kwietniu 2005 i 2006 została Playmate of the Month oraz została miss Playboya w 2006 roku i otrzymując główną nagrodę.
Kara dorastała w Orlando. Zanim trafiła do Playboya, była modelką i pozowała do zdjęć w strojach kąpielowych i bieliźnie, którą można było później kupić. Oprócz tego była i nadal jest instruktorką fitness.
Jej wymiary to 86-60-86.
W 2012 roku wzięła udział w czternastej amerykańskiej edycji programu Big Brother. Została wyeliminowana 13 dnia gry otrzymując 5 z 8 głosów. Zajęła 15 miejsce.

</doc>
<doc id="971545" url="https://pl.wikipedia.org/wiki?curid=971545" title="Kiwity">
Kiwity



</doc>
<doc id="971546" url="https://pl.wikipedia.org/wiki?curid=971546" title="Mikrolity">
Mikrolity



</doc>
<doc id="971547" url="https://pl.wikipedia.org/wiki?curid=971547" title="Primera división B chilena">
Primera división B chilena

Primera B – druga liga w chilijskich rozgrywkach ligowych ("Liga Chilena de Fútbol") organizowanych przez federację Federación de Fútbol de Chile. Obecnie w drugiej lidze chilijskiej gra 16 klubów.

</doc>
<doc id="971548" url="https://pl.wikipedia.org/wiki?curid=971548" title="Marek Kazimierz Kamiński">
Marek Kazimierz Kamiński

Marek Kazimierz Kamiński (ur. 18 marca 1948 w Warszawie, zm. 20 czerwca 2020 tamże) – polski historyk, profesor doktor habilitowany nauk humanistycznych.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1965). Studia historyczne na Uniwersytecie Warszawskim ukończył w 1970. Doktorat obronił w 1976 na Wydziale Filozoficzno-Historycznym Uniwersytetu Łódzkiego, a habilitację uzyskał w 1991 w Instytucie Historii PAN. Tytuł profesora otrzymał w 2002. Specjalizował się w historii Polski i historii powszechnej najnowszej oraz historii stosunków międzynarodowych. Był pracownikiem naukowym Instytutu Historii PAN, a także pracownikiem naukowym Instytutu Historii Uniwersytetu Warmińsko-Mazurskiego w Olsztynie. W latach 1996–2000 prowadził zajęcia ze studentami na Wydziale Historycznym Uniwersytetu Warszawskiego. Pełnił także funkcję redaktora naczelnego „Studiów z Dziejów Rosji i Europy Środkowo-Wschodniej”.
Został pochowany na cmentarzu Powązkowskim w Warszawie.

</doc>
<doc id="971550" url="https://pl.wikipedia.org/wiki?curid=971550" title="Rada Ligi Narodów">
Rada Ligi Narodów

Rada Ligi Narodów – jeden z najważniejszych organów Ligi Narodów, który został powołany 16 stycznia 1920 r. w Genewie. Program rady dotyczył podejmowania różnych decyzji w sprawach pokojowych na świecie po I wojnie światowej. Działania rady nie były ściśle określone, co powodowało liczne spory kompetencyjne ze Zgromadzeniem Ligi.
W skład rady początkowo wchodziło 4 stałych członków (Wielka Brytania, Francja, Włochy, Japonia) oraz 12 niestałych członków, którzy byli wybierani na 3-letnią kadencję. Liczba członków rady wielokrotnie ulegała zmianom z określoną tendencją wzrostową.

</doc>
<doc id="971551" url="https://pl.wikipedia.org/wiki?curid=971551" title="Kwintus Cecyliusz Metellus Balearyjski">
Kwintus Cecyliusz Metellus Balearyjski

Kwintus Cecyliusz Metellus Balearyjski (łac.Quintus Caecilus Metellus Balearicus) – członek wpływowego plebejskiego rodu rzymskiego Cecyliuszy, starszy syn Kwintusa Cecyliusza Metellusa Macedońskiego, konsula w 143 p.n.e.
Sprawował preturę ok. 126 p.n.e. W 123 p.n.e. został konsulem, sprawował prawdopodobnie namiestnictwo Hiszpanii Bliższej ("Hispania Citerior") i udał się na wojnę z piratami, których bazą działania były Wyspy Balearyjskie. W latach 128-121 p.n.e. pozostał na tym terenie w randze prokonsula opanowując ostatecznie wyspy. Dokonywał masowych rzezi mieszkańców oraz założył na Majorce miasta Palma i Pollentia zasiedlone sprowadzonymi Italikami z Hiszpanii. Po powrocie do Rzymu odbył triumf za zwycięstwa w Balearach i zyskał przydomek ("agnomen"): Balearyjski ("Balearicus"). W 120 p.n.e. był cenzorem.
Był ojcem:

</doc>
<doc id="971552" url="https://pl.wikipedia.org/wiki?curid=971552" title="MTV Movie Awards 2007">
MTV Movie Awards 2007

16. gala MTV Movie Awards odbyła się 3 czerwca 2007 roku w Gibson Amphitheatre w Universal City w Kalifornii. Uroczystość prowadziła Sarah Silverman.

</doc>
<doc id="971554" url="https://pl.wikipedia.org/wiki?curid=971554" title="Przekłuwacze">
Przekłuwacze



</doc>
<doc id="971556" url="https://pl.wikipedia.org/wiki?curid=971556" title="Małgorzata Drummond">
Małgorzata Drummond

Małgorzata Drummond, ang. "Margaret Drummond" (ur. ok. 1340 - zm. 31 stycznia 1375) - królowa Szkocji jako druga żona króla Dawida II.
Była córką Sir Malcolma Drummonda z Ilk i jego żony - Margaret (Małgorzaty) Graham. Jej ojciec zmarł ok. 1346. Małgorzata poślubiła Johna Logie'a, ale para nie miała dzieci. Później została kochanką króla Dawida II (syna króla Roberta Bruce'a), który był wdowcem po swojej pierwszej żonie - Joannie z Tower, księżniczce angielskiej (zm. w 1362).
Małgorzata i Dawid II pobrali się w Fife, 20 lutego 1364. Ich małżeństwo trwało jedynie 5 lat i podobnie jak pierwsze, nie przyniosło królowi oczekiwanych potomków. W tej sytuacji para rozwiodła się 20 marca 1369. Oficjalnym powodem rozwodu była właśnie niepłodność. Dalsze losy Małgorzaty pozostają nieznane.
Dawid II planował podobno poślubienie swojej kolejnej kochanki - Agnes (Agnieszki) Dunbar, córki-imienniczki Agnes Dunbar, czwartej hrabiny Moray. Król zmarł jednak 22 lutego 1371, zanim zdążył się ożenić po raz trzeci. Zmarł bezdzietnie i tron odziedziczył jego siostrzeniec (syn Marjorie de Bruce, pierworodnej córki Roberta Bruce'a), Robert II (założyciel nowej szkockiej dynastii - Stewartów).

</doc>
<doc id="971557" url="https://pl.wikipedia.org/wiki?curid=971557" title="Martí Filosia">
Martí Filosia

Martí Filosia (ur. 15 września 1945, Palafrugell) – piłkarz hiszpański narodowości katalońskiej, grający na pozycji ofensywnego pomocnika.
Karierę piłkarską rozpoczął w klubie FC Barcelona w roku 1966, gdzie grał do 1975. Razem z między innymi Johanem Cruijffem, Hugiem Sotilem pomógł klubowi w wywalczeniu 1. miejsca w Primera División w sezonie 1973/1974.
Grał też w derbach Katalonii dnia 16 października 1966 roku, przegranym przez jego klub 0:2. Grał 90 minut. Jego ostatnim meczem, zarówno w FC Barcelona, jak i w swojej karierze piłkarskiej było spotkanie z Celtą Vigo, 6 kwietnia 1975, wygranym przez Azulgranę 1:0.
Linki zewnętrzne.
Statystyki w bazie playerhistory.com

</doc>
<doc id="971563" url="https://pl.wikipedia.org/wiki?curid=971563" title="Highgate (Londyn)">
Highgate (Londyn)

Highgate – dzielnica północnego Londynu, której fragmenty wchodzą w skład trzech dzielnic administracyjnych: Haringey, Camden i Islington. 

</doc>
<doc id="971566" url="https://pl.wikipedia.org/wiki?curid=971566" title="Murfatlar">
Murfatlar

Murfatlar (1980-2007 "Basarabi") – miasto w Rumunii, w okręgu Konstanca. Liczy 11 tys. mieszkańców (2006). Murfatlar jest słynnym winiarskim rejonem z ponadtysiącletnią tradycją. Miejsce urodzenia Traiana Băsescu, prezydenta Rumunii od 2004 r.

</doc>
<doc id="971569" url="https://pl.wikipedia.org/wiki?curid=971569" title="Roberto Carrión Pollit">
Roberto Carrión Pollit

Roberto Carrión Pollit (1929-2007) – peruwiański polityk z lat 70'. Był alkadem Limy od 1978 do 1979.

</doc>
<doc id="971571" url="https://pl.wikipedia.org/wiki?curid=971571" title="Czeczeńsko-Inguska Autonomiczna Socjalistyczna Republika Radziecka">
Czeczeńsko-Inguska Autonomiczna Socjalistyczna Republika Radziecka

Czeczeńsko-Inguska Autonomiczna Socjalistyczna Republika Radziecka, Czeczeńsko-Inguska ASRR – republika autonomiczna w Związku Radzieckim, wchodząca w skład Rosyjskiej Federacyjnej Socjalistycznej Republiki Radzieckiej. 
Czeczeńsko-Inguska ASRR została utworzona 5 grudnia 1936 r.; w wyniku poszerzenia autonomii i zmiany statusu istniejącego od 1934 r. Czeczeńsko-Inguskiego Obwodu Autonomicznego. 7 marca 1944 r. w ramach stalinowskich represji wobec Czeczenów i Inguszy, oskarżanych o to, iż w czasie II wojny światowej poparli atakujące radziecki Kaukaz wojska niemieckie, republika została zlikwidowana, jej obszary włączone w skład Kraju Stawropolskiego, a Czeczeni i Ingusze – wysiedleni do azjatyckiej części Związku Radzieckiego (głównie do Kazachstanu i Kirgistanu). Kilka dni później, 22 marca dokonano korekty podziału administracyjnego dawnych obszarów Czeczeńsko-Inguskiej ASRR i część włączono do Północnoosetyjskiej ASRR, część do Dagestańskiej ASRR, część do Gruzińskiej SRR, a część pozostawiono w obrębie Kraju Stawropolskiego.
Po śmierci Stalina pozwolono Czeczenom i Inguszom na powrót do ojczyzny i 9 stycznia 1957 r. reaktywowano Czeczeńsko-Inguską ASRR, jednak w nieznacznie zmniejszoną terytorialnie w stosunku do stanu sprzed 1944 r. (utrzymano w mocy postanowienia o przekazaniu Północnoosetyjskiej SRR pewnych zamieszkanych niegdyś przez Inguszy obszarów; tereny te do dziś są przedmiotem sporu pomiędzy rosyjskimi republikami: Północną Osetią-Alanią a Inguszetią).
Czeczeńsko-Inguska ASRR przestała istnieć w listopadzie 1990 r. na fali zmian związanych z rozpadem ZSRR. Wkrótce potem ogłosiła niepodległość, a następnie rozdzieliła się na dwa kraje: Czeczenię i Inguszetię. Inguszetia szybko ponownie weszła w skład Rosji, natomiast Czeczenia przez kilka lat zachowała faktyczną niezależność (nieuznawaną przez niemal żaden kraj świata), a następnie została zbrojnie przyłączona do Rosji. (Zobacz też: II wojna czeczeńska)
Prawnymi kontynuacjami Czeczeńsko-Inguskiej SRR są autonomiczne rosyjskie republiki: Czeczenia i Inguszetia.
 "Informacje n.t. położenia, gospodarki, historii, ludności itd. Czeczeńsko-Inguskiej Autonomicznej Socjalistycznej Republiki Radzieckiej znajdują się w: artykułach poświęconym Republice Czeczenii i Republice Inguszetii, jak obecnie nazywają się będące prawnymi następcami Czeczeńsko-Inguskiej ASRR rosyjskie jednostki polityczno-administracyjne."

</doc>
<doc id="971574" url="https://pl.wikipedia.org/wiki?curid=971574" title="Czeczeńsko-Inguska ASRR">
Czeczeńsko-Inguska ASRR



</doc>
<doc id="971575" url="https://pl.wikipedia.org/wiki?curid=971575" title="Finchley">
Finchley

Finchley – część dzielnicy London Borough of Barnet w północnym Londynie.

</doc>
<doc id="971576" url="https://pl.wikipedia.org/wiki?curid=971576" title="Kiwity (województwo zachodniopomorskie)">
Kiwity (województwo zachodniopomorskie)

Kiwity (do 1945 niem. "Kiewitt") – osada w Polsce położona w województwie zachodniopomorskim, w powiecie gryfińskim, w gminie Mieszkowice. Miejscowość wchodzi w skład sołectwa Zielin.
W latach 1975–1998 miejscowość administracyjnie należała do województwa szczecińskiego.
Nazwa.
1820, 1856 "Kiewitz" 
Historia.
W końcu XVIII w. i w XIX w. Kiwity wraz z Nowinami i Starzynem należały do majątku Zielin.
Ludność.
Liczba ludności w ostatnich 3 wiekach:

</doc>
<doc id="971577" url="https://pl.wikipedia.org/wiki?curid=971577" title="Bitwa pod Chlumcem">
Bitwa pod Chlumcem

Druga bitwa pod Chlumcem stoczona została 18 lutego 1126 roku pomiędzy wojskami czeskiego księcia Sobiesława I i niemieckiego króla Lotara III. Po stronie niemieckiej walczył pretendent do władzy książęcej w Czechach Otto II Czarny oraz Albrecht I Niedźwiedź, przyszły margrabia brandenburski.
Prolog.
Bitwa była punktem kulminacyjnym walki o władzę w Księstwie Czeskim pomiędzy Sobiesławem I a Ottonem II Czarnym, w tamtym czasie najstarszym z rodu czeskich Przemyślidów. Po dłuższym czasie czeski książę Władysław I wyznaczył na następcę swojego młodszego brata Sobiesława. Było to niezgodne z regułą senioratu, w związku z czym Otto zwrócił się o pomoc do niemieckiego władcy w celu odzyskania utraconego prawa do tronu książęcego.
Przebieg bitwy.
Zima na przełomie lat 1125 i 1126 była ostrzejsza niż zazwyczaj, lecz król Lotar III zlekceważył ten fakt. Nie zgromadził wystarczających sił zbrojnych z obszaru całego Cesarstwa. Liczył na łatwe zwycięstwo. W jego armii byli jedynie rycerze ze wschodniej części Dolnej Saksonii. Sobiesław musiał o tym dobrze wiedzieć. Na wieść o zamiarach przeciwnika miał wypowiedzieć znamienne słowa: "Doufám v milosrdenství Boží a zásluhy svatých mučedníků Kristových, Václava a Vojtěcha, že nebude vydána naše země do rukou cizinců" (Pokładam nadzieję w miłosierdziu Bożym i w zasługach świętych męczenników chrześcijańskich Wacławie i Wojciechu, że nie będzie wydana nasza ziemia w ręce cudzoziemca). Dla podniesienia morale swojego wojska zaopatrzył się w relikwie, przypuszczalnie chorągiew świętego Wojciecha i kopię Wacława I Świętego.
Wielka odwilż, która rozpoczęła się 16 lutego 1126, prawdopodobnie zachęciła Lotara III do podjęcia działań wojennych. 18 lutego 1126 roku wojsko niemieckie wkroczyło do Czech przez przełęcz za Chlumcem. Sobiesław już wcześniej przygotował w tym rejonie zasieki oraz podzielił swoją armię na trzy części, rozstawione w odpowiednich miejscach zarówno w dolinach jak i na wzgórzach. W tym czasie zaczął tajać śnieg i pękały lody. Większość jeźdźców Lotara zsiadła z koni i w uzbrojeniu szła w trudnych warunkach po topniejącym śniegu.
Otto II Czarny wyszedł przed czoło wojska niemieckiego, aby prowadzić rycerzy, ponieważ najlepiej znał tę drogę. Lotar i Otto najprawdopodobniej przypuszczali, że będą w stanie zaskoczyć Sobiesława nagłym unikiem w zaśnieżone podnóża gór. Jednakże czeskie wojsko już czekało na nieprzyjaciela w grodzie Chlumec. Lotar zlekceważył przeciwnika, nie wysłał zwiadu i nie zważał na przestrogi, że wojsko Sobiesława może już być w pobliżu. Gdy nieprzygotowane do bitwy wojsko niemieckie zbliżyło się na niewielką odległość do czeskiego, Sobiesław dał rozkaz do ataku. Tylko nieliczni rycerze z armii Lotara podjęli próbę obrony. Ostatni z pochodu zdołali uciec. Bitwa zakończyła się zwycięstwem księcia Sobiesława.
Sojusz z Lotarem III.
Otto Czarny wpadł w zasadzkę i poległ, Lotar III oraz Albrecht I Niedźwiedź, zostali wzięci do niewoli. Sobiesław zwrócił im niebawem wolność, a z Lotarem dodatkowo zawarł sojusz, ukierunkowując się na cele możliwe do osiągnięcia, bez popadania w długotrwały konflikt z większym i silniejszym Cesarstwem.
Sobiesław na pamiątkę wielkiego zwycięstwa kazał odnowić i rozbudować wzniesioną na szczycie wzgórza Říp romańską rotundę pod wezwaniem Św. Jerzego. Obecnie postrzegana jest jako czeski pomnik narodowy.

</doc>
<doc id="971578" url="https://pl.wikipedia.org/wiki?curid=971578" title="Ewerolimus">
Ewerolimus

Ewerolimus, RAD-001 – syntetyczny organiczny związek chemiczny, pochodna sirolimusu (rapamycyny) o podobnym działaniu, opierającym się na inhibicji kinazy mTOR. Ewerolimus znajduje zastosowanie w transplantologii jako lek immunosupresyjny stosowany w zapobieganiu odrzucania przeszczepu. Stosowany jest również w onkologii.
Mechanizm działania.
Ewerolimus jest inhibitorem sygnału proliferacji, co oznacza, że prowadzi do zatrzymania komórek w fazie G1 cyklu komórkowego. Działając na limfocyty prowadzi do zahamowania ich proliferacji i ekspansji klonalnej. Na poziomie komórki mechanizm działania opiera się na inhibicji białka kinazy mTOR (FRAP), mającego wpływ na procesy wzrostu i proliferacji komórek. Ewerolimus, podobnie jak sirolimus, wiąże się z białkiem FRAP-12 tworząc kompleks hamujący kinazę mTOR. Ewerolimus działa na proliferację komórek stymulowaną czynnikami wzrostu, w tym miocytów gładkich ściany naczyń krwionośnych.
Farmakokinetyka.
Po podaniu doustnym Tmax wynosi 1-2 godziny, a dostępność biologiczna oceniana jest na około 90%. Pokarm wpływa na wchłanianie leku. Ewerolimus jest metabolizowany na drodze monohydroksylacji i O-dealkilacji, a powstałe metabolity przypuszczalnie nie posiadają aktywności biologicznej. Metabolity wydalane są głównie z kałem i, w mniejszym stopniu, z moczem.
Wskazania.
Badania wykazały skuteczność leku w zapobieganiu przewlekłej waskulopatii po przeszczepie serca. Stosowany jest również w stentach naczyniowych. Ewerolimus w porównaniu z sirolimusem ma większą biodostępność i krótszy okres półtrwania; działa synergistycznie z cyklosporyną A, co pozwala na zmniejszenie dawki CsA przy zachowanej skuteczności w zapobieganiu ostremu odrzucaniu przeszczepu nerki.
W 2012 roku ewerolimus został zarejestrowany do leczenia zaawansowanego hormonozależnego HER2- raka piersi, u kobiet po menopauzie. Badanie kliniczne BOLERO-2, w oparciu o które lek został dopuszczony do obrotu wykazało, że leczenie preparatem ewerolimus w połączeniu z eksemestanem ponad dwukrotnie wydłużyło czas wolny od progresji w porównaniu do eksemestanu stosowanego w monoterapii. Do innych wskazań onkologicznych należą nieoperacyjne lub z przerzutami wysoko lub średnio zróżnicowane nowotwory neuroendokrynne trzustki oraz zaawansowany rak nerkowokomórkowy,
jeżeli postęp choroby nastąpił w trakcie lub po przebytej terapii anty-VEGF.
Interakcje z innymi lekami i pokarmami.
Proces wchłaniania i wydalania ewerolimusu może ulec zaburzeniu przez leki wpływające na CYP3A4 lub glikoproteinę P. Nie należy równolegle podawać silnie działających inhibitorów lub induktorów CYP3A4. Cyklosporyna zwiększa istotnie dostępność biologiczną leku, dlatego zmiany dawkowania cyklosporyny wymagają korekty dawkowania ewerolimusu. Ryfampicyna przyspiesza wydalanie leku i nie zaleca się jej jednoczesnego stosowania z ewerolimusem. Nie stwierdzono interakcji z atorwastatyną i prawastatyną. Ponieważ grejpfruty i sok grejpfrutowy wpływają na aktywność CYP3A4, nie należy ich spożywać w trakcie stosowania leku.
Działania niepożądane.
Bardzo częstymi działaniami niepożądanymi są:
Częstymi działaniami niepożądanymi są:

</doc>
<doc id="971579" url="https://pl.wikipedia.org/wiki?curid=971579" title="Ranowo">
Ranowo

Ranowo (do 1945 niem. – "Karlshöhe") – osada w Polsce położona w województwie zachodniopomorskim, w powiecie gryfińskim, w gminie Mieszkowice. Miejscowość wchodzi w skład sołectwa Zielin.
W latach 1975–1998 miejscowość administracyjnie należała do województwa szczecińskiego.
Ludność.
Liczba ludności w ostatnich 3 wiekach:
Wyznania.
Kaplica należąca do parafii rzymskokatolickiej pw. Narodzenia Najświętszej Marii Panny w Zielinie, znajduje się w budynku dworu.

</doc>
<doc id="971580" url="https://pl.wikipedia.org/wiki?curid=971580" title="Everolimus">
Everolimus



</doc>
<doc id="971582" url="https://pl.wikipedia.org/wiki?curid=971582" title="Rogaczewo (województwo zachodniopomorskie)">
Rogaczewo (województwo zachodniopomorskie)

Rogaczewo (do 1945 niem. "Hirschau, F.") – osada leśna w Polsce położona w województwie zachodniopomorskim, w powiecie gryfińskim, w gminie Mieszkowice. Miejscowość wchodzi w skład sołectwa Czelin.
W latach 1975–1998 miejscowość administracyjnie należała do województwa szczecińskiego.
Przypisy.
Zobacz też: Rogaczewo

</doc>
<doc id="971584" url="https://pl.wikipedia.org/wiki?curid=971584" title="Jennifer Paige (album)">
Jennifer Paige (album)

Jennifer Paige – debiutancki album amerykańskiej wokalistki popowej Jennifer Paige, wydany 11 sierpnia 1998 przez wytwórnię Hollywood Records. Głównym producentem kompozycji jest Andy Goldmark.

</doc>
<doc id="971586" url="https://pl.wikipedia.org/wiki?curid=971586" title="Hampstead">
Hampstead

Hampstead – dzielnica w północnym Londynie, wchodzi w skład London Borough of Camden i położona jest ok. 6,5 km na północny zachód od Charing Cross. W dzielnicy Hampstead znajduje się rozległy teren parkowy Hampstead Heath. Jest to luksusowa dzielnica, w której swoje posiadłości ma wielu brytyjskich, a także światowej sławy dygnitarzy.
W tej dzielnicy mieszkał m.in. Zygmunt Freud. Dziś znajduje się w niej jego muzeum.
Ciekawe miejsca:

</doc>
<doc id="971587" url="https://pl.wikipedia.org/wiki?curid=971587" title="Julio Libonatti">
Julio Libonatti

Julio Libonatti (ur. 5 lipca 1901 w Rosario, zm. 9 października 1981 tamże) – napastnik argentyński, później naturalizowany we Włoszech.
Urodzony w Rosario Libonatti rozpoczął swą karierę w roku 1917 w klubie Newell’s Old Boys. W roku 1925 przeszedł do włoskiego klubu Torino FC. Był to pierwszy znany w historii transfer piłkarza zza oceanu do klubu europejskiego. W Torino (z którym w 1928 roku zdobył mistrzostwo Włoch) rozegrał 284 mecze, w których zdobył 164 bramki. Następnie grał także w Genoi oraz Rimini Calcio. W 1938 roku zakończył karierę jako piłkarz tego klubu.
Libonatti grał zarówno w reprezentacji Argentyny (w której w latach 1917-1925 rozegrał 15 meczów i zdobył 8 bramek), jak i w reprezentacji Włoch (w latach 1926-1931 rozegrał 17 meczów i zdobył 15 bramek). Trzykrotnie wystąpił w turnieju Copa América - w 1920 został wicemistrzem Ameryki Południowej, a w 1921 - mistrzem. Natomiast występ w roku 1922 był dla Argentyny zupełnie nieudany. Z reprezentacją Włoch zdobył brązowy medal olimpijski podczas Igrzysk Olimpijskich w 1928 roku (zagrał tylko jeden mecz z Francją, wygrany przez Włochów 4:3).

</doc>
<doc id="971590" url="https://pl.wikipedia.org/wiki?curid=971590" title="Babadag">
Babadag

Babadag – miasto w południowo-wschodniej Rumunii; w okręgu Tulcza.
Położenie i ludność.
Miasto położone jest nad jeziorem o tej samej nazwie, w północnej części Dobrudży, w pobliżu delty Dunaju. Liczy ok. 10 tys. mieszkańców - większość ludności miasta stanowią Rumuni (ok. 8,5 tys.), zamieszkuje tu jednak także liczna mniejszość turecka (ok. 1,3 tys.), a także Romowie i Lipowanie.
Historia.
Na terenie miasta znaleziono relikty osady obronnej z kręgu kultury halsztackiej, datowanej na XI–VII w. p.n.e. Obecny Babadag jest też utożsamiany ze znaną ze źródeł osadą Vicus Novus, wzmiankowaną pierwszy raz w 178, opuszczoną z powodu najazdów Awarów w VI w.
W drugiej połowie XIII w. w to miejsce licznych Turków sprowadził Baba Sary Saltuk. Według XVII-wiecznego przekazu nazwa miejscowości miała pochodzić od jego imienia i oznaczać "górę ojca". Babadag w XV w. stanowił ośrodek pozyskiwania soli z wód pobliskiego jeziora. W 1484 staraniem Bajazyda II rozpoczęto wznoszenie mauzoleum Baby Sary Saltuka. W 1587 miejscowy zamek został zniszczony przez Kozaków, a w kolejnych latach miasto dotykały kolejne najazdy. Z XVII i początku XVIII w. pochodzą wzmianki wskazujące na rosnące znaczenie miasta; w 1678 zostało siedzibą paszy. Babadag służył jako miejsce pobytu wojsk tureckich podczas wojen turecko-rosyjskich – w 1739 w Babadag stacjonowało dowództwo armii tureckiej, a w 1771 wojska tureckie spędziły tu zimę.
W 1878 na mocy traktatu z San Stefano miasto znalazło się w granicach Rumunii.
Zabytki.
W Babadag znajduje się cenny meczet Gazi Ali Paszy z 1609. Ponadto znajduje się tu mauzoleum Baby Sary Saltuka, a w pobliżu miasta wznosi się zamek Enisala.

</doc>
<doc id="971593" url="https://pl.wikipedia.org/wiki?curid=971593" title="Druga Awangarda">
Druga Awangarda

 

</doc>
<doc id="971599" url="https://pl.wikipedia.org/wiki?curid=971599" title="Lawrence Block">
Lawrence Block

Lawrence Block (ur. 24 czerwca 1938 w Buffalo) – amerykański pisarz, autor powieści i opowiadań kryminalnych, najbardziej znany z serii książek o takich postaciach, jak walczący z alkoholizmem prywatny detektyw Matthew Scudder, sympatyczny włamywacz Bernie Rhodenbarr i poszukiwacz przygód Evan Tanner.
Życiorys.
Urodzony w Buffalo, Lawrence Block uczęszczał do Antioch College w Yellow Springs w Ohio, ale go nie ukończył. Jego najwcześniejsza praca, napisana pod pseudonimem wspólnie z innym autorem kryminałów, Donaldem E. Westlake’em, w latach pięćdziesiątych ubiegłego wieku, pojawiała się głównie w wydawnictwach pornograficznych. Jego pierwszą samodzielną pracą, dzięki której zaistniał, było opowiadanie "You Can't Lose" (1957). Później pisywał zarówno pod swoim nazwiskiem, jak i różnymi pseudonimami, m.in. jako Chip Harris i Paul Kavanagh. W 1994 otrzymał od Mystery Writers of America nagrodę Grand Master. Oprócz tego jest jedynym trzykrotnym zwycięzcą Edgar Award za najlepsze opowiadanie. Do tej pory opublikował ponad pięćdziesiąt powieści i ponad sto krótkich opowiadań, jak również książki dla pisarzy.
Obecnie Block od wielu lat mieszka w Nowym Jorku, z którym jest bardzo mocno związany, osadzając tam akcję większości powieści. Swój wolny czas poświęca na podróżowanie wraz z żoną, Lynne (odwiedzili blisko 100 państw). Ma trzy córki z poprzedniego małżeństwa.

</doc>
<doc id="971603" url="https://pl.wikipedia.org/wiki?curid=971603" title="Synteza dźwięku">
Synteza dźwięku

Synteza dźwięku – proces, którego celem jest generowanie sygnału fonicznego oraz tworzenie barw (brzmień) na podstawie zdefiniowanych parametrów. Parametry te określają charakterystykę widmową oraz amplitudową dźwięku. Synteza dźwięku realizowana jest przez syntezatory, elektrofony elektroniczne, sampler.

</doc>
<doc id="971605" url="https://pl.wikipedia.org/wiki?curid=971605" title="Enrique Falconí Mejía">
Enrique Falconí Mejía

Enrique Falconí Mejía był peruwiańskim politykiem w latach 70'. Alkad Limy w latach 1977-1978.

</doc>
<doc id="971609" url="https://pl.wikipedia.org/wiki?curid=971609" title="Druga awangarda">
Druga awangarda



</doc>
<doc id="971613" url="https://pl.wikipedia.org/wiki?curid=971613" title="Arturo Cavero Calisto">
Arturo Cavero Calisto

Arturo Cavero Calisto był peruwiańskim politykiem w latach 70'. Alkad Limy w latach 1975-1977.

</doc>
<doc id="971614" url="https://pl.wikipedia.org/wiki?curid=971614" title="Kabardyjska Autonomiczna Socjalistyczna Republika Radziecka">
Kabardyjska Autonomiczna Socjalistyczna Republika Radziecka

Kabardyjska Autonomiczna Socjalistyczna Republika Radziecka, Kabardyjska ASRR – republika autonomiczna w Związku Radzieckim, wchodząca w skład Rosyjskiej Federacyjnej Socjalistycznej Republiki Radzieckiej.
Kabardyjska ASRR została utworzona w 1944 r. w wyniku przekształcenia istniejącej od 1936 r. Kabardyno-Bałkarskiej Autonomicznej Socjalistycznej Republiki Radzieckiej. Przekształcenie to i wynikająca z niego zmiana nazwy związane były z faktem, iż w 1944 r. w ramach represji stalinowskich Bałkarzy uznani zostali za zdrajców Związku Radzieckiego i jako tacy zostali wysiedleni z terenu republiki do azjatyckiej części ZSRR. Po śmierci Stalina zezwolono Bałkarom na powrót do ojczyzny i w 1957 r. zlikwidowano Kabardyjską ASRR, reaktywując Kabardyno-Bałkarską ASRR.
 "Informacje nt. położenia, gospodarki, historii, ludności itd. Kabardyjskiej Autonomicznej Socjalistycznej Republiki Radzieckiej znajdują się w: artykule poświęconym Republice Kabardo-Bałkarii, jak obecnie nazywa się ta rosyjska jednostka polityczno-administracyjna".

</doc>
