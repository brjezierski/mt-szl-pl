<doc id="973907" url="https://pl.wikipedia.org/wiki?curid=973907" title="Man’gyŏngdae">
Man’gyŏngdae

Man'gyŏngdae (kor. 만경대구역, "Man'gyŏngdae-guyŏk") – jedna z 19 dzielnic stolicy Korei Północnej, Pjongjangu. Znajduje się w zachodniej części miasta. W 2008 roku liczyła 321 690 mieszkańców, zdecydowanie najwięcej spośród wszystkich jednostek administracyjnych wchodzących w skład Pjongjangu. Składa się z 26 osiedli (kor. "dong") i 2 wsi (kor. "ri"). Graniczy z rzeką Taedong od południa (po jej drugiej stronie znajdują się tereny dzielnicy Rangnang), dzielnicą Hyŏngjesan i powiatem Taedong (prowincja P’yŏngan Południowy) od północy, a także z należącymi do miasta Namp’o dzielnicą Kangsŏ i powiatem Ch’ŏllima od zachodu.
Historia.
Pierwotnie tereny dzielnicy stanowiły część miejscowości Kop'yŏng i Yongsan (powiat Taedong, prowincja P’yŏngan Południowy). Jako samodzielna jednostka administracyjna dzielnica Man'gyŏngdae powstała we wrześniu 1959 roku z połączenia terenów dzielnic centralnej (kor. 중구, "Jung-gu") i południowej (kor. 남구, "Nam-gu"), a także z miejscowości Taedong w powiecie o tej samej nazwie.
Podział administracyjny dzielnicy.
W skład dzielnicy wchodzą następujące jednostki administracyjne:

</doc>
<doc id="973912" url="https://pl.wikipedia.org/wiki?curid=973912" title="Großostheim">
Großostheim

Großostheim – gmina targowa w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg. Leży około 8 km na południowy zachód od Aschaffenburga, przy drodze B469 i linii kolejowej Großostheim – Aschaffenburg.
Dzielnice.
W skład gminy wchodzą następujące dzielnice: 
Zabytki.
W mieście znajduje się zabytkowy kościół pw. św Piotra i Pawła "(St. Peter und Paul)" z licznymi rzeźbami. Jedną z nich jest rzeźba przedstawiająca Matkę Boską trzymającą konającego Jezusa z 1771 roku. Na sufitach widnieją różnego rodzaju freski. W kościele znajduje się również zabytkowa chrzcielnica z 1456 roku, w niektórych miejscach zachowały się pozłacane wyrzeźbienia. Na wewnętrznym tarasie umieszczone są złote organy, nie ruszane stamtąd od ponad 500 lat.
Oświata.
W gminie znajduje się 675 miejsc przedszkolnych (z 652 dziećmi) oraz 5 szkół (72 nauczycieli, 1234 uczniów).

</doc>
<doc id="973914" url="https://pl.wikipedia.org/wiki?curid=973914" title="Zakaukaska Demokratyczna Republika Federacyjna">
Zakaukaska Demokratyczna Republika Federacyjna

Zakaukaska Demokratyczna Republika Federacyjna () – krótko istniejące państwo na Kaukazie.
Po rewolucji lutowej Rząd Tymczasowy utworzył Specjalny Komitet Zakaukaski do administrowania regionem. Po rewolucji październikowej zastąpiono go Komitetem Zakaukaskim.
10 lutego 1918 roku zebrał się zdominowany przez mienszewików Sejm Zakaukaski, który ogłosił powstanie niepodległej Zakaukaskiej Demokratycznej Republiki Federacyjnej. Przywódcą republiki został Gruzin Nikola Czcheidze.
Sprzeczność interesów poszczególnych grup etnicznych zamieszkujących republikę, spowodowała secesję Gruzji 26 maja 1918 roku. 28 maja 1918 roku Armenia i Azerbejdżan powołały oddzielne rządy, co oznaczało de facto likwidację republiki.

</doc>
<doc id="973917" url="https://pl.wikipedia.org/wiki?curid=973917" title="Plaskosz (Tuchola)">
Plaskosz (Tuchola)

Plaskosz (niem. "Plaskau") – część miasta Tucholi, położona nad zachodnim brzegiem Brdy, na skraju Tucholskiego Parku Krajobrazowego. Dawniej wieś 

</doc>
<doc id="973918" url="https://pl.wikipedia.org/wiki?curid=973918" title="Carlos A. Mannucci">
Carlos A. Mannucci



</doc>
<doc id="973919" url="https://pl.wikipedia.org/wiki?curid=973919" title="Todorovo">
Todorovo

Todorovo – wieś w Bośni i Hercegowinie, w Federacji Bośni i Hercegowiny, w kantonie uńsko-sańskim, w gminie Velika Kladuša. W 2013 roku liczyła 802 mieszkańców, z czego większość stanowili Boszniacy.

</doc>
<doc id="973920" url="https://pl.wikipedia.org/wiki?curid=973920" title="Atletico Chalaco Callao">
Atletico Chalaco Callao



</doc>
<doc id="973924" url="https://pl.wikipedia.org/wiki?curid=973924" title="Koślinka (Tuchola)">
Koślinka (Tuchola)

Koślinka – oficjalna nazwa części miasta Tuchola, położone na skraju Borów Tucholskich, przy drodze wojewódzkiej nr 240 (droga w kierunku Chojnic). Do 1 kwietnia 1931 r. administracyjnie stanowiła gminę wiejską. Z tą datą została włączona do gminy miejskiej Tuchola.

</doc>
<doc id="973927" url="https://pl.wikipedia.org/wiki?curid=973927" title="Czaojangzaury">
Czaojangzaury

Czaojangzaury (Chaoyangsauridae) – rodzina dinozaurów z grupy ceratopsów (Ceratopsia).
Żyły w późnej jurze (około 150 mln lat temu).
Do rodziny tej zalicza się rodzaje: "Chaoyangsaurus", "Xuanhuaceratops"

</doc>
<doc id="973928" url="https://pl.wikipedia.org/wiki?curid=973928" title="Chaoyangsauridae">
Chaoyangsauridae



</doc>
<doc id="973929" url="https://pl.wikipedia.org/wiki?curid=973929" title="Atlético Grau Piura">
Atlético Grau Piura

Club Atlético Grau – peruwiański klub piłkarski z siedzibą w mieście Piura, stolicy regionu Piura.
Historia.
Klub założony został 5 czerwca 1919 roku i gra obecnie w lidze regionalnej. Swoje mecze domowe klub rozgrywa na oddanym 7 lipca 1958 roku do użytku stadionie Estadio Miguel Grau.

</doc>
<doc id="973935" url="https://pl.wikipedia.org/wiki?curid=973935" title="New Warriors">
New Warriors

New Warriors (Nowi Wojownicy) są grupą superbohaterów występujących w komiksach serii Marvel. Zadebiutowali w 1989 roku w 411 numerze komiksu "The Mighty Thor".
New Warriors narysował po raz pierwszy Tom DeFalco, a w skład drużyny wchodzili: Nova, Speedball, Namorita, Marvel Boy i Firestar, każdy z tych bohaterów otrzymał w późniejszym czasie swoje solowe serie komiksowe. Pierwszym liderem grupy został Night Thrasher. Komiks ten był odpowiedzią na komiks z wytwórni DC Comics, czyli Teen Titans, New Warriors byli także młodą wersją Avengers. 
W 2007 pojawiła się w USA 4 seria komiksowa o losach bohaterów "New Warriors". Drużyna ma jednego bohatera z oryginalnego składu New Warriors czyli Night Thrasher, pozostali są nowi w tej grupie. 
Seria jest pisana przez Kevina Greviouxa scenarzystę filmu Underworld, rysownikiem jest Paco Medina. Seria miała swój debiut w czerwcu 2007. W skład nowej drużyny wchodzą: Sofia Mantega, znanej jako Wind Dancer, Barnell "Barry" Bohusk, znany jako Beak, Night Thrasher, Wondra, Tempest, War Hawk, Decibel, Ripcord, i Renascence.

</doc>
<doc id="973941" url="https://pl.wikipedia.org/wiki?curid=973941" title="Krymska ASRR">
Krymska ASRR



</doc>
<doc id="973942" url="https://pl.wikipedia.org/wiki?curid=973942" title="Typologia osobowości Znanieckiego">
Typologia osobowości Znanieckiego



</doc>
<doc id="973945" url="https://pl.wikipedia.org/wiki?curid=973945" title="Berezyna (miasto)">
Berezyna (miasto)

Berezyna (biał. "Беразіно", ros. "Березино") – miasto na Białorusi w obwodzie mińskim, stolica rejonu berezyńskiego nad rzeką Berezyną; 12,0 tys. mieszkańców (2010).
Historia Żydów w Berezynie.
Pierwsze wzmianki o społeczności żydowskiej w Berezynie pochodzą z XVI wieku. W 1648 roku w trakcie napadu Kozaków pod wodzą Nebaby, miał miejsce pogrom Żydów. W 1702 roku liczba Żydów w mieście liczyła 208 osób. Działała gmina żydowska.
W 1847 roku liczba Żydów wynosiła 1289 osób. W 1880 roku zamieszkiwało miasto 2940 Żydów, a w 1897 roku 3377 na 4871 mieszkańców. Funkcjonowało siedem synagog.
W XIX wieku działała manufaktura sukienna, gorzelnia, młyn, doki rzeczne i fabryka lin (własność Starobintesa). Duży młyn parowy należał do Kapilewicza i Mazo. Żydzi handlowali drzewem i konopiami. Działała tu szkoła żydowska (kierownicy m.in. Abraham Ginsburg, Sochor Ginsburg) a od 1906 roku żeńska szkoła żydowska Hindy Ginsburg. Powstała biblioteka. Przed rewolucją październikową przewodniczącym rady miejskiej był Beniamin Mowsza Rubenczik. Najwybitniejsi kupcy nosili nazwiska Starobinec, Zeldovich, Parny i Peekus.
Już za czasów sowieckich, w 1925 roku powstała żydowska spółdzielnia rolnicza im. Miasnikowa. Wielu miejscowych Żydów pracowało w administracji i aparacie represji sowieckiej.
Berezynę wojska niemieckie zajęły w sierpniu 1941 roku. W tym samym miesiącu hitlerowcy zamordowali 250 mężczyzn i chłopców żydowskich. Niemcy dla reszty Żydów z Berezyny i okolicznych miejscowości utworzyli getto. 25 grudnia 1941 do Berezyny przybył 12 batalion policji i służb pomocniczych dowodzony przez Antanasa Impulevičiusa. Następnego dnia, 26 grudnia 1941 Niemcy z pomocą kolaborantów litewskich przystąpili do likwidacji getta. Nikomu nie okazywano litości – ani osobom starszym, ani dzieciom, ani kobietom w ciąży, ani chorym. Każdy, kto stawiał opór, został rozstrzelany na miejscu, zgodnie z rozkazem Impulevičiusa. Zamordowano około 940 Żydów.
Po zakończeniu wojny wielu Żydów którzy uciekli z Berezyny, lub walczyli w partyzantce powróciło do miasta. W latach 50 XX wieku w Berezynie mieszkało kilkuset Żydów.
W latach 1950–1990 społeczność żydowska stopniała do kilkunastu osób, część wyjechała do większych miast, a część wyemigrowała do Izraela i USA.
W 1999 roku zdewastowany został cmentarz żydowski, zniszczono 48 macew. 
Urodzeni w Berezynie.
Stanisław Szostak (1898–1961) – major broni pancernych Wojska Polskiego

</doc>
<doc id="973946" url="https://pl.wikipedia.org/wiki?curid=973946" title="Psitakozaury">
Psitakozaury

Psitakozaury (Psittacosauridae) – rodzina dinozaurów z grupy ceratopsów ("Ceratopsia")
Były to niewielkie (do 2 m długości), roślinożerne dinozaury. Żyły w Azji w okresie kredy.

</doc>
<doc id="973948" url="https://pl.wikipedia.org/wiki?curid=973948" title="Psittacosauridae">
Psittacosauridae



</doc>
<doc id="973949" url="https://pl.wikipedia.org/wiki?curid=973949" title="Luksus">
Luksus

Luksus ( „zbytek, nadmiar, przepych”) – termin opisujący kategorię dóbr materialnych, bądź usług wyróżniających się wysoką ceną, wysoką jakością wykonania oraz trudną dostępnością dla odbiorcy. Produkty luksusowe adresowane są do wąskich grup społecznych, należą do produktów oraz usług ekskluzywnych.
Geneza terminu.
Słowo luksus pochodzi z łaciny () i oznacza „zbytek, nadmiar, przepych”. Korzenie samego terminu mają pochodzenie indo-europejskie i określały „wypaczenie”. Początkowo termin odnosił się do zjawisk, które naruszały porządek, były odchyleniem od normy. Trudno więc szukać w nim jakichkolwiek konotacji pozytywnych. 
W czasach starożytnych, słowem luksus opisywano czynności związane z kobiecą „toaletą”. 
Ewolucja terminu.
Francuski pisarz - Jean de La Fontaine - określał luksusowym to, co nierozerwalnie wiąże się nie tylko z czystością, ale i delikatnością. Wraz z biegiem czasu i przemianami społeczno-gospodarczymi, etymologia słowa uległa zmianie. Słowo „luksus”, bądź „luksusowy” zaczęto utożsamiać z bardzo drogimi produktami. 
Rzeczom luksusowym zaczęto nadawać znaczenie czegoś wartościowego, rzadkiego i drogiego. Używano go także w odniesieniu do stylu życia ich użytkowników, które mówiło o ich bogactwie, ostentacyjnym stylu życia oraz sile. Innym wartościami, jakie zaczęto przypisywać dobrom luksusowym były uwodzenie oraz elitaryzm. Określenia te odnosiły się do wartości związanych z pozycją społeczną użytkownika i jego prestiżem. Ostatnią z wartości nadaną luksusowi jest hedonizm. Jean-Paul Sartre w swoim dziele "Byt i nicość" (1943) napisał: „"Luksus nie stanowi o jakości obiektu, ale jakość posiadania”."
„Luksus” współcześnie.
Współczesna definicja luksusu różni się od tradycyjnej koncepcji, stanowiąc historyczną ewolucją terminu

</doc>
<doc id="973952" url="https://pl.wikipedia.org/wiki?curid=973952" title="Krupki">
Krupki

Krupki (biał. Крупкі) − miasto na Białorusi w obwodzie mińskim, stolica rejonu krupkowskiego; 8,6 tys. mieszkańców (2010).
18 września 1941 roku wszyscy mieszkańcy getta żydowskiego w Krupkach, około 1000 osób, zostali wymordowani przez wojsko niemieckie.

</doc>
<doc id="973953" url="https://pl.wikipedia.org/wiki?curid=973953" title="Format obrazu">
Format obrazu

Format obrazu – wymiary wyświetlanego obrazu wyrażone ilorazem jego długości do wysokości (zazwyczaj przedstawione jako x":"y lub x"×"y, przy czym symbol oddzielający wartości, dwukropek lub znak mnożenia, czytane są jako "na"). Obecnie najpopularniejszymi formatami obrazu są, anamorfotyczny standard kinowy 2,39:1, tradycyjny 4:3 (1,33:1) stosowany powszechnie w telewizji, oraz jego następca 16:9 (1,78:1), wykorzystywany także w telewizji wysokiej rozdzielczości HDTV i telewizji cyfrowej. Wszystkie powyższe formaty stanowią część specyfikacji standardu kompresji obrazu MPEG-2, który jest wykorzystywany do zapisu na nośnikach DVD. Ostatnia z wymienionych proporcji stała się standardowym formatem w najnowszych technologiach zapisu optycznego Blu-ray i HD DVD, będąc kompromisem pomiędzy dwoma najpopularniejszymi standardami wyświetlania panoramicznego obrazu kinowego: europejskiego 1,66:1 i wykorzystywanego w Stanach Zjednoczonych, oraz Wielkiej Brytanii 1,85:1.
Proporcje obrazu kinowego i telewizyjnego.
Ograniczenia praktyczne.
Wymiary obrazu filmowego są ograniczone fizycznymi wymiarami klatki filmowej mieszczącej się pomiędzy perforacjami taśmy. Uniwersalnym standardem opracowanym przez Williama Dicksona i Thomasa Edisona w 1892 jest taśma filmowa szerokości 35 mm z klatką o wysokości czterech otworów perforacji. Chociaż faktyczna szerokość taśmy to 35 mm (1,38 cala), to przestrzeń pomiędzy perforacjami wynosi od 18,67 do 24,89 mm (0,735 cala do 0,980 cala). Ponadto obszar przeznaczony na zapisaną optycznie ścieżkę dźwiękową dodatkowo ogranicza powierzchnię klatki. Aby obraz pozostał wyraźnie szerszy niż jego wysokość, podobny do naturalnego sposobu widzenia człowieka opracowano format akademii o wymiarach klatki 22×16 mm.
Terminologia.
W przemyśle filmowym przyjęto, że wartością jednostkową będzie wysokość obrazu. Anamorfotyczny obraz jest 2,40 raza szerszy niż wynosi jego wysokość, dlatego określa się go jako 2,40:1 lub prościej 2,40 (czytaj: "dwa czterdzieści"). Najpopularniejszymi amerykańskimi standardami projekcji są 1,85:1 i 2,40:1, natomiast w Europie wykorzystuje się projekcję panoramiczną standardu 1,66:1. Do lat 50. XX wieku standardem kinowym był obraz o proporcjach 1,33:1, kiedy to w amerykańskich kinach zdecydowano się wprowadzić szerszy obraz formatu 1,85:1.
Standardy kamer filmowych.
Mimo utraty powierzchni klatki na ścieżkę dźwiękową i perforację, w celu zapewnienia panoramicznego obrazu wysokiej jakości opracowano wiele alternatywnych rozwiązań projekcji. Jednym z ciekawszych był system VistaVision, który wykorzystywał standardową taśmę filmową 35 mm, ale przesuwającą się w poziomie, w taki sposób, że perforacja nie ograniczała szerokości klatki i pozwalała na rejestrację obrazu o znacznie lepszej jakości. Proporcje obrazu VistaVision wynosiły 1,5:1, ale ze względu na ogólnie przyjęty ówcześnie standard 1,85:1 konieczne było zamaskowanie górnego i dolnego fragmentu klatki, oraz późniejsza optyczna konwersja w celu wykonania kopii projekcyjnej na standardowej taśmie 35 mm z czterema otworami perforacji na klatkę. W latach 70. na krótko system ten reaktywowała wytwórnia Lucasfilm i wykorzystała do kręcenia efektów specjalnych do serii Gwiezdne wojny. Większa powierzchnia klatki systemu VistaVision pozwoliła na uniknięcie zbytniej straty jakości przy konwersji na kopie projekcyjne. Wraz z wprowadzeniem znacznie lepszych negatywów 35 mm o standardowej czterootworowej wysokości klatki charakteryzujących się mniejszym ziarnem, oraz pojawieniem się lepszych kamer i optyki, system ten stał się przestarzały i obecnie nie jest wykorzystywany. Poziomy przesuw taśmy, ale o szerokości 70 mm jest obecnie wykorzystywany w kinematografii IMAX.
Do produkcji telewizyjnej najczęściej wykorzystuje się znacznie tańszy materiał światłoczuły standardu Super 16 o szerokości 16 mm. Proporcje obrazu uzyskiwane na tym materiale są bliskie telewizyjnym 16:9, a ponieważ film taki jest zazwyczaj przeznaczony nie do bezpośredniej projekcji, ale do przeniesienia na inne nośniki, coraz częściej cyfrowe, nie jest konieczny zapis na taśmie ścieżki dźwiękowej, co pozwala zaoszczędzić powierzchnię klatki.
Współczesne formaty obrazu.
Standard 4:3.
Obraz o proporcjach 4:3 jest standardowym formatem telewizyjnym wykorzystywanym od początku epoki telewizji, oraz w wielu monitorach komputerowych. Standard 4:3 został zdefiniowany przez Amerykańską Akademię Sztuki i Wiedzy Filmowej wraz z pojawieniem się optycznego zapisu ścieżki dźwiękowej na taśmie filmowej. Poprzez adaptację istniejącego standardu do swoich potrzeb, telewizja mogła z powodzeniem wyświetlać filmy kinowe zapisane wcześniej (w latach 40. i 50.) w tych samych proporcjach. Ze względu na spadek widowni kin wytwórnie Hollywoodzkie zdecydowały się na wprowadzenie nowego standardu obrazu panoramicznego o wspomnianych wyżej proporcjach 1,85:1, co pozwoliło całkowicie odciąć się od formatu telewizyjnego.
Standard 16:9.
16:9 (czytaj: "szesnaście na dziewięć") to międzynarodowy standard obrazu dla telewizji wysokiej rozdzielczości HDTV wykorzystywanej w Australii, Japonii, Kanadzie i Stanach Zjednoczonych, oraz w Europie w transmisjach satelitarnych, oraz telewizji panoramicznej standardowej rozdzielczości (EDTV) i PAL-plus od lat 80 XX w. Japonia wykorzystywała pierwszy system telewizji wysokiej rozdzielczości Super Hi-Vision o proporcjach obrazu 5:3, ale po wprowadzeniu międzynarodowego standardu 16:9 dostosowała go do tych wymagań, rozszerzając obraz do formatu 5⅓:3 (czyli 16:9). Wiele współcześnie produkowanych kamer wideo posiada możliwość zapisu cyfrowego obrazu anamorfotycznego do późniejszego zapisu na DVD. Tak zarejestrowany obraz jest kompresowany do proporcji 4:3 i w przypadku, gdy odbiornik telewizyjny posiada możliwość odtworzenia takiego zapisu jest on dekompresowany i rozciągany do formatu 16:9. W przeciwnym wypadku odtwarzacz DVD redukuje liczbę linii obrazu, zmniejszając jego wysokość oraz dodając u góry i z dołu czarne pasy. Szersze formaty kinowe takie jak 1,85:1 i 2,40:1 są dostosowane do zapisu w standardzie 16:9 poprzez dodanie czarnych pasów do obrazu już w procesie zapisu na DVD.
Porównanie wizualne proporcji obrazu.
Dwa obrazy o różnych proporcjach i tej samej wielkości (liczbie pixeli):
Aspect ratio releases.
Format oryginalny.
Format oryginalny określany angielskim terminem Original Aspect Ratio lub w skrócie OAR odnosi się do produkcji przeznaczonych do odtwarzania na urządzeniach kina domowego. Termin ten informuje, że zapisany na nośniku cyfrowym obraz ma takie same proporcje jak wersja oryginalna przeznaczona do emisji kinowej. Przykładowo film Ridleya Scotta zatytułowany "Gladiator" został nakręcony w formacie 2,39:1 na taśmie filmowej Super 35 mm i w tym samym formacie wyświetlany zarówno w kinie, jak i telewizji. Zrezygnowano z maskowania obrazu w celu jego przystosowania do emisji w proporcjach telewizyjnych 1,33:1. W rzeczywistości film może być kręcony na materiałach wielu różnych typów, ale dystrybuowany w konkretnym formacie zamierzonym przez jego twórców, dlatego bardziej adekwatnym terminem jest "format zamierzony" (ang. Intended Aspect Ratio w skrócie IAR), który jest jednak rzadziej używany.
Format zmodyfikowany.
Tak jak format oryginalny, także format zmodyfikowany odnosi się do filmów produkowanych na nośnikach cyfrowych i przeznaczonych do odtwarzania w domu. Termin ten, po angielsku Modified Aspect Ratio lub w skrócie MAR, określa w jaki sposób lub do jakich rozmiarów został zmodyfikowany film w porównaniu do oryginału. Najczęściej spotykaną modyfikacją jest zmiana do formatu telewizyjnego 1,33:1 (4:3) wykorzystywanego także do zapisu na kasetach VHS lub nowszego panoramicznego 1,78:1 (16:9). Modyfikację formatu uzyskuje się na dwa sposoby, technikami Pan &amp; scan lub otwartej przysłony (open matte). Technika otwartej przysłony polega na rozszerzeniu obrazu w porównaniu do kinowego, który był maskowany przysłoną na projektorze w celu uzyskania obrazu panoramicznego. Metoda ta mogła być stosowana tylko do filmów zapisanych pierwotnie na taśmie w formacie akademii (1,37:1) lub innych niepanoramicznych standardów. Z kolei "pan and scan" to metoda modyfikacji filmów panoramicznych do wyświetlania na telewizorach 4:3 poprzez powtórne zgrywanie materiału wyświetlanego na ekranie w taki sposób, aby centrum akcji znajdowało się w polu widzenia kamery docelowego standardu.
Format obrazu a jego powierzchnia.
Format obrazu ma decydujące znaczenie dla jego powierzchni. Przy tej samej przekątnej obrazu jego powierzchnia zmniejsza się wraz ze zwiększaniem stosunku proporcji długości do wysokości. Zasadę przybliża poniższa tabela, gdzie:
Niedogodności.
Wielość formatów wyświetlania obrazu jest niewygodna tak dla producentów filmów, jak i oglądających ich widzów, a także dla nadawców telewizyjnych. Prezentowanie filmu w innym formacie niż był wyprodukowany nie jest korzystne ze względu na utratę części obrazu poprzez jego obcięcie na bokach, lub z góry i dołu, ewentualnie rozciągnięcie na szerokość dostępnego ekranu co zakłóca proporcję sceny. Emisja filmów w telewizji przy obecności starszego (4:3) i nowszego (16:9) standardu wyświetlania powoduje konieczność wyboru takiego formatu, aby był on poprawnie wyświetlany na obu typach odbiorników.
W obu systemach kodowania obrazu telewizyjnego, zarówno PAL, jak i NTSC przewidziano przesyłanie sygnałów impulsowych informujących w jakim formacie jest emitowany obraz. Impulsy te są rozpoznawane przez nowoczesne odbiorniki, pozwalając na automatyczne przełączenie ich w tryb odbioru formatu 16:9 natychmiast po pojawieniu się sygnału nadawanego w ten sposób. Również w złączu SCART jeden z przewodów odpowiada za przełączanie standardów wyświetlania obrazu przesyłanego z zewnętrznego odtwarzacza.
Format obrazu kinowego nie jest podyktowany ograniczeniami technicznymi technologii ani medium przenoszenia, a jedynie zawartością filmu. Na początku ery kinematografii niektórzy reżyserzy, tacy jak David W. Griffith, zmieniali format wyświetlanego filmu w trakcie projekcji. W filmie "Nietolerancja" zabieg ten zastosowano w scenie upadku postaci z wysokiego muru, jednocześnie zmieniając format obrazu na węższy co dodatkowo spotęgowało dramatyzm sceny upadku z wysokości. Obecnie twórcy filmowi są zmuszeni do takiego komponowania ujęcia, aby główna akcja znajdowała się w pobliżu centrum klatki, jako kompromis między zamierzonym formatem filmu a przyszłym jego modyfikacjom zależnym od sposobu wyświetlania.

</doc>
<doc id="973956" url="https://pl.wikipedia.org/wiki?curid=973956" title="Široki Brijeg">
Široki Brijeg

Široki Brijeg (w latach 1945–1990 Lištica) – miasto w Bośni i Hercegowinie, w Federacji Bośni i Hercegowiny, stolica kantonu zachodniohercegowińskiego, siedziba miasta Široki Brijeg. W 2013 roku liczyło 6149 mieszkańców, z czego większość stanowili Chorwaci.
W mieście swoją siedzibę ma klub piłkarski NK Široki Brijeg.

</doc>
<doc id="973958" url="https://pl.wikipedia.org/wiki?curid=973958" title="Lista towarzyszy z serialu Doktor Who">
Lista towarzyszy z serialu Doktor Who

Przez długą historię brytyjskiego serialu science-fiction pt. Doktor Who wykształciło się pojęcie „towarzysza”. Oznacza on osobę, która podróżuje z Doktorem i towarzyszy mu w jego przygodach. Do 2005 roku, kiedy przywrócono serial po 18 latach przerwy, termin ten był rzadziej używany niż współcześnie. Czasami w serialu nazywa się ich również „asystentami” lub „przyjaciółmi”.
Towarzysze.
Towarzysze trzeciego Doktora.
UNIT.
Trzy poniższe postacie, wszystkie powiązane z UNIT podczas wygnania Doktora na Ziemi, są czasem rozważani jako towarzysze, pomimo nieregularnego pojawiania się na ekranie.

</doc>
<doc id="973962" url="https://pl.wikipedia.org/wiki?curid=973962" title="Leptoceratopsy">
Leptoceratopsy

Leptoceratopsy (Leptoceratopsidae) – grupa (według linneuszowskiej klasyfikacji rodzina) neoceratopsów. Były one na ogół małymi (największy ich przedstawiciel "Udanoceratops" mierzył ok. 4 m długości) i stosunkowo prymitywnymi w porównaniu z Ceratopsoidea dinozaurami. Znane są wyłącznie z Ameryki Północnej i Azji od późnego santonu do końca mastrychtu, choć znany z fragmentarycznych pochodzących z wczesnej kredy Australii "Serendipaceratops" może okazać się ich przedstawicielem. Termin Leptoceratopsidae ukuł Nopsca w 1923 r., a Mackovicky w 2001 r. zdefiniował tę grupę jako organizmy bliżej spokrewnione z "Leptoceratops gracilis" niż "Triceratops horridus".
Historia.
Dinozaury rogate znane są od końca XIX wieku. W 1888 Othniel Charles Marsh opisał rodzaj "Ceratops" i utworzył nową rodzinę dinozaurów. Na początku XX wieku Barnum Brown opisał z Alberty kolejne znalezisko. Znalezione podczas ekspedycji w 1910, znacznie różniły się od wcześniej znanego triceratopsa i w ogóle rodziny Ceratopsidae. Brown porównywał ich rozmiary, w tym wysokość nieprzekraczającą czterech stóp, do "Brachyceratops", podkreślał prymitywne cechy zwierzęcia, które nazwał "Leptoceratops". Postulował wprowadzenie nowej rodziny dinozaurów, która obejmie "Leptoceratops" i "Brachyceratops". Wstrzymał się z tym jeszcze z uwagi na niekompletność szczątków, którymi dysponował. Rodzina taka nie pojawiała się w piśmiennictwie aż do 1923. Wtedy to Nopcsa opublikował w drugim numerze "Fortschritte der Geologie und Palaeontologie" pracę "Die Familien der Reptilien". Arystokrata nie wprowadził jednak definicji dla stworzonej przez siebie nazwy. Tę ostatnią zaproponował dopiero Makovicky, w pracy z 2001 poświęconej czaszce montanoceratopsa.
Tymczasem pojawiały się kolejne znaleziska, w tym opisane przez Gilmore'a z formacji Two Medicine na północy Montany. Jednakże najbardziej kompletny szkielet okrzyknięty leptoceratopsem odnaleziono w 1916 skałach formacji St. Mary River w okolicy jeziora Buffalo, także w Montanie. W 1918 Peter C. Kaisen wypreparował go. Od 1935 dzięki Charlesowi J. Langowi znalazł się on zmontowany na wystawie. W rekonstrukcji wzorowano się na protoceratopsie. Jednakże Brown dostrzegł odmienności w budowie czaszki, dlatego w 1942 z Erichem M. Schlaikjerem opisali nowy gatunek ceratopsa, którego zaliczyli do rodzaju "Leptoceratops". Stworzyli dlań epitet gatunkowy "cerorhynchus". Pojawienie się wcześniej propozycji rodziny leptoceratopsów nie oznaczało jej automatycznego wejścia do użycia. Autorzy umieścili gatunek w rodzinie protoceratopsów. Jak zauważyli, był on bliższy protoceratopsowi, niż jakiemukolwiek innemu dinozaurowi rogatemu. Podobnie klasyfikowali leptoceratopsa w 1925 Gregory i Mook. W przeciwieństwie do bezrogiego "L. gracilis" u na nosie nowego gatunku dostrzeżono róg. Sytuację tego gatunku zmieniła praca Sternberga z 1951. Dostrzegając istotne odmienności zwłaszcza w anatomii czaszek obu ówcześnie wyróżnianych gatunków leptoceratopsa, badacz przeniósł "L. cerorhynchus" do nowego rodzaju, który nazwał "Montanoceratops". Jeszcze pod koniec XX wieku rodzaj zaliczano do Protoceratopsidae.
Kolejnych odkryć dinozaurów rogatych dokonano w Azji. W 1989 kreowano "Asiaceratops". Kurzanow opisał w 1992 "Udanoceratops", którego określił jako wielkiego przedstawiciela protoceratopsów.
Z upływem lat opisywano kolejne rodzaje dinozaurów rogatych, które zaliczano do leptoceratopsów. W 2003 dzięki skamieniałościom odnalezionym w Mongolii, w Bajandzag na południowej Gobi, wśród skał formacji Djadokhta, początkowo uznanym za pozostałości protocetatopsa, Wiktor Tierieszczenko i Władimir Alifanow w opisali nowy rodzaj "Bainoceratops", umieszczają go w rodzinie protoceratopsów. W kolejnej pracy Tierieszczenko wymieniał go dalej wśród Protocerapoidea. Alifanow w 2008 dalej umieszczał go w Protoceratopidae, razem zresztą z "Udanoceratops". Za nimi szli inni autorzy. Pogląd ten z czasem uległ zmianie. W 2018 Tierieszczenko, zauważając bliższą relację "Bainoceratops" do "Udanoceratops" czy "Leptoceratops" niż do "Protoceratops", zaliczył go do wraz z dwoma wymienionymi rodzajami rodziny leptoceratopsów jako jednej z czterech rodzin Neoceratopsia. Wskazywał zarazem na takie odróżniające się cechy leptoceratopsów, jak krzywizna szyjnych łuków kręgowych czy 10, a nie 9 kręgów piersiowych, jak też na niższy a szerszy ogon. W tym samym roku Eric Morschhauser i inni wymieniali go jednak wśród Bagaceratopsidae.
W 2003 Richowie donieśli o przypominających ceratopsie szczątkach kończyn dolnych z Australii. Opisali rodzaj "Serendipaceratops". Został on początkowo zaliczony do Neoceratopsia. Bywał on później porównywany do leptoceratopsa, jednak konkurencyjny pogląd upatrywał w nim bazalnego Genasauria.
W 2004 Brenda Chinnery opisała na podstawie skamieniałości z formacji Two Medicine "Prenoceratops".
W 2007 Chimnery i Jack Horner opisali kolejnego dinozaura rogatego z Montany. Nadali mu nazwę "Cerasinops". Wedle przeprowadzonej przez badaczy analizy filogenetycznej rodzaj ten stanowił grupę siostrzaną Leptoceratopsidae. W tym samym roku szczątki Leptoceratopsidae znaleziono w Europie.
Prawą kość zębową dinozaura nieznanego wcześniej nauce znaleziono w Albercie, 10 km na wschód od Writing-on-Stone Provincial
Park, w miejscu zwanym Black Coulee. Spoczywały wśród skał formacji Milk River. Nowy rodzaj otrzymał nazwę "Gryphoceratops". Inną kość zębową znaleziono w Dinosaur Provincial Park także w Albercie. Opisany na jej podstawie rodzaj nazwano "Unescoceratops". Oba rodzaje kreowano w tej samej pracy Ryana i współpracowników.
Znaleziska leptoceratopsów miały miejsce także w Azji. W 2015 opisano skamieniałości z prowincji Szantung, znalezione w Zhucheng, w miejscu Kugou, znanym już z wcześniejszych znalezisk. Zespół He, obejmujący między innymi Makovicky'ego i Xu, nazwał go "Ischioceratops".
W 2019 Victoria M. Arbour i David C. Evans opisali nowy rodzaj "Ferrisaurus" na podstawie szczątków znalezionych w Kolumbii Brytyjskiej przez geologa zatrudnionego w kopalni w 1971, wcześniej uznawanego za nieokreślonego bliżej Cerapoda.
Budowa.
Ceratopsy były roślinożercami.
Leptoceratopsy były niewielkimi ceratopsami. Mierzyły około 2 m długości. Niektóre były większe. "Bainoceratops" osiągał 2,5 m, a montanoceratops 3 m. "Leptoceratops" mierzył nie więcej niż 4 stopy wzrostu.
Czaszkę "Leptoceratops" scharakteryzował Brown jako krótką i głęboką.
"Leptoceratops" nie miał rogów.
Kość nosowa montanoceratopsa opisana została przez Browna i Schlaikjer jako ciężka, głęboka, duża, z dobrze rozwiniętym rogiem nosowym, co zostało zrewidowane przez późniejszych autorów.
Kość szczękowa u "Leptoceratops" miała 20 rzędów zębów.
Żuchwa "Leptoceratops" jest krótsza i głębsza, niż u "Brachyceratops". Kość zębowa jest krótka, a wyrostek dziobiasty wysoki.
Zęby o jednym korzeniu.
Występuje dość długa u "Leptoceratops" kość przedzębowa.
U "Leptoceratops" "os spleniale" jest szeroka.
Barnum Brown opisywał u "Leptoceratops" krótkie kręgi przedkrzyżowe. Podobne miał "Bainoceratops", o powierzchni głowowej wklęsłej i płaskiej powierzchni tylnej. Kręgi krzyżowe były zaś u "Leptoceratops" długie, o zaokrąglonej dolnej powierzchni, podobnie U "Bainoceratops". U tego ostatniego w bok sterczały z nich wyrostki poprzeczne.
Systematyka.
Grupa ceratopsów, czyli dinozaurów rogatych, zaliczana jest do największych radiacji ewolucyjnych nieptasich dinozaurów.
Ceratopsy dzielą się na psitakozaury i neoceratopsy.
Neoceratopsy bywają dzielone na Ceratopsoidea, protoceratopsy oraz kilka mniejszych kladów, jak "Archaeoceratops".
Ceatopsoidea obejmują rodziny Leptoceratopsidae oraz Ceratopsidae.
Lindgren i inni w 2007 zauważyli, że nieliczne badania wspierają monofiletyzm leptoceratopsów.
Rozmieszczenie geograficzne.
Pozostałości leptoceratopsow znane są z Ameryki Północnej i z Azji.
Pozostałości leptoceratopsa pochodzą ze środkowego kampanu z Alberty oraz z późnego mastrychtu z Alberty i Wyoming. Montanoceratops zamieszkiwała w kampanie tereny dzisiejszej Alberty, we wczesnym mastrychcie Montanę.
Azję zamieszkiwał "Asiaceratops". "Bainoceratops" żył na terenie dzisiejszej Mongolii, na południu pustyni Gobi. Szczątki znaleziono wśród skał późnokredowej Djadokhta.
Zęby i kręgi Leptoceratopsidae znaleziono także w Europie, w płytkomorskich osadach na południu Szwecji, w obrębie Basenu Kristianstad. Otaczające je skały datowano na kampan. Nie rozstrzygnięto, czy chodzi o populację endemiczną, czy o europejską drogę dyspersji.

</doc>
<doc id="973963" url="https://pl.wikipedia.org/wiki?curid=973963" title="Leptoceratopsidae">
Leptoceratopsidae



</doc>
<doc id="973966" url="https://pl.wikipedia.org/wiki?curid=973966" title="Phyllitis scolopendrium">
Phyllitis scolopendrium



</doc>
<doc id="973968" url="https://pl.wikipedia.org/wiki?curid=973968" title="Smolewicze">
Smolewicze

Smolewicze (biał. Смалявічы, "Smalawiczy") – miasto na Białorusi w obwodzie mińskim, stolica rejonu smolewickiego. 15,1 tys. mieszkańców (2010).
Miasto magnackie położone było w końcu XVIII wieku w powiecie mińskim województwa mińskiego. Lokowane w 1586 roku, własność Krzysztofa Radziwiłła.
Atrakcje turystyczne.
Jedną z atrakcji miasta jest stojący tutaj od 2008 roku pomnik Świętego Walentego, jedyny pomnik tego świętego stojący na terenie byłego ZSRR. Pomnik ufundowali mieszkańcy parafii św. Walentego w Smolewiczach.

</doc>
<doc id="973970" url="https://pl.wikipedia.org/wiki?curid=973970" title="Szum (miasto)">
Szum (miasto)

Szum (fr. "Choum") – miasto w północnej Mauretanii w dolinie Wadi az-Zahab w regionie administracyjnym Adrar niedaleko granicy z Saharą Zachodnią, mieszka tu ok. 5000 mieszkańców. Miasto wyrosło jako przystanek na trasach karawan kupieckich zmierzających tędy w ramach handlu transsaharyjskiego. Szum podupadł wraz z samym handlem. W 1977 roku miasto zaatakowały oddziały francuskie jako domniemaną bazę rebeliantów z frontu Polisario, walczącego o niepodległość Sahary Zachodniej. Wokół miasta wciąż widoczne są fortyfikacje z tamtego okresu.
Szum jest obecnie jedną ze stacji na trasie kolei mauretańskiej, łączącej kopalnie żelaza w Zuwiracie z portem w Nawazibu. Jest to ważny węzeł komunikacyjny zapewniający łączność północnej Mauretanii (regionu Tiris Zammur) ze stolicą kraju Nawakszutem. Przez Szum często przejeżdżają także turyści, udający się z Nawazibu do Ataru i dalej do zabytkowych miast Szinkit i Wadan.

</doc>
<doc id="973978" url="https://pl.wikipedia.org/wiki?curid=973978" title="Jerzy Fryderyk Hohenzollern-Ansbach">
Jerzy Fryderyk Hohenzollern-Ansbach



</doc>
<doc id="973979" url="https://pl.wikipedia.org/wiki?curid=973979" title="Marina Horka">
Marina Horka

Marina Horka (, "Marjina Horka"; , "Marjina Gorka") – miasto na Białorusi w obwodzie mińskim, stolica rejonu puchowickiego, 63 km na południowy wschód od Mińska. 21,4 tys. mieszkańców (2010). Jest miastem partnerskim polskich Świebodzic.
Znajduje się tu stacja kolejowa Puchowicze, położona na linii Homel - Mińsk.
Wojsko w Marinej Horce.
Marina Horka jest miastem garnizonowym, w którym od lat 30. XX wieku znajdują się koszary wojskowe. Stacjonowały tu bądź były formowane liczne jednostki wojskowe Armii Czerwonej.
Między innymi dyslokowano tu 334 Samodzielny Oddział Specjalnego Przeznaczenia (334 отдельный отряд специального назначения) ze specnazu GRU. Oddział został sformowany w 1984 r. W l. 1985-88 brał udział w wojnie afgańskiej. Po 15 maja 1988 r. powrócił do Marinej Horki. Byli żołnierze dawnego 334 oddziału uczestniczyli w wojnie domowej w Libii (2011), walcząc po stronie Kaddafiego.
Obecnie w Marinej Horce stacjonuje 5 Brygada Specjalnego Przeznaczenia z Sił Specjalnych Operacji SZ RB, wywodząca swoje tradycje od radzieckiego 4 Korpusu Powietrznodesantowego, którego formowanie rozpoczęto w marcu 1941 r. 5 brygadę w ramach Armii Radzieckiej utworzono w Marinej Horce na mocy rozkazu Sztabu Generalnego Sił Zbrojnych ZSRR z 19 czerwca 1962 r. W latach 80. i 90. XX wieku brygada i Marina Horka były poligonem doświadczalnym dla radzieckich wojsk powietrznodesantowych.

</doc>
<doc id="973981" url="https://pl.wikipedia.org/wiki?curid=973981" title="Paprika (film)">
Paprika (film)

 – japoński film anime z gatunku science fiction, powstały na podstawie powieści "Paprika" Yasutaka Tsutsui z 1993.
Film wyreżyserowany przez Satoshiego Kona ("Millennium Actress", "Rodzice chrzestni z Tokio"), wyprodukowany przez studio Madhouse i ze ścieżką dźwiękową stworzoną przez Susumu Hirasawa, który już wcześniej komponował muzykę do innych filmów Satoshiego Kona (m.in. "Millennium Actress" i "Paranoia Agent"). Dystrybucją zajął się Sony Pictures Entertainment.
Fabuła.
W 2004 roku, przez grupę niezależnych badaczy opracowana zostaje technologia pozwalająca na wejście do snu innych osób. Jest ona wykorzystywana w nowej metodzie psychoterapii, dzięki której tak zwani „detektywi snu” mogą diagnozować i leczyć zaburzenia wynikające z ukrytych w podświadomości lęków i myśli. Wszystko to możliwe jest dzięki urządzeniu zwanemu „DC Mini”. Jedną z osób zajmujących się taką działalnością jest doktor Atsuko Chiba. W świecie snów pojawia się ona jako swoje alter ego - Paprika.
Akcja zaczyna się w momencie, kiedy doktor Atsuko stara się pomóc detektywowi Toshimi Konakawie, który jest prześladowany przez powracające sny. Przedstawiają go one w kilku scenach z filmów a kończą się pościgiem za mordercą uciekającym z miejsca zabójstwa. Pojawia się ona w jego snach pod postacią Papriki i wspomaga go w walce przeciwko mordercy. Po skończonym seansie, wraca ona do swojego laboratorium gdzie pracuje pod przewodnictwem doktora Torataro Shimy. W hallu spotyka jednak doktora Kōsaku Tokitę, ogromnie otyłego wynalazcę DC Mini, który mówi jej o tym, że trzy egzemplarze prototypowego urządzenia zostały skradzione. Podczas dalszej rozmowy wychodzi na jaw, że złodziej może dzięki zdobytym urządzeniom wpływać na umysły innych osób, poprzez podsyłanie im obrazów swoich własnych snów. Jakby na potwierdzenie tej tezy, podczas rozmowy całej grupy z Chairmanem - rządowym koordynatorem projektu, doktor Shima najpierw zaczyna wykrzykiwać gorączkową przemowę a następnie wyskakuje przez okno. Atsuko - Paprika otrzymuje zadanie rozszyfrowania kto stoi za kradzieżami oraz powstrzymania go przed dalszym wpływaniem na rzeczywistość.
Dystrybucja.
Światowa premiera filmu "Paprika" miała miejsce podczas 63 Festiwalu Filmowego w Wenecji 2 września 2006 roku. Film uczestniczył także w Międzynarodowym festiwalu Filmowym w Tokio, 21—29 października 2006 roku, jako produkcja otwierająca 2006 TIFF Animation CG Festival.
25 listopada 2006 film trafił do kin w Japonii, a 25 maja 2007 w Stanach Zjednoczonych. Do Polski film trafił za pośrednictwem Imperial CinePix, który 4 września 2007 wydał go na nośniki DVD.

</doc>
<doc id="973982" url="https://pl.wikipedia.org/wiki?curid=973982" title="Protoceratopsy">
Protoceratopsy

Protoceratopsy (Protoceratopsidae) – rodzina ceratopsów, której nazwa oznacza „pierwsze rogate oblicza”. Pochodzi ona od nazwy najbardziej znanego jej przedstawiciela – protoceratopsa i jest fałszywa, gdyż są znane jeszcze starsze i prymitywniejsze ceratopsy. Ogólnie wyglądem przypominały przedstawicieli Ceratopsidae, ale były mniejsze i prymitywniejsze. Jak na razie przedstawiciele tej grupy znani są tylko z Azji.
Historia i klasyfikacja.
Rodzina Protoceratopsidae została nazwana w 1923 przez Gregory'ego i Grangera jako monotypowa grupa obejmująca gatunek "Protoceratops andrewsi". Uznali ona tę rodzinę za ściśle powiązaną z ceratopsami i wystarczająco prymitywną, aby zaliczyć je do osobnej rodziny, a być może nawet podrzędu. Później do rodziny Protoceratopsidae włączano wszystkie ceratopsy bardziej zaawansowane od psitakozaurów, ale mniej od przedstawicieli Ceratopsidae. W 1998 Paul Sereno zdefiniował protoceratopsy jako grupę ceratopsów, którym bliżej do protoceratopsa niż triceratopsa. Protoceratopsidae jest tradycyjnie uważana za grupę monofiletyczną. Niektóre dinozaury zaliczane dawniej do Protoceratopsidae, jak "Montanoceratops" czy "Leptoceratops", są dzisiaj najczęściej klasyfikowano jako przedstawiciele osobnej rodziny Leptoceratopsidae. Sereno (2000) zaliczył do tej rodziny protoceratopsa, bagaceratopsa i graciliceratopsa. Wszystkie te dinozaury miał następujące cechy: wąska, paskokszałtna kość przypotyliczna, bardzo mały kłykieć potyliczny, zwrócony ku górze grzbietowy brzeg przedzębowej. Oprócz rodzajów tradycyjnie uznawanych za protoceratopsy, kilka innych dinozaurów także może należeć do Protoceratopsidae. Władimir Alifanow w 2003 nazwał, ale nie zdefiniował nową grupę ceratopsów – Bagaceratopidae. Zaliczył do niej bagaceratopsa, platyceratopsa, lamaceratopsa i brewiceratopsa. Jednak stosując filogenetyczną definicję Paula Sereno, Bagaceratopidae wydaje się podgrupą Protoceratopsidae.

</doc>
<doc id="973983" url="https://pl.wikipedia.org/wiki?curid=973983" title="Protoceratopsidae">
Protoceratopsidae



</doc>
<doc id="973984" url="https://pl.wikipedia.org/wiki?curid=973984" title="Maryjna Górka">
Maryjna Górka



</doc>
<doc id="973985" url="https://pl.wikipedia.org/wiki?curid=973985" title="WAT (album)">
WAT (album)

WAT Album studyjny wydany 8 września 2003 roku przez grupę Laibach. Prócz materiału muzycznego zawiera dodatkowy klip wideo "Tanz Mit Laibach".

</doc>
<doc id="973988" url="https://pl.wikipedia.org/wiki?curid=973988" title="Stare Dorohi">
Stare Dorohi

Stare Dorohi (, "Staryja Darohi"; , "Staryje Dorogi") − miasto na Białorusi, w obwodzie mińskim, siedziba administracyjna rejonu starodoroskiego. 11,0 tys. mieszkańców (2010).
Znajduje tu się stacja kolejowa Stare Dorohi, położona na linii Osipowicze – Baranowicze.

</doc>
<doc id="973989" url="https://pl.wikipedia.org/wiki?curid=973989" title="Brama piekieł (anime)">
Brama piekieł (anime)

 – anime stworzone przez Tensai Okamurę i studio BONES. W Japonii premiera serii miała miejsce 5 kwietnia 2007 na kanałach MBS, TBS, jak również na innych stacjach. Muzykę skomponowała Yōko Kanno. Anime doczekało się również luźnej adaptacji w postaci mangi, narysowanej przez Nokiyę i wydawanej w miesięczniku "Gekkan Asuka". 
W Polsce anime było emitowane przez stację Canal+ jako „Brama Piekieł”. 5 kwietnia 2012 roku emisję tego anime wznowił Hyper.
Opis fabuły.
Na 10 lat przed wydarzeniami w Tokio pojawiło się paranormalne pole, zwane Bramą Piekieł, które postanowiono odizolować od miasta odgradzając go ogromnym murem, a wraz z nim szereg tajemniczych zjawisk. Firmament nieboskłonu został zasłonięty sztucznymi gwiazdami, a w tym samym czasie pojawili się ludzie z nadprzyrodzonymi zdolnościami. Informacja o nich została zatajona, jednak nic nie powstrzyma miejskich plotek. Ci ludzie, zwani Kontraktorami ("ang. Contractors, jap. Keiyakusha"), w zamian za swoją moc utracili emocje, dzięki czemu mogą zabijać bez żadnych skrupułów, przez co ludzie się ich obawiają. Jednakże za każdym razem, gdy użyją swojej mocy, muszą wykonać pewną określoną zapłatę. Syndykaty i rządy na całym świecie wykorzystują ich jako zabójców i szpiegów w celu zdobycia różnych informacji, które często przeradzają się w krwawe konflikty. Każda z fałszywych gwiazd na niebie przypisana jest jednemu Kontraktorowi i kiedy on używa swoich mocy, jego gwiazda wibruje. Kontraktorów nazywa się często Kodem Messiera przypisanym do ich gwiazdy. Wraz z nimi pojawili się także ludzie zwani Marionetkami ("ang. Dolls"), którzy są mediami pozbawionymi własnej woli.
Historia jest opowiadana z punktu widzenia zespołu złożonego z dwóch Kontraktorów, Marionetki i zwykłego człowieka – pośrednika, który przekazuje im rozkazy od Syndykatu, dla którego pracują. Odcinki od 1 do 22 to krótkie dwuodcinkowe historie, luźno powiązane ze sobą, które potem wiążą się ze sobą w większą całość.
Bohaterowie.
Departament Policji w Tokio.
Ich baza główna jest tymczasowo zlokalizowana we współczesnym budynku Japońskiej Komunikacji i Telegrafii w Shinjuku. W prawdziwym życiu ich siedziba znajduje się w Kasumigaseki, która w realiach anime znajduje się na terenie Bramy Piekieł.
4 Wydział Biura Bezpieczeństwa Publicznego do Spraw Zagranicznych.
Wydział zajmujący się sprawami związanymi z Kontraktorami, Marionetkami, Moratorium oraz Bramą Piekieł.
Narodowe Obserwatorium Astronomiczne Japonii.
Znajduje się na terytorium kampusu Mitaka. Współpracuje z Departamentem Policji w Tokio. Monitoruje „fałszywe niebo” i dostarcza informacje o aktywności gwiazd Kontraktorów.
Tajny Wywiad Brytyjski (MI-6).
Brytyjska organizacja mająca za agentów Kontraktorów, która wysłała do Japonii trzech agentów. Ich zadaniem na początku było schwytanie Havoc, potem obserwowanie Heia i jego organizacji. Ich siedziba, tak jak w prawdziwym życiu, znajduje się w Vauxhall Cross. Znamy czterech jej członków:
Evening Primrose (EPR).
Organizacja promująca równe prawa Kontraktorów wobec innych ludzi i żądająca ich równouprawnienia poprzez ataki terrorystyczne.
Wersja polska.
Wersja polska: Na zlecenie Canal+ Studio Publishing
Tekst Weronika Staniszewska

</doc>
<doc id="973990" url="https://pl.wikipedia.org/wiki?curid=973990" title="Ray Parlour">
Ray Parlour

Raymond „Ray” Parlour (ur. 7 marca 1973 w Romford) – angielski piłkarz grający na pozycji obrońcy lub pomocnika.
Kariera klubowa.
W 1989 przybył do szkółki piłkarskiej Arsenalu F.C. Trzy lata później – 29 stycznia 1992 roku zadebiutował w Premiership meczem z Liverpoolem, a w wyjściowej jedenastce londyńczyków zadomowił się na dobre w 1994 roku. W drużynie Kanonierów spędził aż 14 lat zdobywając wiele trofeów; m.in. Puchar Zdobywców Pucharów, Puchar Anglii, Tarczę Dobroczynności, Puchar Ligi. Trzykrotnie był Mistrzem Anglii. W barwach Arsenalu rozegrał aż 467 spotkań i strzelił 32 bramki. W 2004 roku za 3 miliony £ przeszedł do Middlesbrough F.C., gdzie grał do stycznia 2007 roku. Wtedy to podpisał kontrakt z Hull FC, któremu miał pomóc utrzymać się w Championship. Sztuka ta się jednak nie udała i Parlour nie przedłużył kontraktu z "Tygrysami". Na boisku nazywany jest: "The Romford Pele" albo "Pizza".
Reprezentacja.
W reprezentacji Anglii Parlour rozegrał zaledwie 10 spotkań i nie zagrał na żadnej wielkiej imprezie; na Mistrzostwa Świata we Francji w 1998 nie zabrał go trener, zaś w występie na Euro 2000 przeszkodziła mu kontuzja. Odniósł za to jeden sukces w piłce młodzieżowej; razem z reprezentacją Anglii do lat 21 wywalczył Mistrzostwo Europy. Ostatni raz w dorosłej kadrze zagrał 15 listopada 2000 roku z Włochami.
Życie prywatne.
Parlour był żonaty z Karen, z którą ma trójkę dzieci. W 2004 roku rozwiedli się.

</doc>
<doc id="973993" url="https://pl.wikipedia.org/wiki?curid=973993" title="Jerzy Skoczylas (dziennikarz)">
Jerzy Skoczylas (dziennikarz)

Jerzy Czesław Skoczylas (ur. 1954 w Czeladzi) – polski dziennikarz oraz autor książek.
Życiorys.
Studiował dziennikarstwo na Uniwersytecie Jagiellońskim. Współpracował z „Echem Krakowa". W 1981 był redaktorem niezależnego „Applauzu”. Publikował w pismach podziemnych („Promieniści”) i emigracyjnych (paryski „Kontakt”). Pod koniec lat 80. pracował w polskiej sekcji BBC i w „Gazecie Wyborczej”. W latach 90. związany był z RMF, był felietonistą w kilku czasopismach, m.in. „Press”. Pod koniec dekady ponownie publikował w „GW” - wspólnie z Witoldem Beresiem tworzył cykl satyrycznych felietonów.
Jest autorem lub współautorem kilkunastu książek, w tym przygotowanego z Beresiem wywiadu-rzeki z Czesławem Kiszczakiem: "Generał Kiszczak mówi prawie wszystko". Brał udział w napisaniu "Erotycznych immunitetów" Anastazji P. Wspólnie z Krzysztofem Burnetką wydał książkę o Lechu Wałęsie "Wałęsa. Ludzie. Epoka" (2005).
W 2011 został odznaczony Złotym Krzyżem Zasługi.

</doc>
<doc id="973995" url="https://pl.wikipedia.org/wiki?curid=973995" title="Neoceratopsy">
Neoceratopsy

Neotoceratopsy (Neoceratopsia) – nadrodzina dinozaurów z grupy ceratopsów ("Ceratopsia")
Były to roślinożerne, o zróżnicowanej wielkości dinozaury ptasiomiedniczne.
Do nadrodziny tej zalicza się następujące rodziny: ceratopsy właściwe, leptoceratopsy, protoceratopsy.

</doc>
<doc id="973996" url="https://pl.wikipedia.org/wiki?curid=973996" title="Ihumeń">
Ihumeń



</doc>
<doc id="973997" url="https://pl.wikipedia.org/wiki?curid=973997" title="Neoceratopsia">
Neoceratopsia



</doc>
<doc id="973999" url="https://pl.wikipedia.org/wiki?curid=973999" title="Jesus Christ Superstars">
Jesus Christ Superstars

Jesus Christ Superstars – album studyjny grupy Laibach wydany 23 października 1996 roku.

</doc>
<doc id="974000" url="https://pl.wikipedia.org/wiki?curid=974000" title="Chenopodium hybridum">
Chenopodium hybridum



</doc>
<doc id="974001" url="https://pl.wikipedia.org/wiki?curid=974001" title="E45 (trasa europejska)">
E45 (trasa europejska)

E45 – trasa europejska prowadząca z Alta w Norwegii do Geli na Sycylii we Włoszech, przebiegająca przez Finlandię, Szwecję, Danię, Niemcy i Austrię.
Stary system numeracji.
Do 1985 obowiązywał poprzedni system numeracji, według którego oznaczenie E45 dotyczyło trasy: Dole – Nyon. Ówcześnie trasa była zaliczana do kategorii „B”, która obejmowała odgałęzienia i łączniki między arteriami europejskimi.
Drogi w ciągu dawnej E45.
"Lista dróg opracowana na podstawie materiału źródłowego"

</doc>
<doc id="974003" url="https://pl.wikipedia.org/wiki?curid=974003" title="Czerwień (Białoruś)">
Czerwień (Białoruś)

Czerwień (; ) – miasto na Białorusi w obwodzie mińskim, stolica rejonu czerwieńskiego. Do 18 września 1923 nosił nazwę Ihumeń (biał. Ігумен, igumen); 10,1 tys. mieszkańców (2010).
Historia.
W 1909 roku, w czasie wyborów samorządowych, do rady miejskiej zostało wybranych 6 Rosjan, 3 Polaków i 1 Żyd.
Urodził się tu Antoni Dubiński (ur. 30 lub 31 marca bądź 18 kwietnia 1891, zm. 1940 w Kijowie) – podpułkownik piechoty Wojska Polskiego.
Miejsce straceń.
W pobliskim lesie w uroczyskach Cegielnia i Wysoki Stan znajdują się masowe groby więźniów narodowości białoruskiej, polskiej i litewskiej przyprowadzonych z Mińska w trakcie tzw. „Drogi śmierci” po ataku Niemiec na ZSRR i zabitych 26 czerwca 1941 r. przez NKWD. W trakcie marszu zginęło 5-7 tysięcy osób. Do Czerwienia dotarło ok. 2 tysiące. Na przedmieściu rozstrzelano kilkaset osób.
Na grobach ustawiono kilka pomników, m.in. autorstwa miejscowego rzeźbiarza Gienadija Matusewicza, i tablic pamiątkowych. Od 1991 w końcu czerwca odbywają się tam uroczystości, niechętnie widziane przez obecne władze białoruskie.

</doc>
<doc id="974005" url="https://pl.wikipedia.org/wiki?curid=974005" title="Shijak">
Shijak

Shijak (alb. "Shijaku") – miasto w Albanii, w okręgu Durrës, w obwodzie o tej samej nazwie. Liczba mieszkańców wynosi 14 tys. (2006).
Pojawia się w dokumentach już w XV w. pod nazwą "Shen Jak". Pod koniec XIX w. była to osada zamieszkana przez chłopów muzułmańskich przybyłych z Bośni. Po powstaniu państwa albańskiego w 1912 roku był to jeden z głównych ośrodków buntu przeciwko albańskiej niepodległości.
W mieście ma swoją siedzibę klub piłkarski Erzeni Shijak.

</doc>
<doc id="974010" url="https://pl.wikipedia.org/wiki?curid=974010" title="Ignaz Bösendorfer">
Ignaz Bösendorfer

Ignaz Bösendorfer (ur. 28 lipca 1796 – zm. 14 kwietnia 1859 roku) – austriacki muzyk, założyciel fabryki fortepianów i pianin Bösendorfer. 
Życiorys.
Był synem stolarza, a sztukę budowy instrumentów muzycznych opanował podczas pracy u wiedeńskiego twórcy organów i fortepianów Josepha Brodmanna. 25 lipca 1828 roku Bösendorfer otrzymał licencję handlową, dzięki której nabył prawo do zamieszkania w Wiedniu, płacenia podatków i produkcji fortepianów. 
Od początku kontynuował tradycję swego mistrza, produkując instrumenty wysokiej jakości, przez co uzyskały one wysoką ocenę. Instrument tej marki stał się sławny w jedną noc dzięki temu, że „przetrwał” grę młodego Franciszka Liszta. Do tego czasu Liszt – dzięki swojemu niespożytemu temperamentowi i technice gry – był w stanie zniszczyć każdy instrument. Poddał testowi również fortepian Bösendorfera, wprawiając w zachwyt zebraną na koncercie publiczność. Od tego czasu stał się przyjacielem Ignaza Bösendorfera oraz wielbicielem jego instrumentów.
Po jedenastu latach od otwarcia firmy cesarz Austrii przyznał Bösendorferowi pierwsze w historii miano „twórcy fortepianów na dwory cesarskie i królewskie”. 
W latach 1839-1845 fortepiany Bösendorfera zdobyły złote medale i pierwsze miejsca na wystawie technicznej w Wiedniu. Po tym sukcesie doceniono je w całej Europie. Sprzedaż instrumentów rosła z roku na rok, a założyciel firmy chciał rozbudować jej zaplecze. Plany pokrzyżowała jego nagła śmierć w 1859 roku. Wytwórnię objął jego syn Ludwig, który zdołał nauczyć się już zawiłości działania firmy od ojca. Sam też okazał się utalentowanym muzykiem.

</doc>
<doc id="974014" url="https://pl.wikipedia.org/wiki?curid=974014" title="Dikreozaury">
Dikreozaury

Dikreozaury (Dicraeosauridae) – rodzina dinozaurów z grupy zauropodów.
Historia.
Rodzaj dikreozaur opisany został w 1929 przez Janenscha.
W lutym 1984 roku Paleontological Expedition to Patagonia z Museo Argentino de Ciencias Naturales „Bernardino Rivadavia” w Buenos Aires dokonała odkrycia nowego rodzaju. Znaleziska dokonano w argentyńskiej prowincji Neuquén, w departamencie Picún Leufú, 2,5 km na południowy wschód od mostu drogi krajowej nr 40 na La Amarga Arroyo i 40 km na południe od Zapala. Szkielet spoczywał w dolnej części formacji La Amarga, wśród piaskowców. Wyprawą kierował José Bonaparte – autor publikacji ustanawiającej rodzaj amargazaur ("Amargasaurus"). Nazwa rodzajowa nadała została z uwagi na miejsce znalezienia szczątków – formację La Amarga. Tak więc nazwę tę tłumaczy się jako „jaszczur z La Amarga”. Jako gatunek typowy wskazano "Amargasaurus cazaui". Jego epitet gatunkowy upamiętnia dr. Luisa B. Cazau, który, jak podali autorzy, w 1983 zainteresował ich badaniami formacji La Amarga.
Jako ostatni opisany został "Brachytrachelopan" – w 2005. Holotypowe znalezisko leżało 25 km w kierunku pomiędzy północą a północnym wschodem od wioski Cerro Cóndor, na szczycie wzgórza, wśród piaskowców powstałych z osadów rzecznych formacji Cañadón Cálcareo. Odkrycia dokonał poszukujący zaginionej owcy Daniel Mesa. Na pamiątkę tego zdarzenia ukuto nazwę zwierzęcia. Epitet gatunkowy pochodzi wprost od jego nazwiska, nazwa rodzajowa zaś pochodzi z greki i bierze źródłosłów od "brachytrachelos", co oznacza "krótkoszyi" (odnosi się do krótkiej jak na zauropoda szyi zwierzęcia) i od Pana. Pan (Παν) był w mitologii greckiej żyjącym w Arkadii bóstwem opiekującym się trzodami i pasterzami o postaci na pół ludzkiej, na pół zwierzęcej.
Systematyka.
W przeszłości dikreozaura umieszczano w rodzinie diplodoków. W 1990 McIntosh zaliczał do tej rodziny oprócz niego szereg rodzajów: amficelias, apatozaur, barozaur, cetiozaurysk, diplodok, "Dystrophaeus", kwezytozaur, nemegtozaur, rebbachizaur, sejsmozaur, superzaur. Już w następnym roku ukazała się jednak publikacja autorstwa Salgado i Bonaparte, która umieszczała dikreozaura w swej własnej rodzinie. W tym samym roku autorzy opisu amargazaura (również Salgado i Bonaparte) zaliczyli go od razu do rodziny dikreozaurów. W 1997 również rebbachizaura przeniesiono do odrębnej rodziny (rebbachizaury, Rebbachisauridae). Pod koniec tej dekady Wilson i Sereno zostawili w niej już tylko apatozaura, barozaura i diplodoka. Jednakże Salgado w 1999 zmienił zdanie. Uznał jednak dikreozaury za podrodzinę w obrębie rodziny diplodoków, wśród których nie wyróżnił z kolei podrodziny apatozaurów.
Ta więc dikreozaura umieszczono w biorącej od niego swą nazwę rodzinie dikreozaurów (Dicraeosauridae). Rodzina ta została zaliczona do nadrodziny diplodokokształtnych (Diplodocoidea). W 1995 Upchurch określił tę ostatnią jako "zawierającą rodziny diplodoków, dikreozaurów i nową rodzinę nemegtozaurów", choć można się też spotkać z określeniem jej jako kladu zawierającego diplodoka, ale nie saltazaura. W 2004 Harris i Dodson zdefiniowali dodatkowy klad Flagellicaudata mający obejmować ostatniego wspólnego przodka dikreozaura i diplodoka oraz wszystkich jego potomków. Uważają, że należąca doń "Suuwassea emilieae" jest taksonem siostrzanym dla wszystkich innych przedstawicieli grupy. Z kolei zawierającą się w tej grupie rodzinę dikreozaurów Sereno w 1998 określił jako klad zawierający dikreozaura, ale nie diplodoka. W zaproponowanej przez niego analogicznej definicji rodziny diplodoków po prostu zamienił oba rodzaje miejscami. Inni badacze definiują Dicraeosauridae jako klad obejmujący dikreozaura i amargazaura. Sądzi się, że rodzina dikreozaurów jest bardziej zaawansowana ewolucyjnie, niż rodzina diplodoków.
Jeszcze w 2005 Taylor i Naish ubolewali, że chociaż udało się rozwikłać problem wzajemnego pokrewieństwa pomiędzy zauropodami różnych grup, nie towarzyszyło temu powstanie jednolitego nazewnictwa poszczególnych taksonów. Za szczególnie myląc autorzy ci uznali nazewnictwo grup obejmujących krewnych diplodoka, zauważając, że niektóre taksony funkcjonują w literaturze naukowej pod kilkoma równoważnymi nazwami, kiedy indziej w różnych racach tą samą nazwą określa się różne taksony. Co więcej, nie wszystkie stosowane nazwy posiadają swoje definicje, a inne posiadają kilka definicji zaprzeczających sobie wzajemnie. Autorzy ci podjęli próbę uporządkowania tego bałaganu. Tak więc neozauropody definiuje się jako klad obejmujący wszystkie taksony pochodzące od ostatniego wspólnego przodka diplodoka i saltazaura albo kamarazaura, zależnie od autora (obie definicje są równoważne – oznaczają dokładnie tę samą grupę zwierząt). W obrębie neozauropodów krewnych saltazaura (a także kamarazaura) zalicza się do Macronaria, natomiast wszystkie neozauropody bliżej spokrewnione z diplodokiem niż z saltazaurem, jak zaproponowali Wilson i Sereno w 1998, zalicza się do diplodokokształtnych (Diplodocoidea, nazwy tej używał już Marsh w 1884; funkcjonuje też nazwa Diplodocimorpha, pomimo inaczej skonstruowanej definicji jest ona równoważna Diplodocoidea, a więc zbędna). Kladowi temu nadaje się rangę nadrodziny. Obejmuje ona 3 rodziny. Zwierzęta bliżej spokrewnione z rebbachizaurem niż z diplodokiem zalicza się do rodziny rebbachizaurów (Rebbachisauridae), które prócz rebbachizaura obejmują np. limajzaura. Natomiast klad obejmujący diplodoka, dikreozaura, ich ostatniego wspólnego przodka i wszystkich jego potomków określono za wspomnianymi wyżej Harrisem i Dodsonem nazwą Flagellicaudata. W obrębie tej grupy leżą 2 pozostałe rodziny diplodokokształtnych: diplodoki i dikreozaury. Ta pierwsza rodzina obejmuje takie rodzaje, jak diplodok, barozaur, apatozaur. Sereno w 1998 zdefiniował ją jako zawierającą taksony bliższe diplodokowi niż dikreozaurowi. natomiast rodzina dikreozaurów obejmuje 3 rodzaje: dikreozaura, amargazaura i "Brachytrachelopan". Definiuje się ją za Sereno jako taksony bliższe dikreozaurowi niż diplodokowi.
Z kolei klad łączący dikreozaura i brachytrachelopana nazwano Dicraeosaurinae. Do podrodziny takiej miałyby należeć dikreozaur i "Brachytrachelopan", ale już nie amargazaur. Wedle badań Salgado z 1999 "D. hansemanni" rzeczywiście wykazuje bardzo bliskie pokrewieństwo z brachytrachelopanem, bliższe nawet, niż z "D. sattleri", który, wyróżniający się głównie dłuższymi wyrostkami kolczystymi, zdaje się być najbliżej spokrewniony z amargazaurem. Wskazywałoby to, że rodzaj "Dicraeosaurus" obejmujący te dwa gatunki jest polifiletyczny. Salgado uznał nawet "D. sattleri" za drugi gatunek w rodzaju "Amargasaurus". Poza tym widział te gatunki jako ewoluujące poprzez anagenezę. Pomysł ten nie spotkał się z szeroką akceptacją. Autorzy opisu "Brachytrachelopan" pod kierownictwem Rauhuta przeprowadzili własną analizę kladystyczną. Przebadali 27 rodzajów zauropodów, sprawdzając 154 cechy. Otrzymali wynik, zgodnie z którym najbliższym krewnym nowego rodzaju jest dikreozaur, a kolejne grupy zewnętrzne stanowią amargazaur (w obrębie rodziny dikreozaurów) i diplodoki. Badania Rauhuta z 2005 potwierdziły więc monofiletyzm rodzaju dikreozaur, jak również bliższe jego pokrewieństwo z brachytrachelopanem, niż z amargazaurem. Poglądowi Salgado przeczą także badania morfometryczne kości ramiennej i udowej obu gatunków dikreozaura, amargazaura i brachiozauryda "Giraffatitan" przeprowadzone przez Danielę Schwarz-Wings i Nico Böhma. Poza tym dikreozaur wydaje się bardziej bazalny od amargazaura, nie dorównuje mu w długościach rozwidlonych wyrostków kręgów ani wyrostka skrzydłowatego. Również Carballido i wpółpracownicy (2010) popierają silne pokrewieństwo pomiędzy dikreozaurem i "Brachytrachelopan", bliższe niż pomiędzy złożonym z nich dwóch kladem a amargazaurem.
W 2010 Whitlock wpadł na pomysł zaliczenia do dikreozaurów rodzaju suwasea. W 2014 zespół naukowców pod kierunkiem Pablo Galliny opisał nowy rodzaj Diplodocinae "Leinkupal". Przeprowadził zarazem analizę filogenetyczną, w której uwzględnił liczne rodzaje zauropodów z różnych grup. W tym badaniu "Suuwassea" uznana została za najbardziej bazalnego członka rodziny dikreozaurów. Wcześniej suwaseę uznawano za takson bazalny w grupie Flagellicaudata łączącej diplodoki i dikreozaury, leżący w trisomii z nimi bądź będący grupą siostrzaną wszystkich innych Flagellicaudata.
Od pewnego czasu dostrzega się jednak konieczność przeprowadzenia kolejnych badań potwierdzających systematykę tej grupy. Pojawiają się nawet opinie o konieczności redeskrypcji dikreozaura w związku z odkryciem dwóch nowszych rodzajów direozaurydów.
Morfologia.
Wielkość.
Długość dikreozaura niekiedy szacuje się na do 20m. 2,4 m przypadało na szyję. Liczne próby oszacowania jego masy przynosiły zróżnicowane wyniki, sytuujące masę "D. hansemanni" pomiędzy 10 a 40 tonami. W 1988 pod kierownictwem Gungi przeprowadzono wyliczenia wykonane na podstawie berlińskiego szkieletu, w przypadku którego część kości użytych do rekonstrukcji pochodziła z tego samego osobnika, a brakujące zastąpiono należącymi do podobnych pod względem wielkości zwierząt tego samego gatunku, a także odlewami gipsowymi. Wyliczenia opierały się na dokładnych szacunkach powierzchni i objętości poszczególnych części ciała zwierzęcia. Jego całkowita objętość wyniosła 12,81 m³, z czego 9,38 m³ (ponad 73%) przypadało na tułów, a tylko 0,05 m³ na głowę (4‰ całości); sam ogon zajmował ponad metr sześcienny, a szyja − ¾ m³. Podobne wyniki uzyskano w przypadku powierzchni ciała: z całkowitej wartości 46,4 m² prawie 56% stanowił tułów, 11,7% − ogon, po 9,4% − tylne łapy (przednie tylko po 2,8%), nieco ponad 7% − szyja. Maleńkiej głowie odpowiadało 9‰. Obliczenia te pozwoliły oszacować masę dinozaura na 12,8 tony. Zaznaczyć należy, że przybliżona tą samą metodą masa "Giraffatitan brancai" (uznawanego w czasie dokonania pomiarów za gatunek brachiozaura) wyniosła ponad 74 tony. Osobnik dorosły z rodzaju "Amargasausus" mierzył 8–9 m długości. Mazzetta przyjmuje w swej pracy dokładniejszą i nieco większą wartość – 9,1 m. Dzięki temu masę jego ciała szacuje się na 2,6 tony, przyjmując gęstość 1000 kg/m³. Wielkością wedle autorów opisu rodzaju odpowiadał "Dicraeosaurus hansemanni". Nie zgadza się z tym poglądem Mazzetta ze współpracownikami, wedle których rzeczony gatunek dikreozaura osiągał 14,2 m długości oraz masę ciała ponad dwukrotnie większą od amargazaura. "Brachytrachelopan" wyróżniał się jeszcze mniejszymi rozmiarami. Długość jego ciała wynosiła 10 m
Problemowi rozmiarów dikreozaurów przyjrzał się Salgado. Zauważył on, że ich bliscy krewniacy, diplodoki, to wielkie zwierzęta o długich szyjach i ogonach. Dikreozaurydy były nie tylko od nich mniejsze, miały też krótksze szyje i ogony. Zwracają zaś uwagę ich wyrostki kolczyste, jak pisze paleontolog, nieproporcjonalnie długie.
Niewielkie rozmiary dikreozaurów Salgado tłumaczy pedomorfozą, cytuje też autorów uważających je bardziej za wynik progenezy, niż neotenii. Nie wyklucza, że wcześniejsze przystępowanie do rozrodu przez dikreozaury pomogło im przetrwać spadek liczebności zauropodów z końcem okresu jurajskiego.
Wspomniane powyżej obliczenia zespołu pod kierownictwem Gungi pozwoliły też przybliżyć tempo przemiany materii obu zwierząt. Przedstawiciel diplodokokształtnych zużywał na dobę 400 MJ, wiele mniej, niż brachiozauryd o sześciokrotnie większych płucach. U dikreozaura mieściły one 974 litry powietrza. Z obliczeń wynika, że w jego naczyniach płynęło 641 litrów krwi pompowanej przez ważące 48 kg serce uderzające 23 razy na minutę. Dikreozaur rósł szybko i bez przerw. Osiągając 80% swych maksymalnych rozmiarów, dojrzewał płciowo. Ta wysoka w porównaniu z innymi zauropodami wartość wskazuje, że zwierzę wcześniej niż jego krewni przestawało rosnąć. Za tezą tą świadczy także słaba pneumatyzacja jego kości.
Czaszka.
Pysk dikreozurydów przypominał pysk diplodoka. Długie zauropodzie czaszki o wycofanych nozdrzach zewnętrznych i cylindrycznych zębach określa się mianem czaszek typu diplodoka. Prócz diplodoków i dikreozaurów występowały one również u tytanozaurów.
Potylica diplodokokształtnych przemieszczona jest brzusznie. Kłykieć potyliczny skierowany był ku dołowi. Na potylicy dijk widnieje grzebień. Na szczycie czaszki znajdują się nozdrza zewnętrzne.
Do wspónych cech diplodokokształtnych zaliczały się pewne własności kości kwadratowo-jarzmowej, skierowany ku rzodowi wyrostek podstawno-klinowy, ułożona grzbietowo-tylnie kość kwadratowa, otwór podoczodołowy owalny lub szparowaty.
Dikreozur między kością czołową a ciemieniową oraz pomiędzy kośćmi ciemieniową i nadoczodołową miał ciemiączka, których wymiary pozostają w proporcji 3:2. Tego drugiego nie spotyka się poza dikreozaurem i amargazaurem, od którego afrykański gad różnił się niełączącymi się ze sobą guzami kości podstawnopotylicznej. Oba rodzaje cechują się bardzo długim, skierowanym w przód i nieznacznie brzusznie wyrostkiem skrzydłowatym. Kość nadoczodołowa jest wąska, ułożona pionowo. W tylnogórnej części czaszki występuje zwykłe sklepienie, inaczej niż u innych zauropodomorfów.
Zęby.
Dikreozaur żywił się pokarmem roślinnym. Autorzy opisu amargazaura uznali, że zęby dikreozaurydów przypominać musiały zęby diplodoków. Ołówkowate zęby były wspólną cechą diplodokokształtnych. Zęby te były smukłe, długie, nieznacznie zakrzywione w stronę językową. Powierzchnia służąca rozdrabnianiu pokarmu była w przednich zębach owalna czy okrągła, nachylona pod kątem od 10 do 40° do osi wargowo-językowej. Na zębach bocznych powierzchnia ta jest owalna, zwrócona językowo. Korona płynnie przechodziła w korzeń. Christiansen, który zbadał zęby dikreozaura, zauważył ślady ścierania występuące głównie w swej szczytowej części, znacznie rzadziej w środkowej i tylnej. Podobnie jak budowa czaszki, wskazują one na skośne ruchy szczęki i żuchwy podczas jedzenia (inni badacze widzą tu ruchy przód-tył), które pojawiły się u diplodokokształtnych, bardziej przystosowanych do ścinania pokarmu, niż siekania go, jak wcześniejsze zauropody. Nie można wykluczyć, że, tak jak należący do tej samej nadrodziny diplodok, opisywany dinozaur wykształcił nachylone do przodu zęby przedszczękowe i przednie szczękowe. Zęby amargazaura nie zachowywały się w holotypowym znalezisku.
U Diplodocoidea łuk kręgowy dystalnej części odcinka grzbietowego był trzykrotnie wyższy, niż trzony kręgów. Wyrostki poprzeczne tego odcinka kręgosłupa przyjmowały u tej grupy kształt skrzydeł.
Diplodokokształtne miały ogon przypominający bicz.
Rozmieszczenie geograficzne.
Diplodokokształtne zamieszkiwały Afrykę, Europę, Azję i obie współczesne Ameryki w okresach jurajskim i kredowym.
Wedle Galliny i współpracowników (2014) klad dikreozaurów (do którego zaliczają też rodzaj "Suuwassea") pojawił się jeszcze przed rozdzieleniem się Laurazji i Gondwany. Najpóźniej pojawić się mógł w batonie. Dikreozaury cechowały się w ich opinii ograniczonym zasięgiem geograficznym. Zamieszkiwały Afrykę oraz Amerykę Północną i Południową w jurze późnej, natomiast w kredzie wczesnej spotkać je można było tylko w Ameryce Południowej. Jako że dikreozaur żył na północ od pustyni rozciągającej się pośrodku superkontynentu Gondwany ("Central Gondwanan Desert"), a "Brachytrachelopan" od jej strony południowej, dikreozaury musiały dysponować znacznymi zdolnościami rozprzestrzeniania się na duże odległości.
Xu i współpracownicy (2018) opisali nowy gatunek dikreozaura "Lingwulong shenqi", znany ze skamieniałości odkrytych w dolno- lub środkowojurajskich (toark–bajos) osadach formacji Yanan w chińskim regionie Ningxia. "Lingwulong" jest najstarszym znanym dikreozaurem (i w ogóle najstarszym znanym neozauropodem), a także pierwszym znanym azjatyckim przedstawicielem rodziny. Jego odkrycie dowodzi, że neozauropody nie dotarły na obszar dzisiejszej wschodniej Azji dopiero we wczesnej kredzie, lecz występowały tam już pod koniec wczesnej lub na początku środkowej jury.
Do 2014 nie wiedziano, że diplodoki również przetrwały do kredy. Spośród diplodoków z tego okresu (a dokładniej z kredy wczesnej) znana jest tylko "Leinkupal" z patagońskiej formacji Bajada Colorada.

</doc>
<doc id="974015" url="https://pl.wikipedia.org/wiki?curid=974015" title="Kuraś">
Kuraś

Kuraś, polskie nazwisko, na początku lat 90. XX wieku Polskę zamieszkiwało 1830.
Osoby noszące nazwisko Kuraś:

</doc>
<doc id="974017" url="https://pl.wikipedia.org/wiki?curid=974017" title="Dicraeosauridae">
Dicraeosauridae



</doc>
<doc id="974019" url="https://pl.wikipedia.org/wiki?curid=974019" title="Tepelena">
Tepelena

Tepelena (starożytna Anticonia, alb. "Tepelenë", "Tepelena"; tur. "Tepedelen") – miasto w Albanii, stolica okręgu Tepelena w obwodzie Gjirokastra. Liczba mieszkańców wynosi 12 tys. (2006).

</doc>
<doc id="974020" url="https://pl.wikipedia.org/wiki?curid=974020" title="Tepelene">
Tepelene



</doc>
<doc id="974021" url="https://pl.wikipedia.org/wiki?curid=974021" title="Leon Getz">
Leon Getz

Leon Leonowycz Getz; ukr. Лев Львович Ґец – Lew Lwowycz Gec; (ur. 13 kwietnia 1896 we Lwowie, zm. 16 grudnia 1971 w Krakowie) – ukraiński artysta malarz i grafik, nauczyciel.
Życiorys.
Był Rusinem wyznania greckokatolickiego. Pochodził z mieszanej rodziny polsko-ruskiej. Był synem Leona (drukarz) i Józefy z domu Harapin. Od 1903 uczył się w ukraińskiej szkole ludowej im. Mariana Szaszkiewycza we Lwowie, następnie malarstwa budowlanego w Państwowej Szkole Przemysłowej we Lwowie. W obu placówkach nauczyciele dostrzegli jego talent artystyczny; w pierwszej szkole Józef Tańczakowski, w drugiej prof. Alfred Kühn. Pracował fizycznie na budowie, po czym został zatrudniony w kancelarii profesora Politechniki Lwowskiej Iwana Łewynskiego, dzięki czemu zawarł znajomość z malarzem Ołeksą Nowakiwskim, pozostając pod jego wpływem w zakresie rozwoju artystycznego.
W czasie I wojny światowej był żołnierzem Ukraińskich Strzelców Siczowych. Został ciężko ranny, w tym czasie tworzył rysunki obrazujące działania wojenne. Brał udział w wojnie polsko-ukraińskiej, został wzięty do niewoli i przebywał w obozie jenieckim Kraków-Dąbie do jesieni 1919.
W latach 1919-1924 był studentem Akademii Sztuk Pięknych w Krakowie, wspierany wówczas przez prof. Stanisława Dębickiego. Po studiach od 1924 przebywał we Lwowie. Od początku 1925 jako nauczyciel kontraktowy wykładał rysunek w Państwowym Gimnazjum im. królowej Zofii w Sanoku. 28 stycznia 1928 został mianowany nauczycielem etatowym. Był m.in. wychowawcą Bogdana-Igora Antonycza. Rozporządzeniem Kuratorium Okręgu Szkolnego Lwowskiego z 31 października 1934 celem wypełnienia ustawowego czasu godzin nauczania został powołany do równoczesnego pełnienia obowiązków w 7-klasowej szkole powszechnej im. Grzegorza w Sanoku w roku szkolnym 1934/1935. Wykładał także w Miejskim Prywatnym Seminarium Nauczycielskim Żeńskim w Sanoku. Podczas zamieszkiwania w Sanoku utrwalał widoki miasta w swoich obrazach. W maju 1930 prezentował swoje prace malarskie na wystawie obrazów i rzeźby w Sanoku. W Sanoku był animatorem ukraińskiego życia narodowego, współpracował razem z etnograf Iryną Dobrianską, ks. Stepanem Wenhrynowyczem i "burmistrzem" Wanczyckim. W 1931 był jednym z założycieli Towarzystwa Muzealnego „Łemkowszczyzna” w Sanoku i był jego dyrektorem do 1940. Podczas II wojny światowej w 1940 został kustoszem placówki powstałej z fuzji Muzeum Ziemi Sanockiej i Towarzystwa Muzealnego „Łemkowszczyzna”, pracując do czerwca 1944. Ponadto jego zainteresowaniem była muzyka, dawał koncerty jako tenor.
Po wojnie osiadł w Krakowie. Trudnił się rysunkiem i malarstwem oraz pracował w Spółdzielni Artystów Plastyków. W latach 1951-1958 był profesorem rysunku na ASP w Krakowie. Później skupił się na twórczości w zakresie grafiki.
W Krakowie zamieszkiwał przy ulicy Retoryka 24. Zmarł 16 grudnia 1971 w Krakowie i został pochowany na tamtejszym Cmentarzu Rakowickim 23 grudnia 1971. Jego drugą żoną była Anna z domu Meckaniuk (1912-2001).
Upamiętnienie.
27 maja 1961 otrzymał medal "50-lecie Związku Polskich Artystów Plastyków 1911-1961". Z okazji jubileuszu 50-lecia pracy artystycznej w 1965 otrzymał Medal Związku Polskich Artystów Plastyków oraz okolicznościowy medal pamiątkowy. Medal został zaprojektowany przez Andrzeja Kostrzewę, na jego awersie widniała podobizna uhonorowanego oraz po jej bokach napis pionowo "Leon" i "Getz", zaś na rewersie napis "Лев Ґец" wpisany w trzy cerkiewne wieże oraz inskrypcja "W pięćdziesiątą rocznicę twórczości plastycznej / Kraków / 1965".
Janusz Szuber zawarł odniesienie do osoby Leona Getza w wierszu pt. "Frajter pućka", opublikowanym w tomiku poezji pt. "Tym razem wyraźnie" z 2014 oraz w publikacji pt. "Mojość" z 2005.

</doc>
<doc id="974022" url="https://pl.wikipedia.org/wiki?curid=974022" title="Fałszywe zeznania">
Fałszywe zeznania



</doc>
<doc id="974025" url="https://pl.wikipedia.org/wiki?curid=974025" title="John Peel Sessions (album Laibach)">
John Peel Sessions (album Laibach)

John Peel Sessions – album grupy Laibach, wydany 10 października 2002. Zawiera utwory powstałe w trakcie dwóch sesji nagraniowych, tzw. Peel Sessions, zrealizowanych w latach 1986/1987 na potrzeby audycji radiowej Johna Peela.

</doc>
<doc id="974028" url="https://pl.wikipedia.org/wiki?curid=974028" title="Zbrodnia w Ciepielowie 1939">
Zbrodnia w Ciepielowie 1939

Zbrodnia w Ciepielowie (niem. "Massaker von Ciepielów") – masowy mord na polskich jeńcach wojennych dokonany przez żołnierzy Wehrmachtu 9 września 1939 roku w podradomskiej wsi Ciepielów. Była to jedna z największych udokumentowanych egzekucji przeprowadzonych przez Niemców podczas kampanii wrześniowej 1939 roku. 
Przebieg zbrodni.
Zbrodni pod Ciepielowem dokonał niemiecki 15 Pułk Piechoty (zmotoryzowany) pod dowództwem pułkownika Waltera Wessela z 29 Dywizji Piechoty, ofiarami byli polscy żołnierze z 74 Pułku Piechoty. Pod względem prawnym stanowiła zarówno złamanie międzynarodowego prawa wojennego jak i konwencji haskich.
Wydarzenie miało miejsce w lesie państwowym pod Dąbrową, w gminie Ciepielów, położonej na północy województwa kieleckiego, w powiecie iłżeckim, obok szosy przebiegającej od miejscowości Lipsko do Ciepielowa. 
Zbrodnia została odkryta i udowodniona na podstawie anonimowego maszynopisu niemieckiego (bez daty i podpisu) przekazanego Polskiej Misji Wojskowej w Berlinie Zachodnim w 1950 roku, za pośrednictwem polskiego konsulatu w Monachium. Przekazane dokumenty zawierały 5 zdjęć przedstawiających egzekucję polskich żołnierzy pod Ciepielowem we wrześniu 1939. Dołączony tekst stanowił zapewne część pamiętnika lub dziennika, sporządzonego przez oficera lub żołnierza niemieckiego. Fragment ten nosił nazwę "Unser Gefecht in Polen" (pol. "Nasza potyczka w Polsce"). 
Autor pamiętnika dodatkowo przytoczył fakt zastrzelenia przez patrol niemiecki chłopa i rannego polskiego żołnierza, co potępił w swojej relacji, następnie opisał przebieg egzekucji pod Ciepielowem:
Prawdziwość relacjonowanych przez anonimowego Niemca wydarzeń, opatrzona serią zdjęć, nie budziła wątpliwości i kontrowersji odnośnie do zbrodni. W tym samym dniu siły niemieckie (Wehrmacht), dokonały w okolicznych wioskach oraz samym Ciepielowie, mordów na osobach cywilnych, wśród których znajdowało się jedno dziecko (10-letnia Zosia Wrzochal z Gołębiowa, w gminie Lipsko w powiecie iłżeckim). Sprawcami egzekucji był również 15 Pułk Piechoty (zmotoryzowany), dowodzony przez pułkownika Wessela, inne jednostki niemieckie nie brały udziału w działaniach wojennych w tym rejonie.
Szymon Datner szacował liczbę ofiar na około 300. Instytut Pamięci Narodowej ocenia, że wyniosła „co najmniej 250”. 
W większości współczesnych publikacji, także niemieckich, zbrodnia w Ciepielowie – pomimo skąpego materiału źródłowego – uznawana jest za fakt historyczny.
Mord dokonany na jeńcach Polakach przez hitlerowców, został po 1990, upamiętniony na Grobie Nieznanego Żołnierza w Warszawie napisem na jednej z tablic: „CIEPIELÓW 9 IX 1939”.

</doc>
<doc id="974029" url="https://pl.wikipedia.org/wiki?curid=974029" title="Armand Caulaincourt">
Armand Caulaincourt

Armand Augustin Louis de Caulaincourt (ur. 9 grudnia 1773 w Caulaincourt, zm. 19 lutego 1827 w Paryżu) – francuski generał i dyplomata.
Życiorys.
Armand Caulaincourt w latach 1807-1812 był francuskim ambasadorem w Petersburgu. Stanowczo odradzał Napoleonowi I wyprawę rosyjską.

</doc>
<doc id="974034" url="https://pl.wikipedia.org/wiki?curid=974034" title="Jerzy Kuncewicz">
Jerzy Kuncewicz

Jerzy Kuncewicz (ur. 31 marca 1893 w Jakubówce, zm. 14 marca 1984 w Lublinie) – polski literat, prawnik, urzędnik ministerialny, polityk i działacz społeczny. Mąż Marii.
Życiorys.
Jerzy Kuncewicz urodził się w rodzinie inteligenckiej o szlacheckim rodowodzie. Był uczniem szkoły handlowej w Lublinie. Studia, rozpoczęte w Liège, ukończył w Polsce, po dwuletnim internowaniu przez władze niemieckie z powodu działalności narodowo-wyzwoleńczej. Z przekonań politycznych – ludowiec. Pracował jako nauczyciel przyrody w Lublinie. Po ukończeniu studiów prawniczych pracował jako adwokat. Uczestniczył w wojnie polsko-bolszewickiej jako kawalerzysta. Po wojnie ukończył studia prawnicze Uniwersytecie Warszawskim i ożenił się z Marią ze Szczepańskich. Był adwokatem, a także pracował w Ministerstwie Opieki Społecznej jako kierownik Wydziału Opieki nad Dziećmi i Młodzieżą.
10 września 1939, wraz z żoną i synem udał się na emigrację. Z rodziną spędził prawie dwadzieścia lat w Wielkiej Brytanii, Włoszech, Hiszpanii, Francji i USA. Był między innymi współtwórcą i prezesem Stronnictwa Ludowego „Wolność”, działającego w latach 1945—1970 w Londynie. Do Polski powrócił w latach 60. Wprowadził żonę do Związku Zawodowego Literatów Polskich. Do czynnej działalności politycznej nie powrócił. Był menagerem i kierowcą swojej żony - popularnej pisarki.
Syn, Witold, po śmierci rodziców zamieszkał na stałe w Stanach Zjednoczonych.
Kuncewiczówka.
W latach 1934–36 wybudowano w Kazimierzu Dolnym dom, obecnie przy ul. Małachowskiego 19, zaprojektowany przez Karola Sicińskiego z inicjatywy Jerzego Kuncewicza. Nieregularny, skomponowany z trzech części budynek, otoczony od południa tarasem, wkomponowany w naturalnym drzewostan i, zaprojektowany przez Jana Dybowskiego, ogród, był bardzo nowoczesny w formie. Przez trzy lata do wybuchu II Wojny Światowej stanowił letnią rezydencję Kuncewiczów – w tym czasie wraz z synem Witoldem mieszkali w Warszawie. Tutaj powstawały dzieła Marii Kuncewiczowej. Po wybuchu wojny rodzina opuściła Polskę wraz z wieloma osobistościami kultury i sztuki polskiej, którzy byli częstymi gośćmi willi w Kazimierzu (m.in. Julian Tuwim, Antoni Słonimski, Kazimierz Wierzyński, Mieczysław Grydzewski, Stanisław Baliński). Po wojnie "Dom pod Wiewiórką" nadal nie był stałą siedzibą Kuncewiczów, zimowe miesiące roku spędzali poza granicami kraju, głównie w Rzymie. Na przełomie lat 50. i 60. ponownie zaczął spełniać rolę letniego miejsca spotkań elity kulturalnej tamtego okresu. Dopiero po śmierci Jerzego Kuncewicza w 1984, jego żona zamieszkała tam na stałe i przebywała do końca życia (zmarła 15 lipca 1989 roku).
Od 1985 obiekt wpisany jest do rejestru zabytków. W latach 1991–2005 domem opiekowała się Fundacja Kuncewiczów założona przez Witolda Kuncewicza zgodnie z wolą matki, a kierowana przez Edwarda Balawejdera. Uchwałą Nr XXVII/380/04 Sejmiku Województwa Lubelskiego z dnia 8 listopada 2004 wykupiono Kuncewiczówkę z rąk właściciela (przy wsparciu Ministerstwa Kultury i Dziedzictwa Narodowego) i w lutym 2005 przekazano posesję Muzeum Nadwiślańskiemu w Kazimierzu Dolnym. 22 grudnia 2006, po remoncie i modernizacji, dokonano ponownego otwarcia połączonego z prezentacją nowej, stałej ekspozycji.

</doc>
<doc id="974037" url="https://pl.wikipedia.org/wiki?curid=974037" title="Riluzol">
Riluzol

Riluzol (riluzole, ATC N 07 XX 02) – organiczny związek chemiczny, lek będący pochodną benzotiazolu, o nie do końca wyjaśnionym mechanizmie działania, stosowany w leczeniu stwardnienia zanikowego bocznego.
Mechanizm działania.
Riluzol hamuje uwalnianie glutaminianu, dezaktywuje zależne od napięcia kanały sodowe (zwłaszcza typu TTX-S) oraz wysokonapięciowe kanały wapniowe, ma wpływ na procesy wewnątrzkomórkowe będące efektem związania neuroprzekaźników z receptorami aminokwasów. Lek hamuje presynaptyczne uwalnianie aminokwasów pobudzających: asparaginianu i glutaminianu (w stężeniach mikromolarnych), a także kwasu γ-aminomasłowego (GABA) i glicyny. Riluzol hamuje wychwyt neuronalny dopaminy, GABA i glutaminianu, nie wpływa na wychwyt asparaginianu. Zmniejsza efekty będące następstwem stymulacji receptorów dla aminokwasów pobudzających. W badaniach na doświadczalnych modelach uszkodzenia komórek nerwowych "in vivo" wykazano, że riluzol wywiera także działanie neuroprotekcyjne. Nie określono, który z tych mechanizmów działania riluzolu odpowiada za efekty wywierane przez lek u pacjentów ze stwardnieniem zanikowym bocznym. Poprzez hamowanie uwalniania glutaminianu riluzol powoduje rozluźnienie mięśni i sedację. Wykazuje też właściwości przeciwdrgawkowe.
Farmakokinetyka.
Riluzol dobrze wchłania się po podaniu doustnym. Jego dostępność biologiczna wynosi około 60%. Tłuszcze zmniejszają wchłanianie riluzolu. T1/2 leku wynosi 9–15 godzin. Lek w 97% wiąże się z białkami osocza. Ulega kumulacji: stan stacjonarny osiąga w ciągu 5 dni. Metabolizm riluzolu następuje w wątrobie przy udziale cytochromu P450 – riluzol jest sprzęgany z kwasem glukuronowym. Wydalany głównie z moczem, częściowo z żółcią. Niewydolność wątroby i(lub) nerek upośledza wydalanie leku i powoduje zwiększenie jego stężenia w surowicy. Palenie tytoniu powoduje szybszą eliminację leku z ustroju. Riluzol jest szybciej metabolizowany u mężczyzn.
Wskazania.
Wskazaniem do stosowania riluzolu jest leczenie pacjentów ze stwardnieniem zanikowym bocznym – wykazano, że podawanie leku wydłuża przeżycie i(lub) opóźnia wystąpienie niewydolności oddechowej. Riluzol nie likwiduje objawów, które wystąpiły przed podaniem leku, częściowo hamując dalszy rozwój choroby. W badaniach klinicznych z grupą kontrolną stwierdzono wydłużenie średniego przeżycia o około 2-3 miesiące.
Przeciwwskazania.
Należy zachować ostrożność u chorych z zaburzeniami czynności wątroby w wywiadzie lub z nieznacznym zwiększeniem aktywności enzymów wątrobowych (AST i ALT do poziomu trzykrotnej górnej granicy normy) lub zwiększeniem stężenia bilirubiny i(lub) aktywności gammaglutamylotranferazy. Przekroczenie prawidłowych wartości wykazane w kilku badaniach (zwłaszcza stężenia bilirubiny) jest przeciwwskazaniem do dalszego stosowania riluzolu. Podczas leczenia należy oznaczać aktywność aminotransferaz (przez pierwsze 3 miesiące co miesiąc, następnie co 3 miesiące, po roku okresowo). W przypadku 5-krotnego zwiększenia ich aktywności w stosunku do górnej granicy normy należy zaprzestać leczenia. Nie ustalono skuteczności i bezpieczeństwa stosowania u dzieci. Nie zaleca się stosowania u osób z zaburzeniami czynności nerek, ze względu na brak badań z wielokrotnym dawkowaniem w tej grupie chorych. Wystąpienie gorączki u pacjenta może świadczyć o neutropenii, należy wówczas wykonać morfologię krwi i w razie potwierdzenia neutropenii odstawić lek.
Interakcje.
W przeprowadzonych badaniach nie stwierdzono istotnych interakcji z innymi lekami. Ponieważ riluzol jest metabolizowany przez CYP1A2, induktory tego enzymu mogą nasilać jego metabolizm.
Działania niepożądane.
Najczęstszymi objawami ubocznymi stosowania leku są: osłabienie, nudności i wymioty, zawroty głowy, biegunka, zaparcia, bóle brzucha, zapalenie płuc, parestezje wokół ust, brak łaknienia, senność, zwiększenie aktywności enzymów wątrobowych. Rzadko występują zaburzenia oddechowe, trudności w połykaniu, objawy grypopodobne, zatrzymanie czynności serca, zapalenie oskrzeli. Bardzo rzadko stwierdzano reakcje pseudoanafilaktyczne, obrzęk naczynioruchowy albo zapalenie trzustki. W przypadku przedawkowania riluzolu występuje methemoglobinemia; w takich wypadkach należy zastosować leczenie objawowe i podtrzymujące.
Ciąża i laktacja.
Kategoria C. Nie należy stosować w ciąży i w okresie karmienia piersią.
Dawkowanie.
Lek podaje się w dawce 50 mg "p.o." co 12 godzin.
Uwagi.
Podczas stosowania leku może wystąpić osłabienie koncentracji i zdolności do prowadzenia pojazdów lub obsługi urządzeń w ruchu.

</doc>
<doc id="974040" url="https://pl.wikipedia.org/wiki?curid=974040" title="Herman Epstein">
Herman Epstein

Herman Epstein (ur. 1806 w Warszawie, zm. 25 października 1867 tamże) – warszawski bankier i przedsiębiorca pochodzenia żydowskiego.
Był synem Jakuba, kupca i filantropa, bratem Adama, Jana i Józefa. Niewiele wiadomo o jego wczesnych latach, najprawdopodobniej odbył praktykę bankowości w Niemczech u Rotszyldów, na co wskazują jego późniejsze powiązania z tym domem. W wieku lat 30 objął wysokie stanowisko administratora ceł Kongresówki i dyrektora loterii klasowej. W latach 40. XIX wieku loteria została przejęta przez rząd i Epstein skierował swe zainteresowania ku przemysłowi, zakładając pierwszą w Kongresówce nowoczesną cukrownię Hermanów koło Sochaczewa. W 1841 został radcą handlowym. Był dziedzicem dóbr Gaj i Paprotnia.
Od lat 50. XIX wieku Epstein działał jako prezes Rady dwóch ważnych linii kolejowych, Kolei Warszawsko-Wiedeńskiej i Warszawsko-Bydgoskiej. W roku 1857 Kolej Warszawsko-Wiedeńska znalazła się w kłopotach finansowych i rząd wydzierżawił ją prywatnemu konsorcjum, na czele którego stał Epstein. Dzięki jego powiązaniom z potężnymi Rotszyldami konsorcjum uzyskało poważne kredyty i obie linie kolejowe zostały uratowane przed upadłością. W 1855 został członkiem Rady Przemysłowej.
Epstein zdobył także zasługi jako filantrop, od 1850 był członkiem Rady Opiekuńczej Zakładów Dobroczynnych w Królestwie i wspierał, idąc śladami ojca Jakuba, różne instytucje dobroczynne niezależnie od ich konfesji religijnej.
Posiadał od 1840 (dziś nieistniejący, na jego miejscu stoi gmach Sądu Najwyższego) dawny pałac Badenich przy placu Krasińskich w Warszawie, gdzie przyjmował śmietankę warszawskiej socjety z kół politycznych, finansowych, arystokratycznych i artystycznych. W 1863 został odznaczony wysokim carskim orderem św. Włodzimierza, po czym jego synowie otrzymali w rok po jego śmierci dziedziczne szlachectwo Imperium Rosyjskiego. Był również kawalerem Orderu Świętego Stanisława III klasy.
Herman Epstein poślubił w 1830 Eleonorę Glücksberg (córkę Natana Glücksberga) ze znanej warszawskiej rodziny wydawców pochodzenia żydowskiego. Miał z nią czworo dzieci: Mikołaja Stanisława (1831-1902, powstańca styczniowego, sybiraka), Mieczysława (1833-1914, bankiera i przemysłowca), Leona (1834-1903, bankiera) i Marię (1836-1881).
Herman Epstein został pochowany na cmentarzu żydowskim przy ulicy Okopowej w Warszawie, lecz jego nagrobek nie zachował się.

</doc>
<doc id="974043" url="https://pl.wikipedia.org/wiki?curid=974043" title="Lubań (rejon lubański)">
Lubań (rejon lubański)

Lubań (biał. "Любань") – miasto na Białorusi, na Polesiu, nad Oressą, w obwodzie mińskim, siedziba rejonu lubańskiego; muzeum; 11,3 tys. mieszkańców (2010).
Historia.
Pierwsze wzmianki o miejscowości pochodzą z roku 1566 jako o miasteczku w księstwie słuckim w składzie Wielkiego Księstwa Litewskiego.
Do 1791 r. w powiecie słuckim w województwie nowogródzkim. W 1793 r. po II rozbiorze Rzeczypospolitej w granicach Imperium Rosyjskiego.
4 września 1794 r. miała tu miejsce bitwa pod Lubaniem w czasie insurekcji kościuszkowskiej pomiędzy wojskami litewskimi a rosyjskimi, wygrana przez Rosjan. Własność rodów Słuszków-Olelkowiczów (XVI w.), Radziwiłłów (XVII-XVIII w.), Wittenszteinów (XIX w.).
17 czerwca 1924 r. został utworzony rejon lubański. Od 1941 do 1944 r. miejscowość znajdowała się pod okupacją hitlerowską. W 1938 r. Lubań uzyskał status osiedla typu miejskiego, a w 1968 r. miasta.

</doc>
<doc id="974044" url="https://pl.wikipedia.org/wiki?curid=974044" title="Fushë-Krujë">
Fushë-Krujë

Fushë-Krujë – miasto w Albanii, w okręgu Krujë, obwodzie Durrës. Jako wieś znana już w XVI w. Prawa miejskie posiada od 1970. 
W 2006 r. miasto liczyło około 11 tys. mieszkańców. W centrum miasta znajduje się pomnik George’a Busha.

</doc>
<doc id="974045" url="https://pl.wikipedia.org/wiki?curid=974045" title="Tapa">
Tapa

Tapa – miasto w północnej Estonii, w prowincji Virumaa Zachodnia, w gminie Tapa. W 2018 roku liczyło 5 428 mieszkańców. W mieście znajduje się port lotniczy Tapa.

</doc>
<doc id="974046" url="https://pl.wikipedia.org/wiki?curid=974046" title="Juan Bautista de Orendáin">
Juan Bautista de Orendáin

Juan Bautista de Orendáin y Azpilicueta 1 markiz de la Paz (ur. 16 października 1683 w Segura, zm. 21 października 1734 w Madrycie) – hiszpański polityk, kawaler Zakonu Santiago. Minister spraw zagranicznych Hiszpanii od 14 stycznia 1724 do 4 września 1724 i znów od 1 października 1726 do 21 października 1734, będąc jednocześnie pierwszym ministrem i faktycznym premierem Hiszpanii. W 1739 odznaczony orderem Zakonu Santiago.

</doc>
<doc id="974049" url="https://pl.wikipedia.org/wiki?curid=974049" title="Jõgeva">
Jõgeva

Jõgeva (niem. "Laisholm") – miasto we wschodniej Estonii, stolica prowincji Jõgevamaa, liczy ok. 6,4 tys. mieszkańców (2004). Jest znane jako najzimniejsze miejsce w Estonii.
Znajduje się tu stacja kolejowa Jõgeva, położona na linii Tapa – Tartu.

</doc>
<doc id="974050" url="https://pl.wikipedia.org/wiki?curid=974050" title="Kopyl">
Kopyl

Kopyl (, "Kapyl") – miasto na Białorusi w obwodzie mińskim, centrum administracyjne rejonu kopylskiego; 9,9 tys. mieszkańców (2010).
Miasto magnackie położone było w końcu XVIII wieku w powiecie nowogródzkim województwa nowogródzkiego.
Historia.
W 1596 roku miejsce koncentracji szlachty powiatu nowogródzkiego na wyprawę przeciwko Kozakom Nalewajki, na którą to koncentrację stawiły się sotnie m.in. Augustyna Czarkowskiego, Hrehora Wnichowskiego, Adama Chreptowicza, Marina Okunia, Mikołaja Woyny.
Prawa miejskie magdeburskie nadał miejscowości król Polski Jan II Kazimierz Waza w 1652.
W latach 1919-1920 pod zarządem polskim, przynależał administracyjnie do powiatu słuckiego okręgu mińskiego Zarządu Cywilnego Ziem Wschodnich.
Do początku lat 20. XX wieku w Kopylu stał katolicki kościół św. Rocha. Po włączeniu miasta do Białoruskiej SRR bolszewicy zamknęli, a potem zburzyli kościół. Na początku lat 30. na jego miejscu został wzniesiony budynek rejonowego oddziału NKWD. Zdaniem historyków w jego piwnicach wykonywano wyroki śmierci. Ze względu na pograniczny charakter, w mieście dokonywano wysiedleń i represji ludności polskiej oraz szczególnie prześladowano przeciwników politycznych. Swoje apogeum represje osiągnęły na przełomie 1937 i 1938 roku. Według oficjalnych danych w tym okresie w Kopylu i jego otoczeniu rozstrzelano 83 osoby, jednak zdaniem historyków, liczba ta była większa. Budynek NKWD w Kopylu został zniszczony w czasie niemieckiej okupacji w latach 1941–1944 i już go nie odbudowano.

</doc>
<doc id="974051" url="https://pl.wikipedia.org/wiki?curid=974051" title="Spytek Melsztyński (zm. ok. 1503)">
Spytek Melsztyński (zm. ok. 1503)

Spytek Melsztyński lub Spytek z Melsztyna Tarnowski herbu Leliwa (zm. w 1503 lub 1504) – kasztelan zawichojski, dworzanin królewski, student na Uniwersytecie Krakowskim, kleryk w latach 1454-1455.
Był synem Spytka III (zm. 1439). Jego bratem był Jan Melsztyński (zm. ok. 1474) rycerz, dworzanin, bernardyn. Został mężem Katarzyny Giżyckiej, której ojcem był Wincenty Giżycki (XV w.) marszałek książąt mazowieckich, kasztelan wiski.
Miał córkę Annę, poślubioną 15 marca 1510 r. przez Mikołaja Kamienieckiego.
Został właścicielem Klimkówki i Sieniawy.
Prawdopodobnie ku czci Spytka IV powstał w XV w. łaciński wiersz "Spythko, tua virtus meritis coniuncta priori".

</doc>
<doc id="974053" url="https://pl.wikipedia.org/wiki?curid=974053" title="Paul Merwart">
Paul Merwart

Paul Merwart, Paweł Merwart (ur. 25 marca 1855 w Marianówce, gubernia chersońska, zm. 8 maja 1902 w Saint-Pierre) – francuski malarz i ilustrator polskiego pochodzenia. Malował portrety (np. Heleny Modrzejewskiej w roli Marii Stuart), sceny rodzajowe, obrazy inspirowane Biblią oraz literaturą i muzyką. Jako ilustrator współpracował z czasopismami francuskimi i polskimi, tworzył też ilustracje do książek.
Wychował się w mieszanej rodzinie: jego ojciec był Francuzem a matka Polką. Do szkoły uczęszczał we Lwowie, a następnie kształcił się w kierunku technicznym we Lwowie i w Grazu.
Podczas rekonwalescencji we Włoszech, gdzie kurował się z rany odniesionej w pojedynku, podjął decyzję o karierze artystycznej. Studiował w Wiedniu, Monachium (1876) i Düsseldorfie (1877), Paryżu (École des Beaux-Arts, 1877–1884). W czasie studiów pracował jako dziennikarz w Le Monde Illustré, pisał korespondencje z Rosji i Austro-Węgier.
Po studiach przyjął obywatelstwo francuskie i zamieszkał w Paryżu. W 1896 został mianowany malarzem departamentu kolonii. Jako urzędnik francuskiego ministerstwa marynarki odbywał liczne podróże, m.in. na Wyspy Kanaryjskie, do Sudanu, Somalii oraz do francuskich kolonii - był w Senegalu, Kongo, Tunezji, Mauretanii i w Gujanie. Pod wpływem tych podróży w jego pracach pojawiała się tematyka egzotyczna.
W kwietniu 1902 został wysłany na wyspę Martynikę jako członek komisji rządowej badającej wznowienie działalności wulkanu Mont-Pelée. Zginął 8 maja 1902 wskutek niespodziewanej erupcji tego wulkanu wraz z 28 tys. mieszkańców miasta Saint-Pierre.

</doc>
<doc id="974054" url="https://pl.wikipedia.org/wiki?curid=974054" title="Elva (miasto w Estonii)">
Elva (miasto w Estonii)

Elva – miasto w południowo-wschodniej Estonii w prowincji Tartumaa, liczy ok. 6,3 tys. mieszkańców (2005).
Znajduje tu się stacja kolejowa Elva, położona na linii Tartu – Valga.

</doc>
<doc id="974055" url="https://pl.wikipedia.org/wiki?curid=974055" title="Lech Grzmociński">
Lech Grzmociński

Lech Grzmociński (ur. 7 kwietnia 1927 w Toruniu, zm. 8 maja 1984 w Gdańsku) – polski aktor filmowy, telewizyjny, oraz teatralny.
Życiorys.
W 1952 r. zdał w Warszawie aktorski egzamin eksternistyczny. Rok wcześniej otrzymał wyróżnienie za rolę Janka Kubicy w spektaklu pt. "Trzeba było iskry" na Festiwalu Polskich Sztuk Współczesnych we Wrocławiu.

</doc>
<doc id="974056" url="https://pl.wikipedia.org/wiki?curid=974056" title="Paweł Merwart">
Paweł Merwart



</doc>
<doc id="974057" url="https://pl.wikipedia.org/wiki?curid=974057" title="H-Blockx">
H-Blockx

H-Blockx – niemiecki zespół rockowy założony na początku lat 90. XX wieku, działający do dziś. Zespół jako jeden z pierwszych zaczął łączyć ostry rock z hip-hopem, stając się inspiracją dla m.in. Linkin Park.

</doc>
<doc id="974059" url="https://pl.wikipedia.org/wiki?curid=974059" title="Rapla">
Rapla

Rapla (niem. "Rappel") – miasto w północno-zachodniej Estonii, stolica prowincji Raplamaa, liczy ok. 9,7 tys. mieszkańców (2007). W mieście znajduje się port lotniczy Rapla.

</doc>
<doc id="974061" url="https://pl.wikipedia.org/wiki?curid=974061" title="Megalozaury">
Megalozaury

Megalozaury (Megalosauridae) – rodzina dinozaurów z grupy teropodów.
Były to duże (długość ciała do 9 m), dwunożne mięsożerne dinozaury. Żyły w środkowej i późnej jurze na terenach współczesnej Europy, Ameryki Północnej, Afryki i być może Azji ("Leshansaurus").
Nazwę "Megalosauridae" ukuł Thomas Henry Huxley w 1869 r; w przeszłości do tej rodziny zaliczano szereg różnych rodzajów dużych teropodów, o których dziś wiadomo, że nie były bliżej spokrewnione, m.in. allozaura, dryptozaura, ceratozaura i indozaura. Pierwszą definicję filogenetyczną Megalosauridae zaproponował Ronan Allain w 2002 r: zdefiniował on tę rodzinę jako obejmującą torwozaura, afrowenatora, gatunek "Poekilopleuron valesdunensis" (później zaliczony do osobnego rodzaju "Dubreuillosaurus") i wszystkich innych potomków ich ostatniego wspólnego przodka. Inną definicję zaproponowali Holtz i współpracownicy (2004): według nich Megalosauridae to rodzina obejmująca gatunek "Megalosaurus bucklandii" i wszystkie taksony mające bliższego wspólnego przodka z nim niż z gatunkami "Spinosaurus aegyptiacus", "Allosaurus fragilis" lub "Passer domesticus".
Sereno (2005) wskazuje, że ze względu na zaliczanie do rodziny Megalosauridae różnych bliżej nie spokrewnionych rodzajów teropodów w przeszłości często była ona taksonem polifiletycznym; z tego powodu zaleca odejście od wyróżniania tej rodziny. Preferowana przez Sereno nazwa dla rodziny obejmującej przynajmniej część rodzajów wcześniej zaliczanych do Megalosauridae to Torvosauridae.
Kladogram Megalosauridae według Bensona i współpracowników (2010):
Drzewo zgodności wygenerowane metodą konsensusu Adamsa według Carrano, Bensona i Sampsona (2012):
Drzewo zgodności wygenerowane metodą konsensusu Adamsa według Carrano, Bensona i Sampsona (2012) uzyskane gdy w analizie nie uwzględniono rodzajów "Poekilopleuron", "Streptospondylus" i "Xuanhanosaurus":
Według analizy kladystycznej Holtza i współpracowników (2004) do Megalosauridae należał południowoamerykański rodzaj "Piatnitzkysaurus"; analizy Bensona i współpracowników (2010) oraz Carrano, Bensona i Sampsona (2012) sugerują jednak, że "Piatnitzkysaurus" był bazalnym przedstawicielem nadrodziny Megalosauroidea, nie należącym do rodziny Megalosauridae.

</doc>
<doc id="974063" url="https://pl.wikipedia.org/wiki?curid=974063" title="Uzda (miasto)">
Uzda (miasto)

Uzda (biał. Узда) – miasto na Białorusi w obwodzie mińskim, stolica rejonu uzdowskiego; 9,7 tys. mieszkańców (2010).
Historia.
Niegdyś miasteczko stanowiło ważny ośrodek litewskich Tatarów - mieścił się tu meczet zniszczony przez władze Białoruskiej SRR w latach dwudziestych XX w. Prawdopodobnie w Uzdzie (lub Zasławiu) w 1572 Maciej Kawęczyński wydrukował "Biblię nieświeską".
W latach 1907-1909 w mieście działało koło prowincjonalne Polskiego Towarzystwa "Oświata" w Mińsku, które zajmowało się wspieraniem polskiej edukacji.

</doc>
<doc id="974067" url="https://pl.wikipedia.org/wiki?curid=974067" title="Megalosauridae">
Megalosauridae



</doc>
<doc id="974068" url="https://pl.wikipedia.org/wiki?curid=974068" title="Poliçan">
Poliçan

Poliçan – miasto w Albanii w okręgu Skrapar w obwodzie Berat. Siedziba władz gminy Poliçan. Liczba mieszkańców w 2006 r. wynosiła 11 tys.
W okresie rządów Envera Hodży w mieście tym powstały zakłady zbrojeniowe, produkujące broń strzelecką i amunicję.

</doc>
<doc id="974069" url="https://pl.wikipedia.org/wiki?curid=974069" title="Põltsamaa">
Põltsamaa

Põltsamaa (niem. "Oberpahlen", staropol. Iberpol) – miasto w środkowej Estonii w prowincji Jõgevamaa, liczy ok. 4,7 tys. mieszkańców (2004).
Istniejący od XIII wieku dawny zamek krzyżacki zdobyły wojska moskiewskie Iwana Groźnego. W 1570 car ustanowił tu stolicę Królestwa Inflant dla swojego lennika Magnusa. Po przegranej przez Moskwę wojnie na zamku mieściło się polskie starostwo. Po zajęciu zamku przez Szwedów wojska polskie w nocy z 28 lutego na 1 marca 1602 roku przypuściły nieskuteczny szturm, w którym ranny został dowódca pułku kozackiego Samuel Koszka.
W 1621 roku zamek ostatecznie zajęli Szwedzi.
Po wielkiej wojnie północnej pod władzą Rosji.

</doc>
<doc id="974079" url="https://pl.wikipedia.org/wiki?curid=974079" title="Wojciech Świtała">
Wojciech Świtała

Wojciech Świtała (ur. 5 października 1967 w Rudzie Śląskiej) – polski pianista i pedagog. 
Życiorys.
Absolwent Akademii Mu­zycznej im. K. Szymanowskiego w Katowicach w klasie fortepianu Józefa Stompla. W latach 1991–1996 doskonalił swoje umiejętności pianistyczne pod kierunkiem Karla-Heinza Kämmerlinga, André Dumortiera i Jeana-Claude’a Vanden Eyndena.
Jest laureatem międzynarodowych konkursów pianistycznych: w Bardolino (Włochy, I na­groda), Międzynarodowego Konkursu im. Marguerite Long i Jacques’a Thibaud w Paryżu w 1992 (II Grand Prix, nagroda publiczności, nagroda dla najlepszego Europejczyka) oraz w Montrealu. Na XII Międzynarodowym Konkursie Piani­stycznym im. Fryderyka Chopina w Warszawie (1990) otrzymał nagrodę za najlepsze wykonanie poloneza oraz kilka nagród pozaregulaminowych.
Koncertował w większości krajów europejskich, Argentynie, Maroku, Zjednoczonych Emiratach Arabskich, Libii, USA i Ka­nadzie. Występował z wieloma polskimi orkiestrami symfonicznymi, między innymi z Sinfonią Varsovią, Filharmonią Krakowską, Filharmonią Śląską) pod batutą takich dyrygentów jak: Jan Krenz, Tadeusz Strugała, Volker Schmidt-Gertenbach, Krzysztof Missona, Jerzy Katlewicz, Mirosław Jacek Błaszczyk, Tomasz Bugaj.
Oprócz działalności solistycznej pianista chętnie sięga po utwory kameralne wykonując je ze skrzypkami Szymonem Krzeszowcem i Piotrem Pławnerem oraz sopranistką Ewą Iżykowską, a także z Kwartetem Śląskim, Kwartetem Camerata, Royal String Quartet i Orkiestrą Aukso.
Od 1998 zajmuje się również pracą pedagogiczną – jest profesorem uczelni w Katedrze Fortepianu Akademii Muzycznej im. Karola Szymanowskiego w Katowicach. Wcześniej pełnił również funkcję prorektora ds. dydaktyki i nauki (2008–2012), a następnie był kierownikiem Katedry Fortepianu w tej uczelni (2012–2016). Prowadzi krajowe i zagraniczne warsztaty pianistyczne. Jest pomysłodawcą i głównym organizatorem odbywających się od 2010 roku Międzynarodowych Pianistycznych Kursów Mistrzowskich w Katowicach. W 2014 został powołany do Rady Programowej Narodowego Instytutu Fryderyka Chopina.
Pełnił też funkcję jurora takich konkursów pianistycznych jak: Międzynarodowy Konkurs im. Marguerite Long i Jacques'a Thibaud w Paryżu (2009), Międzynarodowy Konkurs Pianistyczny im. Ignacego Jana Paderewskiego w Bydgoszczy (2010, 2013), Ogólnopolski Konkurs im. Fryderyka Chopina w Warszawie (2007, 2008, 2010, 2012, 2015, 2016), Konkurs na stypendia fundacji Yamaha, Konkurs EPTA w Krakowie i innych. Zasiadał w jury XVII i XVIII Międzynarodowego Konkursu Pianistycznego im. Fryderyka Chopina w Warszawie. W 2016 był jurorem konkursów im. Artura Rubinsteina w Pekinie i im. Vladimira Horowitza w Kijowie, w 2017 IV Międzynarodowego Konkursu Pianistycznego „Halina Czerny-Stefańska in memoriam” w Poznaniu, a w 2018 I Międzynarodowego Konkursu Chopinowskiego na Instrumentach Historycznych w Warszawie.
Nagrania.
Świtała nagrał kilkanaście płyt z muzyką Ferenca Liszta, Roberta Schumanna, Johannesa Brahmsa, Claude’a Debussy'ego, Karola Szymanowskiego, Juliusza Zarębskiego i przede wszystkim Fryderyka Chopina dla wytwórni: BeArtOn, Polskie Nagrania, Dux, Sony Music Polska oraz IMC. Zarejestrował chopinowskie "Scherza", "Wariacje", "Ronda", "Walce" i inne utwory wydane przez BeArtOn w ramach „Wydania Naro­dowego” (seria A).
2007 opublikowany został album wydany przez Narodowy Instytut Fryderyka Chopina z utworami Chopina wykonanymi przez Świtałę na dwóch fortepianach historycznych – fortepianie Pleyela z 1848 i na fortepianie marki Érard z 1849. Były to 24 "Preludia" op. 28 (Pleyel) oraz "Andante spianato" i "Wielki Polonez" op. 22 (Érard). W 2013 album ten uzyskał certyfikat złotej płyty. W 2011 nagrał "Ballady", "Nokturny" i "Scherzo", wykonując je także na fortepianie Pleyela z 1848.
W latach 2000 i 2005 jego płyty dwukrotnie zostały wyróżnione nagrodą „Grand Prix du Disque Frederic Chopin”, a w 2002 otrzymał wraz z Szymonem Krzeszowcem nagrodę „Fryderyk 2002” za płytę zw wszystkimi sonatami na skrzypce i fortepian Johannesa Brahmsa.

</doc>
<doc id="974080" url="https://pl.wikipedia.org/wiki?curid=974080" title="Zasław">
Zasław



</doc>
<doc id="974083" url="https://pl.wikipedia.org/wiki?curid=974083" title="Elżbieta Czartoryska">
Elżbieta Czartoryska



</doc>
<doc id="974084" url="https://pl.wikipedia.org/wiki?curid=974084" title="Składanie fałszywych zeznań">
Składanie fałszywych zeznań



</doc>
<doc id="974089" url="https://pl.wikipedia.org/wiki?curid=974089" title="Lycopsis arvensis">
Lycopsis arvensis



</doc>
<doc id="974092" url="https://pl.wikipedia.org/wiki?curid=974092" title="Zasław (Białoruś)">
Zasław (Białoruś)

Zasław (biał. Заслаўе, "Zasłauje", [], dawniej "Zasław Litewski") – miasto na Białorusi, w obwodzie mińskim, 12 km na północny zachód od Mińska nad rzeką Świsłocz; 14,2 tys. mieszkańców (2010).
Historia.
Miasto wymieniane już w X w., stolica oddzielnego księstwa zasławskiego, w XVI w. włączonego do Wielkiego Księstwa Litewskiego. Już w XI wieku miasto było silnie ufortyfikowane – większa jego część jest obecnie rezerwatem archeologicznym. Prawdopodobnie w Zasławiu (lub Uzdzie) w 1572 Maciej Kawęczyński wydrukował "Biblię nieświeską".
15 kwietnia 1906 rosyjska policja wykryła w Zasławiu tajną polską szkołę, w której Antonina Wojzbun uczyła języka polskiego 25 dzieci w wieku 8–17 lat. Nauczycielka została ukarana grzywną w wysokości 50 rubli z możliwością jej zamiany na 15 dni aresztu. W latach 1919–1920 pod tymczasową polską administracją, centrum administracyjne gminy Zasław w powiecie mińskim okręgu mińskiego Zarządu Cywilnego Ziem Wschodnich.
Urodził się tu Emilian Piasecki (ur. 28 maja 1894, zm. w kwietniu 1940 w Charkowie) – major piechoty Wojska Polskiego, ofiara zbrodni katyńskiej.

</doc>
<doc id="974093" url="https://pl.wikipedia.org/wiki?curid=974093" title="Thesium alpinum">
Thesium alpinum



</doc>
<doc id="974101" url="https://pl.wikipedia.org/wiki?curid=974101" title="Lipkowo">
Lipkowo

Lipkowo (mac. "Липково", alb. "Likovë", "Likova") – wieś w Macedonii Północnej. Siedziba gminy Lipkowo.
W 2002 zamieszkiwało ją 2644 mieszkańców

</doc>
<doc id="974102" url="https://pl.wikipedia.org/wiki?curid=974102" title="Królewska Akademia Sztuk Pięknych św. Ferdynanda">
Królewska Akademia Sztuk Pięknych św. Ferdynanda

Królewska Akademia Sztuk Pięknych św. Ferdynanda lub Akademia San Fernando w Madrycie (hiszp. "Real Academia de Bellas Artes de San Fernando") – uczelnia założona w 1752 w Madrycie. Do jej zadań należało wspomaganie hiszpańskich artystów plastyków i rzeźbiarzy. Przyznawała prestiżowe stypendia zagraniczne na artystyczne studia w Rzymie lub Paryżu – ta inicjatywa była szczególnie rozwijana w krótkim okresie panowania króla Ferdynanda VI. Jednym z fundatorów i założycieli akademii był minister José de Carvajal y Lancaster, a także ówczesny władca Ferdynand VI Hiszpański.
Obecnie w Akademii mieści się muzeum sztuki z m.in. istotną kolekcją hiszpańskiego malarstwa. 
Członkowie.
Instytucja ta przewiduje stałe członkostwo dla 59 osób. Członkami stałymi są: 

</doc>
<doc id="974103" url="https://pl.wikipedia.org/wiki?curid=974103" title="Nodozaury">
Nodozaury

Nodozaury ("Nodosauridae") – rodzina dinozaurów z grupy ankylozaurów.
Były to duże (długość ciała do 7 m, ciężar do ok. 3 t), czworonożne, roślinożerne dinozaury ptasiomiedniczne ("Ornithischia"). Żyły od środkowej jury do późnej kredy na terenach współczesnych Europy, Ameryki Północnej, Azji, Australii oraz Antarktydy.
Opis.
Dinozaury te miały wygięty grzbiet i tylne kończyny dłuższe od przednich. Ciała wszystkich rodzajów z tej rodziny pokryte były mozaiką kostnych tarczek i płyt. W odróżnieniu od spokrewnionych z nimi ankylozaurów na ogonie nie miały kostnej buławy. Na wysokości barków, po bokach ciała niektórych gatunków znajdowały się kolce.

</doc>
<doc id="974106" url="https://pl.wikipedia.org/wiki?curid=974106" title="Nodosauridae">
Nodosauridae



</doc>
<doc id="974112" url="https://pl.wikipedia.org/wiki?curid=974112" title="Proband">
Proband



</doc>
<doc id="974115" url="https://pl.wikipedia.org/wiki?curid=974115" title="Saraj (Macedonia Północna)">
Saraj (Macedonia Północna)

Saraj, (mac. "Сарај") − wieś w Macedonii Północnej; niedaleko Skopje, 26 tys. mieszkańców (2006).

</doc>
<doc id="974116" url="https://pl.wikipedia.org/wiki?curid=974116" title="Fernando de Silva y Álvarez de Toledo, markiz de Huéscar">
Fernando de Silva y Álvarez de Toledo, markiz de Huéscar



</doc>
<doc id="974118" url="https://pl.wikipedia.org/wiki?curid=974118" title="Tyzyfone">
Tyzyfone

Tyzyfone (gr. Tisiphónē, łac. Tisiphone) – w mitologii greckiej jedna z Erynii. Mścicielka, wymierzała karę. Najbardziej nienawidziła i prześladowała zabójców.

</doc>
<doc id="974119" url="https://pl.wikipedia.org/wiki?curid=974119" title="Górska Autonomiczna Socjalistyczna Republika Radziecka">
Górska Autonomiczna Socjalistyczna Republika Radziecka

Górska Autonomiczna Socjalistyczna Republika Radziecka, Górska ASRR (ros. Горская Автономная Советская Социалистическая Республика) – republika autonomiczna w Związku Radzieckim, istniejąca w latach 1921–1924, wchodząca w skład Rosyjskiej Federacyjnej Socjalistycznej Republiki Radzieckiej.
Położenie i obszar.
Teren Górskiej ASRR obejmował górskie obszary środkowej części północnego Kaukazu, zamieszkane głównie przez Czeczenów, Inguszy, Osetyjczyków, Kabardyjców, Czerkiesów, Bałkarów i Karaczajów, tj. w przybliżeniu obszar dzisiejszych rosyjskich autonomicznych republik: Czeczenii, Inguszetii, Północnej Osetii-Alanii, Kabardo-Bałkarii i Karaczajo-Czerkiesji.
Terytorium republiki zajmowało obszar 73 tys. km², na którym żyło ok. 786 tys. osób (1921).Stolicą republiki został Władykaukaz.
Historia Górskiej ASRR.
Geneza.
Górska ASRR została utworzona 20 stycznia 1921 r. Powołanie samorządnej jednostki terytorialnej, o dość szeroko zakrojonej autonomii miało spacyfikować powstańcze nastroje, jakie zapanowały na terenach tworzonej republiki w obliczu szerzącej się w Rosji anarchii i wojny domowej związanej z wybuchem rewolucji październikowej i przejmowaniem władzy przez bolszewików. W jej trakcie, w 1917 r. na części terenów późniejszej Górskiej ASRR oraz na terenie przyszłej Dagestańskiej ASRR wybuchło powstanie, w wyniku którego powołano tzw. Republikę Górską. Mimo iż władze radzieckie do 1920 rozbiły owo państwo i opanowały jego ziemie, wśród tamtejszej ludności nadal utrzymywała się silna wrogość do komunistów.
Aby zapewnić sobie poparcie dla władzy radzieckiej wśród mieszkańców północnego Kaukazu obiecano m.in. amnestię dla powstańców, zwrot ziemi skonfiskowanej za rządów carskich oraz szeroką autonomię wewnętrzną, obejmującą również wprowadzenie prawa koranicznego (szariatu). Było zatem jasne, iż programowo ateistyczne władze radziecki nie zamierzały zbyt długo tolerować takiego tworu i jedynym celem, jaki przyświecał negocjującemu w imieniu władz bolszewickich ludowemu komisarzowi ds. narodowościowych Józefowi Stalinowi było czasowe zapewnienie pokoju na tych terenach.
Funkcjonowanie i początek likwidacji.
Postępująca stabilizacja władzy komunistów umożliwiła rozpoczęcie wycofywania się z ustaleń sprzecznych z programem politycznym bolszewików. Rozpoczęto zatem przygotowania do likwidacji republiki. Jakkolwiek bowiem dla realizacji celów bolszewików niekonieczne było zlikwidowanie republiki, a wystarczyłoby jedynie ograniczenie autonomii i wprowadzenie polityki walki z religią, to jednak obawiano się, iż w dłuższej perspektywie czasowej istniejąca jedność polityczno-administracyjna jej mieszkańców mogłaby doprowadzić do wybuchu zbrojnego powstania, jak to miało kilkakrotnie miejsce w przeszłości, zarówno w czasach caratu, jak i w czasie rewolucji. Ponadto pewną rolę w decyzji o stopniowym ograniczaniu znaczenia republiki mogła mieć też zasada tzw. "korienizacji", tj. tworzenia odrębnych jednostek polityczno-administracyjnych dla poszczególnych mniejszości narodowych. Zasada ta w początkowym okresie istnienia ZSRR była bowiem dość konsekwentnie realizowana, zanim zastąpiła ją polityka stopniowej rusyfikacji.
Likwidację Górskiej ASRR rozpoczęto od wydzielania w jej obrębie narodowych obwodów autonomicznych: 
Likwidacja.
Już w 3 lata po powstaniu, 7 lipca 1924 r. republika została zlikwidowana, a wchodzące w jej skład narodowe obwody autonomiczne bez zmiany statusu zostały włączone bezpośrednio w skład Rosyjskiej FSRR. Z czasem większość z nich przekształcono w radzieckie republiki autonomiczne.
Wraz ze zlikwidowaniem Górskiej ASRR z części jej obszarów nie wschodzących dotąd do żadnego obwodu autonomicznego utworzono Północnoosetyjski i Inguski Obwód Autonomiczny.

</doc>
<doc id="974120" url="https://pl.wikipedia.org/wiki?curid=974120" title="Scelidozaury">
Scelidozaury

Scelidozaury (Scelidosauridae) – rodzina dinozaurów, która początkowo przynależała do ankylozaurów, a obecnie uważa się, że zwierzęta te są przodkami "Ankylosauria" i "Stegosauria" oraz że nie należą do żadnej z tych grup.
Były to duże (długość ciała ponad 5 m, ciężar ok. 2 t), czworonożne, roślinożerne dinozaury ptasiomiedniczne. Żyły w jurze na terenach Ameryki Północnej i Eurazji.
Do rodziny tej zalicza się rodzaje: bienozaur, luzytanozaur, scelidozaur

</doc>
<doc id="974121" url="https://pl.wikipedia.org/wiki?curid=974121" title="Górska ASRR">
Górska ASRR



</doc>
<doc id="974122" url="https://pl.wikipedia.org/wiki?curid=974122" title="Scelidosauridae">
Scelidosauridae



</doc>
<doc id="974123" url="https://pl.wikipedia.org/wiki?curid=974123" title="Żelino">
Żelino

Żelino (mac. "Желино", alb. "Zhelinë" lub "Zhelina") − wieś w Macedonii Północnej, w gminie Żelino. Według danych z 2006 liczy 26 tys. mieszkańców.

</doc>
<doc id="974127" url="https://pl.wikipedia.org/wiki?curid=974127" title="Tearce">
Tearce

Tearce (mac. "Теарце", alb. "Tearcë", "Tearca") wieś w Macedonii Północnej; 3974 mieszkańców (2002). Położone 12 kilometrów na północ od Tetowa. Ośrodek administracyjny gminy Tearce.
W Tearce urodził się prawosławny duchowny i działacz odrodzenia narodowego Słowian macedońskich, Cyryl Pejczinowicz.

</doc>
<doc id="974130" url="https://pl.wikipedia.org/wiki?curid=974130" title="Grand Prix Kanady 2007">
Grand Prix Kanady 2007

Wyniki Grand Prix Kanady, szóstej rundy Mistrzostw Świata Formuły 1 w sezonie 2007.
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="974133" url="https://pl.wikipedia.org/wiki?curid=974133" title="Metylopropen">
Metylopropen



</doc>
<doc id="974135" url="https://pl.wikipedia.org/wiki?curid=974135" title="Paul van Himst">
Paul van Himst



</doc>
<doc id="974136" url="https://pl.wikipedia.org/wiki?curid=974136" title="Kalisz Winiary">
Kalisz Winiary

Kalisz Winiary – przystanek kolejowy w Kaliszu, w Lesie Winiarskim, w województwie wielkopolskim, w Polsce.
W 2017 przystanek obsługiwał 0–9 pasażerów na dobę.

</doc>
<doc id="974137" url="https://pl.wikipedia.org/wiki?curid=974137" title="Wolna Wszechnica Polska">
Wolna Wszechnica Polska

Wolna Wszechnica Polska – prywatna uczelnia utworzona w 1916 roku w Warszawie. Placówka powstała z działającej od 1905 r. w Warszawie uczelni prywatnej Towarzystwa Kursów Naukowych. Szkoła formalnie prowadziła działalność naukowo-dydaktyczną w latach 1916–1952. Z jej oddziału zamiejscowego w Łodzi po II wojnie światowej powstał Uniwersytet Łódzki.
Powstanie uczelni i pierwszy okres działania (1916–1919).
W związku z odbudową bądź powstaniem na nowo w latach 1915–1916 Politechniki Warszawskiej i Uniwersytetu Warszawskiego, a zarazem przekazaniem na ich rzecz części swej kadry nauczającej i naukowej działające od 1905 Towarzystwo Kursów Naukowych zaczęło przekształcać się w nową uczelnię – Wolną Wszechnicę Polską. Zmieniając nazwę utrzymywano do 1919 istnienie TKN jako stowarzyszenia. W skład Zarządu TKN wchodzili: prezes Piotr Drzewiecki (1916–1919), wiceprezes Stanisław Kontkiewicz (1916–1918), potem Edmund Jankowski (1918–1919), sekretarz Seweryn Smolikowski (1916–1918) potem Ryszard Błędowski (1918–1919), skarbnik Jan Sosnowski (1916–1918) potem Stefan Benzeff (1918–1919) oraz pięciu członków: w latach 1916–1918 Feliks Ochimowski, Konrad Olchowicz, Stanisław Orłowski, Ignacy Radziszewski, Henryk Czopowski, oraz potem w latach 1918–1919 Stanisław Kalinowski, Stanisław Kontkiewicz, Stanisław Glixelli, Stanisław Słoński, Wincenty Trojanowski. Gremium to zajmowało się przede wszystkimi kwestiami organizacyjnymi i finansowymi. Sprawami naukowymi i dydaktycznymi kierował Rektor wraz z Senatem WWP. W tym czasie funkcję Rektora pełnili: Alfred Sokołowski (1916–1918) i Ludwik Krzywicki (1918–1919), Prorektorami byli Ludwik Krzywicki (1917–1918) i Ignacy Matuszewski (1918–1919) zaś sekretarzami Senatu: Ksawery Gnoiński (1916–1917), Wacław Radecki (1917–1918) i Ryszard Błędowski (1918–1919). W tym okresie członkami Senatu WWP byli: Kazimierz Białaszewicz (1918–1919), Jerzy Brunner (1918–1919), Jan Czaplicki (1917–1918), Henryk Czopowski (1916–1917), Stanisław Glixelli (1918–1919), Włodzimierz Gorjaczkowski (1918–1919), Piotr Hoser (1916–1919), Władysław Mieczysław Kozłowski (1918–1919), Stanisław Łukasiewicz (1917–1919), Aleksander Mogilnicki (1918–1919), Henryk Mościcki (1918–1919), Feliks Ochimowski (1916–1919), Stanisław Orłowski (1917–1918), Emil Stanisław Rappaport (1918–1919). Bronisław Rydzewski (1916–1917, 1918–1919), Stanisław Słoński (1918–1919), Kazimierz Stołyhwo (1916–1917), Wincenty Trojanowski (1918–1919), Ludwik Szperl (1917–1918), Wacław Werner (1917–1918).
Początkowo w latach 1916–1917 WWP tworzyły 4 Wydziały: Przyrodniczy, Humanistyczny, Techniczny i Matematyczno Przyrodniczy oraz Wyższa Szkoła Ogrodnicza. W roku akademickim 1917/1918 przybył Wydział Leśny, zaś w 1918/1919 Wydział Nauk Politycznych i Społecznych oraz Instytut Pedagogiczny. Przy szkole działały biblioteki: humanistyczna (2 780 książek), przyrodnicza (489), techniczna (370) i ogrodnicza (960). Podobnie jak jej poprzedniczka – TKN nie miała własnej siedziby – na zajęcia i wykłady wynajmowano więc sale m.in. w Szkole Wawelberga i Rotwanda, Muzeum Pedagogicznego, Szkoły im. Staszica i szkoły Żuchowskiego.
WP – Wydział Przyrodniczy, WH – Wydział Humanistyczny, WNPiS – Wydział Nauk Politycznych i Społecznych, WT – Wydział Techniczny, WF-M – Wydział Fizyczno-Matematyczny, IP – Instytut Pedagogiczny, WSO – Wyższa Szkoła Ogrodnicza. o – ogółem, m – mężczyzn, k – kobiet, x – nie prowadzono zajęć, bd - brak danych. Nie wykazano danych dla wszystkich jednostek WWP
Działalność w II Rzeczypospolitej.
Celem WWP miało być krzewienie i rozpowszechnianie wiedzy we wszystkich jej dziedzinach. Jak pisał w 1923 r. jej wykładowca filozof Ignacy Myślicki "Wolna Wszechnica Polska jest w pełni samorządna. A ten jej samorząd jest zupełnie republikański. Najwyższą władzą jest Rada Naukowa Ogólna, złożona z wykładających i rzecz niezwyczajna – przedstawicieli słuchaczów. Wszystkie inne władze powstają w swym składzie z wyborów, mianowicie Rektorat, Zarząd, Dziekanaty, Rady Wydziałów i t. d. Jak w rzeczypospolitej, jak w każdym zresztą ustroju samorządnym, występują rozmaite zdania i siły kształtujące i często ostro ścierają się ze sobą. Wyniki muszą być oczywiście kompromisowe, eklektyczne, może nawet i nieco chaotyczne""." Wolna Wszechnica Polska miała cztery wydziały: Matematyczno-Przyrodniczy, Humanistyczny, Nauk Politycznych i Społecznych oraz Pedagogiczny. Od 1919 roku w ramach Wolnej Wszechnicy Polskiej działało Collegium Publicum prowadzące ogólnodostępne wykłady niedzielne. W skład Wszechnicy wchodziły także: Studium Pracy Społeczno-Oświatowej (od 1925), Studium Skarbowo-Finansowe (od 1926), Studium Administracji Komunalnej (od 1926) i Studium Migracyjno-Kolonialne (od 1936). Ten rozwój uczelni postępował równolegle wraz ze staraniami jej władz i studentów o nadanie jej absolwentem praw analogicznych do przysługujących uczelniom państwowym. Szło to dosyć opornie, dopiero w 1929 roku została ustawą sejmową zaliczona do szkół wyższych. Nadawane od tej pory przez Wolną Wszechnicę Polską dyplomy ukończenia studiów i tytuły naukowe były równoważne z uniwersyteckimi. 11 października 1935 minister wyznań religijnych i oświecenia publicznego Wacław Jędrzejewicz zatwierdził Statut Wolnej Wszechnicy Polskiej w Warszawie, zgodnie z którym była ona prywatną szkołą akademicką. Dotychczasowy Wydział Nauk Politycznych i Społecznych otrzymał nazwę Wydziału Prawa i Nauk Ekonomiczno-Społecznych, a Studium Pracy Społeczno-Oświatowej weszło, jako Sekcja Społeczno-Oświatowa w skład Wydziału Pedagogicznego. W 1937 potwierdzono prawo uczelni do nadawania stopni magisterskich. Uczelnia specjalizowała się głównie w naukach społecznych. Była również znana jako jednostka dokształcająca organizatorów życia kulturalnego, oświatowego i gospodarczego kraju, w szczególności nauczycieli. Spośród uczelni polskich wyróżniała się dużym odsetkiem studentek (prawie 75% w roku akademickim 1919/20, ze spadkiem do 40% w roku 1928). Około ⅓ stanowili Żydzi. Uczelnia miała opinię lewicowej. W odróżnieniu od innych warszawskich uczelni nie dochodziło na niej do antysemickich ekscesów i nie wprowadzono tam getta ławkowego.
W latach 1919–1939 placówka zatrudniała 70-80 naukowców z tytułem profesora, 30-40 docentów, 35-40 asystentów i 5-8 lektorów. W roku akademickim 1938/39 kształciło się we Wszechnicy około 3000 studentów. Początkowo szkoła mieściła się w budynku Towarzystwa Kursów Naukowych przy ul. Śniadeckich 8, od roku 1929 przeniosła się do nowo wybudowanego gmachu przy ul. Opaczewskiej 2a (obecnie ul. Banacha 2) zaprojektowanego przez Pawła Wędziagolskiego. Wzniesiono także trzy kamienice z mieszkaniami dla pracowników Wszechnicy przy ul. Grójeckiej 40a, 41 i 43. Współcześnie gmach Wszechnicy jest użytkowany przez Siły Zbrojne Rzeczypospolitej Polskiej (m.in. Wojskowe Centrum Edukacji Obywatelskiej) i Uniwersytet Warszawski (m.in. Wydział Matematyki, Informatyki i Mechaniki).
W 1928 r. powstał w Łodzi oddział WWP jako pierwsza w tym mieście szkoła wyższa. W kwestii tej współdziałano z Magistratem m. Łodzi, który wraz z rektorem Teodorem Viewegerem ustalił sprawy natury organizacyjnej i finansowej całego zamierzenia. Z informacji prasowych wynika, że łódzka Wszechnica początkowo oferowała naukę na trzech wydziałach – humanistycznym (polonistyka, historia, filozofia), nauk politycznych i społecznych (prawo, ekonomia) oraz pedagogicznym. Wkrótce dołączył do nich wydział matematyczno-przyrodniczy. Dodatkowo prowadziła Studium Handlowe, głównie przeznaczone dla księgowych. We wczesnych planach było powołanie Studium Kultury Polskiej, a pod koniec lat 30. zmierzano do uruchomienia Wydziału Chemicznego i magisterskich studiów handlowych. Spora część kadry uczelni w liczbie bliskiej 50, profesorów pochodząca z Warszawy, uzupełniana była miejscowym potencjałem naukowym, Zdecydowana większość słuchaczy w łódzkiej filii, bo aż 88% stanowili mieszkańcy Łodzi, reszta wywodziła się z pobliskich okolic. W pierwszym roku funkcjonowania do WWP w Łodzi zapisanych było ponad 250 słuchaczy, rok później w zajęciach uczestniczyło 345 osób, a w 1932 – przeszło 400. Stosunkowo nieduża ich liczba w porównaniu do stanu studentów uczelni państwowych, wynikała z relatywnie wysokiego czesnego, które wynosiło w początkowych latach nauki w roku akademickim 1928/1929 – 260, a w następnym już 320 zł za rok, zaś w V i VI semestrze studiów wzrastało do 360 zł. W 1932 r. poinformowano, że średnio za rok nauki trzeba zapłacić około 320 zł, a trzy lata później w granicach 280 zł.. Nie posiadając własnego lokalu, łódzka uczelnia wynajmowała pomieszczenia dydaktyczne w budynku szkoły powszechnej przy ul. Dr. Seweryna Sterlinga 24 i w Państwowej Szkole Techniczno-Przemysłowej przy ul Żeromskiego 115.
Wszechnica zatrudniała wielu wybitnych uczonych. Do jej kadry należeli m.in. Włodzimierz Antoniewicz, Józef Chałasiński, Witold Doroszewski, Henryk Grossmann, Ludwik Hirszfeld, Józefa Joteyko, Ludwik Krzywicki, Józef Litwin, Helena Radlińska, Bogdan Suchodolski, Ludwik Wertenstein, Edward Szturm de Sztrem, Teodor Vieweger, Marian Grotowski, Janusz Korczak, Stefan Rudniański, Leon Hufnagel, Kazimierz Chodynicki, Maria Skalińska i Adam Zieleńczyk.
Ostatni okres istnienia.
Uczelnia prowadziła tajne nauczanie w czasie okupacji niemieckiej. W styczniu 1942 г. rozpoczęto działalność wykładową w Warszawie. W odróżnieniu od innych placówek tajnego nauczania, nastawionych na obsługę młodzieży warszawskiej, Wolna Wszechnica Polska skupił a swoje wysiłki na słuchaczach dojeżdżających do Warszawy i rekrutujących się w dużej mierze z młodzieży chłopskiej. Wymagało to zastosowania innej metody pracy. Tak więc raz na miesiąc słuchacze zjeżdżali do Warszawy na przeciąg jednego tygodnia. W tym czasie skupiano zajęcia całego miesiąca. Działalność WWP została wznowiona w 1945 r. w Łodzi. Dawni wykładowcy na czele z Teodorem Viewegerem, wraz ze znaczną częścią dawnych słuchaczy przystąpili do wznowienia działalności pod nową nazwą: Państwowy Uniwersytet w Łodzi – Wolna Wszechnica Polska. Podjęto wówczas starania o przekształcenie WWP w uczelnię państwową. Tą drogą zamierzano połączyć dorobek okresu przedwojennego z tworzonym wówczas programem rozbudowy szkolnictwa wyższego w Polsce. Po śmierci rektora Viewegera w wypadku samochodowym w maju 1945 zaniechano tej koncepcji. W 1953 r. uczelnia uległa formalnej likwidacji, a jej majątek oraz kadrę pedagogiczną przejął Uniwersytet Łódzki. Jako kontynuator tradycji Wszechnicy występuje Towarzystwo Wolnej Wszechnicy Polskiej.

</doc>
<doc id="974139" url="https://pl.wikipedia.org/wiki?curid=974139" title="Leszek Kolankiewicz">
Leszek Kolankiewicz

Leszek Kolankiewicz (ur. 4 marca 1954 w Lipnie) – polski kulturoznawca, antropolog widowisk.
Życiorys.
Absolwent filologii polskiej na Uniwersytecie Warszawskim (1977). Tam też doktoryzował się w 1987 na podstawie dysertacji "Poszukiwania etnologiczne współczesnej awangardy teatralnej" (promotor – Roman Taborski), a w 2001 habilitował w dyscyplinie literaturoznawstwa, przedstawiając pracę "Dziady. Teatr święta zmarłych". W 2004 otrzymał tytuł profesora nauk humanistycznych.
Profesor w Zakładzie Teatru i Widowisk Instytutu Kultury Polskiej na Uniwersytecie Warszawskim (w latach 2005–2012 jego dyrektor), wykładowca na Wydziale Wiedzy o Teatrze Akademii Teatralnej w Warszawie (1993–2012), Université Paris Sorbonne (2012–2016). Członek Komitetu Nauk o Kulturze PAN (w latach 2007–2011 jego przewodniczący) oraz Komitetu Nauk o Sztuce, Collegium Invisibile, wiceprezes Zarządu Polskiego Towarzystwa Kulturoznawczego. Członek Centralnej Komisji do spraw Stopni i Tytułów oraz Polskiego Komitetu do spraw UNESCO.
W latach 1973–1982 współpracował z Jerzym Grotowskim i Teatrem Laboratorium. Redaktor tekstów Jerzego Grotowskiego, m.in. "Ćwiczenia", "Głos", "Sulla genesi di "Apocalypsis"", "Odpowiedź Stanisławskiemu", "Wędrowanie za Teatrem Źródeł", "Teatr Źródeł". Stały współpracownik "Dialogu". Mieszka w Warszawie.
Wybrane publikacje.
Autor:
Redakcja prac zbiorowych:

</doc>
<doc id="974140" url="https://pl.wikipedia.org/wiki?curid=974140" title="Studeniczani">
Studeniczani

Studeniczani (mac. "Студеничани") – wieś w Macedonii Północnej; 5786 mieszkańców (2002). Ośrodek administracyjny gminy Studeniczani.

</doc>
<doc id="974146" url="https://pl.wikipedia.org/wiki?curid=974146" title="Tadeusz Penar">
Tadeusz Penar

Tadeusz Penar (ur. 13 grudnia 1936 w Grudziądzu, zm. 15 września 1988 w Pelplinie) – polski duchowny rzymskokatolicki, doktor nauk biblijnych w Wyższym Seminarium Duchownym w Pelplinie.
Życiorys.
Był synem Kazimierza (zawodowego wojskowego) i Czesławy z Piaseckich. Uczęszczał do Niższego Seminarium Duchownego "Leoninum" w Wejherowie, następnie do Collegium Marianum w Pelplinie, gdzie w 1954 uzyskał prywatną maturę, potwierdzoną egzaminem państwowym w Korespondencyjnym Liceum Ogólnokształcącym w Gdańsku pięć lat później. W latach 1954-1959 studiował w Wyższym Seminarium Duchownym w Pelplinie, tam też 19 września 1959 przyjął święcenia kapłańskie.
Przez rok pracował jako wikariusz w Starogardzie Gdańskim, by w 1960 rozpocząć studia magisterskie z biblistyki na warszawskiej Akademii Teologii Katolickiej. Po obronie pracy dyplomowej był na tej uczelni asystentem w Katedrze Filologii Biblijnej pod kierunkiem Pawła Nowickiego (1963-1964). W 1964 wyjechał na dalsze studia do Rzymu, w Papieskim Instytucie Biblijnym uzyskał licencjat nauk biblijnych (1966), a następnie doktorat (1973). Rozprawę doktorską "Philological notes on the Hebrew fragments of Ben Sira" przygotował pod kierunkiem amerykańskiego jezuity Mitchella Dahooda. Lata 1973-1975 Penar spędził w niemieckim Erfstadt jako nauczyciel religii i szpitalny kapelan.
Od 1975 był wykładowcą pelplińskiego seminarium, w którym wykładał introdukcję biblijną oraz prowadził lektorat z łaciny, greki i angielskiego. Ogłaszał publikacje na łamach czasopism polskich ("Studia Pelplińskie", "Orędownik Diecezji Chełmińskiej") i zagranicznych ("Biblica"), był również autorem kilku książek: "Wstęp szczegółowy do ksiąg Nowego Przymierza" (1982), "Wstęp ogólny do Pisma świętego" (1984), "Graecitas Neotestamentaria" (1981, podręcznik do języka greckiego). Pasjonował się językami obcymi, szczególnie biblijnymi, w czasie pracy w Rzymie jako asystent ks. Dahooda wykładał język ugarycki.
Został pochowany w Pelplinie.

</doc>
<doc id="974148" url="https://pl.wikipedia.org/wiki?curid=974148" title="Joyride (singel)">
Joyride (singel)

Joyride – singel szwedzkiego duetu Roxette wydany w lutym 1991 r. jako pierwszy promujący album "Joyride".

</doc>
<doc id="974149" url="https://pl.wikipedia.org/wiki?curid=974149" title="Wulkanodony">
Wulkanodony

Wulkanodony (Vulcanodontidae) – rodzina dinozaurów z grupy zauropodów.
Były to średnie (dł. ciała 5–8 m), czworonożne zauropody (podobne jeszcze do prozauropodów). Żyły w epoce wczesnej jury na terenach Afryki i Eurazji. Ich szczątki odkryto w Chinach, Niemczech oraz w Zimbabwe.
Do rodziny tej zalicza się m.in. następujące rodzaje: barapazaur, kotazaur, kunmingozaur, omdenozaur, tazoudazaur, wulkanodon, zizhongozaur.

</doc>
<doc id="974150" url="https://pl.wikipedia.org/wiki?curid=974150" title="Deinozuch">
Deinozuch

Deinozuch ("Deinosuchus") − wymarły rodzaj krokodyla, krewny dzisiejszych aligatorów żyjący w późnej kredzie, od około 80 do 73 milionów lat temu. Jego nazwę tłumaczy się jako "straszny krokodyl". Pochodzi ona od starogreckich wyrazów /"deinos" ("straszny") i /"souchos" ("krokodyl"). Pierwsze szczątki odkryto w Karolinie Północnej w latach pięćdziesiątych XIX wieku, jednak rodzaj "Deinosuchus" opisano dopiero w 1909. Kolejne pozostałości wydobyto w latach czterdziestych XX wieku. Weszły one później w skład istotnej, choć nieprecyzyjnej rekonstrukcji czaszki wystawianej w Amerykańskim Muzeum Historii Naturalnej. Wiedza o deinozuchu pozostaje niekompletna, choć odnalezione niedawno lepszej jakości szczątki czaszki przyczyniły się do lepszego poznania jego osteologii i paleobiologii.
"Deinosuchus" był o wiele większy od wszystkich dzisiejszych krokodyli – miał do 12 m długości i ważył do 8,5 tony – jednak ogólnym wyglądem nie różnił się zbytnio od swych żyjących obecnie mniejszych krewnych. Miał duże, solidne zęby przystosowane do kruszenia, a jego grzbiet pokrywały grube półokrągłe osteodermy. Jedno z badań sugeruje, że zwierzę dożywało 50 lat, a rosło w tempie typowym dla dzisiejszych krokodyli, choć wzrost ten zajmował o wiele więcej czasu.
Skamieniałości deinozucha znaleziono w 10 stanach USA oraz w północnym Meksyku. Żył on po obu stronach Morza Środkowego Zachodu. Był niewybrednym dominującym drapieżnikiem ekosystemów rejonów przybrzeżnych na wschodzie Ameryki Północnej. Większe rozmiary osiągał na zachodzie, wschodnie populacje były zaś liczniejsze. Kwestia, czy chodzi tu o odrębne gatunki, dzieli specjalistów. "Deinosuchus" potrafił zabijać i spożywać duże dinozaury. Żywił się prawdopodobnie także żółwiami morskimi, rybami i inną zwierzyną, zarówno wodną, jak i lądową. 
Morfologia.
Budowa.
Pod względem morfologii deinozuch nie różnił się w znaczący sposób wyglądem od współczesnych krokodyli. Miał spotykany u aligatorów szeroki pysk z nieznacznie wybrzuszonym czubkiem. Obie kości przedszczękowe zawierały cztery zęby. Pierwsza para była znacznie mniejsza od drugiej. Każda kość szczękowa (główna parzysta kość tworząca szczękę) zawierała 21 lub 22 zęby. W każdej kości zębowej (tworzącej żuchwę) znajdowały się co najmniej 22 zęby. Wszystkie były grube i solidnie zbudowane, przy czym te bliższe tyłowi szczęk − krótkie, zaokrąglone i tępe. Wydają się one bardziej przystosowane do kruszenia niż kłucia. Przy zamkniętej paszczy tylko czwarty ząb żuchwy był widoczny.
Siłę zgryzu deinozucha szacuje się na od 18000 N do ponad 100000 N. Dla porównania współczesny krokodyl słonowodny, o największej spośród dzisiejszych zwierząt sile zgryzu, przypuszczalnie może osiągać najwyżej około 30000 N. Nawet największe i najsilniejsze teropody, jak np. tyranozaur, prawdopodobnie ustępowały deinozuchowi w tym względzie.
"Deinosuchus" miał podniebienie wtórne kostne, pozwalające na oddychanie przez nozdrza, podczas gdy reszta ciała była zanurzona w wodzie. Kręgi cechowały zagłębienia na przednim końcu i wypukłości na tylnym, pasujące do siebie wzajemnie i tworzące stawy kuliste wolne. Podniebienie wtórne i taka budowa kręgów to zaawansowane cechy spotykane także u pozostałych przedstawicieli Eusuchia.
Osteodermy pokrywające grzbiet deinozucha były bardzo duże i ciężkie, miały głębokie zagłębienia. Niektóre przybierały nieregularny kształt półkolisty. Głębokie dołki i grzbiety na łuskach stanowiły miejsce przyczepu tkanek łącznych. Razem osteodermy i tkanki miękkie służyły jako wsparcie masywnego ciała deinozucha poza wodą. Pomimo wielkich rozmiarów, krokodyl nie ustępował prawdopodobnie zwinnością swym dzisiejszym krewnym.
Rozmiary.
Z powodu fragmentaryczności odnalezionych szczątków oszacowania wielkości deinozucha różnią się znacznie pomiędzy sobą. W 1954 Edwin Harris Colbert i Roland T. Bird zrekonstruowali dwumetrową żuchwę zwierzęcia i dzięki pomiarom porównawczym wyliczyli, że gad osiągał długość do 15 m. Znacznie różniący się wynik − od 8 do 10 m − otrzymali Gregory Erickson i Christopher Brochu w 1999. David R. Schwimmer odnotował w 2002, że mniejsze i pospolitsze formy deinozucha ze wschodu Ameryki Północnej miały czaszki długości około jednego metra. Na podstawie wielkości czaszki naukowiec oszacował całkowitą długość zwierzęcia na 8 m, jego masę zaś na 2300 kg. Zgodnie z jego badaniami krokodyl osiągał większe rozmiary na zachodzie kontynentu. Umiarkowanie dobrze zachowana czaszka znaleziona w Teksasie miała długość 1,31 m. Na tej podstawie Schwimmer obliczył długość ciała stworzenia na 9,8 m. Choć stan największych znanych pozostałości deinozucha nie był na tyle dobry, by stosować tę metodę szacowania, pomiary kręgów wykazały, że zwierzę osiągało jeszcze większe rozmiary. Schwimmer szacuje całkowitą długość największych przedstawicieli na blisko 12 m, a masę na 8,5 tony lub więcej.
Chociaż brakuje zgody co do rozmiarów deinozucha, szczątki kopalne wystarczają dla stwierdzenia, że był on większy od któregokolwiek ze współcześnie żyjących krokodyli. Nawet stosunkowo małe rozmiary uzyskane przez Ericksona i Brochu oznaczają, że maksymalna masa kredowego drapieżnika była większa od masy dzisiejszych jego krewnych 3-5 razy. Deinozucha określano często jako największego krokodyla wszech czasów, choć określenie to jest nieco na wyrost, niektóre bowiem inne Crocodyliformes, jak "Purussaurus", "Rhamphosuchus" i "Sarcosuchus", mogły mu dorównywać rozmiarami lub nawet go przerastać.
Paleobiologia.
Siedlisko.
Zasięg występowania rodzaju w obrębie Stanów Zjednoczonych był rozległy; zwierzę występowało po obu stronach Morza Środkowego Zachodu. Znaleziska pochodzą z Alabamy, Georgii, Karoliny Północnej, Missisipi, Montany, New Jersey, Nowego Meksyku, Teksasu, Utah, i Wyoming. Osteoderm tego krokodyla odnaleziony w osadach formacji San Carlos na terenie stanu Chihuahua oraz zęby, fragmenty zębów, dwa kręgi (szyjny i ogonowy) i osteodermy odkryte w osadach formacji Aguja na terenie stanu Coahuila dowodzą, że zasięg występowania deinozucha obejmował także północny Meksyk. Najwięcej skamieniałości odkryto w regionie Gulf Coastal Plain w Georgii, niedaleko granicy z Alabamą. Wszystkie znaleziska pochodziły ze skał datowanych na kampan (kreda późna). Najstarsze z nich mają 80 milionów lat, najmłodsze zaś około 73 milionów lat.
Rozmieszczenie znalezisk wskazuje, że ten ogromny aligatoroid mógł preferować środowiska typowe dla estuariów. W teksańskiej formacji Aguja, z której pochodzą największe znalezione okazy, te masywne drapieżniki prawdopodobnie zamieszkiwały zatoki o wodach brachicznych. Choć część osobników odnaleziono w osadach morskich, nie wyjaśniono, czy deinozuch rzeczywiście zapuszczał się w głąb oceanu, jak dzisiejszy krokodyl różańcowy. Szczątki mogły się przemieścić już po śmierci zwierzęcia.
Pożywienie.
W 1954 Edwin H. Colbert i Roland T. Bird spekulowali, czy wielki gad dawał sobie radę z polowaniem na ówczesne dinozaury i z ich zjadaniem. Hipotezę o takim rodzaju odżywiania się krokodyla przywołał Colbert w 1961, stwierdziwszy: "Pewnie krokodyl ten musiał polować na dinozaury; inaczej czemu byłby tak przygniatająco wielki? Polował w wodzie, gdzie nie mogły wejść duże teropody". David R. Schwimmer podał w 2002, że kilka hadrozaurzych kręgów ogonowych znalezionych w pobliżu Parku Narodowego Big Bend nosi ślady zębów deinozucha. Wspiera to hipotezę, że krokodyl ten żywił się dinozaurami przynajmniej w niektórych przypadkach. W 2003 Christopher A. Brochu uznał ślady zębów za niewystarczający dowód, niemniej zgodził się, że "Deinosuchus" "prawdopodobnie jadł ornitopody od czasu do czasu". Uważa się, że aligatoroid ten polował w podobny sposób, jak dzisiejsze krokodyle – atakował z zasadzki dinozaury czy inne zwierzęta lądowe na skraju zbiornika wodnego, a następnie wciągał je pod wodę i topił.
Schwimmer i G. Dent Williams zasugerowali w 1996, że "Deinosuchus" mógł polować na żółwie morskie. W takich polowaniach mógł używać swych potężnych, płaskich zębów znajdujących się w tylnej części paszczy do kruszenia żółwich skorup. Żółwie morskie bokoszyjne z rodzaju "Bothremys" były bardzo pospolite na wschodzie zasięgu występowania deinozucha. Znaleziono kilka ich skorup ze śladami ugryzień pasującymi najbardziej właśnie do gigantycznego krokodyla.
Schwimmer stwierdził w 2002, że wzorce żywienia deinozucha najprawdopodobniej różniły się w zależności od regionu geograficznego. Mniejsze osobniki ze wschodu Ameryki Północnej mogły być oportunistami − miałyby zajmować niszę ekologiczną podobną do należącej do współczesnego aligatora amerykańskiego. Żywiły się żółwiami morskimi, dużymi rybami i małymi dinozaurami. Większy, ale mniej pospolity deinozuch z zachodu, np. z Teksasu czy Montany, mógł być bardziej wyspecjalizowanym łowcą łapiącym i spożywającym duże dinozaury. Schwimmer zauważył, że na wschodzie żaden teropod nie dorównywał aligatoroidowi rozmiarami, krokodyl pełnił tam więc rolę największego drapieżnika na szczycie łańcucha pokarmowego.
Tempo wzrostu.
Badania przeprowadzone w 1999 przez Gregory'ego M. Ericksona i Christophera A. Brochu sugerują, że tempo wzrostu deinozucha było porównywalne ze spotykanym u współczesnych krokodyli – około 30 cm rocznie. Utrzymywało się jednak przez dłuższy okres. Szacunki tych uczonych, bazujące na pierścieniach przyrostowych grzbietowych osteoderm pochodzących od różnych okazów, sugerują, że osiągnięcie pełnych rozmiarów osobnika dorosłego zajmowało zwierzęciu 35 lat życia. Najstarszy przebadany okaz mógł żyć ponad 50 lat. Powyższy model wzrostu różni się diametralnie od typowego dla dużych dinozaurów, które osiągały rozmiary dorosłych zwierząt znacznie szybciej i żyły krócej.
Schwimmer zauważył w 2002, że powyższe wnioski Ericksona i Brochu są uzasadnione tylko pod warunkiem, że pierścienie przyrostowe łusek rzeczywiście odzwierciedlają okresy roczne, jak to ma miejsce w przypadku dzisiejszych krokodyli. Badacz ten stwierdził, że wzór pierścieni zakłócać mogły różnorodne czynniki, takie jak migracje zdobyczy, następowanie po sobie okresów suchych i wilgotnych, cyrkulacja oceaniczna czy cykle biogeochemiczne. Jeśli cykl przebiegałby dwa razy w jednym roku, znaczyłoby to, że deinozuch rósł szybciej od swych dzisiejszych krewnych, a jego życie trwało podobnie długo.
Historia odkryć i nazwa.
W 1858 geolog Ebenezer Emmons opisał dwa duże skamieniałe zęby znalezione w hrabstwie Bladen w Karolinie Północnej. Emmons przypisał je rodzajowi "Polyptychodon", zaliczanemu przezeń do krokodyli. Późniejsze odkrycia dowiodły, że "Polyptychodon" był w rzeczywistości gadem morskim z grupy pliozaurów. Opisane przez Emmonsa zęby były grube, lekko zakrzywione, pokryte szkliwem o pionowych rowkach. Uczony przypisał je nowemu gatunkowi "P. rugosus". Choć pierwotnie nierozpoznane jako takie, zęby te stanowiły prawdopodobnie pierwsze naukowo opisane szczątki deinozucha. Inny wielki ząb mogący pochodzić od tego zwierzęcia, odkryty w sąsiednim hrabstwie Sampson w tym samym stanie, w 1869 został opisany pod nazwą "Polydectes biturgidus" przez paleontologa Edwarda Drinkera Cope'a.
W 1903 w Willow Creek John Bell Hatcher i T.W. Stanton odkryli kilka skamieniałych osteoderm "leżących na powierzchni gleby". Osteodermy przypisano początkowo ankylozaurowi euoplocefalowi. Wykopaliska w tym miejscu przeprowadzone przez W.H. Utterbacka dostarczyły kolejnych skamielin, w tym kolejnych łusek, kręgów, żeber i kości miednicznej. Po zbadaniu znaleziska stało się jasne, że nie należały one do dinozaura, lecz do wielkiego krokodyla. Zrozumiawszy to Hatcher szybko przestał interesować się materiałem. Po śmierci Hatchera w 1904 jego kolega William Jacob Holland przestudiował i opisał szczątki. W 1909 umieścił je w nowym rodzaju i gatunku "Deinosuchus hatcheri". Nazwa rodzajowa pochodzi od starogreckich słów /"deinos" − "straszny" − i /"souchos" − "krokodyl".
W 1940 ekspedycja Amerykańskiego Muzeum Historii Naturalnej zdobyła więcej skamieniałości wielkiego krokodyla, tym razem w Parku Narodowym Big Bend w Teksasie. Znalezisko opisali pod nazwą "Phobosuchus riograndensis" Edwin H. Colbert i Roland T. Bird w 1954. Donald Baird i Jack Horner później przypisali pozostałości z Big Bend do rodzaju "Deinosuchus", co spotkało się z akceptacją większości współczesnych autorów. Nazwa rodzajowa "Phobosuchus", stworzona przez Barona Franza Nopscę w 1924, została porzucona jako obejmująca różnorodne szczątki różnych gatunków krokodyli, które okazały się nie być ze sobą blisko spokrewnione.
Amerykańskie Muzeum Historii Naturalnej włączyło czaszkę i fragmenty szczęki do rekonstrukcji gipsowej wzorowanej na współczesnym krokodylu kubańskim. Colbert i Bird uważali ją za "konserwatywną"; gdyby za wzór przyjąć współczesny gatunek o długiej czaszce, np. krokodyla słonowodnego, rekonstrukcja osiągnęłaby znacznie większą długość. Ponieważ nie wiadomo było, czy "Deinosuchus" miał szeroki pysk, Colbert i Bird zmienili proporcje czaszki i rekonstrukcja wyolbrzymia jej długość i wysokość. Pomimo tych nieścisłości czaszka stała się najlepiej znanym okazem deinozucha i przyciągnęła po raz pierwszy zainteresowanie opinii publicznej tym wielkim aligatoroidem.
Liczne pozostałe znaleziska tego rodzaju odkrywano przez następne kilka dekad. Większość było bardzo fragmentarycznych, ale zwiększyło wiedzę na temat zasięgu geograficznego wielkiego drapieżnika. Jak zauważył Christopher A. Brochu, osteodermy były tak charakterystyczne, że nawet "w płatkach" mogły potwierdzić obecność deinozucha. Znaleziono też lepszej jakości materiał czaszkowy. W 2002 David R. Schwimmer mógł już stworzyć złożoną wirtualną rekonstrukcję 90% czaszki.
Klasyfikacja.
Colbert i Bird zaklasyfikowali deinozucha do rodziny krokodylowatych, bazując pierwotnie na cechach zębów przypominających spotykane u dzisiejszych jej przedstawicieli. Analizy filogenetyczne przeprowadzone w 1999 przez Brochu wskazały jednak, że "Deinosuchus" był w rzeczywistości prymitywnym członkiem Alligatoroidea. Dlatego też nie jest on największym na świecie krokodylowatym, ale największym aligatoroidem. Klasyfikację tą wzmocniło dokonane w 2005 odkrycie dobrze zachowanej puszki mózgowej deinozucha z alabamskiej formacji Blufftown, pod pewnymi względami podobną do należącej do aligatora amerykańskiego. "Deinosuchus" nie jest przodkiem współczesnych aligatorów, mimo iż należy do tego samego kladu. Jego najbliżsi krewni to prawdopodobnie "Leidyosuchus" i "Diplocynodon".
Schwimmer (2002) stwierdził, że wszystkie znaleziska deinozucha należą do tego samego gatunku. Zauważył bowiem większą ilość podobieństw, niż różnic między populacjami wschodu i zachodu. Najważniejsza z odrębności polegała jedynie na większych rozmiarach zwierząt zachodnich. Wedle reguł pierwszeństwa Międzynarodowego Kodeksu Nomenklatury Zoologicznej gatunek powinien zwać się "D. rugosus". W 2006 roku Lucas i współpracownicy także uznali monotypowość rodzaju. Jednak Brochu w 2003 zakwestionował analizy Schwimmera, sugerując, że wielkość może stanowić ważną cechę diagnostyczną, a kilka cech użytych przez niego dla potwierdzenia przynależności obu populacji do jednego gatunku było plezjomorfiami występującymi również u innych rodzajów. Schwimmer w 2002 nieformalnie określił zachodnią populację jako "D. riograndensis". Kilku innych specjalistów, w tym Anglen i Lehman (2000) czy Westgate "et al." (2006), także zaliczyli zachodnie szczątki do tego gatunku.

</doc>
<doc id="974152" url="https://pl.wikipedia.org/wiki?curid=974152" title="Vulcanodontidae">
Vulcanodontidae



</doc>
<doc id="974159" url="https://pl.wikipedia.org/wiki?curid=974159" title="Port lotniczy Santiago de Compostela">
Port lotniczy Santiago de Compostela

Port lotniczy Santiago de Compostela – port lotniczy położony 15 km na północny wschód od Santiago de Compostela. Jest jednym z największych portów lotniczych Galicji.

</doc>
<doc id="974165" url="https://pl.wikipedia.org/wiki?curid=974165" title="PTEN">
PTEN

PTEN (ang. phosphatase and tensin homolog deleted on chromosome ten, MMAC1, mutated in multiple advanced cancers 1) – ludzkie białko kodowane przez gen supresorowy "PTEN" zlokalizowany na długim ramieniu chromosomu 10 ("locus " 10q23.31). 
Funkcja.
Gen "PTEN" należy do genów supresorowych, co oznacza, że jego białkowy produkt jest zaangażowany w regulację cyklu komórkowego. Ekspresja "PTEN" zachodzi w niemal wszystkich komórkach człowieka . Białko PTEN jest fosfatazą, której funkcją jest odłączanie reszt fosforanowych od cząsteczek lipidów błony komórkowej. Działa też jako fosfodiesteraza i inhibitor szlaku kinazy Akt, katalizując reakcję odłączenia grupy 3'-fosforanowej od (3,4,5)-trifosforanu fosfatydyloinozytolu. Cząsteczka białka PTEN zawiera osobne domeny o aktywności fosfatazy i domenę wiążącą do błony komórkowej (domena C2).
Gdy białko PTEN działa prawidłowo, szlak sygnalizacyjny w którym pośredniczy prowadzi do zatrzymania podziału komórki i inicjacji apoptozy. Część doniesień sugeruje rolę PTEN w migracji i adhezji komórek. 
Rola w patologii.
Mutacje w genie "PTEN" prowadzące do powstania nieprawidłowej cząsteczki białka stwierdzono w zespole Cowden. Dotąd zidentyfikowano około 70 różnych mutacji w tym genie u pacjentów z tą rzadką chorobą. Nieprawidłowo funkcjonujące białko PTEN nie zapobiega podziałom komórek, co prowadzi do ich niekontrolowanej proliferacji i wzrostu guzów, szczególnie w sutku, tarczycy i macicy.
Inne choroby w których postuluje się rolę genu "PTEN" to zespół Bannayana-Rileya-Ruvalcaby i zespół Proteusza. Charakteryzują się one wzrostem nienowotworowych guzów, określanych jako hamartoma; stąd nazwa tej grupy chorób, zespoły guzów hamartomatycznych związane z mutacjami PTEN (PTEN hamartoma tumor syndromes, PHTS).
Nieodziedziczone (somatyczne) mutacje w genie "PTEN" wydają się odgrywać rolę w rozwoju różnego typu nowotworów, m.in. glejaka wielopostaciowego i wczesnego raka endometrium.

</doc>
<doc id="974171" url="https://pl.wikipedia.org/wiki?curid=974171" title="Pemphigus paraneoplasticus">
Pemphigus paraneoplasticus



</doc>
<doc id="974172" url="https://pl.wikipedia.org/wiki?curid=974172" title="Drenaż (hydrogeologia)">
Drenaż (hydrogeologia)

Drenaż – element konstrukcji hydrotechnicznych.
Stosuje się go w przypadku, gdy w podłożu lub konstrukcji występuje przepływ wód infiltracyjnych lub gruntowych oraz w celu zabezpieczenia materiału konstrukcji lub podłoża przed szkodliwym działaniem filtracji, która powoduje zmiany strukturalne w gruncie. Drenaż ma za zadanie zmniejszenie ciśnienia piezometrycznego działającego na konstrukcję, obniżenie krzywej depresji, redukcję ciśnienia w porach oraz zabezpieczenie przed ciśnieniem spływowym na skarpie odwodnej.

</doc>
<doc id="974175" url="https://pl.wikipedia.org/wiki?curid=974175" title="Kinematografia (album)">
Kinematografia (album)

Kinematografia – debiutancki album studyjny polskiego zespołu hip-hopowego Paktofonika. Wydawnictwo ukazało się 18 grudnia 2000 roku nakładem wytwórni muzycznej Gigant Records. Członkowie Paktofoniki (Rahim, Magik oraz Fokus), zbierali materiał na płytę od początku istnienia składu (tj. od 1998), czyli ponad dwa lata. Płytę poprzedził wydany 1 listopada 2000 roku singel pt. „Ja to ja”.
Nagrania dotarły do 2. miejsca listy OLiS. Album otrzymał nagrodę polskiego przemysłu fonograficznego Fryderyka w kategorii „najlepszy album hip-hop”. Z kolei pochodzący z albumu utwór pt. „Chwile ulotne” znalazł się na liście „120 najważniejszych polskich utworów hip-hopowych” według serwisu T-Mobile Music.
Album w styczniu 2021 roku uzyskał certyfikat platynowej płyty.
Pochodzące z płyty piosenki „Jestem Bogiem” i „Rób co chcesz” zostały wykorzystane w 2003 roku w filmie obyczajowym "Powiedz to, Gabi" w reżyserii Rolanda Rowińskiego.
Charakterystyka płyty.
"Kinematografię" charakteryzuje połączenie trzech różnych stylów jej autorów. Tematy poruszane w utworach następująco opisał Rahim: „"Rymujemy o hardkorach, które zachodzą w nas (...) to trudne, bo w kawałku musisz dać wszystko z siebie, rymujesz o sobie"”. Każdy utwór zawiera w sobie konkretny, oddzielny przekaz i stąd nazwa albumu – „Kinematografia”, czyli „filmy” na różne tematy.
Lista utworów.
Opracowano na podstawie materiału źródłowego.
Singel

</doc>
<doc id="974177" url="https://pl.wikipedia.org/wiki?curid=974177" title="B&amp;H Airlines">
B&amp;H Airlines

B&amp;H Airlines – bośniackie narodowe linie lotnicze z siedzibą w Sarajewie, działające w latach 1994–2015. Obsługiwały połączenia do 7 krajów Europy. Głównym hubem był Port lotniczy Sarajewo. Linie zostały założone 12 sierpnia 1994 roku jako Air Bosna. W 2003 roku linie zawiesiły działalność aby ponownie do niej wrócić w 2005 roku już jako B&amp;H Airlines. W 2007 roku rząd bośniacki ogłosił zamiar sprzedaży części udziałów prywatnym inwestorom. Ostatnimi właścicielami linii lotniczych były państwo w 50,93%, Turkish Airlines w 49% oraz firma Energoinvest 0,07%. 5 lipca 2015 roku B&amp;H zaprzestały swojej działalności.
Porty docelowe.
Czartery 2007

</doc>
<doc id="974184" url="https://pl.wikipedia.org/wiki?curid=974184" title="Francesco Carafa">
Francesco Carafa

Francesco Carafa (ur. 29 kwietnia 1722 w Neapolu, zm. 20 września 1818 w Rzymie) – włoski duchowny, kardynał.
Życiorys.
Uzyskał doktorat z prawa rzymskiego i kanonicznego w 1747 na uniwersytecie "La Sapienza" w Rzymie. W styczniu 1760 papież Klemens XIII wyświęcił go na tytularnego arcybiskupa Patras i mianował nuncjuszem apostolskim w Wenecji. W grudniu 1766 powrócił do Rzymu na stanowisko sekretarza Kongregacji ds. Biskupów i Zakonów. W 1773 uzyskał nominację kardynalską. Był członkiem komisji do spraw likwidacji zakonu jezuitów. Prefekt Kongregacji do spraw Biskupów i Zakonów od 1775 do 1817. Legat w Ferrarze 1778-1786. Protoprezbiter Kolegium Kardynałów od 1788. Uwięziony w trakcie pierwszej kampanii Napoleona na Półwyspie Apenińskim, ostatecznie został zwolniony i wygnany do Neapolu. Uczestniczył w Konklawe 1799–1800. W lipcu 1800 wszedł w skład kongregacji do spraw odzyskania dóbr kościelnych skonfiskowanych podczas francuskiej okupacji.
Wicekanclerz Świętego Kościoła Rzymskiego od 1807 aż do śmierci. W trakcie napoleońskiej okupacji Rzymu 1809-1814 schronił się w konwencie Oratorium św. Filipa Nereusza Montelabbate w Marche. Był ostatnim żyjącym kardynałem z nominacji Klemensa XIV. Zmarł w wieku 96 lat, do końca życia zachowując sprawność umysłową.

</doc>
<doc id="974186" url="https://pl.wikipedia.org/wiki?curid=974186" title="Francesco Carafa di Traetto">
Francesco Carafa di Traetto



</doc>
<doc id="974187" url="https://pl.wikipedia.org/wiki?curid=974187" title="Chromosom 10">
Chromosom 10

Chromosom 10 – jeden z 23 parzystych ludzkich chromosomów. DNA tego chromosomu liczy około 135 milionów par nukleotydów, co stanowi około 4-4,5% materiału genetycznego komórki człowieka. Ustalono, że znajduje się na nim 800-1200 genów.
Geny.
Niektóre geny mające swoje "locus" na chromosomie 10:
Choroby.
Niektóre z chorób związanych z mutacjami w obrębie chromosomu 10:

</doc>
<doc id="974188" url="https://pl.wikipedia.org/wiki?curid=974188" title="Gronowo (Leszno)">
Gronowo (Leszno)

Gronowo (niem. do 1918 r. "Grunau") – dzielnica Leszna, położona w północno-wschodniej części miasta, podzielona na dwie części drogą krajową nr 5 oraz oddzielona od Zatorza linią kolejową Poznań–Wrocław. Na mocy rozporządzenia Ministra Administracji, Gospodarki Terenowej i Ochrony Środowiska z dniem 1 sierpnia 1977 zostało włączone w granice Leszna.
Charakterystyka.
Gronowo zamieszkuje około 6500 osób. Ważniejsze ulice osiedla to: Barbary Jeziorkowskiej (jedna z najdłuższych ulic), Władysława Jagiełły, Gronowska (największa ulica oraz najstarsza z ulic dzielnicy Gronowo) i Łowiecka. Większość gronowskich ulic swoją nazwę zawdzięcza bohaterom powieści Henryka Sienkiewicza, np. ul. Zbyszka z Bogdańca, Juranda, Andrzeja Kmicica, Jagienki, ks. Kordeckiego, Połanieckich. Na Gronowie znajduje się kościół parafialny pod wezwaniem św. Maksymiliana Marii Kolbego (proboszcz ks. kanonik Mieczysław Jarczewski) oraz Szkoła Podstawowa nr 5 im. Henryka Sienkiewicza i Gimnazjum nr 5 im. Arkadego Fiedlera. Znajduje się tam także remiza OSP KSRG Leszno-Gronowo. Jednostka wyposażona w 2 wozy bojowe: GCBA Volvo FMX 410 4x4 i VW T4 SLRR. Dotychczasowy wóz, 21-letni Jelcz 442 GCBA 5/24 zostało przekazane OSP w Bukówcu Górnym.

</doc>
<doc id="974189" url="https://pl.wikipedia.org/wiki?curid=974189" title="Anfilogino Guarisi">
Anfilogino Guarisi

Anfilogino Guarisi, właśc. Amphilócchio Guarisi Marques oraz Filó (ur. 26 grudnia 1905 w São Paulo, zm. 8 czerwca 1974), brazylijski piłkarz, prawoskrzydłowy. Reprezentant dwóch krajów: Brazylii i Włoch. Mistrz świata z roku 1934.
W Brazylii był znany pod przydomkiem "Filó". Karierę zaczynał w 1922 w Portuguesie. W następnych sezonach był piłkarzem Paulistano São Paulo. W reprezentacji Brazylii debiutował w 1925, brał z nią udział w Copa América 1925. W latach 1928-1931 grał w Corinthians Paulista.
W 1931 wyjechał do Włoch i został piłkarzem S.S. Lazio. W 1932 zagrał pierwszy mecz w swojej drugiej reprezentacji, a dwa lata później znalazł się w kadrze na MŚ 34. Podczas turnieju zagrał tylko w pierwszym meczu Italii, w następnych zastąpił go inny oriundi Enrique Guaita. W rzymskim klubie grał do 1937 r. Po powrocie do ojczyzny ponownie został graczem Corinthians.

</doc>
<doc id="974190" url="https://pl.wikipedia.org/wiki?curid=974190" title="Filó">
Filó



</doc>
<doc id="974191" url="https://pl.wikipedia.org/wiki?curid=974191" title="Amphilóquio Guarisi Marques">
Amphilóquio Guarisi Marques



</doc>
<doc id="974193" url="https://pl.wikipedia.org/wiki?curid=974193" title="Filo">
Filo



</doc>
<doc id="974194" url="https://pl.wikipedia.org/wiki?curid=974194" title="Amphiloquio Guarisi Marques">
Amphiloquio Guarisi Marques



</doc>
<doc id="974200" url="https://pl.wikipedia.org/wiki?curid=974200" title="Atletico Grau Piura">
Atletico Grau Piura



</doc>
<doc id="974201" url="https://pl.wikipedia.org/wiki?curid=974201" title="Kałmucki OA">
Kałmucki OA



</doc>
<doc id="974202" url="https://pl.wikipedia.org/wiki?curid=974202" title="Club Atlético Grau">
Club Atlético Grau



</doc>
<doc id="974205" url="https://pl.wikipedia.org/wiki?curid=974205" title="Atlético Grau">
Atlético Grau



</doc>
<doc id="974206" url="https://pl.wikipedia.org/wiki?curid=974206" title="Dracena Sandera">
Dracena Sandera

Dracena Sandera ("Dracaena sanderiana, Dracaena braunii") – gatunek pochodzący z Azji. Roślina uprawiana jest na wielką skalę i rozpowszechniona została niemal na całym świecie. Potocznie nazywa się ją "Lucky Bamboo" i mylnie uważa się, iż jest to bambus. Roślina rośnie również po podzieleniu jej na części.

</doc>
<doc id="974212" url="https://pl.wikipedia.org/wiki?curid=974212" title="Guz nerki">
Guz nerki



</doc>
<doc id="974213" url="https://pl.wikipedia.org/wiki?curid=974213" title="Nowotwór nerki">
Nowotwór nerki



</doc>
<doc id="974217" url="https://pl.wikipedia.org/wiki?curid=974217" title="Podział administracyjny Ghany">
Podział administracyjny Ghany



</doc>
<doc id="974218" url="https://pl.wikipedia.org/wiki?curid=974218" title="Harald Ringstorff">
Harald Ringstorff

Harald Ringstorff (ur. 25 września 1939 w Wittenburgu, zm. 19 listopada 2020 w Schwerinie) – niemiecki polityk i chemik, działacz Socjaldemokratycznej Partii Niemiec (SPD), od 1998 do 2008 premier Meklemburgii-Pomorza Przedniego.
Życiorys.
Po ukończeniu szkoły średniej odbył zasadniczą służbę wojskową w Nationale Volksarmee. W 1965 został absolwentem chemii na Uniwersytecie w Rostocku. Początkowo pracował na macierzystej uczelni, na której doktoryzował się w 1969. Później do 1990 pracował w przedsiębiorstwach branży stoczniowej i chemicznej.
W okresie przemian politycznych w 1989 był wśród założycieli SDP, socjaldemokratycznej partii w NRD. Po zjednoczeniu Niemiec dołączył z nią do Socjaldemokratycznej Partii Niemiec, którą kierował na poziomie landu w latach 1990–2003. Również w 1990 uzyskał mandat posła do parlamentu NRD. W tym samym roku został deputowanym do landtagu kraju związkowego Meklemburgia-Pomorze Przednie, w którym zasiadał do 2011.
Pełnił funkcję przewodniczącego klubu poselskiego SPD (1990–1994). W 1994 wszedł w skład rządu Berndta Seite jako wicepremier oraz minister spraw gospodarczych i europejskich. W 1996 powrócił do kierowania frakcją socjaldemokratów w landtagu.
W listopadzie 1998 został nowym premierem Meklemburgii-Pomorza Przedniego. Urząd ten sprawował przez blisko 10 lat, początkowo w koalicji z postkomunistami z PDS, a od 2006 w koalicji z chadekami. W sierpniu 2008 zapowiedział swoją rezygnację z uwagi na wiek, dwa miesiące później zastąpił go Erwin Sellering. W kadencji 2006–2007 był przewodniczącym Bundesratu.

</doc>
<doc id="974219" url="https://pl.wikipedia.org/wiki?curid=974219" title="Sportivo Huracán">
Sportivo Huracán

Sportivo Huracán – peruwiański klub piłkarski z siedzibą w mieście Arequipa, stolicy regionu Arequipa.
Historia.
Klub założony został 12 stycznia 1927 roku i gra obecnie w lidze regionalnej. Klub rozgrywa swoje mecze domowe na oddanym do użytku w 1954 roku stadionie Estadio Mariano Melgar.

</doc>
<doc id="974229" url="https://pl.wikipedia.org/wiki?curid=974229" title="Bartolomeo Pacca (1756–1844)">
Bartolomeo Pacca (1756–1844)

Bartolomeo Pacca (ur. 25 grudnia 1756 w Benewencie, zm. 19 kwietnia 1844) – włoski kardynał.
Życiorys.
Uzyskał doktorat "utroque iure" na uniwersytecie "La Sapienza" w Rzymie w 1775 roku. Tytularny arcybiskup Damietty od 1785. Nuncjusz apostolski w Kolonii 1786-94 i Portugalii 1794-1801. W Kolonii sprzeciwiał się przyznaniu wolności kultu protestantom, popadł też w konflikt z arcybiskupami-elektorami Kolonii i Trewiru.
W 1801 został mianowany kardynałem przez Piusa VII. Prosekretarz stanu w latach 1808-14, od sierpnia 1809 r. do stycznia 1813 r. był więziony z rozkazu Napoleona w piemonckiej twierdzy Fenestrelle. Po uwolnieniu powrócił do Rzymu i stanął tam na czele Junty Państwowej, która rządziła miastem do czasu powrotu papieża z Fontainebleau w kwietniu 1814 r. Początkowo reprezentował Stolicę Apostolską na kongresie wiedeńskim, szybko jednak zastąpił go sekretarz stanu Ercole Consalvi. Prefekt Kongregacji Kościelnych Immunitetów od 1809-20, kamerling Świętego Kościoła Rzymskiego 1814-24 i prefekt Kongregacji ds. Biskupów i Zakonów 1818-28. Protoprezbiter Kolegium Kardynałów od października do grudnia 1818. W grudniu 1818 uzyskał promocję do diecezji suburbikarnej Frascati. Biskup Porto i subdziekan Kolegium Kardynałów 1821-30. Zarządzał Rzymem podczas konklawe 1823. Prodatariusz jego Świątobliwości od 1824. Był legatem w Velletri za pontyfikatu Leona XII, działał przeciw karbonariuszom. W 1830 papież Pius VIII mianował go biskupem Ostii, dziekanem Świętego Kolegium, sekretarzem Świętego Oficjum i archiprezbiterem bazyliki laterańskiej.
W dniu 7 kwietnia 1820 r. papież Pius VII zatwierdził edykt kardynała Bartholomeo Pacca zwany w historiografii lex Pacca, który w oparciu o edykt z 1 października 1802 r. (lex Doria Pamfili – od nazwiska kard. Giuseppe Maria Doria Pamphili) określił zasady ochrony zabytków i dzieł sztuki, tworząc Urząd Kamerlinga (czyli Stałą Radę Kamery Apostolskiej) jako najwyższego zwierzchnika nad zabytkami [źródło: Dariusz Matelski, "Znaczenie prawodawstwa Państwa Kościelnego dla ochrony zabytków w XIX i XX wieku", [w:] "Prawna ochrona zabytków". Red. Teresa Gardocka i Jacek Sobczak, Wyd. Adam Marszałek w Toruniu i Szkoła Wyższa Psychologii Społecznej w Warszawie, Toruń 2010, s. 304-338].
Na konklawe w 1829 i 1830-31 wysuwano jego kandydaturę do tronu papieskiego, jednak wskutek sprzeciwu Francji nie został wybrany.
Był protektorem pisarzy i artystów oraz autorem pamiętników z okresu jak był nuncjuszem w Kolonii i Lizbonie. Zmarł w Rzymie.

</doc>
<doc id="974232" url="https://pl.wikipedia.org/wiki?curid=974232" title="Günter Hirsch">
Günter Hirsch

Günter Erhard Hirsch, (ur. 30 stycznia 1943 w Neuburg an der Donau) – niemiecki prawnik, sędzia.
Studiował prawo na Erlandzko-Norymberskim Uniwersytecie Fryderyka Aleksandra w latach 1964-1969. Potem był asystentem na tej uczelni do 1973. W tym roku uzyskał stopień doktora, po czym przeszedł do pracy w sądownictwie w Bawarii. Od 1984 pracował w bawarskim Ministerstwie Sprawiedliwości. Od 1992 reorganizował sądownictwo w Saksonii po zjednoczeniu Niemiec. Był m.in. prezesem sądu konstytucyjnego Saksonii. 
W latach 1994-2000 pełnił funkcję sędziego Trybunału Sprawiedliwości Wspólnot Europejskich. Od 15 maja 2000 do 31 stycznia 2008 był przewodniczącym niemieckiego Trybunału Federalnego. Od 2008 jest ombudsmanem do spraw ubezpieczeń.

</doc>
<doc id="974235" url="https://pl.wikipedia.org/wiki?curid=974235" title="Kopalnia skamielin w Messel">
Kopalnia skamielin w Messel

Kopalnia skamielin w Messel – dawna kopalnia odkrywkowa łupków bitumicznych na terenie gminy Messel, w powiecie Darmstadt-Dieburg w Hesji w Niemczech. Jedno z najbardziej znanych na świecie stanowisk paleontologicznych typu Konservat-Lagerstätte. W łupkach bitumicznych występują bardzo dobrze zachowane skamieniałości ssaków, ptaków, gadów, ryb, owadów i roślin z eocenu (datowanych na około 47 mln lat). Zespół skamieniałości wyróżnia się także dużą różnorodnością (ponad tysiąc gatunków). Podczas gdy większość znajdowanych w świecie skamieniałości zawiera jedynie fragmenty szkieletów, w złożach Messel zachowały się kompletne okazy z piórami, sierścią, a nawet i z zawartością żołądka. Najsłynniejszą skamieniałością wydobytą na terenie kopalni Messel są szczątki pierwotnego konia "Hyracotherium". Kolejnymi unikatowymi znaleziskami są szczątki gatunku "Darwinius masillae" – wczesnego ssaka naczelnego z rodziny Notharctidae oraz "Messelornis cristata" – wymarłego ptaka z rodziny Messelornithidae.
W 1995 kopalnia Messel została wpisana na listę dziedzictwa kulturowego UNESCO.
Historia.
Złoża.
Kopalnia znana była z bogactwa skamieniałości już na początku XX w. Poważne prace paleontologiczne zaczęły się jednak dopiero ok. 1970 r. Kopalnia o powierzchni prawie 1 km² położona jest ok. 60 metrów poniżej poziomu okolicznych terenów.
Złoża Messel powstały w czasie środkowego eocenu. Dominują tu łupki bitumiczne, uformowane przez wolne procesy osadowe mułu i szczątków organicznych. Pokłady łupków mają grubość ok. 130 metrów i spoczywają na starszej warstwie czerwonego piaskowca leżącego na skałach magmowych.
W epoce eocenu tereny wokół Messel były aktywne geologicznie i wulkanicznie. Około 50 milionów lat temu miała tu miejsce wielka eksplozja, wskutek której powstał prawie dwukilometrowy maar. Powstała po wybuchu niecka wypełniła się wodą, tworząc jezioro Messel. Ówczesny klimat i krajobraz obszaru wokół Messel były bardzo różne od dzisiejszych. Rozpościerały się tu liczne jeziora, otoczone bujnymi lasami subtropikalnymi, w których żyło mnóstwo gatunków zwierząt i roślin.
Skamieniałości z Messel zawdzięczają swoją niespotykaną jakość szczególnym procesom osadowym zachodzącym w eoceńskim jeziorze Messel. Podczas gdy górne wody jeziora zapewniały doskonałe środowisko życia dla wielu organizmów, przy dnie zbiornika występowały znaczne niedobory tlenu. Brak tlenu powstrzymywał rozkład martwych tkanek. W połączeniu z relatywnie niską stopą akumulacji (0,1 mm na rok), zapewniło to doskonałe warunki dla konserwacji szczątków flory i fauny, które opadały na dno jeziora na przestrzeni miliona lat.
Kopalnia.
W kopalni Messel wydobywano łupki bitumiczne, rudę żelaza oraz węgiel brunatny. Po jej zamknięciu pod koniec lat 60., planowano urządzić tu wysypisko śmieci. Protesty naukowców oraz mieszkańców wymusiły zmianę planów. Na rzecz stanowiska paleontologicznego angażował się ówczesny minister ochrony środowiska Hesji Joschka Fischer. Jego imieniem nazwano wymarłego węża "Palaeopython fischeri".
Kopalnia w Messel została objęta ochroną jako pomnik przyrody, a w 1995 wpisano ją na listę dziedzictwa kulturowego UNESCO.
Skamieniałości.
Skamieniałości z Messel wyróżniają się bardzo dobrym stanem zachowania oraz dużą różnorodnością (ponad tysiąc gatunków). Podczas gdy większość znajdowanych w świecie skamieniałości zawiera fragmenty szkieletowe, w złożach Messel przetrwały kompletne okazy ze szczątkami tkanek miękkich, piórami, sierścią. Znajdowane są tu nawet skrzydła owadów z zachowanym oryginalnym ubarwieniem.
Konserwacja skamieniałości z Messel przedstawia jednak pewne trudności. Materiał, w którym zachowały się szczątki organiczne, zawiera około 40 procent wody. Po wyschnięciu rozpada się na drobne kawałki. Dopiero z początkiem lat 60. opracowano metodę przechowywania tego typu skamieniałości w żywicy syntetycznej.
Skamieniałości znalezione w Messel:
Prace wykopaliskowe.
W okresie letnim na terenie kopalni pracownicy Muzeum Historii Naturalnej z Frankfurtu (niem. "Senckenberg Naturmuseum") oraz Muzeum Regionalnego z Darmstadt (niem." Hessische Landesmuseum Darmstadt") prowadzą systematyczne prace wykopaliskowe.
Wystawy.
Skamieniałości z Messel zobaczyć można w Muzeum Skamieniałości Messel (niem. "Fossilien- und Heimatmuseum Messel"), Muzeum Regionalnym w Darmstadt oraz Muzeum Historii Naturalnej we Frankfurcie.
Sama kopalnia została również udostępniona zwiedzającym, dla których wybudowano specjalną platformę widokową.

</doc>
<doc id="974236" url="https://pl.wikipedia.org/wiki?curid=974236" title="Żydowski OA">
Żydowski OA



</doc>
<doc id="974240" url="https://pl.wikipedia.org/wiki?curid=974240" title="Edmontonia">
Edmontonia

Edmontonia ("Edmontonia") – czworonożny, roślinożerny dinozaur z rodziny nodozaurów. Nazwę rodzajową można tłumaczyć jako "pochodzący z Edmonton". 
Edmontonia osiągała około 7 metrów długości i ważyła 4-5 ton. Edmontonia była pokryta pancerzem kostnym, z wyjątkiem brzucha. Dinozaury te żyły w stadach wędrując prawdopodobnie z innymi dinozaurami i żywiąc się roślinami. Dinozaury należące do rodzaju edmontonia zamieszkiwały tereny dzisiejszej Kanady (Alberta) i USA (Montana, Teksas) w późnej kredzie około 70 milionów lat temu.
Pierwsze skamieniałości tego rodzaju zostały znalezione w 1924 przez George'a Patersona i nazwane "Edmontonia laticeps".

</doc>
<doc id="974242" url="https://pl.wikipedia.org/wiki?curid=974242" title="Abdelkader Taleb Oumar">
Abdelkader Taleb Oumar



</doc>
<doc id="974244" url="https://pl.wikipedia.org/wiki?curid=974244" title="Mohamed Abdelaziz">
Mohamed Abdelaziz



</doc>
<doc id="974245" url="https://pl.wikipedia.org/wiki?curid=974245" title="Fosfoproteiny">
Fosfoproteiny

Fosfoproteiny – grupa białek złożonych o charakterze kwasowym, w których grupy hydroksylowe reszt seryny i treoniny są zestryfikowane kwasem fosforowym. Mają zdolność wiązania jonów wapnia (Ca2+), przez co odgrywają istotną rolę w procesach gojenia się złamań kości. 
Przykładami fosfoprotein są m.in.: kazeina w mleku, witelina i fosfityna w żółtku jaj, ichtulina w ikrze ryb, a także osteopontyna i sialoproteiny.

</doc>
<doc id="974247" url="https://pl.wikipedia.org/wiki?curid=974247" title="HD VMD">
HD VMD

HD VMD – nowy, wielowarstwowy format zapisu optycznego danych firmy NME, wywodzący się z DVD (kompatybilny wstecz z CD oraz DVD). Wśród nośników nowej generacji (obok HD DVD oraz Blu-ray) charakteryzuje się zastosowaniem czerwonego lasera, używanego w poprzednich formatach.
Pojemność.
Każda dodatkowa warstwa dodaje ok. 5 GB pojemności ponad możliwości standardu DVD. Technologia VMD pozwala na umieszczenie do 20 warstw na jednym krążku, co pozwala na zapisanie nawet 100 GB. Technologia ta może też być z łatwością dostosowana do niebieskiego lasera, gdy ten stanie się niezawodny i tani. Dzięki temu technologia VMD umożliwiłaby wzrost pojemności dyskowej, pokonując wszystkie konkurencyjne oferty, bez względu na technologię w nich zastosowaną.
Cena.
Dzięki wstecznej kompatybilności z CD i DVD oraz zastosowaniu czerwonego lasera do produkcji płyt w formacie HD VMD niepotrzebne są zmiany w liniach produkcyjnych, a i same koszty produkcji takich płyt są znacznie mniejsze niż w przypadku HD DVD, a tym bardziej Blu-ray.
Podczas, gdy ceny odtwarzaczy dwóch konkurencyjnych formatów utrzymują się na poziomie wyższym niż 2000 zł, pierwszy odtwarzacz HD VMD ma kosztować zaledwie około 800 zł.

</doc>
<doc id="974251" url="https://pl.wikipedia.org/wiki?curid=974251" title="Milan Martić">
Milan Martić

Milan Martić (cyr. Милан Мартић, ur. 18 listopada 1954 w Kninie) – serbski polityk, zbrodniarz wojenny, przywódca chorwackich Serbów, skazany za zbrodnie przeciwko ludzkości, prezydent samozwańczej Republiki Serbskiej Krajiny w latach 1994–1995. Odpowiedzialny za eksterminację nieserbskiej ludności w czasie wojny w Chorwacji i dokonanie ataku rakietowego na Zagrzeb w maju 1995.
15 maja 2002 został przekazany Międzynarodowemu Trybunałowi Karnemu dla byłej Jugosławii w Hadze. Jego proces rozpoczął się 13 grudnia 2005 i zakończył się 12 stycznia 2007. 12 czerwca 2007 został skazany na 35 lat więzienia za zbrodnie przeciwko ludzkości i zbrodnie wojenne. Od 2009 roku karę odbywa w więzieniu w Tartu w Estonii.

</doc>
<doc id="974254" url="https://pl.wikipedia.org/wiki?curid=974254" title="Adam Bujak">
Adam Bujak

Adam Tadeusz Bujak (ur. 12 maja 1942 w Krakowie) – polski fotograf. Kawaler Orderu Orła Białego.
Życiorys.
Syn żołnierza Legionów Polskich
Od lat 60. fotografował Karola Wojtyłę, a po wyborze na papieża towarzyszył mu – jako Janowi Pawłowi II – w jego licznych pielgrzymkach. Jest autorem ponad 130 albumów fotograficznych, a ponadto plakatów i kalendarzy. Publikował w „Tygodniku Powszechnym”, z którym w 1989 r. jednak zerwał współpracę. Ponadto jego zdjęcia ukazały się w albumach wydawnictwa Calvarianum, niemieckiego Verlag Herder i austriackiego Verlag Styria. Od 1996 roku nieprzerwanie współpracuje z krakowskim wydawnictwem "Biały Kruk", w którym ukazało się blisko 100 pozycji z fotografiami Bujaka. Od 2010 r. jest członkiem redakcji miesięcznika „Wpis”.
Od 1967 r. jest członkiem Związku Polskich Artystów Fotografików. Od 1970 należy do Royal Photographic Society w Londynie, a od 1965 do Arcybractwa Męki Pańskiej w Krakowie. Od 2009 jest członkiem Społecznego Komitetu Odnowy Zabytków Krakowa (SKOZK).
Jest laureatem wielu nagród krajowych i międzynarodowych. W 1973 został laureatem Nagrody Miasta Krakowa za „całokształt działalności artystycznej, upowszechniającej piękno Krakowa”. W 2003 otrzymał Nagrodę Totus za „osiągnięcia w dziedzinie kultury chrześcijańskiej”. 5 października 2005, podczas uroczystości w krakowskim magistracie został uhonorowany przez ministra kultury Waldemara Dąbrowskiego Srebrnym Medalem „Zasłużony Kulturze Gloria Artis”. Jego dzieła kilkakrotnie zostały odznaczone książkami roku, m.in. albumy „Ars. Dzieje św. Jana Marii Vianneya” (2009), „Polska. Panoramy” (2011) czy „Wiara” (2012). W 2014 roku został laureatem medalu Per Artem ad Deum ("Przez sztukę do Boga"), który odebrał 9 czerwca 2014 podczas wystawy Sacroexpo w Kielcach. 5 grudnia 2014 Bujakowi został wręczony Feniks Maltański, nagroda corocznie przyznawana wybitnym osobistościom kultury i sztuki, „za wypełnianie przestrzeni publicznej znaczącymi wydarzeniami artystycznymi, niosącymi przesłanie wartości chrześcijańskich.” W lutym 2017 r. został odznaczony nagrodą Książki Roku 2016 za książkę „Dziedzictwo Chrztu. 966 – 1966 – 2016”. 3 maja 2017, "w uznaniu znamienitych zasług w działalności na rzecz rozwoju i popularyzowania kultury chrześcijańskiej", prezydent Andrzej Duda nadał mu Order Orła Białego.
W 2005 był członkiem Honorowego Komitetu Poparcia Lecha Kaczyńskiego w wyborach prezydenckich.
29 maja 2018 został powołany na członka Kapituły Orderu Orła Białego.
30 maja 2019 został odznaczony przez ministra kultury prof. Piotra Glińskiego Złotym Medalem „Zasłużony Kulturze Gloria Artis”. Minister podkreślił, że "polska kultura ma w osobie Adama Bujaka wielki filar i podporę".

</doc>
<doc id="974268" url="https://pl.wikipedia.org/wiki?curid=974268" title="Negotino (gmina Wrabcziszte)">
Negotino (gmina Wrabcziszte)

Negotino (mac. Неготино) – wieś w Macedonii Północnej, w gminie Wrabcziszte, niedaleko Gostiwaru.

</doc>
<doc id="974269" url="https://pl.wikipedia.org/wiki?curid=974269" title="Atashi wa Bambi">
Atashi wa Bambi

 - "shōjo" manga autorstwa Yōko Maki. Opowiada ona o licealistce Mai i jej miłości do szkolnego kolegi.
Po skończeniu gimnazjum i rozpoczęciu nauki w liceum Mai postanawia rozpocząć życie na nowo. Zakończeniem tej przemiany ma być zakochanie się i zdobycie miłości ukochanego Sena. Jednak wybranek Mai nie wydaje się być nią zainteresowany. Kiedy Mai wydaje się, że wszystko się ułoży, na scenę wkracza Yaezō, przyjaciel Sena.

</doc>
<doc id="974270" url="https://pl.wikipedia.org/wiki?curid=974270" title="Negotino-Polo">
Negotino-Polo



</doc>
<doc id="974275" url="https://pl.wikipedia.org/wiki?curid=974275" title="Kontiolahti">
Kontiolahti

Kontiolahti – gmina w Finlandii Wschodniej, zamieszkana przez 12 914 osób (stan na 30.06.2006).
Jest to jedno z centrów sportów zimowych w Finlandii. Rozgrywane są tu zawody Pucharu i Mistrzostw Świata w biathlonie.
Linki zewnętrzne.
Strona gminy
Statystyki

</doc>
<doc id="974279" url="https://pl.wikipedia.org/wiki?curid=974279" title="Isabelino Gradín">
Isabelino Gradín

Isabelino Gradín (ur. 8 lipca 1897 w Montevideo, zm. 21 grudnia 1944 tamże) – urugwajski piłkarz grający jako napastnik i biegacz.
Wraz z José Piendibene jest uważany za największą gwiazdę urugwajskiego futbolu lat dwudziestych. Po zakończeniu kariery poświęcił się lekkoatletyce, zostając sześciokrotnym mistrzem Ameryki Południowej w biegach na 200 i 400 metrów.
Życiorys.
Isabelino Gradín urodził się w stołecznym Montevideo, jako potomek emigrantów z Lesotho.
Kariera piłkarska.
Swoją piłkarską karierę rozpoczął w stołecznym CA Peñarol, gdzie zdobył dwa mistrzostwa Urugwaju. Po kłótni z kierownictwem Peñarolu, odszedł w 1922 roku do River Plate Montevideo. Podczas pobytu w klubie, jego kariera piłkarska wyhamowała, a Gradín coraz mocniej poświęcił się lekkoatletyce. Znakiem firmowym piłkarza było niebywałe przyśpieszenie i umiejętność oddawania strzałów w pełnym biegu, czym zaskarbił sobie sympatie i uznanie kibiców.
Kariera reprezentacyjna.
Był dwukrotnym zwycięzcą turnieju Copa América - w tym tego premierowego z 1916 roku - gdzie z trzema bramkami na koncie został królem strzelców turnieju. Na turnieju w 1916, wygranym spotkaniu z Chile (4:0) kierownictwo przegranej ekipy złożyło protest, oskarżając Urugwajczyków o nielegalny występ w ich zespole "Afrykanów -" Gradína oraz Juana Delgado. Ostatecznie, apelacja została wycofana, a skruszeni działacze Chile przeprosili za swój protest.
Gradirn rozegrał dla reprezentacji Urugwaju 23 spotkania, w których strzelił 9 bramek.
Śmierć.
Swoje ostatnie lata Gradín spędził w biedzie i zapomnieniu. Cztery dni przed śmiercią odwiedziła go w szpitalu delegacja macierzystego Peñarolu, dedykując mu zdobyty tytuł mistrza Urugwaju.
Statystyki.
Reprezentacja
Sukcesy.
Peñarol
Urugwaj
Indywidualne
Bibliografia.
Tomasz Wołek, "Copa America", Katowice 1995 str. 10-11 (tom 13 cyklu "Encyklopedia piłkarska Fuji").

</doc>
<doc id="974281" url="https://pl.wikipedia.org/wiki?curid=974281" title="Isabelino Gradin">
Isabelino Gradin



</doc>
<doc id="974282" url="https://pl.wikipedia.org/wiki?curid=974282" title="Saraj, Macedonia">
Saraj, Macedonia



</doc>
<doc id="974283" url="https://pl.wikipedia.org/wiki?curid=974283" title="Saraj">
Saraj



</doc>
<doc id="974284" url="https://pl.wikipedia.org/wiki?curid=974284" title="Ilinden">
Ilinden

Ilinden (, , Belimbegowo) – wieś w Macedonii Północnej, siedziba gminy Ilinden. W 2002 roku miejscowość zamieszkiwało 4931 osób.

</doc>
<doc id="974285" url="https://pl.wikipedia.org/wiki?curid=974285" title="Jezioro Wielochowskie">
Jezioro Wielochowskie

Jezioro Wielochowskie – jezioro w woj. warmińsko-mazurskim, w pow. lidzbarskim, w gminie Lidzbark Warmiński, leżące na terenie Pojezierza Olsztyńskiego.
Powierzchnia zwierciadła wody według różnych źródeł wynosi od 54,9 ha przez 56,8 ha do 57,5 ha.
Zwierciadło wody położone jest na wysokości 74,7 m n.p.m. lub m n.p.m. Średnia głębokość jeziora wynosi 6,5 m, natomiast głębokość maksymalna 12,5 m lub 13,2 m.
W jeziorze występują rozmaite gatunki ryb, między innymi: amur, szczupak, lin, płoć, ukleja, wzdręga oraz sum. Kształt linii brzegowej jeziora przypomina dzban.

</doc>
<doc id="974286" url="https://pl.wikipedia.org/wiki?curid=974286" title="Brwenica">
Brwenica

Brwenica lub Brvenica, (mac. "Брвеница") – wieś w Macedonii Północnej; ośrodek administracyjny gminy Brwenica.
Osada liczy ok. 5,9 tys. mieszkańców.

</doc>
<doc id="974288" url="https://pl.wikipedia.org/wiki?curid=974288" title="Karakałpacki Obwód Autonomiczny">
Karakałpacki Obwód Autonomiczny

Karakałpacki Obwód Autonomiczny, Karakałpacki OA – obwód autonomiczny w Związku Radzieckim, istniejący w latach 1925–1932, wchodzący w skład Kazachskiej Autonomicznej Socjalistycznej Republiki Radzieckiej, która z kolei była częścią Rosyjskiej Federacyjnej Socjalistycznej Republiki Radzieckiej.
Karakałpacki OA został utworzony 19 lutego 1925, wkrótce po likwidacji i podziale Turkiestańskiej Autonomicznej Socjalistycznej Republiki Radzieckiej. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat. Obwód istniał do 20 lipca 1932 r., kiedy to zmieniono status tej autonomicznej jednostki administracyjnej – podniesiono jego rangę i poszerzono zakres autonomii, tworząc Karakałpacką Autonomiczną Socjalistyczną Republikę Radziecką, wchodzącą w skład Rosyjskiej FSRR.
 "Informacje nt. położenia, gospodarki, historii, ludności itd. Karakałpackiego Obwodu Autonomicznego znajdują się w: artykule poświęconym Republice Karakałpacji, jak obecnie nazywa się ta należąca do Uzbekistanu jednostka polityczno-administracyjna"

</doc>
<doc id="974291" url="https://pl.wikipedia.org/wiki?curid=974291" title="Gabriel, o Pensador">
Gabriel, o Pensador

Gabriel, O Pensador ("Gabriel Myśliciel", pseudonim artystyczny Gabriela Contino ur. 4 marca 1974 w Rio de Janeiro) – brazylijski piosenkarz i kompozytor rapowy. Pochodzący z nietypowego jak na rappera środowiska, Gabriel jest synem znanego w Brazylii dziennikarza. Sławę zdobył w roku 1993 piosenką "Tô Feliz (Matei o Presidente)" ("Jestem szczęśliwy (zabiłem prezydenta)"), która była debiutanckim singlem z jego pierwszego albumu "Gabriel o Pensador". Album ten zawiera inne szlagiery, w tym "Lôrabúrra" ("Głupia blondyna") i "Retrato de um Playboy" ("Portret playboya"). Chociaż tematem jego melodyjnych i energicznych rapowych utworów jest życie codzienne, jego czwarty bardziej melancholijny singel "O Resto do Mundo" ("Reszta świata") poświęcony jest komentarzowi o niesprawiedliwości społecznej i życiu bezdomnych. 
Tak jak pierwszy album Gabriela, następne też odniosły sukces komercyjny, dzięki starannemu połączeniu utworów zaangażowanych społecznie z lekkimi i dynamicznymi hitami popowymi. W muzyce Gabriela wyraźne są wpływy tradycyjnych gatunków muzyki brazylijskiej takich jak bossa nova, samba czy MPB (Música Popular Brasileira), oraz gatunków muzyki amerykańskiej jazz i funk, których brzmienia wkomponowuje za pomocą samplingu.
Poza Brazylią, Gabriel cieszy się również znaczną popularnością w Portugalii, gdzie nagrywał wraz z muzykami portugalskimi, takimi jak Sérgio Godinho i General D.

</doc>
<doc id="974293" url="https://pl.wikipedia.org/wiki?curid=974293" title="Kameńane">
Kameńane

Kameńane (mac. "Kameњaнe", alb. "Kamjani") – wieś w Macedonii Północnej; 16 tys. mieszkańców (2006).

</doc>
<doc id="974294" url="https://pl.wikipedia.org/wiki?curid=974294" title="Natasha Poly">
Natasha Poly

Natasha Poly, właśc. Natalja Siergiejewna Polewszczikowa (, ur. 12 lipca 1985 w Permie) – rosyjska modelka. 
Rozpoczęła prace modelki w 2000 roku. Po wygraniu konkursu organizowanego przez agencję modelek w Moskwie po raz pierwszy przeszła po wybiegu w 2004 roku na pokazie Emanuela Ungaro. 
Modelka brała udział w pokazach takich projektantów jak: Dolce &amp; Gabbana, Alberta Ferretti, Calvin Klein, Missoni, Óscar de la Renta, Ralph Lauren, Sonia Rykiel, Vera Wang, Pucci, Balenciaga, Chloe, Chanel, Gucci oraz wiele innych. Brała udział w sesjach fotograficznych dla Vogue, Numero, V Magazine, LOVE Magazine, I-D, MUSE Magazine. Występowała w kampaniach reklamowych m.in. H&amp;M, Gucci, Blumarine, Givenchy, Nina Ricci, Jil Sander, Calvin Klein, Roberto Cavalli, MaxMara, Jimmy Choo, Nine West, Sonia Rykiel, Balmain, Lanvin, Missoni, Louis Vuitton.
Francuski "Vogue" zaliczył ją do grona 30 najlepszych modelek lat 2000. 

</doc>
<doc id="974295" url="https://pl.wikipedia.org/wiki?curid=974295" title="Maryjski Obwód Autonomiczny">
Maryjski Obwód Autonomiczny

Maryjski Obwód Autonomiczny, Maryjski OA − obwód autonomiczny w Związku Radzieckim, wchodzący w skład Rosyjskiej Federacyjnej Socjalistycznej Republiki Radzieckiej.
Maryjski OA został utworzony 4 listopada 1920 r. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat. 5 grudnia 1936 r. zmieniono status tej autonomicznej jednostki administracyjnej - podniesiono jej rangę i poszerzono zakres autonomii, tworząc Maryjską Autonomiczną Socjalistyczną Republikę Radziecką
 "Informacje n.t. położenia, gospodarki, historii, ludności itd. Maryjskiego Obwodu Autonomicznego znajdują się w: artykule poświęconym Republice Mari El, jak obecnie nazywa się ta rosyjska jednostka polityczno-administracyjna"

</doc>
<doc id="974296" url="https://pl.wikipedia.org/wiki?curid=974296" title="Bogowińe">
Bogowińe

Bogowińe (mac. "Боговиње") – wieś w Macedonii Północnej, licząca w 2002 roku 6 328 mieszkańców.

</doc>
<doc id="974297" url="https://pl.wikipedia.org/wiki?curid=974297" title="Sportivo Huracan Arequipa">
Sportivo Huracan Arequipa



</doc>
<doc id="974300" url="https://pl.wikipedia.org/wiki?curid=974300" title="Rajsko Pryskało">
Rajsko Pryskało

Rajsko Pryskało (bułg. "Райско пръскало" lub "Калоферско пръскало", "Голям джендемски водопад") – najwyższy wodospad (124,5 m) w Bułgarii i w całych Bałkanach na rzece Pryskałska reka – lewy dopływ Bjała reka. Położony jest u podnóża góry Botew (2376 m n.p.m.) w Starej Płaninie.

</doc>
<doc id="974302" url="https://pl.wikipedia.org/wiki?curid=974302" title="Wybory parlamentarne w Belgii w 2007 roku">
Wybory parlamentarne w Belgii w 2007 roku

Wybory parlamentarne w Belgii 2007 zostały przeprowadzone w dniu 10 czerwca 2007 (niedziela). Wyborcy wybierali 150 posłów do Izby Reprezentantów oraz 40 członków Senatu.

</doc>
<doc id="974306" url="https://pl.wikipedia.org/wiki?curid=974306" title="Młody Front">
Młody Front

Młody Front, MF (biał. „Малады Фронт”, „МФ”) – międzynarodowy ruch młodzieży białoruskiej, oficjalnie zarejestrowany w Czechach. Jest najbardziej rozwiniętą organizacją młodzieżową na Białorusi deklarującą promowanie wartości demokratycznych.
Cele.
Główne cele „Młodego Frontu” to zjednoczenie i wychowanie młodzieży opierając się na hasłach idei białoruskiego patriotyzmu, chrześcijańsko-demokratyczne zasady, również kształtowanie społeczeństwa obywatelskiego na podstawie demokracji i wolnego rynku, pomoc w kształceniu pokolenia mocnego psychicznie i fizycznie.
Podstawowymi zadaniami są odnalezienie i sprzyjanie realizacji inicjatywy społecznej i twórczej wśród młodzieży, działalność agitacyjno-masowa na korzyść odrodzenia białoruskiej szkoły, kultury, języka białoruskiego, kształtowanie odpowiedzialności za los swojej ojczyzny wśród młodzieży.
Działalność.
W skład „Młodego Frontu” wchodzi około tysiąc aktywnych działaczy, zjednoczonych w wojewódzkie bądź gminne rady owej organizacji. Organem wyższym jest zjazd, który się odbywa nie rzadziej niż jeden raz na dwa lata. Między zjazdami organizacja jest kierowana poprzez sejm.
Młody Front należy do szeregu politycznych międzynarodowych organizacji młodzieżowych: European Democrat Students oraz Youth of the European People’s Party (organizacji młodych aktywistów Europejskiej Partii Ludowej ("European People’s Party")), również związany jest z pokrewnymi organizacjami z Ukrainy, Szwecji, Litwy, Polski i innych państw.
Od roku 1997 Młody Front organizuje kampanię „Miasto jest nasze!” (90 procent młodzieży białoruskiej oraz 70 procent ludności mieszka w miastach). W najbardziej znaczące dni oraz w przeddzień ważnych wydarzeń aktywiści organizacji wznoszą nad dachami budynków całej Białorusi biało-czerwono-białe flagi. Podczas owych akcji zostało wzniesiono więcej niż 1200 flag, akcje zostały przeprowadzone we wszystkich miastach Białorusi.
Wynikiem owej aktywności oraz sukcesyjności działalności organizacji już w roku 1999 Młody Front w rankingu rozpoznania wśród młodzieży nabiera 10,8%, ustępując tylko rządowemu Białoruskiemu Republikańskiemu Sojuszowi Młodzieży (48,3%) oraz BSM (25%).
W roku 2000 podczas wyborów do parlamentu organizacja przeprowadziła kampanię bojkotowania wyborów pod tytułem: „Wyroby” – wyśmiewanie farsy wyborczej Łukaszenki.
Młody Front w prezydenckiej kampanii przedwyborczej w roku 2001 zorganizował Kongres Młodzieży Białoruskiej, w którym uczestniczyło około 520 delegatów z całej Białorusi, oraz inicjował podpisanie porozumienia pomiędzy jedynym kandydatem od opozycji i młodzieżą. Podczas samej kampanii wyborczej w roku 2001 Młody Front został siłą decydującą w kampanii mobilizacyjnej „Wybieraj!”. W okresie kampanii wyborczej organizacja przeprowadziła około 1100 akcji w 120 miastach i wsiach Białorusi.
24 września 2001 roku właśnie Młody Front rozpoczął niesienie bezprecedensowej warty w Kuropatach, protestując przeciwko zniszczeniu narodowej nekropolii podczas budowania mińskiej obwodnicy. Około 120 aktywistów organizacji stało się oporą 8-miesięcznej „Obrony Kuropat”, która zjednoczyła społeczność demokratyczną i skończyła się zwycięstwem młodzieży.
Według badań, przeprowadzonych latem 2002 roku poprzez tygodnik "Nasza Niwa", Młody Front wszedł do pierwszej piątki najbardziej wpływowych sił politycznych Białorusi, wśród których Administracja Łukaszenko, parlament oraz dwie największe partie opozycyjne. Działalność Młodego Frontu została oceniona poprzez państwowych i niezależnych ekspertów jako bardzo skuteczna.
Według badań Bałtyckiej Służby Instytutu Gelapa za październik 2002 roku rating Młodego Frontu wśród całej ludności Białorusi wynosił 6,3%, wśród młodzieży w wieku 18–30 lat – 14%. Uwzględniać należy to, że wszystkie partie polityczne posiadają od 0,5% do 5% popularności, a „współczynnik strachu” w społeczeństwie utrzymuje się na bardzo wysokim poziomie.
Członkowie organizacji uczestniczyli i zwyciężali w niektórych okręgach wyborczych podczas wyborów do miejskich Izb Deputowanych w roku 2003, brali udział w wyborach do Izby Reprezentantów w roku 2004. Zorganizowany poprzez Młody Front blok Młoda Białoruś należał do Stale Działającej Rady demokratycznych partii politycznych, a później do ZSD (Zjednoczonych Sił Demokratycznych).
Aktywiści Młodej Białorusi zebrali więcej niż 40 tysięcy podpisów na swoje poparcie i zostali główną siłą, która przeciwstawiała się przeprowadzeniu przez Łukaszenko trzeciego referendum. Podczas ogłoszenia przez Łukaszenko zamiaru zmian Konstytucji Młody Front zorganizował akcję protestu na placu Konstantego Kalinowskiego. Za udział w akcji jeden z liderów Młodego Frontu i Młodej Białorusi Źmicier Daszkiewicz został aresztowany i skazany na 10 dni aresztu administracyjnego. Natomiast jeden z założycieli Młodego Frontu oraz Młodej Białorusi Pawał Siewiaryniec był skazany na trzy lata tzw. „chemii” za organizację akcji protestu w dniu przeprowadzenia referendum oraz w dniu następnym.
Podczas kampanii prezydenckiej w roku 2006 Młody Front został jednym z organizatorów masowych akcji protestu przeciwko falsyfikacji wyników głosowania, również, jak i miasteczka namiotowego na placu Konstantego Kalinowskiego od 20 do 24 marca 2006 roku.
W czerwcu 2006 członkowie Młodego Frontu, występując przeciwko prześladowaniu karnemu aktywistów organizacji, rozpoczęli głodówkę młodzieżową, która stała się najbardziej masową i trwałą głodówką społeczno-polityczną. Trwała ona 24 dni, uczestniczyło około 100 członków organizacji.
Wielu działaczy i liderów Młodego Frontu weszło do Komitetu Organizacyjnego, który zajmował się założeniem nowej partii – Białoruskiej Chrześcijańskiej Demokracji.
W roku 2008 młodofrontowcy przeprowadzili kilka udanych kampanii krajowych.
Kampania „Książka białoruska – do domu dziecka” można nazwać najlepszą kampanią socjalną Młodego Frontu. Zaczynając od 1 września aktywiści owej organizacji zbierali literaturę piękną, historyczną, chrześcijańską w języku białoruskim, żeby przekazać do domów dziecka. Akcja zakończyła się sukcesywnie: nieobojętni ludzie, jak również i pewne organizacje oraz wydawnictwa ofiarowali kilka tysięcy książek. W ramach kampanii członkowie Młodego Frontu zorganizowali festyn kolędowy, podczas którego ludzie przynosili rzeczy, zabawki, środki higieny itd. przekazane później dla domów dziecka. Również istniała możliwość nabycia różnorodnych ozdób choinkowych zrobionych poprzez dziewczyny-członkinie wspomnianej wyżej organizacji. Pieniądze, które zostały ofiarowane podczas festynu zostały wykorzystane na lekarstwa i witaminy dla dzieci.
W okresie Świąt Bożonarodzeniowych aktywiści Młodego Frontu odwiedzili dom dziecka w Soligorsku, Kobryniu, Nowałukomliu, kilka domów w Mińsku, gdzie nie tylko przekazali zebrane książki, lecz również zorganizowali kolędową zabawę i poczęstunek.
Od 7 listopada do 10 grudnia 2008 Młody Front przeprowadzał kampanię pod hasłem „Potępienia komunizmu!”, która zakończyła się jednodniowym postem-głodówką. W ramach kampanii organizowane kilkadziesiąt pikiet antykomunistycznych w całej Białorusi. Odbyło się obszerne publiczne spotkanie pt. „Zbrodni ideologii komunistycznej. Fakty i Figury.”
Kampania „Za MTS po białorusku” została rozpoczęta w 2008 roku w Soligorsku przez aktywistów Młodego Frontu. W ciągu kilku miesięcy młodzież zbierała podpisy wśród obywateli Białorusi na rzecz wprowadzenia języka białoruskiego (razem z rosyjskim i angielskim) do menu operatora sieci mobilnej MTS. W ramach kampanii zostały zorganizowane różne akcje, uczestnicy których niestety byli zatrzymywani przez milicję. Kampania została przeprowadzona nie tylko w stosunku do operatora sieci MTS. Aktywiści Młodego Frontu skierowali odpowiednią prośbę do kierownictwa takich operatorów, jak velcom oraz LIFE. W ich wyniku operatorzy zaczęli stosować również język białoruski.
Młody Front jest liderem politycznego ulicznego sprzeciwu organizując dziesiątki ulicznych akcji co roku (najbardziej znana jest tradycyjna akcja w dzień św. Walentego). W okresie swego istnienia organizacja przeprowadziła dziesiątki ogólnonarodowych społeczno-politycznych kampanii, najbardziej znane to: „Akcja Miłości!”, „Miasto jest nasze!”, „Białoruś do Europy!”, „Wyroby”, „Wybieraj!”, „Nie – trzeciej kadencji”, „Chcemy nowego!”, „Bojkot 2008!”, „Białoruską książkę dzieciom”, „Kolędowy festiwal” i inne.
Organizacja była współzałożycielem utworzonej 9 stycznia 2011 roku Narodowej Koordynacyjnej Rady Opozycji, której zadaniem jest domagać się "uwolnienia ludzi aresztowanych z przyczyn politycznych, informować obywateli Białorusi i wspólnotę międzynarodową, domagać się powrotu Białorusi na drogę prawa i demokracji, a także tworzyć warunki do przeprowadzenia w kraju wolnych i demokratycznych wyborów".
W marcu 2022 r., podczas rosyjskiej inwazji na Ukrainę, szef organizacji Denis Urbanowicz wraz z sześcioma innymi członkami Młodego Frontu zaciągnął się do białoruskiej kompanii ukraińskiej obrony.
Konfrontacje ze służbami specjalnymi.
Od 2000 roku Młody Front kilka razy próbował zarejestrować się w Ministerstwie Spraw Wewnętrznych Białorusi, ale za każdym razem wniosek zostawał odrzucony. Działacze Młodego Frontu uważają, że władza specjalnie nie rejestruje organizacji, ponieważ chce mieć narzędzia ucisku na aktywnych działaczy przy pomocy antykonstytucyjnego artykułu 193-1 kodeksu karnego RB (działalność niezarejestrowanej organizacji). W ramach kampanii sprzeciwiającej się karnemu prześladowaniu za działalność niezarejestrowanej organizacji, członkowie „Młodego Frontu” zarejestrowali swoją organizację w Czechach, również zostały podane dokumenty do rejestracji na Litwie, planowane jest otrzymanie oficjalnego statusu w Polsce oraz na Ukrainie.
Przyjaciele organizacji znajdują się pod nieustannym uciskiem , część z nich ze względu na polityczne motywy prześladowano, niektórzy dostali wyroki: najbardziej znane sprawy to sprawy Aliaksieja Szydłouskaga, Wadzima Labkowicza, Pawła Siewiarynca, Pauła Mażejki, Artura Fińkiewicza, Źmitra Daszkiewicza. Periodycznie członkowie i liderzy organizacji ze względu na swoją działalność są prześladowani administracyjnie, najbardziej rozpowszechnione są areszty (do 25 dni) oraz grzywny. Nie przestają również działać służby specjalne .
Po kampanii prezydenckiej w roku 2006 liderzy Młodego Frontu – Źmicier Daszkiewicz, Siarżuk Lisiczonak, Barys Garecki i Alieh Korban zostali podani do sądu i rozpoczęto sprawę według antykonstytucyjnego artykułu 193-1 (Działalność niezarejestrowanej poprzez MSW organizacji). Według owej sprawy 1 listopada 2006 roku lider Młodego Frontu Źmicier Daszkiewicz został skazany na 1,5 roku więzienia. W ciągu owego roku na podstawie tegoż samego artykułu zostali oskarżeni również inni liderzy i aktywni działacze MF – Iwan Szyła (Saligorsk), Nasta Palażanka (Mensk), Źmicier Hwiedaruk (Mensk), Anastasija Azarka (Niaswiż), Jarasłau Gryszczenia (Baranawiczy), Kasia Sałaujewa (Polack), Edward Zieliankou (Żlobin). Wszyscy dostali mandaty bądź zastrzeżenia.
Wszczętych zostało również kilka spraw karnych zgodnie z artykułem 193-1, które nie zostały jednak rozpatrzone w sądzie. Np. sprawa w stosunku do aktywnego działacza filii MF w Żłobinie – Kiryła Atamanczyka. W mieście Żodzino została wszczęta sprawa dla kilku „młodofrontowcew” – Siarżuka Gudzilina, Jaugiena Waukauca oraz Aliesia Czarejku. Pauł Krasouski – kierownik filii MF w Żodzino został oskarżony w sprawie dwóch zabójstw oraz wybuchów w Witebsku i aresztowany. Miesiąc później ze względu na brak dowodów został wypuszczony z więzienia.
Za pomocą intensywnej kampanii solidarności lider MF Źmicier Daszkiewicz został wypuszczony z więzienia na 1,5 miesiąca wcześniej przed upływem wyroku wydanego przez sąd pierwszej instancji. Mianowicie to zostało pewnym potwierdzeniem, że karne prześladowania nie zaszkodziły w żaden sposób organizacji jak tego oczekiwała władza. Młody Front tylko się wzmocnił i zjednoczył podczas tej próby. Nie na próżno tygodnik "Nasza Niwa" ogłosiła „Człowiekiem roku 2007” młodofrontowca.
W 2022 roku białoruskie władze uznały organizację za ugrupowanie ekstremistyczne; udział w grupie ekstremistycznej jest przestępstwem na Białorusi.
Stosunek do mniejszości seksualnych.
Zarówno organizacja jako całość, jak też poszczególni przedstawiciele jej kierownictwa wyrażali niejednokrotnie poglądy o charakterze homofobicznym. Podczas zjazdu w 2013 roku Młody Front przyjął rezolucję o „fundamentalnych wartościach”, która zabrania członkom propagowania homoseksualizmu pod rygorem automatycznego usunięcia z szeregów organizacji. W rezolucji homoseksualizm został zaliczony do „rozwiązłości moralnej” na równi z pijaństwem, narkomanią i pedofilią. Lider Młodego Frontu Dzmitryj Daszkiewicz stwierdził, że wolałby na stanowisku prezydenta Białorusi „dyktatora Łukaszenkę” niż otwartego geja. Artur Fińkiewicz zapytany, jak Młody Front w przypadku dojścia do władzy będzie się odnosić do „osób nietradycyjnej orientacji”, odpowiedział, że „jak do degeneratów” (biał. "wyrodkau"). Podkreślił jednak, że jest to jego osobiste zdanie, a nie oficjalne stanowisko Młodego Frontu. Organizacja broniąca praw środowisk LGBT na Białorusi „HiejBiełaruś” umieściła trzech obecnych i byłych członków kierownictwa Młodego Frontu: Dzmitryja Daszkiewicza, Artura Fińkiewicza i Pawła Siewiaryńca na swojej „Czarnej liście”, oskarżając ich o pochwalanie homofobii i dyskryminacji mniejszości seksualnych. Jednak nie wszyscy działacze Młodego Frontu podzielają taką postawę. Iwan Szyła zwrócił uwagę, że homofobiczne incydenty z udziałem niektórych aktywistów organizacji stoją w sprzeczności z zasadami, którymi Młody Front chciałby się kierować:

</doc>
<doc id="974309" url="https://pl.wikipedia.org/wiki?curid=974309" title="Zawada (toponim)">
Zawada (toponim)

Zawada, Zawady i pokrewne – toponim występujący, współcześnie bądź historycznie, w blisko 300 przypadkach w Polsce, głównie jako nazwa miejscowości lub ich części. M.in. wg Elżbiety Kowalczyk-Heyman, Kazimierza Rymuta najczęściej jest to nazwa kulturowa lub topograficzna, Zawady – w pewnych przypadkach rodowa. Część badaczy stara się odtwarzać jej wczesnośredniowieczne znaczenie, np. Aleksander Gieysztor, uważa ją za nazwę militarno-obronną pochodzącą od rodzaju fortyfikacji lub umocnień, podobnie, choć przytaczając też zdania przeciwne, pisze Jerzy Rajman. Inni (jak Konstanty Damrot, Jerzy Jankowski) dodatkowo uznali, że nazwy tego typu są charakterystyczne dla pogranicza i na podstawie podobnych "toponimów obronnych" próbowano później wykreślać granice terytoriów plemiennych, co jednak spotkało się z ostrzejszą krytyką. Echa militarno-obronnego sensu nazwy dostrzega się też w języku staropolskim, w którym element obronny miecza, rodzaj jelca, określano mianem: "myeczewa zawada", jak też i w późniejszych pracach o sztuce fortyfikacji, należących już do domeny historii wojskowości.
Dalsza etymologia.
Według Brücknera nazwa ta ma związek z „wada”, poprzez: wadzić komuś = przeszkadzać komuś. Zawadzić = zahaczyć, zaczepić o coś; w XIX w.: zacząć się wadzić, zacząć zwadę. Pokrewne starosłowiańskiemu "vaditi" (oskarżać), "zavaditi" (związać) od prasłowiańskiego *vaditi, *zavaditi, *zavada. Czesław Kosyl zaklasyfikował nazwę "Zawada" do nazw dwuznacznych i niejasnych. W staropolszczyźnie ma ona kilka znaczeń, obecnie funkcjonuje w sensie dosłownym: "przeszkoda terenowa".
Część badaczy uznaje za niewykluczone, że nazwy niektórych z miejscowości (oraz nazwiska) w środkowej i środkowo-wschodniej Europie: Zawada (gwarowe: zåwada), Zawady, Zawadka, Závada, Завада, Sowade, kaszb. Zawadô mogły powstać od „"nazw obronnych"” tego typu.
Krytyka tez o militarnym, obronnym lub granicznym charakterze nazwy.
W latach 50. i 60. XX wieku wśród badaczy panowało przekonanie o związku "Zawad" z grodami, aby je zweryfikować w pracy Elżbiety Kowalczyk, z 1992 roku, zebrano łącznie blisko 300 tego typu toponimów (Zawada i pokrewne), potencjalne grody zlokalizowano tylko w czternastu przypadkach, ostatecznie te z wczesnego średniowiecza potwierdzono zaledwie w czterech. Jak dowiedziono m.in. na podstawie map z 18. i 19. wieku oraz starszych źródeł pisanych dwanaście nazw okazało odnosić się bezpośrednio do karczem, 37 do młynów, a w miejscowościach o takich nazwach obiekty te były stosunkowo liczniejsze, część nazw dotyczyło najpewniej karczowisk. Także w języku staropolskim doszukano się związku wyrazu zawada: z rodzajem tamy lub jazu (występującego często jako część młyna wodnego), najczęściej budowanego z pali wbijanych w dno rzeki – taka konstrukcja mogła zaledwie przypominać budowanie palisady w pobliżu fosy. Jak się więc okazuje archeologiczne badania i nowe metody datowania nie potwierdzają tezy o każdorazowym istnieniu struktur militarno obronnych w pobliżu miejsc o takich lub pokrewnych nazwach, a istniejące w literaturze przedmiotu próby określania wczesnośredniowiecznego znaczenia tego typu nazw wymagają krytycznego opracowania. Podobnie Jerzy Nalepa, tezy o wczesnośredniowiecznym militarno-obronnym charakterze nazwy, uważa za niedostatecznie udowodnione. Według krytycznych prac toponim ten to określenie abstrakcyjne, tak jak współcześnie, nie oznaczające żadnej konkretnej przeszkody. Bez pewności czym dane Zawady były (archeologia jest nauką, która to stara się weryfikować) ani kiedy nazwy tego typu powstały, zbyt ogólne wykorzystywanie ich (np. do odtwarzania granic plemiennych) jest nieuprawnione.
Prace archeologiczne i zabytkowe fortyfikacje.
Niektóre z licznych miejscowości o takiej nazwie są miejscami niekoniecznie wczesnośredniowiecznych znalezisk archeologicznych, m.in.:
Szczegółowa lista zabytków archeologicznych portalu NID zawiera kilkaset pozycji związanych z miejscami o rozważanych nazwach.

</doc>
<doc id="974311" url="https://pl.wikipedia.org/wiki?curid=974311" title="Dick Gephardt">
Dick Gephardt

Dick Gephardt właściwie Richard Andrew Gephardt (ur. 31 stycznia 1941 w Saint Louis) – amerykański polityk z Partii Demokratycznej.
Działalność polityczna.
Od 3 stycznia 1977 do 3 stycznia 2005 przez czternaście kadencji był przedstawicielem 3. okręgu wyborczego w stanie Missouri Izbie Reprezentantów, gdzie od 1989 był w liderem większości (1989–1995), a po tym jak Republikanie zdobyli większość w Izbie w wyborach w 1994, liderem mniejszości (1995–2003). 
Kandydował w wyborach prezydenckich w 1988 i ponownie w 2004, ale nie zdobył nominacji swojej partii w prawyborach.

</doc>
<doc id="974315" url="https://pl.wikipedia.org/wiki?curid=974315" title="Dyskografia Beyoncé">
Dyskografia Beyoncé

Amerykańska wokalistka Beyoncé Knowles rozpoczęła karierę muzyczną pod koniec lat 90. XX wieku jako członkini jednej z najlepiej sprzedających się amerykańskich grup muzycznych, Destiny’s Child, której wydawnictwa znalazły ponad 60 milionów nabywców na całym świecie. W 2003 roku Knowles zaczęła występować jako solowa artystka, a obecnie jej dyskografia obejmuje w sumie cztery albumy studyjne, cztery albumy wideo, jeden album z remiksami oraz czterdzieści dwa single. Trzy pierwsze płyty solowe wokalistki zdobyły nagrodę Grammy w kategorii Best Contemporary R&amp;B Album, podczas gdy wszystkie cztery zadebiutowały na szczycie amerykańskiej listy "Billboard" 200; ponadto, pięć utworów Beyoncé dotarło do 1. miejsca notowania "Billboard" Hot 100. Wydawnictwa solowe Knowles rozeszły się ogółem w ponad 75 milionach egzemplarzy, co czyni ją jednym z najlepiej sprzedających się artystów w historii. W maju 2010 roku łączna sprzedaż wszystkich albumów wokalistki w Stanach Zjednoczonych przekraczała 11,2 milionów, zaś w styczniu 2012 roku liczba nabytych na drodze cyfrowej singli z jej repertuaru w tym państwie wynosiła ponad 30 milionów kopii. Pod koniec 2009 roku magazyn "Billboard" uznał Knowles za najpopularniejszą artystkę radiową dekady 2000–2009, zaś w lutym 2010 roku Recording Industry Association of America (RIAA) wyróżniła ją jako najczęściej certyfikowanego artystę tej samej dekady, z 64.
W czerwcu 2003 roku, podczas przerwy w działalności zespołu Destiny’s Child, Knowles wydała swój pierwszy album solowy, "Dangerously in Love", który zadebiutował na szczycie notowania "Billboard" 200. Z płyty pochodziły single: „Crazy in Love”, „Baby Boy”, „Me, Myself and I” oraz „Naughty Girl”. Za sprawą „Crazy in Love” i "Dangerously in Love", Beyoncé stała się pierwszą kobietą i jednocześnie piątym artystą w historii, którego album i piosenka jednocześnie zajmowały pierwsze miejsca list w Stanach Zjednoczonych oraz Wielkiej Brytanii. W 2003 roku „Crazy in Love” spędził na szczycie "Billboard" Hot 100 osiem tygodni, podczas gdy „Baby Boy” pozostawał na 1. miejscu tego samego zestawienia przez kolejnych dziewięć tygodni. "Dangerously in Love" jest najlepiej sprzedającym się albumem Knowles w Stanach Zjednoczonych, z niespełna 5 milionami nabytych egzemplarzy; na całym świecie płyta rozeszła się natomiast w ponad 11 milionach kopii. Po rozpadzie Destiny’s Child w roku 2005, Beyoncé kontynuowała karierę solową wydając singel „Check on It”, nagrany z gościnnym udziałem Slim Thuga na potrzeby ścieżki dźwiękowej filmu "Różowa Pantera"; utwór uplasował się na szczycie notowania "Billboard" Hot 100 przez pięć tygodni. Piosenka została uwzględniona na drugiej płycie solowej wokalistki, "B’Day" (2006), która była w dużym stopniu inspirowana rolą Knowles w obrazie "Dreamgirls". "B’Day" promowany był przez sześć singli, a w tym międzynarodowe hity: „Déjà Vu”, „Irreplaceable” i „Beautiful Liar”. „Irreplaceable” pozostawał na 1. pozycji "Billboard" Hot 100 przez dziesięć tygodni na przełomie roku 2006 i 2007, stając się tym samym najdłużej utrzymującym się na szczycie tej listy utworem w dorobku Knowles. W lutym 2008 roku łączna sprzedaż międzynarodowa "B’Day" wynosiła ponad 7 milionów egzemplarzy.
W listopadzie 2008 roku ukazał się trzeci, dwudyskowy album studyjny Beyoncé, "I Am... Sasha Fierce", który jako trzecia z rzędu płyta wokalistki zadebiutował na szczycie "Billboard" 200. Wśród pochodzących z niego singli były: „If I Were a Boy”, „Single Ladies (Put a Ring on It)”, „Halo” i „Sweet Dreams”. Za sprawą debiutu „Video Phone” w zestawieniu "Billboard" Hot R&amp;B/Hip-Hop Songs, "I Am... Sasha Fierce" stał się pierwszym wydawnictwem XXI wieku, z którego aż siedem piosenek było notowanych na tej liście. „Single Ladies (Put a Ring on It)”, który spędził na 1. miejscu "Billboard" Hot 100 cztery tygodnie, pozostaje najlepiej sprzedającym się singlem Knowles z "I Am... Sasha Fierce", jako że w marcu 2012 roku łączna sprzedaż cyfrowa utworu w samych Stanach Zjednoczonych wynosiła niespełna pięć milionów kopii, zaś na świecie przekroczyła siedem milionów. Album "I Am... Sasha Fierce" miał największą sprzedaż piosenek w wersji cyfrowej - łącznie ponad 12 milionów nabywców w 2010, zaś sama płyta rozeszła się w ponad ośmiu milionach egzemplarzy na świecie. Czwarty album Beyoncé, "4", miał premierę 28 czerwca 2011 roku i promowany był przez pięć singli: „Run the World (Girls)”, „Best Thing I Never Had”, „Countdown”, „Love on Top” oraz „End of Time”. "4" był pierwszym wydawnictwem Knowles, który spędził na szczycie "Billboard" 200 więcej niż tydzień, pozostając na tym miejscu przez dwa kolejne tygodnie.
Piąty album wokalistki, "Beyoncé", miał premierę w iTunes w grudniu 2013 roku. Nie tylko zadebiutował na szczycie listy "Billboard" 200, ale stał się najszybciej sprzedającą płytą w historii iTunes Store.

</doc>
<doc id="974318" url="https://pl.wikipedia.org/wiki?curid=974318" title="Czuwaski Obwód Autonomiczny">
Czuwaski Obwód Autonomiczny

Czuwaski Obwód Autonomiczny, Czuwaski OA − obwód autonomiczny w Związku Radzieckim, wchodzący w skład Rosyjskiej Federacyjnej Socjalistycznej Republiki Radzieckiej.
Czuwaski OA został utworzony 24 czerwca 1920 r. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat. 21 kwietnia 1925 r. zmieniono status tej autonomicznej jednostki administracyjnej - podniesiono rangę i poszerzono zakres autonomii, tworząc Czuwaską Autonomiczną Socjalistyczną Republikę Radziecką.
 "Informacje nt. położenia, gospodarki, historii, ludności itd. Czuwaskiego Obwodu Autonomicznego znajdują się w: artykule poświęconym Republice Czuwaszji, jak obecnie nazywa się ta rosyjska jednostka polityczno-administracyjna"

</doc>
<doc id="974327" url="https://pl.wikipedia.org/wiki?curid=974327" title="O' Higgins-Braden">
O' Higgins-Braden



</doc>
<doc id="974328" url="https://pl.wikipedia.org/wiki?curid=974328" title="Geografia Bułgarii">
Geografia Bułgarii

Bułgaria – państwo położone w południowej Europie nad Morzem Czarnym, w południowo-wschodniej części Półwyspu Bałkańskiego. Od północy graniczy z Rumunią, od zachodu z Serbią i Macedonią Północną, od południa z Grecją i Turcją. Stolicą Bułgarii jest Sofia (1,1 mln mieszkańców). Inne większe miasta to Płowdiw, Warna, Burgas, Ruse, Stara Zagora, Plewen i Wraca.
Powierzchnia i granice.
Skrajne punkty:
Bułgaria graniczy z następującymi państwami:
Linia brzegowa 378 km.
Budowa geologiczna i rzeźba.
Bułgaria cechuje się urozmaiconą rzeźbą terenu. W jej krajobrazie przeważają obszary górzyste, które zajmują 60% powierzchni kraju. 9,3 % powierzchni kraju zajmują góry powyżej 1000 m n.p.m., a 4 % - góry powyżej 1500 m n.p.m. Charakterystyczny jest pasowy, równoleżnikowy układ jednostek orograficznych. Średnia wysokość nad poziomem morza wynosi 470 m.
Na północy Bułgarii rozciąga się Równina Naddunajska, która nazywana jest także Niziną Naddunajską. Jej obszar ku wschodowi i południu przechodzi w obszary wyżynne: Łudogorie i Dobrudżę. Równina Naddunajska zbudowana jest ze skał fliszowych, jej wierzchnią warstwę budują piaski, gliny i żwiry. Na południe od Niziny Naddunajskiej rozciąga się Wyżyna Północnobułgarska, która łagodnie podnosi się i przechodzi w łańcuch Bałkanów (Stara Płanina). Bałkany tworzą główny trzon orograficzny, który jest formacją wieku alpejskiego. Na terytorium Bułgarii znajdują się trzy części Bałkanów. Bałkany Zachodnie zbudowane są w zachodniej części z porfirów, andezytów i łupków, a na wschodzie głównie z wapieni. Bałkany Środkowe zbudowane są z łupków krystalicznych i wapieni. Tam też wznosi się najwyższy szczyt Bałkanów – Botew o wysokości 2376 m n.p.m. Bałkany Wschodnie stanowią najniższą część bułgarskich Bałkanów. Obszar ten tworzą rozmaite skały fliszowe. Od strony południowej Bałkany opadają stromo i przechodzą w rozległe obniżenie tektoniczne. W obrębie owego obniżenia można wyróżnić trzy regiony – pasy: kotliny północne, średnio wysokie góry Srednej Gory zbudowane głównie ze skał metamorficznych i kotliny południowe, gdzie znajduje się rozległa Nizina Górnotracka, pokryta osadami rzecznymi. Nizinę tę od zachodu i południa otaczają Rodopy, zbudowane ze starych skał krystalicznych, w skład których wchodzą głównie granity. Na zachód od Rodopów (południowo-zachodnia część kraju) wznoszą się najwyższe w Bułgarii, zwarte masywy Riły i Pirynu. Najwyższym szczytem kraju jest wnosząca się we wschodniej Rile Musała o wysokości 2925 m n.p.m. W wyższych partiach gór występuje rzeźba polodowcowa z dobrze ukształtowanymi kotłami lodowcowymi i rozległymi systemami morenowymi oraz licznymi jeziorami. W rejonie zachodniej granicy kraju wznosi się kilka zrębowych masywów, których najwyższym szczytem jest Osogowska Płanina o wysokości 2252 m n.p.m.
Największe góry w Bułgarii:
Na 23% powierzchni kraju występują skały węglanowe. W nich natomiast znajdują się jaskinie, łącznie jest ich około 5,5 tysiąca. Najgłębsza z nich, Rajčowa Dupka, ma 387 m. 62 jaskinie mają ponad kilometr długości, z czego najdłuższa jest Duhlata (17,6 km), znajdująca się w masywie Witoszy.
Klimat.
Klimat Bułgarii jest umiarkowany ciepły, kontynentalny, suchy, nad morzem podzwrotnikowy, wilgotniejszy. W górach występuje piętrowość klimatyczna.
Temperatura.
Średnia w styczniu wynosi od -6 °C (w terenach górskich) do 6 °C (południowa część wybrzeża), w lipcu odpowiednio od 13 °C (Czarny Wierch), 33 °C (Rodopy) Dużą rolę odgrywają bariery orograficzne.
Opady.
Średnia suma roczna opadów od 450 mm na północy, do 1200 mm w terenach górskich. Nad morzem opady wynoszą od 400 do 600 mm rocznie. Zasadniczo opady występują głównie w okresie zimowym, wraz z nastaniem lata deszcze zanikają, szczególnie na południu kraju i nad morzem. W okresie letnim występują okresy suszy trwającej średnio dwa do trzech miesięcy.
Zachmurzenie.
Zachmurzenie na terenie Bułgarii jest większe niż w pozostałych państwach bałkańskich. W rejonie Sofii mgły zalegają średnio przez 11 dni w miesiącu. Najmniejsze nasłonecznienie notowane jest w grudniu.
Wody.
Stara Płanina dzieli Bułgarię na zlewiska Morza Czarnego i Morza Egejskiego. W zlewisku czarnomorskim najdłuższą rzeką jest Dunaj (długość 471 km w granicach Bułgarii), który jest rzeką graniczną z Rumunią, wraz z dopływami: Łom, Ogosta, Iskyr (jest najdłuższą rzeką Bułgarii płynącą w całości w jej granicach), Osym, Jantra. Ponadto największe rzeki zlewiska Morza Egejskiego to Marica z Tundżą i Ardą, Kamczija, Struma oraz Mesta. Rzeki wyzyskiwane są głównie do nawadniania i produkcji energii elektrycznej. Jeziora są nieliczne i niewielkie, największe, typu lagunowego, występują głównie wzdłuż wybrzeża. W górach Pirin i Riła znajduje się około 260 jezior pochodzenia polodowcowego. W Starej Płaninie znajduje się największy wodospad w Bułgarii i zarazem największy w całych Bałkanach – Rajsko Pryskało.
Gleby.
Gleby Bułgarii są bardzo urodzajne. 30% powierzchni kraju zajmują czarnoziemy, a 29% gleby kasztanowe, kolejne 29% to szare i brunatne gleby leśne, 7% powierzchni kraju to gleby aluwialne, zaś resztę powierzchni kraju zajmują gleby bagienne i górskie. Najbardziej urodzajna jest Nizina Naddunajska, gdzie właśnie tam występują czarnoziemy leżące na lessach. Lepsze gleby znajdują się również w południowej części kraju jednakże w dolinie Tundzhy występują gleby słone (sołońca i sołonczaki)
Flora i fauna.
Lasy pokrywają ok. 35% powierzchni kraju, do wysokości 700–1000 m występują głównie lasy dębowe, do 1 700–1 800 m – lasy bukowe i bukowo-jodłowe, w najwyższych piętrach gór do 2 000–2 300 m – lasy świerkowe, kosodrzewina i hale górskie. Na obszarach wyżynnych i nizinnych – zarośla krzewów zrzucających liście na zimę oraz zbiorowiska roślinności stepowej w rejonie Dobrudży.
Na północy kraju występują zwierzęta typowe dla Europy Środkowej, jak na przykład niedźwiedzie, jelenie, dziki i wiele innych. Na południu kraju żyją gatunki regionu śródziemnomorskiego, do których należą jadowite pająki, żółwie greckie, pelikany (pelikan różowy "Pelecanus onocrotalus" i pelikan kędzierzawy "P. crispus"), a poza nimi 16 gatunków węży (m.in. malpolon, ślepucha robakowata i zaskroniec rybołów) i żaby). W wodach przybrzeżnych Morza Czarnego i w rzekach żyje ponad 200 gatunków ryb.
Około 170 gatunków roślin i 57 gatunków ślimaków jest endemicznymi dla Bułgarii. Brak endemicznych gatunków ptaków. Wśród ryb jedynie w Bułgarii występują "Cobitis rhodopensis" (piskorzowate), "Gobio kovatschevi" oraz "Alburnus mandrensis" (karpiowate). Unikatowy dla tego państwa jest motyl "Erebia orientalis" i pasikonik "Erebia orientalis". Z endemicznych chrząszczy wymienić można "Paralovricia beroni", "Pheggomisetes buresi" (Carabidae), "Rhodopaea angelovi" (Chrysomelidae), "Athous bulgaricus" (Eletaridae), "Pilemia serriventris" oraz "Xylosteus bartoni" (Cerambycidae). Jedynymi znanymi endemicznymi gatunkami pająków są "Eurocoelotes jurinitschi" i kosarz "Paralola buresi".

</doc>
<doc id="974331" url="https://pl.wikipedia.org/wiki?curid=974331" title="Efektywny rynek">
Efektywny rynek



</doc>
<doc id="974342" url="https://pl.wikipedia.org/wiki?curid=974342" title="Efektywny portfel">
Efektywny portfel

Efektywny portfel – rodzaj układu struktury aktywów danej firmy, który pozwala na realizację oczekiwanego dochodu, przy ściśle określonym stopniu ryzyka na realizację jak najwyższej stopy dochodu. Wybór indywidualnego tego typu portfela jest objęty określonym ryzykiem, zależy w dużym stopniu od skłonności inwestora do ponoszenia określonego stopnia ryzyka.

</doc>
<doc id="974345" url="https://pl.wikipedia.org/wiki?curid=974345" title="Ludwik Andegaweński">
Ludwik Andegaweński



</doc>
<doc id="974354" url="https://pl.wikipedia.org/wiki?curid=974354" title="Rak nerki">
Rak nerki

Rak nerki (łac. "carcinoma renis"), rak nerkowokomórkowy, RCC (od ang. "renal cell carcinoma") – grupa nowotworów złośliwych wywodzących się z nabłonka kanalików nerkowych. Dawniej nazywany guzem Grawitza lub nadnerczakiem, jest najczęstszym nowotworem złośliwym nerek, stanowiąc 90% zmian złośliwych dotyczących tego narządu. Histologicznie 80% guzów to rak jasnokomórkowy.
Choroba początkowo jest bezobjawowa (rzadko występuje klasyczna triada objawów, czyli guz wyczuwalny w okolicy lędźwiowej, ból w okolicy lędźwiowej i krwiomocz). Nowotwór coraz częściej jest wykrywany przypadkowo w badaniach obrazowych wykonanych z innych powodów. Chorobie często towarzyszą zespoły paranowotworowe, które mogą być pierwszym objawem procesu rozrostowego.
W diagnostyce największe znaczenie mają badania obrazowe, szczególnie tomografia komputerowa. Badania obrazowe pozwalają postawić radiologiczne rozpoznanie choroby, ocenić wielkość guza, naciekanie okolicznych struktur, zajęcie węzłów chłonnych i stwierdzić obecność przerzutów. Umożliwia to ocenę zaawansowania choroby w klasyfikacji TNM. Podstawą ostatecznego rozpoznania jest badanie histopatologiczne próbek uzyskanych drogą biopsji lub preparatu po nefrektomii. Umożliwia ono odróżnienie postaci histologicznej i ocenę złośliwości w skali Fuhrman.
Zarówno typ histologiczny, złośliwość w skali Fuhrman, jak i zaawansowanie choroby w klasyfikacji TNM, są ważnymi czynnikami rokowniczymi oraz mają istotny wpływ na wybór strategii leczenia. W postaci ograniczonej podstawowym leczeniem jest nefrektomia. Operacja ta może być wykonana w sposób oszczędny (usunięcie guza wraz z pewnym marginesem zdrowej nerki) lub radykalny (wycięcie całej nerki). Zabieg nefrektomii coraz częściej jest przeprowadzany laparoskopowo. Podstawą leczenia stadium zaawansowanego są inhibitory angiogenezy i kinazy mTOR. Immunoterapia opiera się na interferonie alfa, którego zastosowanie ograniczono do pacjentów spełniających kryteria określone przez MSKCC. Radioterapia ma niewielkie zastosowanie, ograniczone do leczenia uzupełniającego u niektórych pacjentów po operacji oraz terapii paliatywnej. Chemioterapia jest na ogół nieskuteczna.
Historia.
Pierwszego opisu zmiany mogącej odpowiadać rakowi nerki dokonał Daniel Sennert w 1613 roku. W 1810 roku Miril opisał przypadek 35-letniej kobiety w ciąży cierpiącej na tę chorobę. Pierwszy dokładny opis guza i wstępną klasyfikację guzów nerki ogłosił Koenig w 1826 roku. Charles Phillippe Robin w 1855 roku stwierdził, że rak nerki powstaje z nabłonka kanalików nerkowych, co również stwierdził Waldyer 1867. W 1886 Paul Grawitz zauważył, że zawartość elementów tłuszczowych w komórkach nowotworowych jest podobna do komórek kory nadnerczy, i stwierdził, że guz powstał z pozostałości nadnerczy. Zmiana odkryta przez Grawitza została określona przez Feliksa Victora Bircha-Hirschfelda mianem "hipernephroma". Od tamtej pory ten niepoprawny termin często był używany do określania wszystkich guzów nerek, a kontrowersje co do prawdziwości teorii Grawitza trwały dekady. Teoria ta została ostatecznie obalona w 1960 roku przy pomocy mikroskopu elektronowego.
Przełomem w leczeniu choroby było odkrycie, że człowiek może żyć z jedną nerką, oraz pierwsze operacje usunięcia całej nerki (nefrektomia) wykonane niezależnie w 1861 przez Eractusa B. Wallcotta i w 1869 roku przez Gustava Simona. Otwarło to drogę do wdrażania terapii chirurgicznej. W 1875 roku Bernhard von Langenbeck wykonał nefrektomię w celu wyleczenia przypadku raka nerki. Vincenz Czerny w 1887 roku wykonał częściowe wycięcie nerki.
W 1943 roku ustalono pierwszą klasyfikację TNM, jednak dla raka nerki ustalono kryteria TNM dopiero w 1978. Do tego czasu posługiwano się różnymi klasyfikacjami zaawansowania klinicznego (tzw. "staging"). W 1958 roku Flocks i Kadesky stworzyli klasyfikację opartą na cechach anatomopatologicznych i wzorcu rozsiewu. W 1978 roku Międzynarodowa Unia Walki z Rakiem (UICC) sformułowała pierwszą klasyfikację zaawansowania opartą na systemie TNM, którą następnie wielokrotnie modyfikowano (ostatnia modyfikacja w 2010 roku).
Etiologia.
Etiologia raka nerki nie jest znana, a w jego rozwoju postuluje się następujące czynniki:
Otyłość i palenie papierosów jest stwierdzane w 20–30% przypadków raka nerki. Występowanie raka nerki w rodzinie zwiększa od dwóch do trzech razy ryzyko zachorowania. Dziedziczne postacie zachorowania stanowią 2% przypadków raka.
Zwiększone ryzyko występowania raka nerki obserwuje się w zespole von Hippla-Lindaua, zespole Birt-Hogg-Dube, dziedzicznej mięśniakowatości gładkokomórkowej, zespole nadczynności przytarczyc i guza szczęki lub żuchwy, dziedzicznym raku brodawkowatym nerki, rodzinnym raku brodawkowatym tarczycy.
Nie ma przekonujących dowodów na związek paracetamolu i innych leków przeciwbólowych z rakiem nerki. Istnieją doniesienia o wzroście ryzyka zachorowania u kobiet po histerektomii.
Epidemiologia.
Rak nerkowokomórkowy stanowi około 2–3% nowotworów złośliwych. Szczyt zachorowań przypada między 60 a 70 rokiem życia. Mężczyźni chorują częściej od kobiet (1,5:1). Pokrewieństwo pierwszego stopnia wiąże się ze zwiększonym ryzykiem zachorowania.
Na świecie co roku rozpoznaje się około 270 tys. nowych przypadków choroby, jednocześnie co roku 116 000 osób umiera z tego powodu. Częstość występowania na świecie jest zróżnicowana pod względem geograficznym. Najwyższe wskaźniki zachorowań obserwuje się w Europie (poza Portugalią, Hiszpanią), Ameryce Północnej i Australii, a najniższe w Indiach, Chinach, Japonii i Afryce. Częstość występowania raka nerki jest niższa wśród Azjatów. Sugeruje to wyższe ryzyko zachorowania dla rasy białej w porównaniu z rasą żółtą. Najniższą częstość występowania zaobserwowano w Afryce, jednak częstość występowania tej choroby wśród Afroamerykanów należy do najwyższych. Tę rozbieżność tłumaczy się różnicami w dostępie do diagnostyki obrazowej, dostępem do służby zdrowia, podłożem genetycznym oraz środowiskowymi czynnikami ryzyka.
W Europie wskaźnik zapadalności u mężczyzn wynosi 14,5/100 000, a u kobiet 6,9/100 000. W Polsce pod względem zachorowalności rak nerki jest na szóstym miejscu u mężczyzn i dziewiątym u kobiet, a pod względem umieralności zajmuje szóste miejsce u mężczyzn, u kobiet plasuje się w drugiej dziesiątce. Szacuje się, że w 2013 roku na raka nerki zachorowało około 2800 mężczyzn i 1900 kobiet; z tego powodu zmarło około 1500 mężczyzn i 1000 kobiet. Śmiertelność choroby systematycznie spada, tendencja jest wiązana ze wczesnym wykrywaniem niemych klinicznie postaci choroby.
Patomorfologia.
Według klasyfikacji WHO (2004 r.) wyróżnia się następujące postacie raka nerkowokomórkowego:
Rak jasnokomórkowy.
Jest to najczęstszy typ raka nerki i stanowi około 70–80% przypadków. Występuje w korze nerki, najczęściej w pojedynczych ogniskach. Występowanie obustronne lub wieloogniskowe stanowi poniżej 5% przypadków i zwykle wiąże się z predyspozycją dziedziczną (np. zespołem von Hippla-Lindaua). Makroskopowo guz wielobarwny, żółty do pomarańczowego, często są obecne ogniska martwicy, zmiany krwotoczne, zwapnienia i torbiele. Zazwyczaj granice guza są wyraźne. Rozmiar zmiany nie jest wyznacznikiem złośliwości, jednak większy rozmiar guza wiąże się z większym ryzykiem obecności przerzutów. Powiększając się, zajmuje układ kielichowo-miedniczkowy i może wnikać do moczowodu. Stosunkowo często wrasta w żyłę nerkową, sięgając żyły głównej dolnej, a sporadycznie nawet do prawego przedsionka. Przerzuty daje głównie drogą krwionośną poprzez żyłę główną dolną do płuc. Możliwe jest również szerzenie się przerzutów poprzez żyły przykręgosłupowe, żyły jądrowe/jajnikowe, poprzez moczowód i drogą naczyń limfatycznych. Zdarzają się późne przerzuty rozpoznawane nawet po dziesięciu latach choroby. Mikroskopowo nowotwór składa się z komórek o jasnej lub ziarnistej kwasochłonnej cytoplazmie. Jasny wygląd cytoplazmy wynika z nagromadzenia się w niej lipidów i glikogenu, które zostają usunięte na skutek rozpuszczenia w alkoholu podczas rutynowego odwadniania preparatu. Jądra są ułożone centralnie; cechują się zróżnicowanym wyglądem i mogą być od małych, drobnych, bez jąderek do dużych, nadbarwliwych i nieregularnych. Podścielisko jest skąpe z siatką cienkościennych naczyń włosowatych, charakterystyczną dla tego typu nowotworu. Komórki tworzą poronne cewki, sznury, wyścielają torbiele lub są chaotycznie ułożone.
Rak brodawkowaty.
Jest to drugi co do częstości guz nerki, stanowi około 10–15% przypadków choroby. Makroskopowo zwykle to pojedynczy guz z gruboziarnistą i kruchą powierzchnią utworzoną przez brodawki. Często występują torbiele, ogniska martwicy oraz zmiany krwotoczne. Możliwe jest występowanie wieloogniskowe i obustronne guza, które spotyka się częściej niż w raku jasnokomórkowym i innych typach raka nerki. Nowotwór jest zbudowany z drobnych sześciennych komórek ze skąpą cytoplazmą tworzących struktury brodawkowate z centralnie położonym naczyniem i luźną tkanką łączną. W podścielisku występują nacieki z makrofagów i neutrofilów.
Rak chromofobowy.
Stanowi około 5% raków nerki, rokuje lepiej w porównaniu z rakami jasnokomórkowym i brodawkowatym. Po raz pierwszy opisano go w 1985 roku. Występuje w podobnym odsetku u kobiet i u mężczyzn. Makroskopowo jest to pojedynczy, dobrze odgraniczony guz o szarym lub brązowym zabarwieniu. Cechuje się litą strukturą i poza nielicznymi przypadkami nie występują ogniska martwicy ani wylewy krwawe. Mikroskopowo wyróżnia się postać typową i eozynochłonną. Postać typową guza budują duże, wieloboczne komórki o dużej różnorodności kształtu i wielkości. Cytoplazma jest drobnopęcherzykowa lub drobnoziarnista, błona komórkowa ze względu na zagęszczenie cytoplazmy na obwodzie wydaje się pogrubiała. Komórki tworzą lite pola z cienkościennymi naczyniami. Postać eozynochłonną tworzą komórki o obfitej i intensywnie różowej cytoplazmie po wybarwieniu. Komórki są mniejsze niż w postaci typowej. Rak chromofobowy mikroskopowo i makroskopowo może przypominać onkocytomę (łagodny guz nerki, o bardzo dobrym rokowaniu, zbudowany z onkocytów).
Rak z cewek zbiorczych.
Stanowi około 1–2% raków nerki. Komórki nowotworowe różnicują w kierunku komórek cewek (kanalików) zbiorczych. Makroskopowo jest to szarobiały guz z nieregularnymi granicami zlokalizowany w rdzeniu nerki zniekształcający kielichy i miedniczkę nerkową, typowo bez zmian krwotocznych i martwicy. Mikroskopowo jest zbudowany ze struktur cewkowo-brodawkowatych we włóknistym podścielisku. Rokowanie jest gorsze niż w raku jasnokomórkowym.
Rak sarkomatoidalny (mięsakopodobny).
Stanowi około 1% raków nerki. Jest to agresywny, niskozróżnicowany i anaplastyczny nowotwór. Często dotyka młodych ludzi, średnia wieku zachorowania wynosi około 22 lat. Makroskopowo jest to duży, słabo odgraniczony guz, zwykle z ogniskami krwotocznymi i martwicy, któremu towarzyszy obecność przerzutów. Mikroskopowo zbudowany z wielokształtnych, wrzecionowatych komórek, które zawierają cytokeratyny i desmosomy typowe dla różnicowania nabłonkowego, co jest istotne w różnicowaniu z mięsakiem.
Objawy kliniczne.
Rak nerki we wczesnych stadiach nie powoduje objawów. Obecnie ponad 50% przypadków choroby udaje się wykryć przypadkowo, podczas badań obrazowych wykonanych z powodu niespecyficznych objawów towarzyszących chorobie. Rakowi nerki często towarzyszą zespoły paranowotworowe (u około 30–40% chorych), mogą one być pierwszym objawem choroby lub świadczyć o wznowie guza. Występowanie zespołów paranowotworowych nie wiąże się z obecnością przerzutów i gorszym rokowaniem.
W 5–10% przypadków stwierdza się klasyczne objawy, zwane niekiedy triadą Virchowa:
W badaniach dodatkowych stwierdza się następujące odchylenia:
Diagnostyka.
Biopsja gruboigłowa.
Biopsja jest coraz częściej stosowana w diagnostyce. Celem biopsji jest uzyskanie próbki do badania histopatologicznego, które umożliwia postawienie ostatecznego rozpoznania nowotworu, ocenę typu histologicznego guza oraz stopnia złośliwości. Biopsja gruboigłowa odznacza się dużą czułością i swoistością w wykrywaniu guza. Jednak w 10–20% przypadków uzyskuje się niejednoznaczny wynik. Nie obserwuje się rozsiewu guza po wykonaniu biopsji. Wobec dużej wartości predykcyjnej badań obrazowych ujemny wynik biopsji nie zmienia planu leczenia.
Biopsja cienkoigłowa.
Biopsja cienkoigłowa nie jest metodą zalecaną do rozpoznania, ponieważ cechuje się niską czułością.
Badania obrazowe.
40–60% guzów nerek jest rozpoznawanych przypadkowo podczas badania wykonanego z innego powodu niż podejrzenie raka nerki. Większość guzów nerek może być rozpoznana za pomocą badań obrazowych. Najważniejszym kryterium diagnostycznym jest obecność wzmocnienia sygnału. W diagnostyce największe znaczenie mają: tomografia komputerowa, rezonans magnetyczny oraz USG z kontrastem.
Tomografia komputerowa.
Tomografia komputerowa jest podstawową metodą oceny stopnia zaawansowania guza nerki. W TK wzmocnienie kontrastowe jest oceniane za pomocą porównania obrazu zmiany przed i po podaniu kontrastu. Wzmocnienie sygnału &gt;20 j.H. (jednostek Hounsfielda) wskazuje na wzmocnienie kontrastowe, które przemawia za obrazem guza nerki.
Tomografia pozwala ocenić:
Niektóre badania wskazują na niewielkie przeszacowanie wielkości mniejszych guzów i niedoszacowanie wielkości dużych guzów.
Rezonans magnetyczny.
Rezonans magnetyczny jest przydatny w sytuacji, gdy tomografia komputerowa nie daje rozstrzygającego wyniku, gdy występują przeciwwskazania do stosowania jodowych środków cieniujących lub w przypadku ciąży. Rezonans jest szczególnie przydatny w ocenie wykrywania przerzutów do nadnercza i diagnostyki czopa nowotworowego w żyle nerkowej. Pozwala na dokładną ocenę zaawansowania miejscowego oraz różnicowania zmian zapalnych w węzłach od zmian rozrostowych. Dokładność badania jest opisywana na około 90%.
Ultrasonografia.
Pozwala na wstępne rozpoznanie. Badanie USG z kontrastem może być przydatne w szczególnych przypadkach, gdy występują przeciwwskazania do zastosowania środków kontrastowych opartych na jodzie i gadolinie (np. w przewlekłej niewydolności nerek). Ultrasonografia z kontrastem może być przydatna w diagnostyce różnicowej pomiędzy zmianami łagodnymi i złośliwymi.
Angiografia nerkowa.
Angiografia uwidacznia unaczynienie guza, co może być przydatne przy planowaniu resekcji guza lub embolizacji tętnicy nerkowej.
Badanie histopatologiczne.
Rozpoznanie histopatologiczne jest stawiane na podstawie oceny próbek uzyskanych drogą biopsji lub preparatu po nefrektomii. Badanie umożliwia ustalenie ostatecznego rozpoznania nowotworu, ocenę stopnia złośliwości według czterostopniowej skali Fuhrman, która jest niezależnym ważnym czynnikiem rokowniczym. Poszczególne typy nowotworów rozróżnia się na podstawie typowych cech histologicznych i genetycznych.
Leczenie.
Podstawową metodą leczenia raka nerki w postaci ograniczonej jest postępowanie chirurgiczne, które polega na usunięciu guza wraz z częścią (operacja oszczędzająca) lub całą nerką (operacja radykalna). Coraz częściej zabiegi są wykonywane metodą laparoskopową, nawet w guzach o wyższych stopniach zaawansowania. W stadium zaawansowanym terapia ogólnoustrojowa opiera się na lekach celowanych, czyli lekach wybiórczo blokujących wzrost guza, jednocześnie nie zakłócając wzrostu innych szybko dzielących się komórek. Takimi lekami celowanymi w leczeniu raka nerki są inhibitory kinazy tyrozynowej blokujące angiogenezę oraz inhibitory kinazy mTOR.
Stosuje się również immunoterapię za pomocą INF-α. Radioterapia może być użyta u niektórych pacjentów po wykonanym zabiegu chirurgicznym. W zaawansowanej chorobie nowotworowej radioterapia może łagodzić dolegliwości związane z obecnością przerzutów. Szczepionki przeciwnowotworowe są na etapie eksperymentalnym i nie są stosowane poza badaniami naukowymi. Chemioterapia ma niewielkie znaczenie w terapii raka nerki, ze względu na dużą oporność nowotworu na wiele leków.
Leczenie chirurgiczne w chorobie ograniczonej.
Leczenie nerkooszczędzające.
Operacja oszczędzająca w raku nerki ograniczonym do narządu wiąże się z rokowaniem onkologicznym podobnym do operacji radykalnej. W sytuacji niekorzystnej lokalizacji guza lub jego dużego zaawansowania leczeniem z wyboru jest radykalna nefrektomia. Dla guzów w zaawansowaniu T1 zaleca się leczenie oszczędzające zawsze, gdy jest to możliwe.
Wskazania do operacji oszczędzającej:
Operacja nerkooszczędzająca w przypadku guzów T1a zapewnia odsetek przeżyć długoterminowych i wolnych od choroby porównywalny z operacją radykalną. W guzach T1b ma podobną skuteczność u wybranych pacjentów. Prawdopodobnie zwiększa przeżywalność, dzięki zachowanej lepszej funkcji nerek. Odsetek powikłań w leczeniu oszczędzającym jest wyższy niż w radykalnej nefrektomii.
Nefrektomia radykalna.
Nefrektomia radykalna jest operacją obejmującą wycięcie nerki wraz z powięzią Geroty, nadnerczem, okolicznymi węzłami chłonnymi oraz górną częścią moczowodu. Umożliwia całkowite wyleczenie, gdy guz zostanie usunięty w całości. Nefrektomia radykalna metodą laparoskopową jest standardowym postępowaniem w leczeniu guzów w zaawansowaniu T2 oraz guzów w mniejszym zaawansowaniu niekwalifikujących się do nefrektomii częściowej. Nefrektomia radykalna metodą laparoskopową daje podobne wyniki przeżycia wolnego od nowotworu jak nefrektomia metodą otwartą.
Rozszerzona limfadenektomia (usunięcie węzłów chłonnych) prawdopodobnie nie poprawia długotrwałego przeżycia po nefrektomii, dlatego limfadenektomia może zostać ograniczona tylko do węzłów wnęki w celu dokonania oceny zaawansowania (tzw. "staging"). Powiększone węzły chłonne wykryte śródoperacyjnie lub w tomografii komputerowej również należy pobrać w celu oceny zaawansowania.
Embolizacja.
Embolizacja jest to metoda leczenia polegająca na podaniu materiału zatorowego do dużego naczynia zaopatrującego guz w celu spowodowania zatoru tego naczynia i doprowadzenia do martwicy tkanek w obszarze unaczynienia tej tętnicy. Nie ma korzyści wynikających z embolizacji guza wykonanej przed nefrektomią. U pacjentów, u których niemożliwe jest wykonanie operacji radykalnej z powodu zaawansowania guza lub ogólnych przeciwwskazań do zabiegu, embolizacja zmniejsza krwiomocz oraz ból. Embolizacja bogato unaczynionych przerzutów pozwala zmniejszyć krwawienie podczas ich usuwania.
Leczenie chirurgiczne w stanie uogólnionym.
Nefrektomia paliatywna.
Usunięcie nerki pozwala na wyleczenie jedynie wtedy, gdy guz zostanie usunięty w całości. W przypadku choroby uogólnionej nefrektomia jest leczeniem paliatywnym i jest konieczne stosowanie innych metod leczenia ogólnoustrojowego. Nefrektomia paliatywna jest zalecana u pacjentów w dobrym stanie ogólnym kwalifikujących się do zabiegu. W badaniach randomizowanych wykazano dłuższe przeżycia pacjentów poddanych paliatywnej nefrektomii w porównaniu do samej immunoterapii. Obecnie nie ma pełnych danych dotyczących korzyści wykonania nefrektomii cytoredukcyjnej z jednoczesnym leczeniem celowanym, wiadomo, że immunoterapia po leczeniu cytoredukcyjnym nie zwiększa przeżycia.
Metastazektomia.
Całkowite usunięcie przerzutów (metastazektomia) poprawia rokowanie. Z tego powodu zawsze należy rozważyć zabieg usunięcia przerzutów. Jednak tylko całkowite usunięcie przerzutów pozwala na wyleczenie. Metastazektomię należy wykonać u pacjentów z przerzutem synchronicznym (przerzut jest rozpoznawany jednocześnie z chorobą), jeśli jest on technicznie możliwy do usunięcia, a pacjent jest w dobrym stanie ogólnym. W przypadku stwierdzenia przerzutów metachronicznych (rozpoznane w pewnym odstępie od rozpoznania choroby) rokowanie jest gorsze. Wówczas metastazektomia powinna być wykonana w dwóch sytuacjach: u pacjentów ze zmianami możliwymi do usunięcia, które wcześniej odpowiedziały na immunoterapię, lub w przypadku pojedynczych przerzutów metachronicznych u pacjentów w dobrym stanie ogólnym.
Leczenie adiuwantowe.
Obecnie nie ma wskazań do leczenia adiuwantowego. Trwają badania nad szczepionką przeciwnowotworową stosowaną u wybranych pacjentów z guzem w stopniu zaanwansowania T3 w ramach leczenia adiuwantowego. Dane sugerują zwiększenie okresu przeżycia wolnego od choroby (PFS), jednak szczepionki wymagają badań nad wpływem na zwiększenie całkowitego przeżycia chorych (OS). Obecnie nie ma dowodów na zasadność leczenia adiuwantowego inhibitorami VEGF i mTOR.
Radioterapia.
Radioterapia jest to metoda leczenia, która wykorzystuje promieniowanie o wysokiej energii do zabijania lub zatrzymania wzrostu komórek nowotworowych. Rak nerki jest zaliczany do nowotworów umiarkowanie promieniowrażliwych. Terapia znalazła zastosowanie głównie w leczeniu uzupełniającym zabieg operacyjny u pacjentów z guzem przechodzącym poza torebkę nerki (stadium T3), w kontrolowaniu objawów zaawansowanego miejscowo guza oraz leczeniu paliatywnym przerzutów.
Radioterapia przedoperacyjna.
Celem stosowania radioterapii przedoperacyjnej jest zmniejszenie masy guza i umożliwienie radykalnego zabiegu usunięcia nerki. Badania wykazały zmniejszenie masy guza w wyniku napromieniowania przedoperacyjnego, jednak nie potwierdziły poprawy wyników leczenia raka nerki. Radioterapia przedoperacyjna nie jest postępowaniem rutynowym, ale może być stosowana w przypadku guzów nieoperacyjnych.
Radioterapia pooperacyjna.
Celem radioterapii pooperacyjnej jest zmniejszenie ryzyka uogólnienia się choroby miejscowej po przeprowadzonym nieradykalnym zabiegu chirurgicznym. Jednak uzupełniające napromienianie po zabiegu niedoszczętnym onkologicznie nie jest postępowaniem rutynowym. Nie udowodniono, że taka terapia zwiększa przeżycie w porównaniu z samodzielną nefrektomią. W niektórych badaniach wykazano, że takie postępowanie wydłuża okres wolny od choroby, ale bez zwiększenia przeżywalności.
Potencjalnymi wskazaniami do radioterapii pooperacyjnej mogą być:
Konieczne jest dobre zaplanowanie radioterapii z ochroną wątroby oraz rdzenia kręgowego. Nie wolno przekraczać maksymalnych dawek tolerowanych: dla wątroby 40 Gy, dla rdzenia kręgowego 45 Gy i dla przeciwnej nerki 20 Gy. Wczesne odczyny popromienne dotyczą 70% poddanych terapii i są to głównie nudności i ból brzucha. Późne odczyny występują u 20% poddanych leczeniu, najczęściej są to bóle brzucha, biegunki i zaparcia.
Radioterapia paliatywna.
Celem radioterapii paliatywnej jest złagodzenie dolegliwości związanych z zaawansowaną chorobą nowotworową. Rak nerki wykazuje duży potencjał do tworzenia przerzutów, które lokalizują się głównie w płucach, kośćcu i mózgu. Radioterapię można wykorzystać do leczenia dolegliwości bólowych związanych z nieresekcyjnymi przerzutami w mózgu lub kościach, które nie odpowiadają na ukierunkowane leczenie ogólnoustrojowe.
Kości są drugim najczęstszym miejscem tworzenia przerzutów. W zaawansowanej chorobie nowotworowej przerzuty do kości stwierdza się nawet u 30% pacjentów. Najczęściej umiejscawiają się w miednicy, częściach kostnych żeber i kręgach. Mogą być przyczyną bólu, złamań patologicznych, hiperkalcemii oraz ucisku rdzenia kręgowego. Radioterapia może spowodować znaczne złagodzenie objawów przerzutów do kości i poprawić komfort życia chorych.
Inhibitory angiogenezy.
Ważną rolę w patogenezie raka nerki pełni gen supresorowy VHL i kodowane przez niego białko VHL (Von Hippel-Lindau), które ulega inaktywacji w 80% przypadków postaci sporadycznej oraz w postaci wrodzonej (zespół von Hippla-Lindaua). Jedną z funkcji białka VHL jest regulacja odpowiedzi komórek na białko HIF-1a (czynnik indukowany hipoksją) wydzielanego w reakcji na niedotlenienie, które w warunkach prawidłowych ulega degradacji. Białka HIF są głównymi czynnikami transkrypcyjnymi w komórce w warunkach hipoksji. Przyczyniają się między innymi do transkrypcji genów kodujących czynniki wzrostu – VEGF, PDGF czy TGFα. W wyniku mutacji genu VHL dochodzi do akumulacji czynnika HIF i wydzielania czynników proangiogennych. Ligandy rodziny VEGF poprzez aktywację receptora czynnika wzrostu śródbłonka naczyniowego (VEGFR) promują wzrost i proliferację komórek śródbłonka oraz zwiększenie przepuszczalności naczyń. Receptor odgrywa centralną rolę w angiogenezie nowotworowej.
Hamowanie VEGF jest ważną strategią terapeutyczną w leczeniu zaawansowanego raka nerki. Inhibitory kinaz tyrozynowych blokują działanie VEGFR poprzez zablokowanie wewnątrzkomórkowego przekazania sygnału, w którym biorą udział kinazy tyrozynowe. W efekcie zablokowania kinaz mimo związania VEGF z VEGFR nie dochodzi do zmian regulowanych przez to białko. Odmiennie działa bewacyzumab, który bezpośrednio wiąże izoformy VEGF-A, jednak musi być stosowany w połączeniu z IFN-α.
Inhibitory angiogenezy są skuteczniejszą metodą terapeutyczną niż INF-α. Inhibitory kinazy tyrozynowej (TKI) zwiększają czas przeżycia wolny od progresji choroby (PFS) lub całkowity czas przeżycia (OS) jako leki pierwszego i drugiego rzutu. Obecnie w leczeniu stosowane są inhibitory kinaz tyrozynowych blokujące działanie VEGF – sunitynib, sorafenib, pazopanib, aksytynib – oraz humanizowane przeciwciało monoklonalne bewacyzumab (stosowane łącznie z IFN-α). Próby zwiększenia skuteczności tych środków poprzez łączenie ich ze sobą, kojarzenie z chemioterapią lub immunoterapią nie dawały lepszych rezultatów w porównaniu z monoterapią. Również połączenie inhibitorów kinazy tyrozynowej i inhibitora VEGF (bewacyzumab) nie daje większych korzyści. Stosowanie inhibitorów angiogenezy wiąże się z wysokim wskaźnikiem działań niepożądanych i częstą koniecznością modyfikacji leczenia (u około 50% chorych).
Terapia ogólnoustrojowa powinna opierać się na lekach celowanych. Sunitynib i pazopanib są zalecane jako leki pierwszego rzutu w zaawansowanym raku nerki, bewacyzumab z INF-α jest zalecany jako leczenie pierwszego rzutu u pacjentów z zaawansowanym rakiem nerki o niskim lub średnim ryzyku.
Sunitynib.
Sunitynib jest inhibitorem angiogenezy, działa poprzez selektywne blokowanie receptora PDGF, receptora VEGF, białka C-KIT, FLT-3. Jest zalecany jako leczenie pierwszego rzutu w IV stadium zaawansowania.
W badaniach klinicznych wykazano, że średni czas przeżycia wolny od progresji choroby u pacjentów leczonych sunitynibem wynosił 9,5 miesięcy, a średni czas przeżycia 26 miesięcy. Wskaźnik odpowiedzi obiektywnych wynosił do 33%.
Sunitynib jest skuteczniejszy niż INF-α u pacjentów wcześniej nieleczonych. W 2009 przeprowadzono badanie III fazy obejmujące 750 pacjentów z rakiem nerki z przerzutami, u których losowo zastosowano leczenie sunitynibem lub IFN-α. Całkowity czas przeżycia leczonych sunitynibem okazał się znacznie dłuższy i wynosił 26,4 miesiąca, podczas gdy u pacjentów leczonych INF wynosił on 21,4 miesięcy.
Sorafenib.
Sorafenib jest doustnym inhibitorem angiogenezy, działa poprzez blokadę licznych kinaz – grupy białek biorących udział w regulacji licznych procesów biochemicznych. Lek jest aktywny wobec kinazy Raf, receptora PDGFβ (PDGFRβ), receptorów VEGF, kinazy tyrozynowej podobnej do białka FMS (kinazy Flt-3) oraz białka C-KIT, C-RAF, B-RAF i kinazy tyrozynowej RET. Randomizowane badanie kliniczne z podwójną ślepą próbą pacjentów z zaawansowanym rakiem nerkowokomórkowym wykazało, że średni czas przeżycia wolny od progresji choroby pacjentów leczonych sorafenibem wyniósł około 5,5 miesiąca w porównaniu z 2,8 miesiąca u pacjentów, którzy otrzymywali placebo. Lek prawdopodobnie zwiększa przeżycie w porównaniu do placebo.
Pazopanib.
Pazopanib jest doustnym inhibitorem angiogenezy, blokuje receptory PDGFβ (PDGFRβ) oraz VEGF (VEGFR). Lek wykazuje większą selektywność w porównaniu do innych inhibitorów kinaz i wybitną zdolność do inhibicji VEGFR. W badaniu na małej grupie pacjentów lek powodował zwiększenie okresu przeżycia wolnego od choroby do 11,1 miesiąca, podczas gdy placebo wydłużało ten okres do 2,8 miesiąca. W innym badaniu po dłuższej obserwacji średni czas przeżycia bez postępu choroby wynosił 9,3 miesiąca. Odsetek obiektywnej odpowiedzi na lek wynosi od 35% do 20%.
Aksytynib.
Aksytynib jest to selektywny inhibitor receptora VEGF, może być stosowany jako leczenie II rzutu pacjentów z rakiem nerki po nieskuteczności sorafenibu lub sunitynibu. Lek wywołuje obiektywną odpowiedź u 19% pacjentów, a okres przeżycia wolny od progresji choroby wynosi około 6,7 miesięcy. W leczeniu II rzutu nie wykazano różnicy pomiędzy aksytynibem a sorefenibem w przeżyciu chorych. Ten pierwszy wykazuje aktywność u pacjentów z rozsianym rakiem opornym na cytokiny.
Bewacyzumab.
Bewacyzumab jest humanizowanym przeciwciałem monoklonalnym, które wiąże izoformy VEGF-A. Bewacyzumab w połączeniu z IFN-α może być użyty w leczeniu I rzutu po nieskuteczności inhibitorów kinazy tyrozynowej. Połączenie bewacyzumabu z IFN-α jest skuteczniejsze od monoterapii IFN-α i osiągało wyższy wskaźnik obiektywnych odpowiedzi (ok. 25–30%) w porównaniu z monoterapią IFN-α (około 13%). Bewacyzumab z IFN-α przedłuża przeżycie tylko w grupach o dobrym lub pośrednim ryzyku.
Inhibitory kinazy mTOR.
Jest to grupa leków blokująca kinazę białkową treoninowo-serynową mTOR, która reguluje wzrost, proliferację i ruch komórki, a także procesy translacji i transkrypcji. W porównaniu do inhibitorów angiogenezy cechują się całkowicie odmiennym mechanizmem działania. Hamują one angiogenezę poprzez związanie się z receptorem FKBP12, tworząc kompleks, który hamuje aktywację kinazy mTOR 1 – kluczowego czynnika w regulacji wzrostu i proliferacji komórek. Kinaza mTOR kontroluje replikacje poprzez dwa szlaki: 4E-BP (białko wiążące czynnik inicjacji translacji 4E) oraz kinazę rybosomalną p70S6. W wyniku aktywacji białka 4EBP1 dochodzi do translacji mRNA kodującego c-Myc, cyklinę D1 i czynnika indukowanego hipoksją (HIF), co prowadzi do regulacji w górę wielu czynników wzrostu, w tym VEGF, PDGF i TGF. Dochodzi do zatrzymywania cyklu komórkowego w fazie G1, a także hamuje angiogenezę nowotworów przez zmniejszenie syntezy VEGF. Kinaza mTOR w komórkach nowotworowych jest aktywowana w wyniku różnych mechanizmów, w wyniku aktywacji onkogenów i utraty genów supresorowych. mTOR jest szczególnie ważny w patogenezie raka nerki z uwagi na jego funkcje w regulacji stężenia HIF-1a, szczególnie, że w większości przypadków raka nerki występuje utrata genu supresorowego VHL i zmniejszenie degradacji HIF-1a, a w rezultacie do większej produkcji czynników angiogennych.
Jedynymi zarejestrowanymi inhibitorami mTOR w leczeniu mRCC są obecnie temsirolimus i ewerolimus. Leki można łączyć z interferonem, również z lekami cytostatycznymi.
Terapia ogólnoustrojowa powinna opierać się na lekach celowanych. Temsirolimus jest zalecany jako leczenie pierwszego rzutu u pacjentów z rakiem nerki o dużym ryzyku. Ewerolimus jest zalecany u pacjentów, u których inhibitory VEGF okazały się nieskuteczne.
Temsirolimus.
Temsirolimus to specyficzny dożylny inhibitor mTOR. W badaniach klinicznych wykazano, że u pacjentów leczonych temsirolimusem całkowite przeżycie wynosiło 10,9 miesiąca, podczas gdy INF-α w monoterapii 7,3 miesiąca, a INF w połączeniu z temsirolimusem 8,4 miesiąca. Temsirolimus porównano również z sorafenibem – nie stwierdzono znaczących różnic między okresami przeżycia bez postępu choroby, ale wykazano istotną różnicę w całkowitym przeżyciu, które wynosiło dla temsirolimusu 16,6 miesiąca i dla sorafenibu 12,3. Temsirolimus nie jest zalecany w przypadku raka opornego na inhibitory kinazy tyrozynowej.
Ewerolimus.
Ewerolimus to doustny inhibitor mTOR stosowany u pacjentów opornych na leczenie inhibitorami angiogenezy. Wykazano, że u pacjentów nieskutecznie leczonych inhibitorami VEGF w porównaniu do placebo wydłuża czas przeżycia wolny od progresji choroby o 2 miesiące, ale nie przedłużał przeżycia całkowitego. Jednak w porównaniu ewerolimusu z sunitynibem jako leczenie I rzutu sunitymib jest wyraźnie skuteczniejszy – okres przeżycia bez progresji choroby pacjentów leczonych ewerolimusem wynosił 7,9 miesiąca, a sunitynibem 10,7 miesiąca.
Immunoterapia.
Interferon α.
Interferon α jest to cytokina, która znalazła zastosowanie w leczeniu niektórych chorób wirusowych i niektórych nowotworów, w tym raka nerki. Stosowany jest w leczeniu choroby w stadium zaawansowanym. Na terapię interferonem odpowiada od 6 do 15% pacjentów z zaawansowanym rakiem nerki. Jednak mimo obiektywnej odpowiedzi na leczenie nie wydłuża ono znacząco przeżycia (o około 3-5 miesięcy). Jednak w badaniach u pacjentów o pośrednim ryzyku nie udało się potwierdzić tej korzyści. Wykazano, że terapia interferonem lub interleukiną 2 jest związana z przeżyciem podobnym do terapii hormonalnej za pomocą medroksyprogesteronu (leczenie objawowe kacheksji). Pozytywny wpływ immunoterapii może wystąpić tylko w niektórych grupach pacjentów z guzem o typie raka jasnokomórkowego i spełniające kryteria MSKCC ("Memorial Sloan-Kettering Cancer Center"), znane również jako kryteria Motzera, oraz z przerzutami wyłącznie ograniczonymi do płuc.
IFN-α w połączeniu z bewacyzumabem wiąże się z większą częstością odpowiedzi i zwiększeniem okresu przeżycia bez choroby (PFS) w porównaniu z IFN-α stosowanym w monoterapii.
Interferon α podawany w monoterapii jest równie skuteczny jak połączenie interferonu α, interleukiny 2 i fluorouracylu.
Interleukina 2.
Interleukina 2 (IL-2) jest cytokiną stosowaną w immunoterapii raka nerki. Tylko rak jasnokomórkowy nerki odpowiada na to leczenie, odsetek odpowiedzi waha się od 7 do 27%. Optymalny schemat leczenia za pomocą IL-2 nie jest jeszcze ustalony, jednak wieloletnie odpowiedzi na lek osiągnięto przy dużych dawkach, choć w randomizowanych prospektywnych badaniach nie wykazano, by pojedynczy kurs IL-2 powodował istotne klinicznie korzyści. Interleukina 2 jest znacznie bardziej toksyczna od interferonu α.
Szczepionka przeciwnowotworowa.
Rak nerki należy do najbardziej czułych immunologicznie nowotworów. Ta właściwość jest podstawą teoretyczną do prób stworzenia celowanych szczepionek przeciw określonym antygenom raka, które mogłyby pomóc w leczeniu adiuwantowym lub w terapii stadia zaawansowanego. Główną techniczną przeszkodą jest brak specyficznych antygenów nowotworowych, które mogłyby być celem tych preparatów. Szczepionki stanowią przedmiot intensywnych badań naukowych i klinicznych, jednak obecnie nie ma żadnego zarejestrowanego preparatu. Badane są trzy potencjalne typy szczepionek: preparat z autologicznych komórek nowotworowych, preparat z komórek dendrytycznych oraz preparaty skierowane przeciw antygenom związanym z komórkami nowotworowymi np. anhydraza węglanowa IX, surwiwina, telomeraza. Obecnie nie rekomenduje się szczepionek jako standardowej terapii.
Szczepionki oparte na autologicznych komórkach nowotworowych zasadniczo składają się z zabitych własnych komórek nowotworowych oraz preparatu, który dostarcza antygeny, które wyindukują i nasilą odpowiedź immunologiczną. Szczepionka jest oparta na założeniu, że nowotwór posiada antygeny, które mogą wywołać odpowiedź limfocytów Tc, dodatkowa obróbka jest konieczna do nasilenia odpowiedzi immunologicznej. W tym celu stosowane są substancje pomocnicze takie jak adiuwant Freunda, IL-2, IL-12, GM-CSF, szczepionka BCG. Toksyczność tych preparatów jest relatywnie łagodna. Niektóre badania sugerują skuteczność szczepionek w leczeniu adiuwantowym raka nerki. Nie wykazano istotnej skuteczności szczepionek w leczeniu rozsianego raka nerki.
Innym rodzajem szczepionek przeciwnowotworowych są szczepionki oparte na komórkach dendrytycznych. Komórki dendrytyczne należą do układu APC, odgrywają ważną rolę w prezentacji antygenu oraz w pobudzaniu limfocytów Th i Tc, inicjując tym samym odpowiedź przeciwnowotworową. Szczepionki wykorzystują komórki dendrytyczne pochodzące z lizatu komórek guza lub uzyskane drogą hodowli z jednoczesną obecnością antygenów związanych z guzem. Poszczególne metody mocno się różnią pod względem izolacji komórek z krwi obwodowej, różnicowania i dojrzewania tych komórek. W badaniach na małych grupach pacjentów wykazano skuteczność takiego postępowania; w metaanalizie 37% pacjentów osiągało poprawę kliniczną. Obecnie nie opublikowano badań przeprowadzonych na dużej grupie pacjentów, dlatego do tych wyników należy podchodzić z ostrożnością.
Trzecim rodzajem szczepionek są preparaty skierowane przeciw konkretnym antygenom raka (tzw. ang. "peptide-based vaccines"). Ich przewagą jest wywoływanie odpowiedzi immunologicznej przeciwko ograniczonej liczbie antygenów, co stanowi przeciwieństwo preparatów opartych na lizatach komórek guza. Lizaty zawierają liczne nieznane antygeny, w tym również, obok białek związanych z nowotworem, białka prawidłowe (niezwiązane z nowotworem), co może być przyczyną nieoczekiwanej odpowiedzi odpornościowej. Preparaty skierowane przeciw konkretnym antygenom powinny być łatwiejsze w produkcji, bezpieczniejsze i tańsze od innych rodzajów szczepionek przeciwnowotworowych. Natomiast wadą jest możliwość utraty przez klony nowotworowe docelowego antygenu, a tym samym uzyskanie oporności na ten typ szczepionki. Konieczne jest stosowanie szczepionek skierowanych przeciwko wielu typom antygenów, co może zmniejszyć ryzyko nabycia oporności. Pomimo swoich zalet wciąż nie ma wielu badań klinicznych z zastosowaniem tych preparatów. Eksperymentowano z wieloma potencjalnymi antygenami. Wiele badań poświęcono szczepionkom przeciw anhydrazie węglanowej IX, która ulega nadekspresji w 90% przypadków raka nerki. Badanie na małej grupie pacjentów wykazało jego potencjalną skuteczność. Innym kierunkiem badań jest wykorzystanie białek szoku cieplnego. Są to białka wydzielane przez komórki w odpowiedzi na czynniki uszkadzające. Białka szoku cieplnego biorą również udział w prezentacji antygenu, co czyni je potencjalnie przydatnymi adiuwantami stymulującymi odpowiedź na szczepionkę. Jednak w badaniach klinicznych nie wykazano wyższej skuteczności w porównaniu do placebo.
Chemioterapia.
Jest to metoda leczenia wykorzystująca leki cytostatyczne do niszczenia komórek nowotworowych. Chemioterapia w raku nerki jest mało skuteczna i ma ograniczone zastosowanie do leczenia choroby w stadium rozsianym. Nowotwór wywodzi się z kanalików proksymalnych i wykazuje wysoki poziom ekspresji białek oporności wielolekowej (glikoproteina P). Przyczynia się to do oporności wobec wielu form chemioterapii. Niestety aż 25% pacjentów wykazuje chorobę oporną na leki już przy pierwszej ocenie leczenia, a większość uzyskuje oporność w dalszym etapie leczenia. Chemioterapia w monoterapii nie jest uważana za skuteczną.
W terapii obecnie stosuje się 5-fluorouracyl w połączeniu z interferonem α (INF-α); stosowany samodzielnie nie jest on uważany za skuteczny. W monoterapii największym odsetkiem odpowiedzi na leczenie wykazują się winblastyna (6,67%), fluorouracyl (6,57%) oraz floksurydyna (9,66%). W wyniku łączenia różnych cytostatyków (polichemioterapia) nie uzyskano lepszego działania przeciwnowotworowego przy jednoczesnym zwiększeniu toksyczności leczenia.
W leczeniu obok fluorouracylu bywają również stosowane kapecytabina, gemcytabina, floksurydyna, winblastyna.
Fluorouracyl jest cytostatykiem należącym do antymetabolitów pirymidynowych. W połączeniu z interferonem α (INF-α) wykazuje działanie synergistycznie. Terapia taka stanowi umiarkowanie skuteczny sposób leczenia raka nerki z przerzutami. Synergizm interferonu i fluorouracylu wymaga aktywności białka p53, dlatego obecność tego białka może być istotnym czynnikiem predykcyjnym tego typu leczenia. Łączenie fluorouracylu, interferonu α i interleukiny 2 (IL-2) nie poprawia przeżycia.
Kapecytabina jest doustnym lekiem aktywowanym do fluorouracylu. Może być stosowana w połączeniu z immunoterapią. Częściową odpowiedź obserwowano u około 8–10% pacjentów, a stabilizację choroby u około 60% pacjentów.
Gemcytabina wykazuje niewielką aktywność wobec raka nerki, wywołuje odpowiedź u około 6% pacjentów. Może być łączona z kapecytybiną jako leczenie II rzutu.
Fluoksurydyna jest cytostatykiem należącym do grupy antymetabolitów. Może być łączona z lekami biologicznymi. Możliwe jest również łączenie fluoksurydyny (FUDR) z fluorouracylem.
Winblastyna jest cytostatykiem hamującym podziały mitotyczne komórek. Bywa stosowana w połączeniu z interferonem α w celu zmniejszenia jego toksyczności oraz kosztów leczenia. Wykazano, że dla obu grup pacjentów przeżycie krótkoterminowe może być podobne przy lepszej tolerancji małej dawki interferonu z winblastyną. Wykazano również nieznacznie wyższą przeżywalność i mniej działań niepożądanych u pacjentów leczonych połączeniem interferonu α z winblastyną w porównaniu do połączenia interferonu α, interleukiny 2 i fluorouracylu.
Taksany (paklitaksel, docetaksel) nie wykazują znaczącej aktywności w raku nerki.
Ocena rokowania.
Czynniki anatomiczne.
Czynnikami rokowniczymi są: wielkość guza, inwazja torebki nerki, inwazja żyły nerkowej i głównej dolnej, zajęcie nadnercza, węzłów chłonnych i obecność przerzutów. Czynniki anatomiczne są zebrane w klasyfikację TNM. Używane są również inne systemy klasyfikacyjne, takie jak PADUA ("preoperative aspects and dimensions used for an anatomical") "classification", "R.E.N.A.L. nephrometry score", "C-index", które obejmują dodatkowe cechy guza. Anatomiczne systemy klasyfikacji są pomocne w ustaleniu metody leczenia, szczególnie chirurgicznego, i wyborze pomiędzy operacją nerkooszczędzającą a radykalną.
Klasyfikacja TNM.
Obecnie obowiązuje klasyfikacja TNM według AJCC.
Czynniki histologiczne.
Histologiczne czynniki rokownicze obejmują stopień złośliwości oceniany w skali Fuhrman, typ histologiczny nowotworu, martwicę guza, inwazję mikrokrążenia i układu zbiorczego.
Skala Fuhrman jest niezależnym czynnikiem rokowniczym. W niektórych badaniach sugeruje się, że uproszczony system oceniania może być równie dokładny jak klasyczna skala. Kolejnym czynnikiem rokowniczym jest typ histologiczny guza. Guz chromofobowy i brodawkowaty rokują lepiej od guza jasnokomórkowego. W guzie chromofobowym istotny jest również podział na podtypy. Typ klasyczny (typ I) jest guzem dobrze rokującym, a typ eozynochłonny (typ II) jest związany z gorszym rokowaniem. Również rak nerki z translokacją Xp jest związany ze złym rokowaniem. Klasyfikacja histologiczna raka nerki ma potwierdzenie na poziomie molekularnym, w którym są obecne specyficzne zmiany cytogenetyczne.
Czynniki kliniczne.
Klinicznymi czynnikami rokowniczymi są: skale sprawności (np. skala Karnofsky’ego, skala ECOG), występowanie objawów miejscowych nowotworu, ocena kacheksji, niedokrwistości, liczby płytek.
Czynniki molekularne.
Do tej pory liczne markery molekularne były badane pod kątem wykorzystania jako czynnika predykcyjnego. Jako potencjalne markery prognostyczne oceniano: anhydrazę węglanową IX, VEGF, HIF-1, Ki-67, p53, fofatazy PTEN i angiotensyny, E-kadheryny, osteopontynę, CRP, CD44.
Systemy prognostyczne.
Systemy prognostyczne łączą niezależne czynniki prognostyczne. Systemy te mogą być bardziej precyzyjne niż skala TNM lub Fuhrman.
Rokowanie.
Rokowanie w raku nerki jest w dużym stopniu uwarunkowane różnymi czynnikami, w tym wielkością guza (cecha T), stopniem inwazji (cecha N), obecnością przerzutów (cecha M), typem histologicznym nowotworu oraz stopniem jego złośliwości i innych czynników rokowniczych ujętych w różnych systemach prognostycznych. Ogólne przeżycie (czas przeżycia zależnego od nowotworu – ang. "disease-specific survival", DSS) 5-letnie wynosi 55%, 10-letnie 40% oraz 15-letnie 29%. Mediana przeżycia wynosi około 82 miesiące.
Zapobieganie.
Zapobieganie rakowi nerki polega na modyfikacji czynników ryzyka. Ważnym czynnikiem ryzyka jest palenie tytoniu. Ocenia się, że nawet 30% przypadków raka nerki jest związanych z paleniem. Również zapobieganie otyłości i nadciśnieniu tętniczemu może zmniejszyć ryzyko zachorowania. Istotne jest unikanie zawodowego narażenia na niektóre substancje szkodliwe (wielopierścieniowe węglowodory aromatyczne, kadm, azbest).

</doc>
<doc id="974356" url="https://pl.wikipedia.org/wiki?curid=974356" title="Czegrane">
Czegrane

Czegrane (mac. "Чегране") – wieś w Macedonii Północnej; niedaleko Gostiwaru; 12 tys. mieszkańców (2006).

</doc>
<doc id="974359" url="https://pl.wikipedia.org/wiki?curid=974359" title="Język zhuang">
Język zhuang

Język zhuang (zhuang: "Cuengh" lub "Cueŋь"; chiń. upr. 壮语, chiń. trad. 壯語, pinyin: Zhuàngyǔ) – w klasyfikacji Ethnologue: makrojęzyk obejmujący szereg języków należących do grupy języków tajskich, używanych przez autonomiczną ludność Zhuang w Chinach. Większość z nich mieszka w regionie autonomicznym Kuangsi. Język ten pełni tam funkcję języka urzędowego.
Standaryzowany zhuang bazuje na dialektach z okolic regionu Wuming (武鸣县). Język buyei, uznawany za odrębny język, w rzeczywistości jedynie niewiele różni się od standaryzowanego zhuang.
Zhuang jest językiem tonalnym, posiadającym sześć tonów. Przez wiele wieków zapisywany był logograficznym systemem sawndip, wywodzącym się z pisma chińskiego. Do jego zapisu opracowano dwa systemy transkrypcji: pierwszy, z 1955 roku, oparty był na połączeniu alfabetu łacińskiego z cyrylicą. W 1986 roku na jego podstawie opracowano nowy, oparty jedynie o znaki występujące w alfabecie łacińskim.
Pierwszy artykuł Deklaracji Praw Człowieka zapisany w dwóch różnych systemach transkrypcji języka zhuang:

</doc>
<doc id="974361" url="https://pl.wikipedia.org/wiki?curid=974361" title="Carl Welkisch">
Carl Welkisch

Carl Welkisch, Karol Welkisz (ur. 14 grudnia 1888 w Głodnie koło Wolsztyna w Królestwie Prus, zm. 9 sierpnia 1984 w Überlingen nad Jeziorem Bodeńskim) – niemiecki mistyk.
W Głodnie mieszkał w domu dziś oznaczonym numerem 73 (w ubiegłych latach siedziba szkoły).

</doc>
<doc id="974362" url="https://pl.wikipedia.org/wiki?curid=974362" title="Rak nerkowokomórkowy">
Rak nerkowokomórkowy



</doc>
<doc id="974365" url="https://pl.wikipedia.org/wiki?curid=974365" title="Sposób na rekina">
Sposób na rekina

Sposób na rekina (ang. "Shark Bait", koreański "Pi’s Story", 2006) – amerykańsko-koreański film animowany. Film uznany przez krytyków za mieszankę "Gdzie jest Nemo?", "Rybek z Ferajny" i "Małej Syrenki". Rybka Pyś postanawia ocalić rafę koralową przed ogromnym złym rekinem Ćwiekiem.
Wersja polska.
Opracowanie wersji polskiej: Start International PolskaReżyseria: Elżbieta Kopocińska-BednarekDialogi polskie: Bartosz WierzbiętaDźwięk i montaż: Michał SkarżyńskiKierownictwo produkcji: Elżbieta AraszkiewiczUdział wzięli:
oraz

</doc>
<doc id="974368" url="https://pl.wikipedia.org/wiki?curid=974368" title="Serghei Covalciuc">
Serghei Covalciuc

Serghei Covalciuc, ros. Сергей Сергеевич Ковальчук, "Siergiej Siergiejewicz Kowalczuk" (ur. 20 stycznia 1982 w Odessie, Ukraińska SRR) – mołdawski piłkarz pochodzenia ukraińskiego grający na pozycji ofensywnego pomocnika w Tomie Tomsk. Posiada obywatelstwo rosyjskie. Brat Kyryły Kowalczuka.
Kariera klubowa.
Kowalczuk pochodzi z miasta Odessa z Ukrainy. Na początku poznawał grę w piłkę nożną w Szkole Piłkarskiej Czornomoreć Odessa, w której pracował jego ojciec. Mając 15 lat został zaproszony do mołdawskiego zespołu Tiligul Tyraspol, w którym zadebiutował w 1999 roku w lidze mołdawskiej. W Tiligulu występował przez niemal 4 sezony i pomimo tego, że klub nie osiągnął żadnych sukcesów ani w lidze ani w pucharze, to Kowalczuk stał się jedną z największych gwiazd drużyny i tamtejszych rozgrywek. Wystąpił z zespołem w Pucharze Intertoto, a w 2001 roku uznano go Piłkarzem Roku w Mołdawii.
W styczniu 2002 Kowalczuk przeszedł do ukraińskiego klubu Karpaty Lwów. W Karpatach Covalciuc występował w pierwszym składzie będąc liderem drugiej linii, a największym sukcesem było zajęcie 7. miejsca w sezonie 2002/2003, a w sezonie 2003/2004 lwowski klub opuścił szeregi ukraińskiej ekstraklasy. W 2003 roku po raz drugi w karierze otrzymał wyróżnienie dla najlepszego mołdawskiego piłkarza. Został wybrany do symbolicznej jedenastki Karpat w historii Mistrzostw Ukrainy.
Latem 2004 po Kowalczuka zgłosiły się Dynamo Kijów i Spartak Moskwa, a zawodnik ostatecznie odpisał kontrakt z tym drugim zespołem. W Spartaku dość szybko wskoczył do pierwszego składu. W 2005 roku wywalczył wicemistrzostwo Rosji, dzięki czemu wystąpił w grupowych rozgrywkach Ligi Mistrzów w 2006 roku. Wtedy też po raz trzeci został uznany najlepszym piłkarzem w ojczyźnie. Wicemistrzostwo ze Spartakiem wywalczył także w 2006 roku. W 2009 roku został wolnym zawodnikiem. Na sezon 2010 przeniósł się do Tomu Tomsk, a w 2011 roku został zawodnikiem Żemczużyny Soczi. Po rozwiązaniu klubu 29 sierpnia 2011 podpisał kontrakt z ukraińskim Czornomorcem Odessa. Po zakończeniu sezonu 2011/12 opuścił odeski klub.
Kariera reprezentacyjna.
Karierę reprezentacyjną Kowalczuk rozpoczął od występów w młodzieżowej reprezentacji Mołdawii U-21. W pierwszej drużynie zadebiutował 15 sierpnia 2001 w przegranym 0:3 towarzyskim meczu z Portugalią. Z czasem stał się czołową postacią reprezentacji i obecnie jest jednym z najbardziej znanych jej piłkarzy. Występował już w eliminacjach do Euro 2004 oraz MŚ 2006, a także do Euro 2008.

</doc>
<doc id="974369" url="https://pl.wikipedia.org/wiki?curid=974369" title="Historia Bułgarii">
Historia Bułgarii

Historia Bułgarii – obejmuje dzieje państwa i narodu bułgarskiego.
Historia Bułgarii przed utworzeniem państwa bułgarskiego.
W połowie IV tysiąclecia p.n.e. rozpoczął się napływ na tereny obecnej Bułgarii plemion koczowniczych z Azji Środkowej. W V wieku p.n.e. utworzyły one Królestwo Tracji. Tereny te zdobyli Rzymianie i w połowie I wieku powstała tam rzymska prowincja Mezja, która później stała się miejscem najazdów Hunów i Gotów.
Narodziny państwa.
W VI wieku tereny te zaczęły osiedlać pasterskie plemiona słowiańskie, które zostały podbite ok. roku 680 przez Protobułgarów. Bułgaria powstała w 681 roku, założona przez Asparucha. Chan Borys I Michał został ochrzczony przez duchowieństwo greckie w przeddzień Zielonych Świąt 25 maja 866 roku. Otrzymał na cześć Michała III, swojego ojca chrzestnego imię Michał. Powstało potężne państwo ze stolicą w Plisce (od 895 w Presławiu), które trwało w okresie 681–1018. W 915 r. Symeon przyjął tytuł cara. Od 1018 tereny Bułgarii zostały ostatecznie podbite przez Bizancjum, i pozostawały pod władzą Bizantyjczyków do 1185 mimo antybizantyjskich powstań ludowych.
Drugie państwo bułgarskie i rządy osmańskie.
W latach 1186–1398 istniało drugie państwo Bułgarów, po czym jego terytorium stało się częścią państwa osmańskiego.
Państwowość nowożytna.
Niepodległość uzyskana w 1878 jako Księstwo Bułgarii, a w pełni w 1908, po oficjalnym przyłączeniu Rumelii Wschodniej jako Carstwo Bułgarii, zapoczątkowała ścieranie się wpływów niemieckich i rosyjskich. Na skutek wojen bałkańskich (1912–1913) Bułgaria uzyskała mniej terytorium, niż oczekiwała, toteż przystąpiła do I wojny światowej po stronie państw centralnych. W następstwie utraciła część wcześniejszych zdobyczy, najboleśniej odczuwając ambicjonalnie utratę dostępu do Morza Egejskiego.
W II wojnie światowej opowiedziała się (m.in. wraz z Węgrami, Rumunią i Finlandią) po stronie państw Osi. W rezultacie otrzymała niewielkie nabytki we wschodniej części Jugosławii oraz inkorporowała do państwa bułgarskiego greckie terytorium wokół Salonik i grecką Trację Zachodnią, ale bez prefektury Evros. Bułgaria, w przeciwieństwie do innych państw Osi, w 1941 r. nie wzięła udziału w agresji na ZSRR.
Ludowa Republika Bułgarii.
Zajęcie w 1944 Bułgarii przez Armię Czerwoną wywołało obalenie monarchii i ustanowienie "republiki ludowej" w 1946 roku, po czym władzę objęła Bułgarska Partia Komunistyczna (generalni sekretarze: Georgi Dymitrow, Wyłko Czerwenkow, Todor Żiwkow).
Bułgaria była członkiem RWPG i Układu Warszawskiego. Masowe demonstracje w listopadzie i grudniu 1989 wpłynęły na utworzenie demokratycznej republiki parlamentarnej (pierwsze wolne wybory 13 października 1991).

</doc>
<doc id="974377" url="https://pl.wikipedia.org/wiki?curid=974377" title="GNU GFDL">
GNU GFDL



</doc>
<doc id="974379" url="https://pl.wikipedia.org/wiki?curid=974379" title="Chavela Vargas">
Chavela Vargas

Chavela Vargas, właśc. Isabel Vargas Lizano (ur. 17 kwietnia 1919 w San Joaquín de Flores, zm. 5 sierpnia 2012 w Cuernavaca) – meksykańska pieśniarka znana jako „kobieta w czerwonym ponczo”. Postać bardzo charakterystyczna: często ubierała się w męskie stroje, wykonując rancherę, meksykański styl muzyczny wykonywany głównie przez mężczyzn i traktujący o ich pożądaniu do kobiet; paliła cygara i, do lat 80', nie stroniła od alkoholu.
Życiorys.
Rodzinną Kostarykę opuściła w wieku ledwie 14 lat ze względu na brak możliwości rozwoju kariery muzycznej. Trafiła do Meksyku, gdzie zanim rozpoczęła swą karierę, przez wiele lat zarabiała na życie jako śpiewaczka uliczna.
Pierwszy swój album wydała w 1961, od tego czasu nagrała ponad 80 kolejnych. W latach 70. częściowo wycofała się z branży muzycznej z powodu alkoholizmu, ale w 1991, wyleczona, zdecydowała się powrócić do śpiewania. Była jedną z muzycznych inspiracji Pedro Almodovara, który umieścił jej liczne piosenki w ścieżkach dźwiękowych swoich filmów, a w "Kwiecie mego sekretu" pojawia się na ekranie, i dzięki którego naciskom i wstawiennictwu w 2003, w wieku 83 lat, wystąpiła w Carnegie Hall, gdzie podbiła serca publiczności. 
W 2003 pojawiła się we "Fridzie" Julie Taymor, gdzie śpiewała "La Llorona". Jej powszechnie znana pieśń "Paloma Negra" również pojawiła się w ścieżce dźwiękowej "Fridy". Jej udział w filmie był o tyle niezwykły, że sama Vargas jako młoda dziewczyna miała romans z tytułową Fridą Kahlo.
Piosenka Joaquína Sabiny "Por el Boulevar de los Sueños Rotos" ("Poprzez Bulwar Złamanych Pragnień") była dedykowana Chaveli Vargas.
W wywiadzie dla kolumbijskiej telewizji w 2000 wyznała, że jest lesbijką.

</doc>
<doc id="974380" url="https://pl.wikipedia.org/wiki?curid=974380" title="Zajas">
Zajas

Zajas (mac. "Зајас") – wieś w Macedonii Północnej; 13 tys. mieszkańców (2012). Przemysł spożywczy, włókienniczy. Administracyjnie należy do gminy Kiczewo.

</doc>
<doc id="974383" url="https://pl.wikipedia.org/wiki?curid=974383" title="Izba Deputowanych (Włochy)">
Izba Deputowanych (Włochy)

Izba Deputowanych (wł. "Camera dei Deputati") – izba niższa Parlamentu Republiki Włoskiej. Tworzy ją 400 deputowanych wybieranych raz na 5 lat w wyborach powszechnych, systemem mieszanym, opartym na prawie wyborczym z 2017 r., zaakceptowanym w referendum konstytucyjnym z 2020 roku. Aktualny skład Izby pochodzi z wyborów w 2022 roku. Trwa 19. kadencja. Przewodniczącym Izby Dep. jest Lorenzo Fontana, wybrany 14 października 2022 roku. Próg wyborczy dla pojedynczej partii wynosi 3%, a dla koalicji 10% niezależnie od liczebności ugrupowań do niej wchodzących.

</doc>
<doc id="974388" url="https://pl.wikipedia.org/wiki?curid=974388" title="Wasiłewo">
Wasiłewo

Wasiłewo (mac. "Василево") − wieś w Macedonii Północnej; 2 174 mieszkańców (2002). Ośrodek administracyjny gminy Wasiłewo.

</doc>
<doc id="974389" url="https://pl.wikipedia.org/wiki?curid=974389" title="Wychowanie Fizyczne i Zdrowotne">
Wychowanie Fizyczne i Zdrowotne

Wychowanie Fizyczne i Zdrowotne tytuł czasopisma założonego w 1932 r., adresowanego obecnie do nauczycieli wf, trenerów, klubów sportowych i pracowników szkolnej służby zdrowia.
Przez wiele lat wydawane było jako kwartalnik i dwumiesięcznik. Na początku XXI wieku przejęte zostało przez warszawską Oficynę Wydawniczą AMOS, która w 2001 r. przekształciła je w miesięcznik, a 1 października 2007 wydawcą została Spółka Wydawnicza Dr. Josefa Raabe. Redagowany jest przez specjalistów - profesorów warszawskiej AWF
Miesięcznik publikuje konspekty i scenariusze zajęć z dziećmi i młodzieżą, m.in. w specjalnej wkładce pt. "Biblioteczka monograficzna", promującej także poszczególne dyscypliny sportowe, np. badminton, minikoszykówkę czy kajakarstwo.

</doc>
<doc id="974391" url="https://pl.wikipedia.org/wiki?curid=974391" title="Parasympatykotonia">
Parasympatykotonia



</doc>
<doc id="974400" url="https://pl.wikipedia.org/wiki?curid=974400" title="Bosiłowo">
Bosiłowo

Bosiłowo, (mac. "Босилово") − wieś w Macedonii Północnej; 12 tys. mieszkańców (2006).

</doc>
<doc id="974406" url="https://pl.wikipedia.org/wiki?curid=974406" title="Efektywność organizacyjna">
Efektywność organizacyjna



</doc>
<doc id="974409" url="https://pl.wikipedia.org/wiki?curid=974409" title="Nerczak zarodkowy">
Nerczak zarodkowy



</doc>
<doc id="974415" url="https://pl.wikipedia.org/wiki?curid=974415" title="Senat (Włochy)">
Senat (Włochy)

Senat (wł. "Senato della Repubblica") – izba wyższa parlamentu Republiki Włoskiej (RW). Założony jako instytucja republikańska 8 maja 1948 roku. Poprzednią instytucją był Senat Królestwa (wł. "Senato del Regno").
Senat tworzy 200 wybieralnych senatorów oraz 6 senatorów dożywotnich. Do 5 senatorów dożywotnich mianuje Prezydent RW w uznaniu ich zasług na polu społecznym, artystycznym, naukowym lub literackim. Byli Prezydenci RW zostają dożywotnio senatorami "ex officio".
Czynne prawo wyborcze przysługuje obywatelom od 25 roku życia (od 2023 granicą ma być 18 lat), natomiast bierne od 40 roku życia. 
Obecny skład.
Źródło.
Razem: 205.
Przewodniczący Senatu: Ignazio La Russa, reprezentant Fratelli d'Italia.
Senatorowie dożywotni: Giorgio Napolitano (były prezydent), Mario Monti, Elena Cattaneo, Renzo Piano, Carlo Rubbia i Liliana Segre.

</doc>
<doc id="974417" url="https://pl.wikipedia.org/wiki?curid=974417" title="Senat (włoski)">
Senat (włoski)



</doc>
<doc id="974420" url="https://pl.wikipedia.org/wiki?curid=974420" title="Kondowo">
Kondowo

Kondowo (mac. "Кондово") – wieś w Macedonii Północnej; 12 tys. mieszkańców (2006).

</doc>
<doc id="974422" url="https://pl.wikipedia.org/wiki?curid=974422" title="Veritas Stadion">
Veritas Stadion

Veritas Stadion – stadion piłkarski w Turku (Finlandia). Mecze domowe rozgrywają na nim drużyny Inter Turku i Turun Palloseura. Może pomieścić 9 000 osób. Został oddany do użytku w 1952, a odremontowany w 2003.

</doc>
<doc id="974427" url="https://pl.wikipedia.org/wiki?curid=974427" title="Kontrewers (województwo świętokrzyskie)">
Kontrewers (województwo świętokrzyskie)

Kontrewers – wieś w Polsce, położona w województwie świętokrzyskim, w powiecie kieleckim, w gminie Mniów.
W latach 1975–1998 wieś administracyjnie należała do województwa kieleckiego.
Pochodzenie nazwy.
Profesor K. Rymut w Nazwach miejscowych Polski tłumaczy pochodzenie nazwy od określenia kontrowers to jest długoletni spór, szczególnie graniczny, sprawa graniczna, sporna część gruntu, o którą toczy się sprawa.

</doc>
<doc id="974430" url="https://pl.wikipedia.org/wiki?curid=974430" title="Język cerkiewno-słowiański">
Język cerkiewno-słowiański



</doc>
<doc id="974434" url="https://pl.wikipedia.org/wiki?curid=974434" title="Nowo Seło">
Nowo Seło

Nowo Seło (mac. "Ново Село") – wieś w Macedonii Północnej; 2 756 mieszkańców (2002). Ośrodek administracyjny gminy Nowo Seło.

</doc>
<doc id="974435" url="https://pl.wikipedia.org/wiki?curid=974435" title="Montanoceratops">
Montanoceratops

Montanoceratops ("Montanoceratops") – rodzaj późnokredowego dinozaura z rodziny leptoceratopsów, którego szczątki znaleziono w skałach kampańskich i mastrychckich sześciu różnych formacji w Ameryce Północnej. Osiągał 3 m długości. Szyję okrywała kostna kryza, nie wykształcał kopyt charakterystycznych dla bardziej zaawansowanych ceratopsów.
Historia.
Pojedynczą puszkę mózgową znaleziono na wschodnim brzegu rzeki Red Deer w formacji Horseshoe Canyon w południowej Albercie w 1910 podczas ekspedycji Amerykańskiego Muzeum Historii Naturalnej. Oznaczono ją jako AMNH 5244. Odróżniała się ona od puszek mózgowych należących do znanych wówczas neoceratopsów, tym niemniej nie wydzielono wówczas nowego taksonu w oparciu o to znalezisko.
Tymczasem pojawiały się kolejne znaleziska, w tym opisane przez Gilmore'a z formacji Two Medicine na północy Montany. Jednakże najbardziej kompletny szkielet okrzyknięty leptoceratopsem odnaleziono w 1916 skałach formacji St. Mary River w okolicy jeziora Buffalo, także w Montanie. W 1918 Peter C. Kaisen wypreparował go. Od 1935 dzięki Charlesowi J. Langowi znalazł się on zmontowany na wystawie. W rekonstrukcji wzorowano się na protoceratopsie. Jednakże Brown dostrzegł odmienności w budowie czaszki, dlatego w 1942 z Erichem M. Schlaikjerem opisali nowy gatunek ceratopsa, którego zaliczyli do rodzaju "Leptoceratops". Stworzyli dlań epitet gatunkowy "cerorhynchus". Pojawienie się wcześniej propozycji rodziny leptoceratopsów nie oznaczało jej automatycznego wejścia do użycia. Autorzy umieścili gatunek w rodzinie protoceratopsów.
Tak więc gatunek opisali w 1942 Brown i Schlaikjer, nadając mu nazwę "Leptoceratops cerorhynchus", opierając się na badaniach wspomnianego znaleziska z kampańskiej formacji St. Mary River oznaczonego jako AMNH 5464 i uznanego za holotyp. Obejmuje on m.in. następujące kości: obie łuskowe, część kości zaoczodołowej prawej, fragmenty obu kości nosowych i czołowych, kość przedszczękową prawą, część kości zębowej lewej, złączone kości jarzmowe i nadjarzmowe, prawe "os quadratoiugale", a poza czaszką głównie kręgosłup z żebrami i szewronami bez tylnych kręgów ogonowych. Brakujące kości czaszki zrekonstruowano dzięki należącym do "Leptoceratops gracilis", choć wedle niektórych specjalistów słuszniej byłoby wzorować się na protoceratopsie lub rodzinie ceratopsów. Jednakże w 1951 Sternberg spostrzegł różnice pomiędzy czaszkami "L. gracilis" i "Leptoceratops" "cerorhynchus". Stwierdził, że montański gatunek jest bardziej zaawansowany od protoceratopsa, podczas gdy leptoceratops jest z nich najprymitywniejszy, po czym przeniósł "L. cerorhynchus" do stworzonego przez siebie nowego rodzaju "Montanoceratops". Nazwa ta odnosi się do miejsca znalezienia szczątków.
Wielu informacji dostarczyło odnalezienie kolejnego szkieletu młodocianego osobnika, oznaczonego jako MOR 542, opisanego w 1998 przez Weishampela i Chinnery. W tym samym roku pojawiła się też informacja o kolejnym, względnie kompletnym szkielecie z Alberty, RTMP 82.11.1.
Kolejnych badań pierwszej znalezionej puszki mózgowej dokonał w 2001 Makovicky. Badacz ten usytuował rodzaj w rodzinie leptoceratopsów jako takson siostrzany "Leptoceratops gracilis" i "Udanoceratops tschizhovi".
Budowa.
Montanoceratops mierzył 3 m długości. Poruszał się na czterech kończynach.
Kreatorzy gatunku zwrócili uwagę na kości nosowe zwierzęcia, opisywane jako duże, głębokie, ciężkie, jak również na dobrze rozwinięty róg nosowy.
Według pierwotnej rekonstrukcji autorstwa Browna i Schlaikjera z 1942 "M. cerorhynchus" na kościach nosowych miał pojedynczy róg. Róg ten miał być większy niż u bagaceratopsa. Jednak analizy dokonane przez Makovick'ego w 2010 dowodzą, że kreatorzy gatunku błędnie przyjęli wyrostek kostny za róg, twór ten utworzony był przez kość jarzmową, parzystą kość znajdującą się na bocznej stronie czaszki. Na tylnym końcu kości łuskowej rozciągał się niski grzbiet kostny. Kość nadoczodołową cechowało wgłębienie. Ostatnie dwie wymienione cechy są charakterystyczne dla montanoceratopsa, podobnie jak prosty brzuszny brzeg kości zębowej, niepasujący do spotykanych u innych leptoceratopsów. Nie było zębów w kości przedszczękowej. Zwierzę żywiło się roślinami.
Proksymalne wyrostki kolczyste były wydłużone. Występowało 8 kręgów krzyżowych. Wydłużone kolce kręgów ogona, chociaż niewidoczne za życia zwierzęcia, czyniły ogon wysokim, a ponieważ cechowała go również duża giętkość, mógł służyć do komunikowania się z innymi osobnikami tego samego gatunku
W przeciwieństwie do przedstawicieli rodziny Ceratopsidae montanoceratops nie wykształcił jeszcze kopyt i palce zwieńczały normalne pazury. Proporcjonalnie do rozmiarów ciała jego przednie kończyny były dłuższe, niż u Ceratopsidae, a ciało cechowała bardziej masywna budowa.
Systematyka.
"Montanoceratops cerorhynchus" opisano pierwotnie jako gatunek leptoceratopsa, umieszczając go na drzewie rodowym dinozaurów rogatych w pozycji dzisiaj określanej jako grupa siostrzana w stosunku do rodziny ceratopsów, dysponując skąpymi jedynie zasobami informacji na jego temat. Zauważono wtedy takie synapomorfie, jak obecność rogu na nosie i redukcję bocznych otworów skroniowych. Dopiero znalezienie kolejnych szczątków, w tym tylnej części czaszki, obręczy barkowej i dłoni, dostarczyło danych pozwalających przyjrzeć się bliżej pozycji montanoceratopsa. Badania obejmujące prócz wspomnianego kilka innych rodzajów bazalnych neoceratopsów, jak i ceratopsów: anchiceratopsa, azjaceratopsa, bagaceratopsa, brewiceratopsa, centrozaura, chasmozaura, leptoceratopsa, mikroceratopsa, protoceratopsa, styrakozaura i udanoceratopsa potwierdziły wcześniejszy pogląd uznający montanoceratopsa za grupę siostrzaną Ceratopsidae. Rodzaj umieszcza się w rodzinie protoceratopsów albo leptoceratopsów, choć można było spotkać i opinie sytuujące go wśród prymitywnych członków Ceratopsidae. Wedle Sereno należy on do szeregu kilku kolejnych grup zewnętrznych Ceratopsidae, stanowiąc jego najbardziej zaawansowane ewolucyjnie ogniwo, w przeciwieństwie do pierwotniejszego leptoceratopsa. Wykazuje on szereg zaawansowanych cech typowych dla Leptoceratopsidae, dzięki którym uznaje się go za mniej bazalnego od "Cerasinops", a także za grupę siostrzaną kladu obejmującego leptoceratopsy o zakrzywionych żuchwach.
Rozmieszczenie geograficzne.
Szczątki montanoceratopsa (najważniejsze znaleziska to okazy MOR 542 i AMNH 5244) pochodzą z Ameryki Północnej, a dokładniej z Montany, gdzie znaleziono je wśród skał datowanych na mastrycht, i Alberty, tym razem z osadów kampańskich. Zwierzę żyło więc od późnego kampanu do późnego mastrychtu. Zwierzę zaliczało się do fauny określanej jako Edmontonian.
Zasięg stratygraficzny rodzaju i skamieniałości współwystępujące.
Kampańskie znaleziska montanoceratopsa pochodzą z grupy Belly River (grupa ta obejmuje skały od santonu do kampanu). Prócz niego znaleziono tam szczątki niezidentyfikowanych bliżej hadrozaurydów i ornitomimów.
Kolejne szczątki znaleziono w górnokampańskiej formacji Allison. Pochodzą stamtąd również niezidentyfikowane pozostałości hadrozaurydów, teropodów, w tym tropy tych mięsożerców i dinozaurze jaja.
Dodson w swej książce "The Horned Dinosaurus" wymienia też montanoceratopsa wśród ceratopsów kampańskiej formacji Two Medicine, razem z leptoceratopsem, ornitopodami orodromem, majazaurą i hipakrozaurem, pancerną edmontonią i teropodem troodontem.
W datowanych na wczesny mastrycht skałach formacji Horseshoe Canyon znaleziono Montanoceratops, a także liczne szczątki innych zwierząt: dinozaury rogate "Anchiceratops ornatus", "Arrhinoceratops brachyops", "Pachyrhinosaurus canadensis" i pewne niezidentyfikowane szczątki ceratopsów, jak również ich ślady, pachycefalozaury "Stegoceras edmontonense" i "S. validum", kaczodziobe hipakrozaura, zaurolofa ("Saurolophus osborni") "Thescelosaurus neglectus", "Parksosaurus warreni" oraz dwa gatunki edmontozaura ("Edmontosaurus regalis" i "E. annectens" ), ankylozaury "Euoplocephalus tutus", "Edmontonia longiceps" i "Panoplosaurus sp" (praca Larsona wymienia też niesklasyfikowane dokładniej szczątki z rodziny Ankylosauridae). Z teropodów znaleziono tam celurozaura "incertae sedis" "Ricardoestesia gilmorei", owiraptorozaura "Chirostenotes pergracilis" i "Caenagnathus sp.", ornitomimozaury "Ornithomimus edmontonensis", "Struthiomimus altus" i "Dromiceiomimus", jak również niezidentyfikowane bliżej Ornithomimidae, alwarezaura "Albertonykus borealis", przedstawicieli troodontów, jak "Troodon" czy "Paronychodon", tyranozauroidy "Aublysodon sp.", "Albertosaurus sarcophagus", "Daspletosaurus sp." i nieokreślone bliżej pozostałości, dromeozaury, jak nieopisany jeszcze gatunek dromeozaura, "Saurornitholestes", "Atrociraptor marshalli" i inne, niezidentyfikowane bądź nieopisane, prócz tego członków nadrodziny Avialae. Prócz dinozaurów odnaleziono tam pozostałości wielu innych stworzeń. Wśród łuskonośnych wymienia się "Leptochamops" z Borioteiioidea (Scincomorpha) i niezidentyfikowanych przedstawicieli tego kladu, z champsozaurów "Champsosaurus". Żółwie reprezentowali przedstawiciele skorpuchowatych. Żyły tam płazy z grupy skaczących: "Palaeobatrachus occidentalis" oraz pewne niezidentyfikowane bliżej Salientia oraz płazy ogoniaste: Scapherpetontidae, zarówno niesklasyfikowane dokładniej, jak i rodzaj "Scapherpeton", "Opisthotriton" z rodziny Batrachosauroididae. Ryby kostnoszkieletowe z tej formacji to niezidentyfikowani bliżej przedstawiciele kladu Acanthomorpha, rzędu elopsokształtnych, rodzin Sorbinichtyidae, szczupakowatych, jesiotrowatych i wiosłonosowatych, a także "Cyclurus", "Belonostomus", "Coriops", "Oldmanesox", "Estesesox". Wśród ryb chrzęstnoszkieletowych znaleziono "Hybodus", "Cretoxyrhina", "Ischyrhiza", "Myledaphus". Typ mięczaków reprezentuje "Viviparus prudentius".
Kolejną wczesnomastrychcką formacją, w której odnaleziono skamieniałości montanoceratopsa jest formacja St. Mary River, znana również z hadrozaurów zaliczanych do płaskogłowych i lambeozaurów, teropodów umieszczanych w rodzinach ornitomimów, tyranozaurów, a być może też |dromeozaurów. Również tu znaleziono jaja dinozaurów.
Późnomastrychckie pozostałości montanoceratopsa pochodzą z kolei z formacji Willow Creek, gdzie również sąsiadowały one z hadrozaurydami, teropodami (zidentyfikowano tutaj "Tyrannosaurus rex" i pozostałości tetanurów). W formacji tej stwierdzono także jaja dinozaurów.

</doc>
<doc id="974436" url="https://pl.wikipedia.org/wiki?curid=974436" title="Lisie Jamy (województwo świętokrzyskie)">
Lisie Jamy (województwo świętokrzyskie)

Lisie Jamy – wieś w Polsce położona w województwie świętokrzyskim, w powiecie kieleckim, w gminie Mniów.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii św. Jana Chrzciciela w Zaborowicach.
Historia.
Lisie Jamy w wieku XIX – osada w powiecie koneckim, gm. Miedzierza, parafii Grzymałków od Końskich odległe 21 wiorst.
W roku 1883 było tu 9 domów 68 mieszkańców na 144 morgach włościańskich i 3 morgach rządowych .

</doc>
<doc id="974438" url="https://pl.wikipedia.org/wiki?curid=974438" title="Dołneni">
Dołneni

Dołneni (mac. " Долнени") – wieś w Macedonii Północnej; 375 mieszkańców (2002). Ośrodek administracyjny gminy Dołneni.

</doc>
<doc id="974439" url="https://pl.wikipedia.org/wiki?curid=974439" title="Węgierski parlament">
Węgierski parlament



</doc>
<doc id="974440" url="https://pl.wikipedia.org/wiki?curid=974440" title="Stachura">
Stachura

Stachura – wieś w Polsce położona w województwie świętokrzyskim, w powiecie kieleckim, w gminie Mniów.
Historia.
Wczesne publikacje, w tym Jana Długosza z 1460 podają, że wieś była własnością rodziny należącej do szlachty odwiecznej – Stachura (z obocznościami Stachurek bądź Stachyrek), od której miejscowość wzięła swoją nazwę. Od rodziny Stachura pochodzą Stachurscy.
Wieś leżąca w powiecie chęcińskim województwa sandomierskiego należała w XVI wieku do Tarłów.
W 1827 wieś liczyła 12 domów i 81 mieszkańców.
W latach 1975–1998 miejscowość administracyjnie należała do województwa kieleckiego.

</doc>
<doc id="974443" url="https://pl.wikipedia.org/wiki?curid=974443" title="Plymouth (marka samochodów)">
Plymouth (marka samochodów)

Plymouth – dawny amerykański producent samochodów osobowych, sportowych i vanów z siedzibą w Auburn Hills, działający w latach 1928–2001. Marka należała do amerykańskiego koncernu Chrysler.
Historia.
Początki.
Pierwszy samochód marki Plymouth został zaprezentowany 7 lipca 1928 roku. Był to moment wkroczenia Chryslera na rynek tanich samochodów, który był w tym czasie zdominowany przez Chevroleta oraz Forda. Modele Plymoutha były nieznacznie droższe od konkurencji, jednak już w standardzie oferowały hydrauliczne hamulce. Plymouthy były początkowo sprzedawane wyłącznie w salonach Chryslera.
Podstawowym zadaniem samochodów Plymouth było wypełnienie niszy w segmencie tanich samochodów, a w czasie wielkiego kryzysu lat 30. samochody te miały dodatkowo pomóc Chryslerowi przetrwać ciężkie czasy. We wczesnych latach 30. samochody Plymoutha sprzedawane były w salonach wszystkich oddziałów Chryslera (Chrysler, DeSoto, oraz Dodge).
Przez większość czasu produkcji Plymouth był jedną z najlepiej sprzedających się marek w USA i plasował się na trzecim miejscu, za Chevroletem i Fordem. Po II wojnie światowej produkcję samochodów tej marki wznowiono w lutym 1946 roku, a w 1948 roku modelowym Plymouth zdołał jedyny raz prześcignąć Forda w liczbie sprzedanych egzemplarzy, zajmując drugie miejsce w Stanach. Pierwsze nowe modele powojenne zaprezentowano w 1949 roku. W latach 40. i 50. Plymouth na ogół zajmował trzecie miejsce pod względem sprzedaży, mając około 10% udziału w rynku i sprzedając od 400 do ponad 700 tysięcy samochodów rocznie. Po 1956 samochody Plymoutha znane były z wytrzymałości oraz przystępności. Pomimo wprowadzenia w 1957 roku nowoczesnej stylizacji "Forward Look" w ramach koncernu Chryslera, reputacja Plymoutha na świecie uległa znacznemu pogorszeniu, samochody szybko korodowały, narzekano na złą jakość montażu.
Spadek znaczenia.
Na początku lat 60. XX wieku koncern Chrysler zmienił politykę cenową wobec Plymoutha, zmniejszając różnice cenowe między jego modelami, a konstrukcjami pokrewnego bardziej prestiżowego Dodge'a. Przełożyło się to na konsekwentnie malejące znaczenie Plymoutha na amerykańskim rynku, który stracił zarazem na unikalności swoich konstrukcji. W 1960 roku sprzedaż znacznie spadła, także z uwagi na wprowadzenie nowej taniej marki Valiant, która jednak już w kolejnym roku została dołączona jako model Plymoutha. Valiant mimo to nie odniósł dużego sukcesu, a samochody Plymoutha z początku lat 60. wyróżniały się kontrowersyjną stylistyką. W latach 1960–62 Plymouth sprzedawał poniżej 400 tysięcy samochodów rocznie, a w 1962 roku jego pozycja spadła najniżej – na siódme miejsce na rynku. Sytuacja uległa następnie pewnej poprawie, zwłaszcza po wprowadzeniu w połowie dekady sportowego modelu Barracuda i nowego dużego sedana Fury. W efekcie tego, od 1965 roku do początku lat 70. Plymouth sprzedawał ponownie po około 700 tysięcy samochodów rocznie, zajmując czwarte miejsce na rynku, a w latach 1970–71 nawet trzecie, z udziałem w rynku 8-9%. Po 1973 roku marka ponownie zaczęła chylić się ku upadkowi, nie oferując oryginalnych samochodów i konkurując w dużej mierze z innymi markami Chryslera, a nie innymi koncernami amerykańskimi. W latach 80. Dodge dotychczas plasujący się poniżej w wynikach sprzedaży zyskał lepsze wyniki sprzedażowe, a rola Plymoutha została na przełomie lat 80. i 90. zmarginalizowana do samochodów będących odpowiednikami konstrukcji oferowanych już przez Dodge lub Chryslera.
Końcowe lata.
Pod koniec lat 90. Plymouth oferował cztery modele: minivana Voyager/Grand Voyager, średniej klasy sedana Breeze, kompaktowego Neona oraz sportowego Prowlera. Oprócz modelu Prowler, Plymouth nie posiadał własnych samochodów, które byłyby nieobecne w palecie modeli Dodge. Ostatnią nowością wydaną przez Plymoutha była druga generacja modelu Neon z lat 2000–2001, choć w tym samym czasie rozwijany wówczas Chrysler PT Cruiser konstruowany był z myślą o Plymouthu jako jego kolejny nowy model.
Po trwale spadającym znaczeniu rynkowym i malejącej sprzedaży, nie mający dalszej wizji na funkcjonowanie firmy koncern DaimlerChrysler podjął decyzję o likwidacji Plymoutha w 2001 roku, z czego dotychczas oferowane przez niego odele Prowler i Voyager zostały wcielone do gamy Chryslera. Ostatnim samochodem wyprodukowanym w historii przez przedsiębiorstwo był srebrny Plymouth Neon, który opuścił zakłady produkcyjne w Belvidere 28 czerwca 2001 roku.

</doc>
<doc id="974444" url="https://pl.wikipedia.org/wiki?curid=974444" title="Joseph Santay">
Joseph Santay

Biskup Joseph Santay FSSPV – amerykański duchowny sedewakantystyczny. Wyświęcony na biskupa 28 lutego 2007 r. przez bp Clarence'a Kelly'ego.

</doc>
<doc id="974449" url="https://pl.wikipedia.org/wiki?curid=974449" title="Gliniany Las">
Gliniany Las

Gliniany Las – wieś w Polsce położona w województwie świętokrzyskim, w powiecie kieleckim, w gminie Mniów
W latach 1975–1998 miejscowość administracyjnie należała do województwa kieleckiego.

</doc>
<doc id="974452" url="https://pl.wikipedia.org/wiki?curid=974452" title="Osłomej">
Osłomej

Osłomej (mac. "Осломеј", alb. "Osllomeji") – wieś w Macedonii Północnej oraz ośrodek administracyjny gminy Osłomej.

</doc>
<doc id="974454" url="https://pl.wikipedia.org/wiki?curid=974454" title="Olszyna (powiat kielecki)">
Olszyna (powiat kielecki)

Olszyna – część wsi Przełom w Polsce położona w województwie świętokrzyskim, w powiecie kieleckim, w gminie Mniów.
W latach 1975–1998 część wsi administracyjnie należała do województwa kieleckiego.

</doc>
<doc id="974455" url="https://pl.wikipedia.org/wiki?curid=974455" title="Amusement Park">
Amusement Park

Amusement Park – drugi singel amerykańskiego rapera 50 Centa z albumu "Curtis", do którego nakręcono teledysk.

</doc>
<doc id="974457" url="https://pl.wikipedia.org/wiki?curid=974457" title="Lorenzo Sanz">
Lorenzo Sanz

Lorenzo Sanz Mancebo (ur. 19 kwietnia 1943 w Madrycie, zm. 21 marca 2020 tamże) – hiszpański biznesmen i działacz piłkarski.
W latach 1995–2000 był prezesem Realu Madryt, który za jego kadencji dwukrotnie triumfował w Lidze Mistrzów. Później był właścicielem klubu Málaga CF.
Zmarł w wieku 76 lat z powodu zarażenia koronawirusem SARS-CoV-2.

</doc>
<doc id="974458" url="https://pl.wikipedia.org/wiki?curid=974458" title="Piaski (powiat kielecki)">
Piaski (powiat kielecki)

Piaski – wieś w Polsce położona w województwie świętokrzyskim, w powiecie kieleckim, w gminie Mniów.
W latach 1975–1998 miejscowość administracyjnie należała do województwa kieleckiego.

</doc>
<doc id="974459" url="https://pl.wikipedia.org/wiki?curid=974459" title="Sośnina">
Sośnina

1. las, zagajnik sosnowy
2. drewno sosnowe
3. świeże gałęzie sosny

</doc>
<doc id="974462" url="https://pl.wikipedia.org/wiki?curid=974462" title="Moisés Carmona">
Moisés Carmona

Biskup Moises Carmona y Rivera (ur. w 31 października 1912, zm. 1 listopada 1991) – meksykański biskup rzymskokatolicki o poglądach sedewakantystycznych.
Został wyświęcony na księdza w 1939 r. W 1981 wyświęcony na biskupa przez abp Ngô Đình Thục.

</doc>
<doc id="974464" url="https://pl.wikipedia.org/wiki?curid=974464" title="Sośnina (województwo świętokrzyskie)">
Sośnina (województwo świętokrzyskie)

Sośnina – część wsi Straszów w Polsce w województwie świętokrzyskim, w powiecie kieleckim, w gminie Mniów.
W latach 1975–1998 Sośnina administracyjnie należała do województwa kieleckiego.

</doc>
<doc id="974465" url="https://pl.wikipedia.org/wiki?curid=974465" title="Teoria płacy">
Teoria płacy

Teoria płacy – założenie, że praca jest towarem, płaca jest ceną, a rynek pracy grą popytu i podaży, odchylającą płace od ceny naturalnej. Pozostaje kwestia, jaka jest ta cena naturalna pracy. David Ricardo korzystał w tym miejscu z twierdzeń Thomasa Malthusa i zgadzał się z tezą, że taką ceną (wartością) pracy są minimalne koszty utrzymania robotnika. Ricardo pisał: "naturalną ceną pracy będzie taka cena, która jest niezbędna, aby umożliwić ogółowi robotników utrzymanie i zachowanie swego gatunku, nie zwiększając ani też nie zmniejszając ich liczby". Cena naturalna rośnie z tych samych przyczyn, co renta gruntowa, tj. ze względu na potrzebę angażowania coraz większych nakładów kapitału i pracy na pozyskanie dodatkowych środków utrzymania rosnącej liczby ludności.

</doc>
<doc id="974467" url="https://pl.wikipedia.org/wiki?curid=974467" title="Dołna Bańica">
Dołna Bańica

Dołna Bańica (mac. "Долна Бањица") – wieś w Macedonii Północnej; 10 tys. mieszkańców (2006).

</doc>
<doc id="974468" url="https://pl.wikipedia.org/wiki?curid=974468" title="Héctor Rial">
Héctor Rial

José Héctor Rial Laguía (ur. 14 października 1928 w Pergamino, zm. 24 lutego 1991 w Madrycie) - piłkarz argentyński, pięciokrotny reprezentant Hiszpanii, z Realem Madryt, w barwach którego grał w latach 1954-1961, czterokrotny mistrz Hiszpanii i pięciokrotny zdobywca Pucharu Mistrzów.
Po zakończeniu kariery został trenerem i trenował takie zespoły jak: Pontevedra CF, RCD Mallorca, Real Saragossa, UD Las Palmas, olimpijska reprezentacja Hiszpanii, Chivas Guadalajara, reprezentacja Arabii Saudyjskiej, Deportivo La Coruña, Estudiantes La Plata, reprezentacja Salwadoru i Elche CF.

</doc>
<doc id="974470" url="https://pl.wikipedia.org/wiki?curid=974470" title="San Antonio (miasto w Chile)">
San Antonio (miasto w Chile)

 
San Antonio – miasto portowe w Chile leżące w regionie Valparaíso (tzw. region V). Obszar miasta liczący 405 km² według spisu z 2002 roku zamieszkiwało 87 205 mieszkańców.
Oddalone o 114 km na południe od Valparaíso (stolica regionu) miasto założył Antonio Núñez de Fonseca.

</doc>
<doc id="974471" url="https://pl.wikipedia.org/wiki?curid=974471" title="Zachybie">
Zachybie

Zachybie – wieś w Polsce położona w województwie świętokrzyskim, w powiecie kieleckim, w gminie Mniów.
W latach 1975–1998 miejscowość administracyjnie należała do województwa kieleckiego.

</doc>
<doc id="974478" url="https://pl.wikipedia.org/wiki?curid=974478" title="Moises Carmona">
Moises Carmona



</doc>
<doc id="974479" url="https://pl.wikipedia.org/wiki?curid=974479" title="Hector Rial">
Hector Rial



</doc>
<doc id="974483" url="https://pl.wikipedia.org/wiki?curid=974483" title="Tom Foley">
Tom Foley

Tom Foley, właśc. Thomas Stephen Foley (ur. 6 marca 1929 w Spokane, zm. 18 października 2013 w Waszyngtonie) – amerykański polityk z Partii Demokratycznej.
Od 1965 do 1995 zasiadał w Izbie Reprezentantów, gdzie w latach 1981–1986 służył jako „Whip” Większości, następnie w latach 1986–1989 jako lider większości, a od 1989 do 1995 jako spiker Izby.

</doc>
<doc id="974484" url="https://pl.wikipedia.org/wiki?curid=974484" title="Thoros z Edessy">
Thoros z Edessy



</doc>
<doc id="974485" url="https://pl.wikipedia.org/wiki?curid=974485" title="Pajęczyna Charlotty (film 2006)">
Pajęczyna Charlotty (film 2006)

Pajęczyna Charlotty (ang. "Charlotte’s Web") – amerykańska komedia familijna z 2006 roku powstała na podstawie książki Elwyna Brooksa White’a "Pajęczyna Szarloty". Film wyprodukowała wytwórnia Paramount Pictures.
Wersja polska.
Opracowanie wersji polskiej: Start International Polska
Reżyseria: Elżbieta Kopocińska-Bednarek
Dialogi polskie: Joanna Serafińska
Dźwięk i montaż: Michał Skarżyński
Kierownik produkcji: Elżbieta Araszkiewicz
W wersji polskiej udział wzięli:
W pozostałych rolach:
Lektor: Marek Lelek

</doc>
<doc id="974488" url="https://pl.wikipedia.org/wiki?curid=974488" title="Abydos (kolonia)">
Abydos (kolonia)



</doc>
<doc id="974491" url="https://pl.wikipedia.org/wiki?curid=974491" title="Gregorio Ricci-Curbastro">
Gregorio Ricci-Curbastro

Gregorio Ricci-Curbastro (ur. 12 stycznia 1853 w Lugo, zm. 6 sierpnia 1925 w Bolonii) – włoski matematyk, autor prac z zakresu rachunku tensorowego, geometrii różniczkowej i innych dziedzin matematyki.
Życie.
Ricci-Curbastro aż do rozpoczęcia studiów uniwersyteckich nie uczęszczał do szkół, a wiedzę zdobywał dzięki indywidualnym lekcjom. W 1869, mając zaledwie 16 lat, wstąpił na uniwersytet w Rzymie, jednak po roku przerwał studia na skutek wojny między Państwem Kościelnym a Królestwem Włoch. Od 1872 kontynuował edukację najpierw w Bolonii, a następnie w Pizie, gdzie uczęszczał na wykłady Enrico Bettiego oraz Ulisse Diniego. W 1875 uzyskał doktorat, a w latach 1877-1878 przebywał na stypendium na politechnice w Monachium, gdzie zetknął się z Feliksem Kleinem. Po powrocie do Pizy został asystentem Diniego, zaś od 1880 był profesorem fizyki matematycznej na uniwersytecie w Padwie. Funkcję tę pełnił aż do śmierci w 1925.
Oprócz prowadzenia działalności naukowej Ricci-Curbastro zajmował się również pracą na rzecz społeczności, wśród których aktualnie przebywał. W rodzinnym Lugo pełnił funkcję radnego i był zaangażowany w prace związane z budową wodociągów i osuszaniem bagien. Również jako radny działał w Padwie, gdzie zajmował się sprawami edukacji i finansów. Tam też otrzymał propozycję zostania burmistrzem, której jednak nie przyjął.
W 1884 Ricci-Curbastro ożenił się z Bianką Bianchi Azzarani, z którą miał troje dzieci.
Działalność naukowa.
W pracy "Méthodes de calcul différentiel absolu et leurs applications" opublikowanej wspólnie z Tullio Levim-Civitą w 1900 roku Ricci-Curbastro zawarł systematyczny wykład teorii nazwanej przezeń "absolutnym rachunkiem różniczkowym". Teoria ta stała się jednym z zalążków współczesnego rachunku tensorowego i jego zastosowań w geometrii różniczkowej, a idee Ricciego były ważną inspiracją dla Alberta Einsteina w jego pracach nad ogólną teorią względności. W równaniach Einsteina wykorzystany został tensor Ricciego.
Ricci-Curbastro był również autorem prac m.in. z zakresu teorii równań różniczkowych, teorii potencjału i mechaniki teoretycznej.

</doc>
<doc id="974501" url="https://pl.wikipedia.org/wiki?curid=974501" title="Podręcznik wojownika światła">
Podręcznik wojownika światła

Podręcznik wojownika światła (oryg. "Manual do guerreiro da luz") - zbiór krótkich przypowiastek, publikowanych w latach 1993-1996 w dzienniku "A Folha de São Paulo" autorstwa Paulo Coelho. Książka została wydana w oryginale w roku 1997, po polsku w 2000.

</doc>
<doc id="974505" url="https://pl.wikipedia.org/wiki?curid=974505" title="Mentha arvensis">
Mentha arvensis



</doc>
<doc id="974514" url="https://pl.wikipedia.org/wiki?curid=974514" title="Izabela de Warenne">
Izabela de Warenne

Izabela de Warenne, właściwie: Isabella de Warenne (ok. 1253 – ok. 1296) – królowa Szkocji jako żona Jana Balliola.
Rodzina.
Była drugą córką Jana de Warenne, siódmego earla Surrey. Jej ojciec był zaufanym dwóch kolejnych królów Anglii – Henryka III (przyrodniego brata Alicji de Lusignan) i Edwarda I. Dowodził wojskami angielskimi podczas podboju Walii i szkockiej wojny o niepodległość. Podczas tej ostatniej wojny, został pokonany przez Williama Wallace'a i Andrew de Moraya w bitwie pod Stirling, ale zwyciężył do pod Falkirk.
Jej matką była Alicja de Lusignan. I tak jej dziadkami od strony matki byli: Hugo X de Lusignan i Izabela d'Angoulême (wdowa po królu Anglii – Janie bez Ziemi).
Małżeństwo.
Poślubiła Jana Balliola, ósmego barona Bywell w 1281. W 1292 Jan został przez Szkotów wybrany na nowego króla i rok później Jan i Izabela zostali koronowani na króla i królową. Para miała syna (i prawdopodobnie 4 innych dzieci):
Nie wiadomo, kiedy zmarła Izabela, ale przyjmuje się, że nastąpiło to po 1296, czyli po tym jak Jan abdykował i Anglicy wywiezli go do Anglii i zamknęli w Tower of London.

</doc>
<doc id="974516" url="https://pl.wikipedia.org/wiki?curid=974516" title="Mentha aquatica">
Mentha aquatica



</doc>
<doc id="974517" url="https://pl.wikipedia.org/wiki?curid=974517" title="Horpyna">
Horpyna

Horpyna – bohaterka powieści "Ogniem i mieczem" Henryka Sienkiewicza. 
Siostra kozackiego pułkownika Dońca i przyjaciółka Bohuna. Znana jako wiedźma zamieszkująca potem w Czarcim Jarze (dzisiejsza dolina Waładynki w Mołdawii).
Według opisu Sienkiewicza była to "ogromna dziewka wróżąca z koła młyńskiego". Po zdobyciu Baru, wraz ze służącym jej karłem, opiekowała się ukrywaną Heleną Kurcewiczówną. Bohunowi wywróżyła ślub z kniaziówną i godność hetmana, ostrzegając go też przed "Małym rycerzem" i tajemniczym zdrajcą. Miała wizje okropności wywołanych powstaniem Chmielnickiego. Zginęła w Czarcim Jarze zastrzelona przez Rzędziana, który podstępem zyskał jej zaufanie.
W przenośni określenie rosłej, mocarnej kobiety o cechach groźnych lub niepokojących

</doc>
<doc id="974518" url="https://pl.wikipedia.org/wiki?curid=974518" title="Podział administracyjny Tonga">
Podział administracyjny Tonga

Tonga pod względem administracyjnym podzielone jest na 5 grup wysp (ang. island division), które dzielą się następnie na 23 dystrykty, a te na 175 wsi.
Grupy wysp:

</doc>
<doc id="974519" url="https://pl.wikipedia.org/wiki?curid=974519" title="Gregorio Ricci Curbastro">
Gregorio Ricci Curbastro



</doc>
<doc id="974521" url="https://pl.wikipedia.org/wiki?curid=974521" title="Mentha longifolia">
Mentha longifolia



</doc>
<doc id="974522" url="https://pl.wikipedia.org/wiki?curid=974522" title="Tullio Levi Civita">
Tullio Levi Civita



</doc>
<doc id="974524" url="https://pl.wikipedia.org/wiki?curid=974524" title="Mentha x piperita">
Mentha x piperita



</doc>
<doc id="974525" url="https://pl.wikipedia.org/wiki?curid=974525" title="Hrabstwo Bottineau">
Hrabstwo Bottineau

Hrabstwo Bottineau (ang. "Bottineau County") to hrabstwo w stanie Dakota Północna w Stanach Zjednoczonych. Hrabstwo zajmuje powierzchnię 4 397,13 km². Według szacunków United States Census Bureau w roku 2006 miało 6 650 mieszkańców. Siedzibą hrabstwa jest Bottineau.

</doc>
<doc id="974528" url="https://pl.wikipedia.org/wiki?curid=974528" title="Ostaš">
Ostaš

Ostaš (niem. "Wostasch, Ostasch", pol. "Ostasz") – szczyt (700 m n.p.m.) w czeskiej części Gór Stołowych. Wzniesienie położone jest około 3,0 km na północny zachód od centrum Police nad Metují, w granicach Obszaru Chronionego Krajobrazu Broumovsko.
Morfologia.
Wzniesienie o charakterystycznym stołowym kształcie, z wyraźną płaską częścią szczytową, jest jednym z wyższych wzniesień czeskiej części Gór Stołowych. Góra stanowi obszar rezerwatu przyrody Ostaš. Część szczytowa położone jest na niewielkiej wierzchowinie stołowej, którą tworzą dwie olbrzymie płyty skalne, zbudowane z górnokredowych piaskowców ciosowych, która we wszystkich kierunkach opada 40-metrowymi pionowymi skalnymi ścianami, które w niższych partiach przechodzą w strome zbocza, porośnięte lasem regla dolnego.
Na wierzchołku płyty górnej położona jest Frydlancka Skała z punktem widokowym, a na skraju płyty platforma widokowa. Piaskowcowa powierzchnia szczytu jest zwietrzała, popękana i poprzecinane wieloma szczelinami, a między dwoma płytami skalnymi na wierzchowinie znajdują się dwa labirynty skalne. Na wschodnim zboczu wyższej płyty, znajduje się labirynt górny, z szeregiem osobliwych utworów skalnych, a na niższej, północno-wschodniej płycie znajduje się labirynt dolny, oraz większe ugrupowanie skalne zwane Koci Gród, z pomnikiem przyrody Kocie Skały i Jaskinią Braci Czeskich. Mimo niewielkiej wysokości bezwzględnej, wzniesienie widoczne jest z daleka jako odosobniony masyw skalny.
Na górze znajduje się kilka punktów widokowych, z których roztaczają się panoramy Broumowskich Ścian, Karkonoszy, Gór Kamiennych, Sowich, Orlickich i Bystrzyckich.
W skrajnych częściach góry dochodzi do ruchów masywów i wież skalnych. Zjawiska te są badane za pomocą zainstalowanej sieci punktów geodezyjnych oraz przyrządów pomiarowych. 22 kwietnia 1992 roku zanotowano lokalne wstrząsy o sile 2,4 stopni w skali Richtera.
Nazwy niektórych systemów skalnych i skał:
Historia.
Nazwa góry pochodzi od imienia św. Eustachego (Eustacha lub Ostacha), patrona myśliwych, którzy w Średniowieczu chętnie tu polowali, a także trudnili się przeprowadzaniem osób przez pobliską granicę. Później masyw stanowił schronienie dla prześladowanych protestantów, zwłaszcza po ich porażce pod Białą Górą (m.in. pod skałą "Mogiła Śmierci" torturowano i zamordowano około stu niewinnych mieszkańców Polic nad Metují w każdym wieku, a zwłoki wrzucono w szczelinę skalną – zwoje włosów znajdowano przy późniejszym karczowaniu lasu). Odbywano tu także pielgrzymki do kapliczki na stoku (pierwsza, drewniana powstała w 1484; zastąpiono ją nową, okazalszą w 1669, a w 1720 postawiono jeszcze większą, którą zburzono w 1788 z rozkazu cesarza Józefa II; 8 września 1859 poświęcono kolejną, zbudowaną z inicjatywy lokalnego mieszkańca – Celestyna Velca, jako wotum za przetrwanie wojny francusko-austriackiej, która dotrwała do naszych czasów). W czasach współczesnych Ostaš stał się celem miłośników wspinaczki. Przy kaplicy stoi pomnik alpinisty z Polic nad Metují – Miroslava Šmída (2004).
Infrastruktura turystyczna.
U podnóża wzniesienia znajduje się osada domków kempingowych Ostaš oraz niewielkie pole namiotowe, popularne zwłaszcza wśród wspinaczy, a także obiekty gastronomiczne. Kilkaset metrów dalej położony jest parking, do którego można dojechać boczną drogą z drogi krajowej nr 303.

</doc>
<doc id="974531" url="https://pl.wikipedia.org/wiki?curid=974531" title="Hearts">
Hearts



</doc>
<doc id="974533" url="https://pl.wikipedia.org/wiki?curid=974533" title="Associating Style Sheets with XML documents">
Associating Style Sheets with XML documents

Associating Style Sheets with XML documents - Dołączanie arkuszy stylów do dokumentów XML - to opracowany przez W3C sposób na wstawianie arkuszy stylów do dokumentów XML za pomocą elementu &lt;?xml-stylesheet?&gt;.
Sposób użycia.
Aby dołączyć arkusz stylów do dokumentu XML, należy w jego prologu umieścić element codice_1. Powinien on posiadać atrybuty:
Może też posiadać atrybuty:
Przykład.
Zawartość pliku http://example.com/plik.xml:
Zawartość pliku http://example.com/plik.css:
Efekt:
Mój ulubiony kolor to zielony.
Za pomocą &lt;?xml-stylesheet?&gt; można też załączać arkusze XSL, które mogą przekonwertować dokument XML do innego formatu, np. HTML.

</doc>
<doc id="974536" url="https://pl.wikipedia.org/wiki?curid=974536" title="Cirrus uncinus">
Cirrus uncinus

Cirrus uncinus ("Ci unc") (łac. zakrzywiony, haczykowaty) – gatunek chmur "Cirrus". Często określa się go mianem "cirrus haczykowaty" lub "ogon klaczy".
Chmura pierzasta haczykowata (łac. "Cirrus uncinus") widoczna jest jako włókno zakończone haczykiem lub kłaczkiem (w którego górnej części nie występuje wypukłość). Przypominający przecinek kształt haczykowaty chmury jest spowodowany różnymi prędkościami wiatru, który postrzępia jej czoło-wierzchołek. Dolna, mniej więcej pozioma część chmury jest spowodowana prądami ciepłego powietrza łagodnie wślizgującego się po chłodniejszej masie. Czoło takich chmur jest zwiastunem zbliżającego się frontu ciepłego, a więc często długotrwałych nieintensywnych opadów.

</doc>
<doc id="974551" url="https://pl.wikipedia.org/wiki?curid=974551" title="Gustavo Endres">
Gustavo Endres

Gustavo Endres (ur. 23 sierpnia 1975 roku w Passo Fundo) – brazylijski siatkarz, występujący na pozycji środkowego bloku. Obecnie występuje w brazylijskiej superlidze, w drużynie Pinheiros San Paolo. Wraz z reprezentacją Brazylii zdobył siedmiokrotnie Ligę Światową, jest złotym medalistą igrzysk olimpijskich 2004 roku, a także dwukrotnie 
wygrywał Mistrzostwo Świata w 2002 i 2006 roku. 
W 2008 roku w Pekinie zdobył srebrny medal olimpijski.
Uznawany za najlepszego blokującego na świecie. Jest żonaty z Rachel Endres. Mają dwóch synów: Enzo i Erica. Jego bratem jest inny siatkarz reprezentacji Brazylii - Murilo Endres.

</doc>
<doc id="974553" url="https://pl.wikipedia.org/wiki?curid=974553" title="San Antonio Unido">
San Antonio Unido

Club Social y Deportivo San Antonio Unido – chilijski klub piłkarski z siedzibą w mieście San Antonio leżącym w regionie Valparaíso (tzw. region V).
Historia.
Klub założony został 21 lipca 1961 roku i obecnie gra w trzeciej lidze chilijskiej (Tercera división chilena).

</doc>
<doc id="974555" url="https://pl.wikipedia.org/wiki?curid=974555" title="Bohdan Szust">
Bohdan Szust

Bohdan Romanowycz Szust, ukr. Богдан Романович Шуст (ur. 4 marca 1986 w Sądowej Wiszni) – ukraiński piłkarz, grający na pozycji bramkarza w ukraińskim klubie Inhułeć Petrowe, reprezentant Ukrainy.
Kariera piłkarska.
Kariera klubowa.
Rozpoczął karierę piłkarską w klubie Karpaty Lwów. Do zespołu juniorów trafił jako nastolatek, a w 2004 roku został włączony do kadry pierwszej drużyny i w sezonie 2004/05 zadebiutował w Perszej Lidze Ukrainy. W zespole Karpat wystąpił w 5 ligowych meczach będąc jednym z rywali Macieja Nalepy.
W sezonie 2005/06 w Karpatach rozegrał 14 meczów w Karpatach, a zimą ten utalentowany bramkarz został zakupiony przez Szachtar Donieck. W jego barwach zadebiutował 15 lutego w meczu Pucharu UEFA z Lille OSC (2:3). W rundzie wiosennej rozegrał 8 ligowych meczów rywalizując o miejsce w składzie z Dmytro Szutkowem oraz Janem Laštůvką, a dobrą postawą przyczynił się do wywalczenia mistrzostwa Ukrainy. W sezonie 2006/07 został z Szachtarem wicemistrzem kraju oraz wystąpił w 4 meczach grupowej fazy Ligi Mistrzów. Latem 2009 został wypożyczony do Metałurha Donieck, na początku 2010 do Zorii Ługańsk, w grudniu 2010 do Illicziwca Mariupol. W maju 2011 powrócił do Szachtara, ale potem do końca roku kontynuował występy w mariupolskiej drużynie. Podczas przerwy zimowej sezonu 2012/13 przeszedł do Metalista Charków. Na początku marca 2015 Metalist anulował kontrakt z piłkarzem, a 7 marca 2015 został piłkarzem Wołyni Łuck. 3 czerwca 2016 przeszedł do Worskły Połtawa. 2 czerwca 2019 przeszedł do Inhulca Petrowe.
Kariera reprezentacyjna.
Najpierw występował w młodzieżowej młodzieżowej reprezentacji Ukrainy. 28 lutego 2006 zadebiutował w pierwszej reprezentacji Ukrainy w zremisowanym 0:0 meczu towarzyskim z Azerbejdżanem. Został też powołany do kadry na mistrzostwa świata w Niemczech, na których był rezerwowym bramkarzem dla Ołeksandra Szowkowskiego i nie rozegrał żadnego meczu, a Ukraina dotarła do ćwierćfinału tego turnieju.

</doc>
<doc id="974556" url="https://pl.wikipedia.org/wiki?curid=974556" title="Bogdan Szust">
Bogdan Szust



</doc>
<doc id="974559" url="https://pl.wikipedia.org/wiki?curid=974559" title="Judy Cornwell">
Judy Cornwell

Judy Cornwell, właściwie "Judy Valerie Cornwell" (ur. 22 lutego 1940) – angielska aktorka.
Od 18 grudnia 1960 jest zamężna z Johnem Kelsallem; ma z nim jedno dziecko.

</doc>
<doc id="974560" url="https://pl.wikipedia.org/wiki?curid=974560" title="Ange-Félix Patassé">
Ange-Félix Patassé

Ange-Félix Patassé (ur. 25 stycznia 1937 w Paoui, zm. 5 kwietnia 2011 w Duali w Kamerunie) – polityk środkoafrykański. Prezydent Republiki Środkowoafrykańskiej od 22 października 1993 do 15 marca 2003.
Życiorys.
Patassé działał na scenie politycznej od uzyskania niepodległości przez Republikę Środkowoafrykańską w 1960. Po dojściu do władzy w Jean-Bédela Bokassy w 1966 zasiadał we wszystkich rządach powoływanych przez prezydenta. W latach 1966-76 był ministrem kilku resortów, a od 5 września 1976 do 14 lipca 1978 pełnił funkcję premiera kraju. Ustąpił w 1978 tłumacząc to problemami ze zdrowiem. Był w tym czasie jednym z najbardziej zaufanych współpracowników Bokassy. Krótko przed obaleniem Bokassy w 1979 niespodziewanie wystąpił przeciwko jego rządom i ogłosił utworzenie Ruchu na rzecz Wyzwolenia Ludu Afryki Środkowej. Po upadku Bokassy Francuzi przywrócili do władzy pierwszego prezydenta kraju Davida Dacko, który umieścił Patasségo w areszcie domowym, z którego został jednak zwolniony z powodu stanu zdrowia. W 1981 Patassé chciał zostać prezydentem, jednak przegrał z Dacko, który w kilka miesięcy później został obalony w wyniku zamachu stanu.
W latach 80. stał się głównym przywódcą demokratycznej opozycji przeciw dyktatorskim rządom prezydenta André Kolingby. W marcu 1982 dokonał przeciw Kolingbie nieudanego zamachu stanu. Po tych wydarzeniach uciekł do Togo, skąd kontynuował działalność opozycyjną.
W 1993 Kolingba pod naciskiem międzynarodowej opinii publicznej zgodził się na demokratyczne reformy oraz na przeprowadzenie pierwszych w historii kraju wolnych wyborów prezydenckich. Zwycięzcą wyborów został Patassé i 22 października 1993 objął stanowisko prezydenta. W krótkim czasie również i on doprowadził swoimi działaniami do powstania potężnej opozycji wobec swoich rządów. Doprowadziło to do buntu armii i nieudanego zamachu stanu w maju 2001, na czele którego stał były prezydent Kolingba. Patassé został odsunięty od władzy w wyniku kolejnego zamachu stanu z marca 2003. Podczas pobytu Patassé na konferencji w Nigrze rebelianci opanowali lotnisko w stolicy kraju, Bangi; co uniemożliwiło mu powrót. Na czele rewolty stał dawny współpracownik Patasségo François Bozizé, który przejął władzę w kraju i został nowym prezydentem.
Patassé nie mogąc wrócić do kraju wyjechał do Togo, gdzie przebywał już wcześniej na wygnaniu w latach 1982-92. Do kraju po raz pierwszy powrócił w 2008. Wziął udział w wyborach prezydenckich w 2010, które wyraźnie przegrał z Bozizé stosunkiem głosów 66% do 20%. Patassé był już wtedy bardzo chory, zmagał się z cukrzycą. Niebawem trafił do szpitala w Kamerunie, gdzie zmarł.

</doc>
<doc id="974561" url="https://pl.wikipedia.org/wiki?curid=974561" title="Eufemia de Ross">
Eufemia de Ross

Eufemia z Ross, "Euphemia de Ross" (zm. 1386) - królowa Szkocji jako druga żona Roberta II Stewarta.
Była córką Aodha, earla Ross, i Małgorzaty Graham. Jej ojciec był synem Uilleama II, earla Ross, i Maud (albo Małgorzaty) de Bruce (córki Marjorie, hrabiny Carrick i Roberta de Bruce'a, earla Carrick), rodzonej siostry króla Roberta I Bruce'a.
Eufemia najpierw poślubiła Jana Randolfa, trzeciego earla Moray, ale para ta nie miała potomstwa. Mąż Eufemii zmarł w 1346, i Eufemia pozostała wdową przez kolejne 9 lat.
2 maja 1355 poślubiła Roberta Stewarta, syna Waltera Stewarta, szóstego Wielkiego Stewarta Szkocji, i Marjorie de Bruce. Marjorie była pierworodną córką wspomnianego już króla Roberta I Bruce'a (i jego pierwszej żony - Izabeli z Mar). Król Robert był najstarszym synem Marjorie, hrabiny Carrick i Roberta de Bruce'a, earla Carrick, a na króla koronował się w 1306. Eufemia i jej drugi mąż byli więc kuzynami - ich dziadkowie byli rodzeństwem - mieli wspólnych pradziadków.
Małżeństwo i potomstwo.
Robert II został królem po bezpotomnej śmierci swojego wuja - Dawida II (najmłodszego syna Roberta I), w 1371. Eufemia została automatycznie królową i pełniła tę funkcję przez 15 lat. Eufemia de Ross i Robert II mieli razem 5 dzieci:

</doc>
<doc id="974564" url="https://pl.wikipedia.org/wiki?curid=974564" title="Awarowie (Dagestan)">
Awarowie (Dagestan)



</doc>
<doc id="974565" url="https://pl.wikipedia.org/wiki?curid=974565" title="Geoffrey Hughes">
Geoffrey Hughes

Geoffrey Hughes (ur. 2 lutego 1944 w Wallasey, Cheshire, zm. 27 lipca 2012 w Portsmouth, Hampshire) – angielski aktor.
Zaczynał swoją karierę aktorską w Victoria Theatre w 1966. Grywał też na West Endzie, m.in. w "Say Goodnight to Grandma" czy w "Run for your Wife". Stworzył też kilka dobrych kreacji filmowych (TV). Polskim widzom jest najlepiej znany z roli Powolniaka (Onslow) z serialu "Co ludzie powiedzą?" ("Keeping up appearances"). Czasem występował jako Geoff Hughes. Zmarł 27 lipca 2012 na raka prostaty.

</doc>
<doc id="974567" url="https://pl.wikipedia.org/wiki?curid=974567" title="Triple Nine Society">
Triple Nine Society

Triple Nine Society () – stowarzyszenie założone w 1978 roku. Skupia ludzi z bardzo wysokim ilorazem inteligencji, przekraczającym wyniki uzyskiwane przez 99,9 proc. populacji ludzkiej.
W październiku 2018 stowarzyszenie posiadało ponad 1900 członków z 50 różnych krajów, większość z nich mieszkała w Stanach Zjednoczonych.

</doc>
<doc id="974569" url="https://pl.wikipedia.org/wiki?curid=974569" title="Josephine Tewson">
Josephine Tewson

Josephine Tewson (ur. 26 lutego 1931 Londynie, zm. 18 sierpnia 2022 tamże) – brytyjska aktorka. Odtwórczyni roli Elizabeth „Liz” Warden, nerwowej sąsiadki Hiacynty Bukiet (Patricia Routledge) w sitcomie BBC1 "Co ludzie powiedzą?" (1990–1995). Wystąpiła jako Lucinda Davenport w sitcomie BBC One "Babie lato" (2003–2010).
Życiorys.
Wczesne lata.
Urodziła się w Hampstead, dzielnicy w północnym Londynie, jako córka Kate (z domu Morley), pielęgniarki, i Williama Tewsona, zawodowego muzyka. Jej ojciec grał na kontrabasie w BBC Symphony Orchestra. Jej dziadek ze strony matki, Haydn Morley, był piłkarzem i kapitanem Sheffield Wednesday F.C. Po ukończeniu gimnazjum, studiowała w Royal Academy of Dramatic Art, którą ukończyła w 1952.
Kariera.
W 1957 debiutowała na West Endzie w roli Ivy Crush w musicalu "Bezpłatnie jak powietrze". Następnie wystąpiła na londyńskiej scenie w spektaklu "Androkles i lew" (1961) jako Megaera, W 1964 zagrała w sztuce Williama Shakespeare’a "Koriolan" w Nottingham Playhouse w Nottingham. Powróciła na West End w spektaklu Alana Ayckbourna "Kobieta w umyśle" (1986–87) jako Muriel i przedstawieniu Neila Simona "Ostatni czerwoni gorący miłośnicy" (1989) w roli Jeanette Fisher, W 1994 wystąpiła w Guildford i odbyła tournée z czarną komedią Josepha Kesselringa "Arszenik i stare koronki" w roli Abby Brewster. Można ją było też zobaczyć na scenie w Basingstoke jako Lady Bracknell w przedstawieniu Oscara Wilde’a "Bądźmy poważni na serio". W 1998 w teatrze w Salisbury zagrała pielęgniarkę w "Romeo i Julii". W 2002 odbyła tournée z przedstawieniem "Kobieta bez znaczenia" Oscara Wilde’a grając Lady Hunstanton. W 2009 w Chichester wystąpiła w roli Lady Matheson w sztuce Terence’a Rattigana "Osobne stoliki".
Na ekranie grała głównie gościnnie w brytyjskich produkcjach telewizyjnych, w tym w serialu policyjnym BBC "Z-Cars" (1963, 1965, 1968) z Brianem Blessedem, sitcomie BBC1 "Casanova '73" (1973) z Leslie Phillipsem czy Associated Television "Thriller" (1974) z Helen Mirren. W sitcomie Thames Television "Shelley" (1979–1982) wystąpiła w roli Pani Hawkins. Zagrała też w kilku filmach, w tym w familijnym "The Troublesome Double" (1972), komedii kryminalnej "Dziwny przypadek końca cywilizacji" ("The Strange Case of the End of Civilization as We Know It", 1977) u boku Johna Cleese’a i komedii kryminalnej "Wilt" ("The Misadventures of Mr. Wilt", 1989) na podstawie powieści Toma Sharpe’a z udziałem Mela Smitha.
Życie prywatne.
27 września 1958 zawarła związek małżeński z aktorem Leonardem Rossiterem, z którym się rozwiodła w 1961. 12 czerwca 1972 wyszła za mąż za chirurga dentystycznego Henry’ego Newmana, który zmarł w 1980. 
Śmierć.
Zmarła 18 sierpnia 2022 w domu dla emerytowanych aktorów w Denville Hall w Northwood na osiedlu w Londynie w wieku 91 lat.

</doc>
<doc id="974570" url="https://pl.wikipedia.org/wiki?curid=974570" title="Jeremy Gittins">
Jeremy Gittins

Jeremy Gittins (ur. 30 stycznia 1956) – brytyjski aktor.

</doc>
<doc id="974571" url="https://pl.wikipedia.org/wiki?curid=974571" title="Renta gruntowa">
Renta gruntowa

Renta gruntowa – dochód uzyskiwany przez właściciela gruntu wykorzystywanego do celów produkcyjnych. Jej wysokość przy stałej podaży ziemi zależy przede wszystkim od popytu na ziemię.
Jeśli z jakichś powodów popyt na ziemię wzrośnie to wzrośnie stawka renty i będzie to jedyny efekt wzrostu popytu. Wzrośnie zatem dochód właścicieli ziemi, natomiast nie zmieni się podaż ziemi.
Jest to taki przypadek, gdzie wzrost dochodu właścicieli ziemi nie wpływa na efektywność wykorzystania ziemi – ani jej nie poprawia, ani nie pogarsza.
Również obniżenie dochodu właścicieli ziemi, przez opodatkowanie renty gruntowej nie wpływa – przy stałej podaży ziemi – na efektywność wykorzystania ziemi.
Opodatkowania renty gruntowej obniży jedynie dochód właścicieli ziemi. Stawka ziemi pozostanie na tym samym poziomie w związku z czym nie nastąpią żadne zmiany w popycie na ziemię. Nie zmieni się również podaż ziemi, gdyż jest ona stała z założenia.
Tak więc opodatkowanie renty gruntowej przy stałej podaży ziemi nie zmieni zachowań podmiotów gospodarczych i nie zniekształci alokacji zasobów.
W praktyce obserwuje się bardzo duże różnice w cenach ziemi i stawkach renty gruntowej. Na przykład w centrum dużego miasta są one wyższe niż w małej miejscowości. Wynika to z różnic w popycie na ziemię. Popyt ten uzależniony jest od krańcowego przychodu z produktu ziemi, który obliczamy mnożąc krańcowy produkt ziemi w wyrażeniu fizycznym, np. produkt pochodzący z dodatkowego hektara określonej działki ziemi, przez uzyskany za ten produkt przychód, czyli utarg krańcowy. Różne działki ziemi mogą się znacznie różnić między sobą pod względem produktywności, tzn. urodzajności i przydatności do pewnych zastosowań. Równocześnie te same działki ziemi mogą mieć różne, konkurencyjne wobec siebie zastosowania. Ponadto ceny i przychody uzyskiwane za produkty pochodzące z różnych działek ziemi zależą od rynkowego popytu na te produkty. Obydwa te czynniki, tzn. produktywność poszczególnych areałów ziemi w sensie fizycznym oraz krańcowy utarg z produktów ziemi, wpływają na zróżnicowanie cen ziemi oraz stawek renty gruntowej, a tym samym dochodów właścicieli ziemi.
Różnice w cenach ziemi i opłatach za użytkowanie ziemi (stawkach renty gruntowej) oraz możliwość różnorodnego wykorzystania tej samej ziemi prowadzą do przenoszenia przez właścicieli ziemi podaży usług swoich gruntów z danego zastosowania do innego (z danej dziedziny lub gałęzi gospodarki do innej). Tam gdzie ceny ziemi i stawki renty gruntowej są relatywnie wysokie, podaż usług ziemi będzie wzrastać, a tam gdzie są relatywnie niskie, będzie spadać. Zmiany podaży ziemi będą wywoływały odpowiednie zmiany cen ziemi i stawek renty gruntowej. W dłuższym okresie powinna więc wystąpić tendencja do wyrównywania się cen ziemi i stawek renty gruntowej w różnych, konkurencyjnych zastosowaniach (np. rolnictwo i turystyka).
Możliwość przenoszenia usług ziemi z danego zastosowania do innego oznacza, że w praktyce mamy do czynienia z wieloma rynkami ziemi, a zatem założenie o całkowitej nieelastyczności podaży ziemi ma charakter względny. Łączna podaż ziemi w skali świata czy danego kraju rzeczywiście jest stała, ale podaż ziemi na poszczególnych rynkach ziemi (np. na rynku gruntów pod uprawę, rynku gruntów pod zabudowę, rynku gruntów przeznaczonych na rekreację) nie jest całkowicie stała.
Najprostszy wzór na cenę ziemi czy też rynkową wartość ziemi wygląda następująco:
Gdzie:
formula_2 – cena ziemi,
formula_3 – cena danego areału ziemi (rynkowa wartość tej ziemi),
formula_4 – roczny dochód, jaki dany areał ziemi przynosi jej właścicielowi (renta gruntowa),
formula_5 – rynkowa stopa oprocentowania lokat bankowych.
Cena danej działki ziemi zależy od dwóch czynników:
Im wyższa jest renta gruntowa i im niższe jest oprocentowanie lokat bankowych, tym wyższa jest cena ziemi.

</doc>
<doc id="974573" url="https://pl.wikipedia.org/wiki?curid=974573" title="Sesvete">
Sesvete

Sesvete – dzielnica i część zespołu miejskiego Zagrzebia w Chorwacji; 56 tys. mieszkańców (2006). Powierzchnia tej dzielnicy to 165 km². Ośrodek handlowo-usługowy regionu rolniczego, przemysł spożywczy; węzeł drogowy; muzeum.
Leży na wschodnich peryferiach Zagrzebia i od zachodu sąsiaduje z dzielnicami Gornja Dubrava i Donja Dubrava, a od południa – z dzielnicą Peščenica – Žitnjak; obejmuje 37 miejscowości ("naselja"), z których największą jest Sesvete mające typowo miejski charakter.

</doc>
<doc id="974574" url="https://pl.wikipedia.org/wiki?curid=974574" title="Marion Barron">
Marion Barron

Marion Barron (ur. 28 marca 1958 w Nigerii) – brytyjska aktorka charakterystyczna.
Głównie znana z ról w serialach telewizyjnych i filmach (m.in. "Co ludzie powiedzą?" (1990), "Screen Two" (1985) i "Don't Wait Up" (1983)).
Wychowywała się w Dumfries w Szkocji, mężatka (mąż Simon), ma dwoje dzieci.

</doc>
<doc id="974575" url="https://pl.wikipedia.org/wiki?curid=974575" title="José Piendibene">
José Piendibene

José Antonio Piendibene (ur. 5 czerwca 1890 w Pocitos, zm. 12 listopada 1969 w Montevideo) - były urugwajski piłkarz grający jako napastnik. Po zakończeniu kariery trener piłkarski.
Przez wielu ekspertów uważamy za najlepszego Urugwajskiego piłkarza w historii.
Kariera klubowa.
Piendibene w trakcie kariery związany był tylko z jednym klubem - CA Peñarol, z którym zdobył pięć tytułów mistrza kraju, dwa puchary oraz pięć tytułów międzynarodowych. W 1924 roku został przyznany mu tytuł honorowego członka klubu, a w trakcie obchodów czterdziestolecia niósł klubowy sztandar.
Kariera reprezentacyjna.
W reprezentacji narodowej zadebiutował w 1909 w spotkaniu przeciwko Argentynie.
Był pięciokrotnym uczestnikiem turnieju Copa América i jego trzykrotnym zwycięzcą (1916, 1917, 1920) - został wybrany najlepszym piłkarzem turnieju w 1920 roku
W trakcie czternastu lat gry dla reprezentacji Urugwaju rozegrał 40 spotkań i strzelił 21 bramek.
Bibliografia.
Tomasz Wołek, "Copa America", Katowice 1995 str. 12 (tom 13 cyklu "Encyklopedia piłkarska Fuji").

</doc>
<doc id="974582" url="https://pl.wikipedia.org/wiki?curid=974582" title="Hrabstwo DeWitt (Illinois)">
Hrabstwo DeWitt (Illinois)

Hrabstwo DeWitt – hrabstwo w USA, w stanie Illinois, według spisu z 2000 roku liczba ludności wynosiła 16 798. Siedzibą hrabstwa jest Clinton. W United States Census Bureau i United States Geological Survey nazwa hrabstwa występuje jako De Witt (ze spacją).
Historia.
Hrabstwo DeWitt pierwotnie było zamieszkiwane przez Indian Kickapoo i Potawatomów. W 1820 roku na te tereny przybyli pierwsi biali osadnicy, Felix Jones, Prettyman Cud, William Cottrell, Samuel Glenn i rodziny Scott, Lundy i Coaps. Pierwszy budynek powstał w miejscu gdzie dziś znajduje się miasto Farmer przez Nathana Clearwater. Zion Shuges zbudował pierwszy młyn w hrabstwie. Kolejnymi osadnikami byli mieszkańcy Kentucky i Tennessee, lecz dopiero osadnicy z Ohio przyczynili się do znacznej rozbudowy hrabstwa. W 1835 wybudowano w Waynesville pierwszą szkołę i prezbiteriański kościół. 1839 rok jest datą powstania i zarejestrowania hrabstwa, które zostało wydzielone z dwóch innych hrabstw – Macon i McLean. Nazwa została nadana na cześć siódmego gubernatora stanu Nowy Jork, DeWitt Clintona.
Geografia.
Według spisu hrabstwo zajmuje powierzchnię 1 049 km2, z czego 1 030 km2 stanowią lądy, a 19 km2 (1,87%) stanowią wody. Jest jednym z najmniejszych hrabstw w stanie Illinois. 
Większość powierzchni hrabstwa zajmuje preria, przeplatana lesistymi wysepkami. Przez hrabstwo przebiega kilka linii kolejowych (między nimi Illinois Centralne).
Demografia.
Według spisu z 2000 roku hrabstwo zamieszkuje 16 798 osób, które tworzą 6 770 gospodarstw domowych oraz 4 684 rodzin. Gęstość zaludnienia wynosi 16 osób/km2. Na terenie hrabstwa jest 7 282 budynków mieszkalnych o częstości występowania wynoszącej 7 budynków/km2. Hrabstwo zamieszkuje 97,81% ludności białej, 0,49% ludności czarnej, 0,19% rdzennych mieszkańców Ameryki, 0,28% Azjatów, 0,02% mieszkańców Pacyfiku, 0,50% ludności innej rasy oraz 0,71% ludności wywodzącej się z dwóch lub więcej ras, 1,27% ludności to Hiszpanie, Latynosi lub inni.
W hrabstwie znajduje się 6770 gospodarstw domowych, w których 30,90% stanowią dzieci poniżej 18 roku życia mieszkający z rodzicami, 56,80% małżeństwa mieszkające wspólnie, 8,50% stanowią samotne matki oraz 30,80% to osoby nie posiadające rodziny. 26,80% wszystkich gospodarstw domowych składa się z jednej osoby oraz 12,60% żyje samotnie i ma powyżej 65 roku życia. Średnia wielkość gospodarstwa domowego wynosi 2,44 osoby, a rodziny wynosi 2,95 osoby.
Przedział wiekowy populacji hrabstwa kształtuje się następująco: 24,60% osób poniżej 18 roku życia, 7,80% pomiędzy 18 a 24 rokiem życia, 28,30% pomiędzy 25 a 44 rokiem życia, 23,50% pomiędzy 45 a 64 rokiem życia oraz 15,90% osób powyżej 65 roku życia. Średni wiek populacji wynosi 38 lat. Na każde 100 kobiet przypada 95,60 mężczyzn. Na każde 100 kobiet powyżej 18 roku życia przypada 93,50 mężczyzn.
Średni dochód dla gospodarstwa domowego wynosi 41 256 USD, a średni dochód dla rodziny wynosi 50 429 dolarów. Mężczyźni osiągają średni dochód w wysokości 35 902 dolarów, a kobiety 23 998 dolarów. Średni dochód na osobę w hrabstwie wynosi 20 488 dolarów. Około 5,80% rodzin oraz 8,20% ludności żyje poniżej minimum socjalnego, z tego 11,90% poniżej 18 roku życia oraz 7,20% powyżej 65 roku życia.

</doc>
<doc id="974584" url="https://pl.wikipedia.org/wiki?curid=974584" title="Jose Piendibene">
Jose Piendibene



</doc>
<doc id="974587" url="https://pl.wikipedia.org/wiki?curid=974587" title="Victor Rodriquez Andrade">
Victor Rodriquez Andrade



</doc>
<doc id="974588" url="https://pl.wikipedia.org/wiki?curid=974588" title="Kościół Świętego Ducha w Kodniu">
Kościół Świętego Ducha w Kodniu

Kościół Świętego Ducha w Kodniu – gotycka cerkiew zamkowa w Kodniu, obecnie rzymskokatolicki kościół filialny parafii św. Anny w Kodniu.
Historia.
Świątynia została ufundowana wraz zamkiem kodeńskim przez wojewodę nowogrodzkiego, Pawła Sapiehę ok. 1540. Służyła jako kaplica dworska rodu Sapiehów do XIX wieku. Była to kaplica unicka. Przez kilka lat był tutaj przechowywany obraz Matki Boskiej Kodeńskiej wykradziony w 1630 z Rzymu przez Mikołaja Sapiehę, następnie umieszczony w kościele św. Anny.
W 1805 roku w świątyni zaprzestano w odprawiać nabożeństwa ze względu na zły stan techniczny obiektu. Do połowy XIX w. w budynku zawaliły się sklepienia, które następnie zrekonstruowano. W okresie międzywojennym po remoncie cerkiew zamkowa służyła jako tymczasowa świątynia dla neounickiej parafii św. Michała Archanioła (starsza cerkiew została w 1865 rozebrana).
W 1945 obiekt stał się rzymskokatolickim kościołem filialnym parafii św. Anny. Od lat 60. XX wieku przeprowadzono kilka gruntownych remontów świątyni, wykonano ponowną aranżację wnętrza, w latach 70. XX wieku odnowiono dach, w 2001 osuszono fundamenty. Kaplica zamkowa wraz z ruinami zamku Sapiehów, dawną zbrojownią, plenerowymi stacjami drogi krzyżowej stanowi teren Kodeńskiej Kalwarii.
Opis.
Świątynia reprezentuje rozwiązanie późnogotyckie szeroko rozsiadłej, orientowanej hali z półkolistą absydą. Znajdują się w niej sklepienia sieciowe rozpięte we wszystkich trzech nawach oraz okazały szczyt wieńczący fasadę zachodnią. Mimo zastosowania w nim łuków pełnych, całości nadano asymetryczną kompozycję oraz zastosowano plakiety ceramiczne (charakterystyczne dla architektury bizantyjskiej na tych ziemiach). Pojawiły się również renesansowe elementy dekoracyjne: portal zachodni, detale sklepień (wsporniki), które świadczą, że obiekt był stawiany z udziałem kamieniarzy z krakowskiej ekipy Berecciego.
Wewnątrz znajduje się otoczony kultem krucyfiks Chrystusa czczonego pod tytułem Ukrzyżowany Uśmiechnięty, ponieważ Zbawiciel wyobrażony został z pogodną i uśmiechniętą twarzą.

</doc>
<doc id="974591" url="https://pl.wikipedia.org/wiki?curid=974591" title="Omar Oscar Míguez">
Omar Oscar Míguez



</doc>
<doc id="974593" url="https://pl.wikipedia.org/wiki?curid=974593" title="Robert Forster">
Robert Forster

Robert Forster, właśc. Robert Wallace Foster Jr. (ur. 13 lipca 1941 w Rochester, zm. 11 października 2019 w Los Angeles) – amerykański aktor filmowy i telewizyjny. Najbardziej znany z ról Johna Cassellisa w "Chłodnym okiem" (1969), libańskiego terrorysty Abdula Rafaia w dreszczowcu "Oddział Delta" (1986) oraz Maksa Cherry’ego w filmie Quentina Tarantino "Jackie Brown" (1997); za ostatnią z ról był on nominowany do Oscara dla najlepszego aktora drugoplanowego.
Życiorys.
Wczesne lata.
Urodził się i był wychowywany w Rochester w stanie Nowy Jork jako syn Grace Dorothy (z domu Montanarella) i Roberta Wallace’a Forstera, Seniora, który pracował jako trener słoni w objazdowym cyrku Ringling Bros. and Barnum &amp; Bailey Circus, a później w kierownictwie przedsiębiorstwa dostarczającego pieczywo. Jako hołd dla swojego ojca, w filmie "Jackie Brown" (1997), Forster zawiesił w biurze granej przez niego postaci jeden z plakatów ojca Barnum &amp; Bailey Circus. Jego matka była pochodzenia włoskiego, natomiast ojciec miał angielskie i irlandzkie korzenie. Jego rodzice rozwiedli się w 1949.
Był sportowcem w liceum i college’u. W 1964 uzyskał bakalaureat z historii na University of Rochester. Występował na studenckiej scenie w musicalu "Bye Bye Birdie". Choć pierwotnie planował rozpocząć karierę prawniczą, ostatecznie postanowił zająć się aktorstwem.
Kariera.
Grał w lokalnym teatrze, a następnie przeniósł się do Nowego Jorku, gdzie w 1965 zdobył swoją pierwszą rolę na Broadwayu jako Frankie w sztuce "Mrs. Dally" z Arlene Francis. Po dobrze przyjętych rolach drugoplanowych, jako szeregowy Williams w dramacie Johna Hustona "W zwierciadle złotego oka" (1967) wg powieści Carson McCullers oraz jako zwiadowca indiańskiego pochodzenia Nick Tana w westernie Roberta Mulligana "Był tu Salvaje" (1968), Forster wystąpił w uznanej przez krytykę produkcji "Chłodnym okiem" (1969). W 1973 wystąpił na Broadwayu jako Stanley Kowalski w przedstawieniu "Tramwaj zwany pożądaniem" Tennessee Williamsa z Julie Harris.
Po występach w serialach telewizyjnych "Banyon" (1972) i "Nakia" (1974), odgrywał głównie role drugoplanowe w filmach akcji i horrorach, w tym "Czarna dziura" (1979). W latach 80. Forster brał udział w produkcjach mniej ambitnych – horrorze Lewisa Teague "Aligator" (1980) wg scenariusza Johna Saylesa, dreszczowcu kryminalnym "Vigilante" (1983) z Fredem Williamsonem, filmie akcji Menahema Golana "Oddział Delta" (1986) z Chuckiem Norrisem i Lee Marvinem oraz dreszczowcu "Bankier" (1989).
W 1998 był nominowany do Oscara w kategorii „Najlepszy aktor drugoplanowy” za kreację Maxa Cherry, poręczyciela tytułowej bohaterki (Pam Grier) w dreszczowcu kryminalnym Quentina Tarantino "Jackie Brown" (1997), któremu zawdzięcza on odrodzenie swojej kariery. Od tamtego czasu regularnie brał udział w różnych produkcjach filmowych, m.in.: "Magiczne buty" (2002), "Mulholland Drive" (2001), "Ja, Irena i Ja" (2000), "Zabójczy numer" (2006) i "Firewall" (2006).
W telewizyjnym dreszczowcu biograficznym CBS "Polowanie na potwora" ("The Hunt for the BTK Killer", 2005) zagrał postać detektywa Jasona Magidę, mającego schwytać seryjnego mordercę Dennisa Radera (Gregg Henry). W serialu "Gliniarze bez odznak" (2002–2003) Forster sportretował ojca Vana, jednego z głównych bohaterów telewizyjnej produkcji.
Forster wziął udział w kampanii społecznej "Hip-Hop Literacy", zachęcającej do czytania książek autorstwa Elmore’a Leonarda; aktor zagrał w ekranizacji jego powieści "Rumowy poncz", "Jackie Brown". Forster zagrał w serialu NBC "Herosi" (2006–2010) i serialowym dramacie kryminalnym AMC "Breaking Bad" (2008–2013).
Forster był także motywacyjnym mówcą.
Forster był członkiem stowarzyszenia Triple Nine Society, zrzeszającego osoby z wysokim ilorazem inteligencji.
Zmarł 11 października 2019 w Los Angeles, w wieku 78 lat. Przyczyną śmierci był rak mózgu. Dzień jego śmierci był również dniem premiery ostatniego filmu z jego udziałem - Netflix "") w reż. Vince’a Gilligana jako Ed Galbraith, serwisant odkurzaczy, który specjalizuje się w przenoszeniu osób uciekających przed prawem, nadając im nowe tożsamości za sporą opłatą.

</doc>
<doc id="974600" url="https://pl.wikipedia.org/wiki?curid=974600" title="Palilula">
Palilula

Palilula (cyr. Палилула) – dzielnica Belgradu, stolicy Serbii. Administracyjnie należy do gminy miejskiej Palilula. W 2011 roku liczyła 110 637 mieszkańców.

</doc>
<doc id="974603" url="https://pl.wikipedia.org/wiki?curid=974603" title="Haku">
Haku



</doc>
<doc id="974606" url="https://pl.wikipedia.org/wiki?curid=974606" title="Karl Svensson">
Karl Svensson

Karl Svensson []; (ur. 21 marca 1984 w Jönköping) – piłkarz szwedzki grający na pozycji środkowego obrońcy.
Kariera klubowa.
Svensson pochodzi z miasta Jönköping. Jego pierwszym klubem w karierze był tamtejszy Jönköpings Södra IF, w którym w 2001 roku zaczął występować w rozgrywkach 3. ligi szwedzkiej. Pomimo młodego wieku został mianowany kapitanem drużyny. W 2003 roku 19-letni wówczas Karl przeszedł do pierwszoligowego IFK Göteborg, jednego z najbardziej utytułowanych klubów w kraju. Pierwszy sezon w IFK nie był zbyt udany, gdyż klub zajął 7. miejsce w lidze, ale już w 2004 roku Svensson z klubem zakończył rok na 3. pozycji. W 2005 roku IFK ze Karlem był bliski zdobycia mistrzostwa Szwecji, ale ostatecznie zajął 2. miejsce za Djurgårdens IF. Pierwszą część roku 2006 Svensson także rozpoczął w IFK, ale w połowie odszedł z klubu.
Jeszcze 26 maja Svensson podpisał 3-letni kontrakt ze szkockim Rangers F.C., który zapłacił za niego 600 tysięcy funtów. W Scottish Premier League Szwed zadebiutował 30 lipca w wygranym 2:1 wyjazdowym meczu z Motherwell F.C. Wystąpił w rozgrywkach Pucharu UEFA, a w lidze rozgrywając 21 meczów przyczynił się do wywalczenia przez Rangers wicemistrzostwa Szkocji.
W latach 2007–2008 grał w barwach SM Caen, gdzie został sprzedany latem 2007, od 19 stycznia 2009 w IFK Göteborg, z którym podpisał czteroletni kontrakt. W 2012 roku wrócił do Jönköpings Södra.
Kariera reprezentacyjna.
Svensson występował w młodzieżowej reprezentacji Szwecji U-21. W pierwszej reprezentacji zadebiutował 18 stycznia 2006 roku w zremisowanym 1:1 towarzyskim meczu z Arabią Saudyjską. Został też powołany do kadry na Mistrzostwa Świata w Niemczech, na których był tylko rezerwowym i nie rozegrał żadnego meczu, a Szwecja dotarła do 1/8finału tego turnieju. Obecnie rywalizuje o miejsce w składzie w kwalifikacjach do Euro 2008.

</doc>
<doc id="974607" url="https://pl.wikipedia.org/wiki?curid=974607" title="Zeine Ould Zeidane">
Zeine Ould Zeidane



</doc>
<doc id="974608" url="https://pl.wikipedia.org/wiki?curid=974608" title="Jack Schaeffer">
Jack Schaeffer

Jack Schaeffer (ur. 19 marca 1946 w Los Angeles) - amerykański muzyk jazzowy i producent.

</doc>
<doc id="974613" url="https://pl.wikipedia.org/wiki?curid=974613" title="Lampa lava">
Lampa lava

 
Lampa lava – rodzaj lampy z zawartością cieczy oraz wosku, które po rozgrzaniu tworzą różne efekty kolorystyczne. Wysokość lampy dochodzi do 50 cm. Używana żarówka: mała 40-watowa.
Lampa lava jest złożona z dwóch części. W podstawie wbudowana jest żarówka. Druga część ma kształt butelki i wypełniona jest dwiema niemieszającymi się substancjami. Po podgrzaniu masy z wosku do ok. 60 °C tzw. magma roztapia się, dając za każdym razem inny efekt. Po wyłączeniu magma wraca do pierwotnego stanu.
„Lava Lamp” została wynaleziona w 1963 r. i opatentowana w Anglii 16 marca 1964 r. przez Edwarda Craven Walkera. Nie ma informacji co do proporcji składników oryginalnej „Lavy” i jest to jak dotychczas objęte tajemnicą, ale patent zawiera kilka wskazówek. Lampa składa się z oleju mineralnego (Ondina 17), parafiny, czterochlorku węgla (tetra), barwnika i glikolu propylenowego lub gliceryny oraz wody.
Początkowo lampy były bardzo duże, efekt nie był widowiskowy, a czas rozgrzania był dość długi. Dopiero na początku lat 90. XX wieku, dzięki zastosowaniu woskowej magmy oraz małych żarówek, lampy stały się popularne.

</doc>
<doc id="974614" url="https://pl.wikipedia.org/wiki?curid=974614" title="Gmina miejska Nowy Belgrad">
Gmina miejska Nowy Belgrad

Gmina miejska Nowy Belgrad (serb. Gradska opština Novi Beograd / Градска општина Нови Београд) – gmina miejska w Serbii, w mieście Belgrad. Stanowi zachodnią dzielnicę Belgradu, położoną na lewym brzegu Sawy, w regionie historycznym Srem. W 2018 roku liczyła 213 742 mieszkańców.

</doc>
<doc id="974618" url="https://pl.wikipedia.org/wiki?curid=974618" title="Dream pop">
Dream pop

Dream pop – rodzaj alternatywnego rocka, który został zapoczątkowany w Wielkiej Brytanii we wczesnych latach 80. XX wieku.
Kiedy zespoły takie jak Cocteau Twins, The Chameleons, The Passions, Dead Can Dance, Dif Juz, Lowlife oraz A.R. Kane (którym ta nazwa została przypisana) zaczęły łączyć post punkowe eksperymenty ze słodko-gorzkimi popowymi melodiami w zmysłowe, akustyczno-ambientowe podkłady. Nazwa została rzekomo wymyślona przez dziennikarza z Melody Maker Simona Reynoldsa oraz Chrisa Robetrsa. This Mortal Coil, brytyjski zespół dream-popowy, znany był z przerabiania zapomnianych utworów z lat 60. i 80.
Kwintesencją tej muzyki jest zwiewny podkład i łagodna tonacja, swobodny, wysoki kobiecy wokal (a także męski, tyle że również w delikatnej manierze). Teksty są często introspektywne lub opisujące odczucia związane z obcowaniem z naturą. Okładki wydawnictw dream popowych również utrzymane były w specyficznym stylu, rozpoznawalnym po pastelowych, rozmytych grafikach zawierających niekiedy treści metaforyczne.
Wytwórnia płytowa 4AD jest jedną z największych współpracujących z grupami dream popowymi, do innych wiodących można zaliczyć takie labele jak: Creation, Projekt, Bedazzled, Vernon Yard czy Slumberland.
Lata 80 i 90..
Zespoły takie jak Slowdive, Lush, Pale Saints, Spoofed Hybrid, wczesny okres Seefeel i Verve, Kitchens of Distinction, The Sundays, The Ocean Blue, Galaxie 500, Bel Canto, Cranes, Frazier Chorus, Strange Boutique, Curve, The Dream Academy oraz No-Man byli pionierskimi reprezentantami tego gatunku. Muzycy Talk Talk, począwszy od albumu "The Colour of Spring", wykorzystywali w swojej twórczości elementy dream popu.
Dla amerykańskiej odmiany stylu specyficzna jest większa rola brzmień gitarowych w strukturze utworów. Wśród zespołów z USA zainspirowanych w różnym stopniu dream popem można wyróżnić następujące: For Against, Alison's Halo, Low, Mazzy Star, Velour 100, Love Spirals Downwards, Ars Poetica oraz Duster.
Głośniejszy, bardziej ekspresyjny wariant dream popu stał się znany jako "shoegazing". Głównymi formacjami z tego nurtu były: My Bloody Valentine, Catherine Wheel, Ride, Bailter Space, Flying Saucer Attack, Swervedriver, Bowery Electric, Band of Susans, Moonshake, Levitation. Te zespoły utrzymywały cechy dream popu, ale dodały także wpływy post punku i noise rocka (The Chameleons i Sonic Youth).
Na początku XXI wieku dream pop i shoegaze grały takie zespoły jak 7% Solution, Sigur Rós, Dubstar, Eisley, Laika, The Flir, Readymade, Bethany Curve, Halou, Windy &amp; Carl, All Natural Lemon &amp; Lime Flavors, A Minute Away for Snowing, Trespassers William, Ariel Storm, Southpacific, Mira, Yume Bitsu, Devics, Xinlisupreme, Highspire, Air Formation, The Meeting Places, Psychic Ills, oraz Auburn Lull.
Grupy te czasami nazywano "new-gaze" lub "nu-gaze".
Dream pop współcześnie.
Amerykańska piosenkarka Taylor Swift, 21 października 2022 roku wydała album pt. Midnights, który jest utrzymany w dream popowym stylu. Album ten stał się ogromnym sukcesem: pierwszej doby zdobył 423 miliony streamów w serwisie Spotify, w Stanach Zjednoczonych w pierwsze 5 dni sprzedało się ponad 1,4 mln egzemplarzy.

</doc>
<doc id="974619" url="https://pl.wikipedia.org/wiki?curid=974619" title="Fools Garden">
Fools Garden

Fools Garden − niemiecki zespół popowy założony w 1991 przez Petera Freudenthalera, Volkera Hinkela, Thomasa Mangolda, Rolanda Röhla oraz Ralfa Wochele.
W 1991 nagrali pierwszy album "Fool's Garden", w 1993 wydali album "Once in a Blue Moon", dwa lata później wydali "Dish of the Day" wraz z najsłynniejszym utworem tego zespołu "Lemon Tree".
Dyskografia.
Albumy
Single

</doc>
<doc id="974625" url="https://pl.wikipedia.org/wiki?curid=974625" title="Tiruvannamalai">
Tiruvannamalai

 
Tiruvannamalai () – stolica dystryktu Tiruvannamalai w podziale administracyjnym Tamilnadu. Leży 185 km od Ćennaj i 210 km od Bengaluru. 
Tiruvannamalai położone jest u stóp góry Arunachala. Jest to jedno z pięciu świętych miejsc śiwaizmu, z których każde przypisany jest jednemu z żywiołów, będących miejscem przebywania boga Śiwy. Świątynia Tiruvannamalai reprezentuje ogień. Pozostałe to świątynia w Kańći (ziemia), w Ćidambaram - przestrzeń ("akasam"), Śri Kalahasti (powietrze), zaś Thiruvanaikaval (woda). 
Wokół Arunachali powstało wiele obiektów sakralnych i aśramów. Najsławniejszy z nich to Sri Ramanasramam, związany z postacią Śri Ramana Maharishi.

</doc>
<doc id="974627" url="https://pl.wikipedia.org/wiki?curid=974627" title="Alfredo Ghierra">
Alfredo Ghierra

Alfredo Juan Ghierra Cartsegna (ur. 31 sierpnia 1891 w Montevideo, zm. 16 listopada 1973 tamże) – piłkarz urugwajski.
Ghierra grał w urugwajskich klubach z Montevideo – Universal, Defensor i Nacional.
W latach 1923–1926 rozegrał 12 meczów w reprezentacji Urugwaju. Trzy razy wystąpił w Copa América i za każdym razem został mistrzem Ameryki Południowej – w 1923, 1924 i 1926. Ponadto zdobył złoty medal Igrzysk Olimpijskich w 1924 roku.

</doc>
<doc id="974634" url="https://pl.wikipedia.org/wiki?curid=974634" title="Józef Gutowski">
Józef Gutowski

Józef Gutowski (ur. 30 listopada 1942 w Wielodrożu) – polski polityk, rolnik, związkowiec, poseł na Sejm X i I kadencji.
Życiorys.
Z zawodu rolnik, uzyskał wykształcenie zasadnicze zawodowe. Od osiemnastego roku życia prowadził indywidualne gospodarstwo rolne. W 1980 zaangażował się w działalność Niezależnego Samorządnego Związku Zawodowego Rolników Indywidualnych „Solidarność” na terenie województwa ostrołęckiego. W tym okresie pełnił m.in. funkcję wiceprzewodniczącego zarządu wojewódzkiego tego związku. Po wprowadzeniu stanu wojennego współpracował z innymi działaczami związkowymi, zajmował się dystrybucją wydawnictw drugiego obiegu, a także uczestniczył w Duszpasterstwie Rolników Indywidualnych. Brał udział również w uroczystościach rocznicowych podpisania porozumień rzeszowsko-ustrzyckich w Rzeszowie. W 1988 podczas strajków sierpniowych dostarczał żywność dla strajkujących górników. Był również zaangażowany w działalność Komitetu Obywatelskiego „Solidarność” w Ostrołęce oraz współinicjatorem powołania Gminno-Miejskiej Rady Rolników „Solidarność” w Przasnyszu. Do 1982 należał do Zjednoczonego Stronnictwa Ludowego. Był sołtysem przez dwie kadencje, radnym gminnej i wojewódzkiej rady narodowej, a także członkiem i założycielem kółka rolniczego w rodzinnej wsi.
W 1989 uzyskał mandat na Sejm kontraktowy z ramienia Komitetu Obywatelskiego w okręgu ostrołęckim. Był członkiem Obywatelskiego Klubu Parlamentarnego, w trakcie kadencji pracował w Komisji Rolnictwa i Gospodarki Żywnościowej oraz w Komisji Zdrowia. W 1991 został posłem I kadencji, wybranym z listy Porozumienia Ludowego. Uczestniczył w pracach Komisji Mniejszości Narodowych i Etnicznych, Komisji Rolnictwa i Gospodarki Żywnościowej, Komisji Polityki Społecznej oraz Komisji Nadzwyczajnej do rozpatrzenia projektu ustawy o ochronie prawnej dziecka poczętego. Należał do Stronnictwa Ludowo-Chrześcijańskiego. W 1993 bez powodzenia ubiegał się o reelekcję z ramienia Katolickiego Komitetu Wyborczego „Ojczyzna”. W 2007 wszedł w skład władz krajowych Stronnictwa Ludowego „Ojcowizna”.

</doc>
<doc id="974635" url="https://pl.wikipedia.org/wiki?curid=974635" title="Nowe Błogie">
Nowe Błogie

Nowe Błogie – wieś w Polsce położona w województwie łódzkim, w powiecie opoczyńskim, w gminie Mniszków.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii Narodzenia NMP i św. Mikołaja w Błogich Szlacheckich.

</doc>
<doc id="974639" url="https://pl.wikipedia.org/wiki?curid=974639" title="Port lotniczy Seul-Gimpo">
Port lotniczy Seul-Gimpo

Port lotniczy Seul-Gimpo (ang.: "Gimpo International Airport", kor.: 김포국제공항, kod IATA: GMP, kod ICAO: RKSS, dawniej Kimpo International Airport) – lotnisko w granicach miasta stolicy Korei Południowej, Seulu.
Port lotniczy Gimpo do czasu wybudowania portu lotniczego w Inczonie (53 km od centrum Seulu) pełnił rolę międzynarodowego portu lotniczego Seulu i Korei Południowej. Obecnie jego rola sprowadza się do obsługi lotów krajowych i lotów czterech linii lotniczych do portu lotniczego Tokio-Haneda w Japonii. Odlatują stąd samoloty do Tokio, Pusanu, Kwangju, Ulsanu, Jeonju, Daegu i innych miast koreańskich.
Port lotniczy Gimpo jest połączony z centrum Seulu linią metra numer 5, w kolorze fioletowym. Z terminali portu można przejść bezpośrednio na stację metra Lotnisko Gimpo (kor.: 김포공항역). Lotnisko obsługuje też sieć autobusów, zarówno seulskiej komunikacji miejskiej, jak i należących do przewoźnika Kal Limousine (obsługującego lotniska koreańskie). 

</doc>
<doc id="974646" url="https://pl.wikipedia.org/wiki?curid=974646" title="Katharsis (singel)">
Katharsis (singel)

Katharsis (zob. znaczenie słowa) – utwór polskiej piosenkarki Dody, będący pierwszym singlem z jej debiutanckiego, solowego albumu studyjnego pt. "Diamond Bitch".
Utwór miał swoją radiową premierę 6 czerwca 2007 na antenie RMF FM, a na żywo – dwa dni później podczas festiwalu TOPtrendy 2007. Radio Zet odmówiło emisji utworu na antenie stacji.
Teledysk.
Teledysk do piosenki wyreżyserowała Anna Maliszewska. Jego premiera odbyła się na antenie Viva Polska 10 lipca 2007. W teledysku wystąpił były mąż Dody, Radosław Majdan.

</doc>
<doc id="974648" url="https://pl.wikipedia.org/wiki?curid=974648" title="Deutsche Arbeiter Partei">
Deutsche Arbeiter Partei



</doc>
<doc id="974649" url="https://pl.wikipedia.org/wiki?curid=974649" title="Dragiša Brašovan">
Dragiša Brašovan

Dragiša Brašovan, cyr. Драгиша Брашован (ur. 25 maja 1887 we Vršacu, zm. 6 października 1965 w Belgradzie) – serbski architekt, uważany za jednego z najważniejszych architektów z byłej Jugosławii.

</doc>
<doc id="974651" url="https://pl.wikipedia.org/wiki?curid=974651" title="Mochowo-Dobrzenice">
Mochowo-Dobrzenice



</doc>
<doc id="974658" url="https://pl.wikipedia.org/wiki?curid=974658" title="Jastrun wczesny">
Jastrun wczesny



</doc>
<doc id="974660" url="https://pl.wikipedia.org/wiki?curid=974660" title="Leucanthemum praecox">
Leucanthemum praecox



</doc>
<doc id="974661" url="https://pl.wikipedia.org/wiki?curid=974661" title="Mega Dance">
Mega Dance

Mega Dance – polska grupa muzyczna wykonująca muzykę disco polo.
Została założona w 1998 przez Karola Pietrzaka w Białymstoku. W zespole występowali także DJ Dario i Mariusz Gołaszewski.
We wrześniu 2000 grupa wydała swój pierwszy album pt. "Dlaczego tak", na którym ukazały się takie utwory jak: "Ewa odeszła", "Mam dość" czy "Dlaczego tak". Teledyski zespołu Mega Dance emitowały takie programy telewizyjne jak: Disco Polo Live i Piosenka na życzenie nadawane na antenie telewizji Polsat. W lipcu 2002 grupa wydała swoją drugą płytę pt. "Senne oczy". Wypromowały ją takie utwory jak: "Senne oczy", "Magda" czy "W dyskotece". Wiosną 2005 zespół nagrał trzecią płytę pt. "Puste słowa", a w 2008 zespół podpisał kontrakt z firmą Hit’n’Hot Music, efektem czego był czwarty krążek pt. "Kochać całym sercem", wydany latem 2008.

</doc>
<doc id="974662" url="https://pl.wikipedia.org/wiki?curid=974662" title="Ange-Felix Patasse">
Ange-Felix Patasse



</doc>
<doc id="974666" url="https://pl.wikipedia.org/wiki?curid=974666" title="Dragisa Brasovan">
Dragisa Brasovan



</doc>
<doc id="974667" url="https://pl.wikipedia.org/wiki?curid=974667" title="Hrabstwo De Witt">
Hrabstwo De Witt



</doc>
<doc id="974668" url="https://pl.wikipedia.org/wiki?curid=974668" title="Wagner-Werke-Verzeichnis">
Wagner-Werke-Verzeichnis

Wagner-Werke-Verzeichnis (WWV), spis dzieł Wagnera – katalog 113 utworów, zarówno wokalnych jak i instrumentalnych, autorstwa Richarda Wagnera. Numeracja według WWV zastępuje w przypadku Wagnera numerację opusową.
Pod jednym numerem oznaczone być może kilka dzieł, tworzących razem pewną całość. Tak jest w przypadku tetralogii Pierścień Nibelunga, której części oznaczone są numerem 86 i kolejnymi literami A, B, C i D.

</doc>
<doc id="974669" url="https://pl.wikipedia.org/wiki?curid=974669" title="WWV">
WWV



</doc>
<doc id="974671" url="https://pl.wikipedia.org/wiki?curid=974671" title="Ostas">
Ostas



</doc>
<doc id="974674" url="https://pl.wikipedia.org/wiki?curid=974674" title="Wolica Druga">
Wolica Druga

Wolica Druga – wieś w Polsce położona w województwie lubelskim, w powiecie janowskim, w gminie Modliborzyce.
W latach 1975–1998 miejscowość administracyjnie należała do województwa tarnobrzeskiego.
Miejscowa ludność wyznania katolickiego przynależy do Parafii św. Stanisława w Modliborzycach.

</doc>
<doc id="974680" url="https://pl.wikipedia.org/wiki?curid=974680" title="Elano">
Elano

Elano Blumer (ur. 14 czerwca 1981 w Iracemápolis) - brazylijski piłkarz występujący na pozycji ofensywnego pomocnika.
Kariera klubowa.
Elano jest wychowankiem klubu Guarani FC. Grał w drużynie juniorów, a w 2000 roku został włączony do pierwszego składu, ale nie rozegrał w nim żadnego meczu ligowego i jeszcze w tym samym roku na krótko trafił do SC Internacional. W 2001 roku został piłkarzem Santosu FC i w jego barwach zadebiutował w lidze brazylijskiej. W Santosie od początku zaczął grać w wyjściowej jedenastce. Rok później, czyli w 2002 roku dotarł z Santosem do finału mistrzostw Brazylii. Wystąpił w obu finałowych meczach z Corinthians São Paulo (2:0, 3:2), a w drugim z nich zdobył jedną z bramek dla swojej drużyny. Natomiast w 2003 roku doszedł z Santosem do finału Copa Libertadores, w którym brazylijski klub dwukrotnie uległ Boca Juniors (0:2, 1:3), a w lidze wywalczył wicemistrzostwo. W 2004 roku Elano zdobył 16 bramek w lidze, co jest jego najlepszym dorobkiem w karierze, a z Santosem po raz drugi został mistrzem kraju. Zarówno w roku 2003 jak i 2004 czasopismo El País umieściło Elano w Najlepszej Jedenastce Ameryki Południowej.
Zimą 2005 za 7,6 miliona euro Elano przeszedł do Szachtara Donieck. W ukraińskiej lidze zadebiutował 1 marca w wygranym 1:0 wyjazdowym z Ilicziwcem Mariupol, a już w następnej kolejce zdobył gola w wygranym 3:1 meczu z Wołyniem Łuck. Nie miał jednak pewnego miejsca w podstawowej jedenastce. Zdobył 4 gole i został mistrzem Ukrainy. W sezonie 2005/2006 w końcu stał się filarem pomocy Szachtara. Wystąpił w rozgrywkach grupowych Pucharu UEFA, a w lidze miał duży udział w wywalczeniu drugiego z rzędu mistrzostwa przez Szachtar. W sezonie 2006/2007 zagrał w fazie grupowej Ligi Mistrzów oraz wywalczył wicemistrzostwo Ukrainy.
2 sierpnia 2007 Elano podpisał 4-letni kontrakt z Manchesterem City. Angielski klub zapłacił za niego 8 milionów funtów. W nowym zespole zadebiutował 11 sierpnia w spotkaniu z West Ham United. Pierwszą bramkę zdobył natomiast 29 września w meczu z Newcastle United. Swój debiutancki sezon w Manchesterze City zakończył z 34 występami w Premier League oraz ośmioma strzelonymi bramkami.
30 lipca 2009 roku podpisał kontrakt z Galatasaray SK. Elano kosztował ok. 9,5 mln euro.
Kariera reprezentacyjna.
W reprezentacji Brazylii Elano zadebiutował 13 października 2004 w zremisowanym 0:0 meczu z Kolumbią, rozegranym w ramach eliminacji do Mistrzostw Świata w Niemczech za selekcjonerskiej kadencji Carlosa Alberto Parreiry. Na sam turniej Elano nie pojechał, a miejsce w kadrze wywalczył, dopiero gdy selekcjonerem został Dunga. 3 września w wygranym 3:0 meczu z Argentyną zdobył 2 gole dla zespołu "Canarinhos". W 2007 roku triumfował w Copa América. W finale Brazylijczycy pokonali Argentynę 3:0 a sam Elano z powodu kontuzji (po starciu z Estebanem Cambiasso) musiał opuścić boisko już w 34. minucie finałowego starcia.

</doc>
<doc id="974681" url="https://pl.wikipedia.org/wiki?curid=974681" title="Elano Blumer">
Elano Blumer



</doc>
<doc id="974684" url="https://pl.wikipedia.org/wiki?curid=974684" title="Audi A5">
Audi A5

Audi A5 − samochód sportowy klasy średniej produkowany pod niemiecką marką Audi od 2007 roku. Od 2016 roku produkowana jest druga generacja modelu.
Pierwsza generacja.
Audi A5 I zostało zaprezentowane po raz pierwszy w 2007 roku.
Samochód zaprezentowano podczas targów motoryzacyjnych w Genewie w 2007 roku. Początkowo samochód dostępny był w wersji coupe. We wrześniu 2009 roku do produkcji wprowadzono odmianę liftback zwaną Sportback oraz Cabriolet. W 2010 roku zaprezentowano sportową odmianę RS5 w wersji Coupe, a w 2012 w wersji Cabriolet.
Pojazd konstrukcyjnie oparty jest na czwartej generacji Audi A4. W modelu A5 Audi zastosowało nowe rozwiązanie techniczne - technologię MLP (Modular Longitudinal Platform), wprowadzone także w kolejnych generacjach: A4 i A6. Do modelu A5 zapożyczono wiele elementów z modelu Nuvolari concept, który posiadał silnik bi-turbo V10 o mocy 600 KM.
W 2011 roku auto przeszło face lifting. Pojazd otrzymał m.in. nowy grill, nowe przednie reflektory diodowe o innym kształcie oraz inne światła tylne.
A5 Sportback.
W czerwcu 2009 roku przedstawiono pierwszy taki samochód w historii Audi - pięciodrzwiowego liftbacka klasy średniej, który został zbudowany na wydłużonej platformie A5 Coupe. Samochód wyróżnia się m.in. bezramkowymi drzwiami i stanowił alternatywę dla bardziej tradycyjnego A4.
Audi S5.
Usportowiona wersja A5 nazwana S5, wyposażona jest w napęd quattro i wolnossący silnik V8 4.2 FSI (354 KM@7000rpm, 440Nm@3500rpm).
Model S5 w wersji cabrio dostępny jest od drugiej połowy 2009 roku. Wyposażony jest w doładowany mechanicznie silnik V6 o pojemności 3.0 l i mocy 333 KM.
Audi RS 5.
Wprowadzone do produkcji w roku 2010 Audi RS 5 wyposażone jest w wysokoobrotowy silnik V8 o pojemności 4.163 cm3, blisko spokrewniony z V10 napędzającym wyczynowy samochód sportowy R8. 4.2 FSI ma imponującą siłę ciągu i doskonale czuje się także przy wysokich prędkościach obrotowych, prawie jak silnik wyścigowy. Uzyskuje 331 kW (450 KM) mocy przy 8.250 obr./min, maksymalny moment obrotowy 430 Nm jest dostępny od 4000 do 6000 obr./min. RS 5 wyposażone jest w stały napęd na cztery koła quattro.
Zaprezentowana we wrześniu 2012 wersja Cabriolet modelu RS 5 była pierwszym na świecie samochodem, który swą premierę miał w Internecie.
Wyposażenie.
Standardowe wyposażenie Audi A5 obejmuje m.in. elektrycznie regulowane i ogrzewane lusterka zewnętrzne, spryskiwacze z ogrzewanymi dyszami, światła przeciwmgłowe z przodu, elektryczne regulowane przednie szyby, klimatyzację automatyczną.
Druga generacja.
Audi A5 II zostało zaprezentowane po raz pierwszy w 2016 roku.
Druga generacja A5 została zaprezentowana w maju 2016 roku. Samochód pod względem stylistycznym jest ewolucją poprzednika zachowując podobną sylwetkę, a także identyczną gamę nadwoziową. Tym razem jednak zadbano o więcej akcentów stylistycznych, które miały go odróżnić od pokrewnego A4. Samochód zyskał charakterystyczne, strzeliste reflektory, wyeksponowane nadkola i pofalowane przetłoczenia, a także wyraźnie zarysowany bagażnik. Kokpit dla odmiany w całości zapożyczono z modelu A4 - jego charakterystycznym elementem jest aluminiowy panel biegnący przez kokpit, ekran dotykowy do sterowania systemem multimedialnym, niewielka dźwignia do przełączania trybów jazdy oraz w całości cyfrowe wskaźniki.
Samochód miał światową premierę na Paris Auto Show 2016, a do oficjalnej sprzedaży w Polsce trafił w listopadzie tego samego roku. Równocześnie z klasycznym A5, którego najsłabsza wersja napędzana jest przez 1.4 TFSI o mocy 150 KM, ofertę rozbudowała też sportowa S5. 
We wrześniu 2019 roku Audi przedstawiło model po modernizacji. Samochód zyskał odświeżony kształt zderzaków, nowe wkłady reflektorów wykonane w technice LED, przemodelowaną atrapę chłodnicy w stylu najnowszych modeli marki oraz przemodelowane lampy tylne. Ponadto, pojawił się większy ekran dotykowy do sterowania systemem multimedialnym w środku.
A5 Sportback.
Podobnie jak w przypadku pierwszej generacji, ofertę A5 rozbudował także pięciodrzwiowy liftback pozycjonowany jako oddzielny, rodzinny model o nazwie A5 Sportback. Samochód jest wyraźnie dłuższy, a do tego zadebiutował o wiele szybciej, niż poprzednik - zaledwie 2 miesiące po ujawnieniu oficjalnych fotografii odmiany coupe.

</doc>
<doc id="974695" url="https://pl.wikipedia.org/wiki?curid=974695" title="Wiesław Gwiżdż">
Wiesław Gwiżdż

Wiesław Mikołaj Gwiżdż (ur. 2 grudnia 1934 w Katowicach, zm. 7 sierpnia 2008 tamże) – prezes Polskiego Związku Katolicko-Społecznego od kwietnia 1987 do kwietnia 2008. Z rekomendacji Związku był posłem na Sejm PRL IX kadencji w latach 1985–1989.
W 1953 został nauczycielem. Absolwent Instytutu Nauk Społecznych Uniwersytetu w Münsterze (1979). Pełnił funkcję przewodniczącego Rady Wojewódzkiej PRON w Katowicach. Odznaczony Medalem 40-lecia Polski Ludowej. Był uczestnikiem obrad Okrągłego Stołu ze strony partyjno-rządowej. Był również współzałożycielem i prezesem Ekumenicznego Forum Katolików Europejskich OEFEK. W latach 1988–1990 członek Rady Ochrony Pamięci Walk i Męczeństwa. W latach 1986–1989 był członkiem Ogólnopolskiego Komitetu Grunwaldzkiego.
Był tajnym współpracownikiem SB o pseudonimie "Plastyk".
W wyborach do Parlamentu Europejskiego w 2004 kandydował z listy Narodowego Komitetu Wyborczego Wyborców.
Był laureatem nagrody im. św. Brata Alberta.

</doc>
<doc id="974698" url="https://pl.wikipedia.org/wiki?curid=974698" title="Hieracium pilosella">
Hieracium pilosella



</doc>
<doc id="974702" url="https://pl.wikipedia.org/wiki?curid=974702" title="Club Social y Deportivo San Antonio Unido">
Club Social y Deportivo San Antonio Unido



</doc>
<doc id="974711" url="https://pl.wikipedia.org/wiki?curid=974711" title="Bąbowo">
Bąbowo

Bąbowo – wieś w Polsce położona w województwie kujawsko-pomorskim, w powiecie mogileńskim, w gminie Mogilno. Miejscowość wchodzi w skład sołectwa Świerkówiec.
W latach 1975–1998 miejscowość należała administracyjnie do województwa bydgoskiego.

</doc>
<doc id="974712" url="https://pl.wikipedia.org/wiki?curid=974712" title="Dariusz Czykier">
Dariusz Czykier

Dariusz Czykier (ur. 21 lutego 1966 w Białymstoku) – polski piłkarz występujący na pozycji pomocnika.
Życiorys.
Kariera piłkarska.
Czykier swoją karierę rozpoczął w Jagiellonii Białystok. W 1990 roku przeniósł się do stołecznej Legii, gdzie grał do 1993 roku. Potem występował w Radomiaku Radom, ponownie w Jagiellonii, by w 1997 roku powrócić do Legii. Wiosną 1999 bronił barw Zagłębia Lubin. Z Legii odszedł ostatecznie w 2000 roku do Jagiellonii. Wiosną 2001 roku grał w Wigrach Suwałki. W 2002 roku powrócił na krótko do Jagiellonii, a karierę piłkarską kończył w 4-ligowej Supraślance Supraśl, której był grającym trenerem.
Łącznie w polskiej ekstraklasie rozegrał 230 spotkań i strzelił 33 bramki.
Kariera trenerska.
Po zakończeniu kariery zawodniczej był asystentem Michała Probierza, trenera Jagiellonii Białystok. Po dwóch latach pracy w sztabie szkoleniowym pierwszego zespołu Dariusz Czykier przestał być trenerem w Jagiellonii. Następnie pracował w klubie Wigry Suwałki, gdzie wraz z Gražvydasem Mikulėnasem pełnił funkcję asystenta trenera Donatasa Vencevičiusa.
Życie prywatne.
Ojciec Damiana Czykiera, lekkoatlety specjalizującego się w biegach płotkarskich i sprinterskich.

</doc>
<doc id="974714" url="https://pl.wikipedia.org/wiki?curid=974714" title="Hrabstwo Douglas (Illinois)">
Hrabstwo Douglas (Illinois)

Hrabstwo Douglas – hrabstwo w USA, w stanie Illinois, według spisu z 2000 roku liczba ludności wynosiła 19 922. Siedzibą hrabstwa jest Tuscola.
Geografia.
Według spisu hrabstwo zajmuje powierzchnię 1081 km², z czego 1080 km² stanowią lądy, a 1 km² (0,13%) stanowią wody.
Historia.
Hrabstwo Douglas zostało oficjalnie utworzone w 16 lutego 1859 roku z terenów Hrabstwa Coles. Swoją nazwę obrała na cześć Stephena A. Douglasa, który zasiadał w Senacie Stanów Zjednoczonych w 1858 roku, uczestnika debat Lincoln–Douglas w 1858 roku.
Demografia.
Według spisu z 2000 roku hrabstwo zamieszkuje 10 922 osób, które tworzą 7574 gospodarstw domowych oraz 5476 rodzin. Gęstość zaludnienia wynosi 18 osób/km2. Na terenie hrabstwa jest 8005 budynków mieszkalnych o częstości występowania wynoszącej 7 budynków/km2. Hrabstwo zamieszkuje 97,25% ludności białej, 0,30% ludności czarnej, 0,16% rdzennych mieszkańców Ameryki, 0,26% Azjatów, 0,01% mieszkańców Pacyfiku, 1,32% ludności innej rasy oraz 0,70% ludności wywodzącej się z dwóch lub więcej ras, 3,46% ludności to Hiszpanie, Latynosi lub inni.
W hrabstwie znajduje się 7574 gospodarstw domowych, w których 33,50% stanowią dzieci poniżej 18 roku życia mieszkający z rodzicami, 61,10% małżeństwa mieszkające wspólnie, 7,90% stanowią samotne matki oraz 27,70% to osoby nie posiadające rodziny. 24,70% wszystkich gospodarstw domowych składa się z jednej osoby oraz 12,30% żyje samotnie i ma powyżej 65 roku życia. Średnia wielkość gospodarstwa domowego wynosi 2,59 osoby, a rodziny wynosi 3,10 osoby.
Przedział wiekowy populacji hrabstwa kształtuje się następująco: 27,00% osób poniżej 18 roku życia, 8,0% pomiędzy 18 a 24 rokiem życia, 26,80% pomiędzy 25 a 44 rokiem życia, 22,10% pomiędzy 45 a 64 rokiem życia oraz 16,00% osób powyżej 65 roku życia. Średni wiek populacji wynosi 37 lat. Na każde 100 kobiet przypada 94,0 mężczyzn. Na każde 100 kobiet powyżej 18 roku życia przypada 92,00 mężczyzn.
Średni dochód dla gospodarstwa domowego wynosi 39 439 USD, a średni dochód dla rodziny wynosi 46 117 dolarów. Mężczyźni osiągają średni dochód w wysokości 33 079 dolarów, a kobiety 21 474 dolarów. Średni dochód na osobę w hrabstwie wynosi 18 474 dolarów. Około 4,20% rodzin oraz 6,40% ludności żyje poniżej minimum socjalnego, z tego 7,90% poniżej 18 roku życia oraz 7,60% powyżej 65 roku życia.

</doc>
<doc id="974716" url="https://pl.wikipedia.org/wiki?curid=974716" title="Bzówiec">
Bzówiec

Bzówiec – osada w Polsce położona w województwie kujawsko-pomorskim, w powiecie mogileńskim, w gminie Mogilno. Miejscowość wchodzi w skład sołectwa Józefowo.
W latach 1975–1998 miejscowość należała administracyjnie do województwa bydgoskiego.

</doc>
<doc id="974718" url="https://pl.wikipedia.org/wiki?curid=974718" title="The Beauty and the Tragedy">
The Beauty and the Tragedy

The Beauty and the Tragedy - debiutancka płyta zespołu Trading Yesterday. Płyta została wydana 15 maja 2004 roku.

</doc>
<doc id="974724" url="https://pl.wikipedia.org/wiki?curid=974724" title="Capcom">
Capcom

 – japoński producent i wydawca gier komputerowych z siedzibą w Osace, założony 30 maja jako I.R.M Corporation.
Aktualna nazwa jest akronimem słów i .
Capcom działa również jako dystrybutor i tłumacz zachodnich gier w Japonii, na przykład gier "" czy – ostatnio – serii "Grand Theft Auto". Capcom wydał także wiele gier Disneya m.in.:

</doc>
<doc id="974725" url="https://pl.wikipedia.org/wiki?curid=974725" title="Capcom Production Studio">
Capcom Production Studio



</doc>
<doc id="974726" url="https://pl.wikipedia.org/wiki?curid=974726" title="Capcom Entertainment, Inc.">
Capcom Entertainment, Inc.



</doc>
<doc id="974727" url="https://pl.wikipedia.org/wiki?curid=974727" title="Głęboczek (powiat mogileński)">
Głęboczek (powiat mogileński)

Głęboczek – osada w Polsce położona w województwie kujawsko-pomorskim, w powiecie mogileńskim, w gminie Mogilno. Miejscowość wchodzi w skład sołectwa Niestronno.
W latach 1975–1998 miejscowość należała administracyjnie do województwa bydgoskiego.
Zobacz też: Głęboczek

</doc>
<doc id="974731" url="https://pl.wikipedia.org/wiki?curid=974731" title="Hrabstwo Bowman">
Hrabstwo Bowman

Hrabstwo Bowman (ang. "Bowman County") to hrabstwo w południowo-zachodniej części stanu Dakota Północna w Stanach Zjednoczonych. Hrabstwo zajmuje powierzchnię 3 022,49 km². Według szacunków United States Census Bureau w roku 2006 miało 2 991 mieszkańców. Siedzibą hrabstwa jest Bowman.

</doc>
<doc id="974734" url="https://pl.wikipedia.org/wiki?curid=974734" title="Apollonia Pontyjska">
Apollonia Pontyjska

Apollonia Pontyjska – wspólna kolonia Miletu, Fokai oraz Rodos na wybrzeżu Azji Mniejszej. Założona po raz pierwszy w VIII w. p.n.e. a po jej zniszczeniu założona ponownie w roku 560 p.n.e.

</doc>
<doc id="974735" url="https://pl.wikipedia.org/wiki?curid=974735" title="Góra (powiat mogileński)">
Góra (powiat mogileński)

Góra – osada w Polsce położona w województwie kujawsko-pomorskim, w powiecie mogileńskim, w gminie Mogilno. Miejscowość wchodzi w skład sołectwa Kunowo.
W latach 1975–1998 miejscowość należała administracyjnie do województwa bydgoskiego.

</doc>
<doc id="974737" url="https://pl.wikipedia.org/wiki?curid=974737" title="Momčilo Krajišnik">
Momčilo Krajišnik

Momčilo Krajišnik (cyr. Момчило Крајишник, ur. 20 stycznia 1945 w Sarajewie, zm. 15 września 2020 w Banja Luce) – serbski polityk, lider bośniackich Serbów.
Życiorys.
W latach 1990–1992 przewodniczący parlamentu Republiki Serbskiej, od czerwca do grudnia 1992 członek rozszerzonego Prezydium Republiki Serbskiej. Po wojnie bośniackiej był serbskim reprezentantem 3-osobowego Prezydium Republiki Bośni i Hercegowiny w latach 1996–1998. 3 kwietnia 2000 aresztowany i przekazany Międzynarodowemu Trybunałowi Karnemu dla byłej Jugosławii w Hadze, w Holandii. 27 września 2006 został skazany na 27 lat więzienia za zbrodnie wojenne na Boszniakach i Chorwatach podczas wojny w Bośni.
Życie prywatne.
29 sierpnia 2020 Krajišnik został przewieziony do szpitala w Banja Luce po tym, jak potwierdzono, że jego test na COVID-19 był pozytywny podczas pandemii COVID-19 w Bośni i Hercegowinie. Następnego dnia, 30 sierpnia, jego stan się pogorszył i został włączony respirator, aby mógł oddychać. Krajišnik zmarł 15 września 2020 w Banja Luka w wyniku komplikacji wywołanych przez COVID-19.

</doc>
<doc id="974739" url="https://pl.wikipedia.org/wiki?curid=974739" title="Iskra (województwo kujawsko-pomorskie)">
Iskra (województwo kujawsko-pomorskie)

Iskra – osada w Polsce położona w województwie kujawsko-pomorskim, w powiecie mogileńskim, w gminie Mogilno. Miejscowość wchodzi w skład sołectwa Dąbrówka.
W latach 1975–1998 miejscowość należała administracyjnie do województwa bydgoskiego.

</doc>
<doc id="974743" url="https://pl.wikipedia.org/wiki?curid=974743" title="Kopce (województwo kujawsko-pomorskie)">
Kopce (województwo kujawsko-pomorskie)

Kopce – osada leśna w Polsce położona w województwie kujawsko-pomorskim, w powiecie mogileńskim, w gminie Mogilno. Miejscowość wchodzi w skład sołectwa Kwieciszewo.
W latach 1975–1998 miejscowość należała administracyjnie do województwa bydgoskiego.

</doc>
<doc id="974745" url="https://pl.wikipedia.org/wiki?curid=974745" title="Harry Potter i Komnata Tajemnic">
Harry Potter i Komnata Tajemnic



</doc>
<doc id="974747" url="https://pl.wikipedia.org/wiki?curid=974747" title="Stefan Adam Zamoyski">
Stefan Adam Zamoyski

Stefan Adam Zamoyski (ur. 4 lutego 1904, Racewo, gubernia mohylowska, Imperium Rosyjskie, zm. 27 października 1976, San Francisco, stan Kalifornia, Stany Zjednoczone Ameryki) – arystokrata, oficer kawalerii, doktor prawa.
Życiorys.
Lata 1904-1939.
W 1912 r. rozpoczął naukę w elitarnym Korpusie Paziów w Sankt Petersburgu, przerwaną w roku 1915 (lub 1916) decyzją matki. Od października 1916 r. do sierpnia 1922 r. kształcił się w Anglii, w katolickiej szkole średniej – Downside School. Nauka w Downside umożliwiła mu uzyskanie znakomitej znajomości języka angielskiego i dogłębnej wiedzy na temat Wielkiej Brytanii.
W 1922 r. powrócił do Polski i zamieszkał, wraz z rodzicami, w Krakowie (ul. Batorego 17). Odbył wyższe studia prawnicze na Uniwersytecie Jagiellońskim (od roku akademickiego 1922/1923). Studia ukończył w czerwcu 1927 r. z dyplomem i tytułem magistra praw. 9 czerwca 1931 r. uzyskał doktorat z prawa, na podstawie tezy doktorskiej pod tytułem „Samorząd rolniczy” (praca wydana w 1931 r. nakładem własnym przez oficynę wydawniczą W.L. Anczyca i Sp.).
W październiku 1924 r. rozpoczął jako ochotnik służbę w krakowskim 8 pułku ułanów Księcia Józefa Poniatowskiego (awans na starszego ułana 1 stycznia 1925 r.). Od stycznia do lipca 1925 r. odbył szkolenie w Szkole Podchorążych Rezerwy Kawalerii DOK VII (początkowo w Śremie, a później w poznańskim Sołaczu i w Biedrusku). Na zakończenie podchorążówki „z postępem celującym” i lokatą czwartą, 6 lipca 1925 r. otrzymał awans na stopień plutonowego podchorążego. Od lipca do września 1925 r. kontynuował służbę w 8 puł (w sierpniu i wrześniu uczestniczył w letnich ćwiczeniach polowych pułku). Po przerwie, związanej ze studiami, od lipca do końca września 1926 r. kontynuował służbę w 8 puł (1 sierpnia 1926 r. awansował na stopień wachmistrza podchorążego). 1 listopada 1926 r. został przeniesiony do rezerwy. 9 lipca 1928 Prezydent RP mianował go na stopień podporucznika ze starszeństwem z dniem 1 stycznia 1927 i 2. lokatą w korpusie oficerów rezerwy kawalerii.
W roku 1928 Zamoyski objął prowadzenie majątku ziemskiego Wysock (Wysocko), koło Jarosławia nad Sanem (woj. lwowskie) – własności stryja Zygmunta Zamoyskiego (1875–1931). Po śmierci stryja, majątek przeszedł formalnie na własność Stefana Adama Zamoyskiego. Jako gospodarz Wysocka doprowadził do odbudowy pałacu zniszczonego w latach I wojny światowej.
W 1929 r. pojął za żonę księżniczkę Elżbietę z Czartoryskich herbu Pogoń Litewska. Ślub cywilny odbył się w Gołuchowie, 15 czerwca, a ślub kościelny tamże, 26 czerwca 1929 r. Do administrowanego przez Zamoyskiego majątku Wysock, we władanie rodziny doszedł majątek Jedlec (pow. pleszewski), wniesiony przez Elżbietę Zamoyską.
Zamoyski dzielił czas pomiędzy Wysock i Jedlec. Wyrazem związków ze środowiskami lokalnymi było ufundowanie w 1932 r. sztandaru dla 39 pułku piechoty Strzelców Lwowskich w Jarosławiu. Był aktywny w Związku Ziemian i prezesem Rady Banku w Jarosławiu. Działał w samorządzie rolniczym i terytorialnym. Podejmował starania na rzecz polskiej społeczności Adampola (polskiej osady założonej koło Stambułu w Turcji przez pradziada żony – Elżbiety z Czartoryskich Zamoyskiej, przywódcę Pierwszej Wielkiej Emigracji – Adama Jerzego księcia Czartoryskiego, 1770–1861). Małżonkowie Zamoyscy angażowali się też w działalność charytatywną. Podstawą gospodarczą majątków w Wysocku i Jedlcu była fachowo prowadzona hodowla koni, tzw. remontów dla wojska oraz koni o przeznaczeniu myśliwskim i sportowym.
Latem 1930 r. Zamoyski odbył ćwiczenia rezerwy w 16 pułku ułanów wielkopolskich z Bydgoszczy, ale na dłużej związał się z 17 pułkiem ułanów wielkopolskich z Leszna (m.in. w 1932 r. uczestniczył w letnich ćwiczeniach pułku). W 1934 roku w tejże jednostce uzyskał wniosek awansowy na porucznika rezerwy kawalerii. W lipcu 1934 r. ukończył 6-tygodniowy, pierwszy kurs informacyjno-wywiadowczy przy Sztabie Głównym dla oficerów rezerwy. Na stopień porucznika został awansowany ze starszeństwem z dniem 1 stycznia 1935 i 71. lokatą w korpusie oficerów rezerwy kawalerii. W 1936 r. odbył, w ramach ćwiczeń rezerwy, staż w Samodzielnym Referacie Informacyjnym DOK VII Poznań. Według listy oficerskiej obsady wojennej SRI DOK VII przewidziany był na stanowisko kierownika Placówki Oficerskiej Nr 29 w Kaliszu.
Okres 1939–1945.
24 sierpnia 1939 r. został powołany w ramach mobilizacji kartkowej do wojska, na stanowisko kierownika komórki SRI DOK VII pod kodową nazwą BCZ 10 (tj. Biuro Cenzury Zagranicznej nr 10, względnie Biuro Cenzury dla Korespondencji Zagranicznej nr 10). Około 10 września, w Brześciu nad Bugiem, po zdaniu dotychczasowych obowiązków, został przydzielony do komórki ppłk. Stanisława Bienia (szefa Wydziału „Niemcy” Biura Studiów rzutu krajowego Oddziału II Sztabu Naczelnego Wodza). Wraz z Naczelnym Dowództwem i bezpośrednim przełożonym został ewakuowany na południowy wschód kraju.
W dzień po agresji sowieckiej, 18 września 1939 r. przekroczył w Kutach granicę polsko-rumuńską. 23 września dotarł do Bukaresztu. W dniach 1–2 października odbył w Krajowej (Craiova) rozmowy z internowanym marsz. Edwardem Śmigłym-Rydzem. Pełnił w nich rolę pośrednika między siłami politycznymi a internowanym marszałkiem. Być może jednym z celów tej wizyty było uzyskanie dymisji Śmigłego-Rydza z funkcji naczelnego wodza. 2 października udał się z Krajowej w podróż do Francji (przez Jugosławię, Włochy i Szwajcarię).
W dzień po przybyciu do Paryża, 6 października 1939 r. zameldował się w polskiej stacji zbornej w koszarach Bessières. 22 października 1939 r. stawił się w Obozie Wojska Polskiego w Coëtquidan. Pierwszy przydział kierował go do 1 Dywizji Piechoty (później Grenadierów). W grudniu 1939 r. uzyskał nominację na stanowisko dowódcy 3. kompanii II batalionu 2 pułku piechoty. W lutym 1940 r. wraz z całym II batalionem przeszedł do nowo tworzonej Samodzielnej Brygady Strzelców Podhalańskich. 21 kwietnia 1940 r., w Plougastel koło Brestu, przed załadunkiem w drogę do Norwegii, otrzymał z rąk naczelnego wodza gen. dyw. Władysława Sikorskiego awans na rotmistrza.
7 maja 1940 r. Brygada osiągnęła Harstad, na północ od Narwiku. 16 maja 1940 r. I Półbrygadę SBSP, a wraz z nią batalion Zamoyskiego, przerzucono na półwysep Ankenes. 28 maja 1940 r. rtm. Zamoyski poprowadził atak swojej 3. kompanii na Ankenes-Haugen. W wyniku ciężkiego ostrzału niemieckiego kompania poniosła duże straty (blisko 50 poległych i rannych). W krytycznym momencie walki rtm. Zamoyski osłaniał odwrót obrzucając atakujących Niemców granatami (za ten czyn został później odznaczony Krzyżem Srebrnym Orderu Wojennego Virtuti Militari). Ze względu na krytyczną ocenę dowodzenia Zamoyskiego, 30 maja 1940 r. dowódca Brygady gen. bryg. Zygmunt Szyszko-Bohusz wydał ustną decyzję przeniesienia go ze stanowiska dowódcy kompanii do dyspozycji dowódcy 2 Półbrygady. Ze względu na kończącą się bitwę o Narwik, do realizacji tej decyzji nie doszło. 4 czerwca 1940 r. II batalion SBSP, z rtm. Zamoyskim, został ewakuowany drogą morską z rejonu Narwiku.
Po postoju, w dniach 9–13 czerwca 1940 r., na redzie w szkockim Gourock, SBSP popłynęła do Brestu we Francji, dla udziału w obronie tzw. „Reduty Bretońskiej”. W obliczu katastrofy Francji i ewakuacji sojuszników, 18 czerwca 1940 r. zapadła decyzja dowództwa SBSP o rozwiązaniu pododdziałów. Rtm. Zamoyski na rozkaz zwinął obronę zajmowanego odcinka w rejonie miejscowości Combourg. Ponieważ brakowało środków transportu, pozostał z żołnierzami i poprowadził grupę podkomendnych na południe, w celu dotarcia do Nantes, a stamtąd do Wielkiej Brytanii. Ponieważ Niemcy 19 czerwca osiągnęli linię Loary, marsz grupy rtm. Zamoyskiego zamienił się w blisko miesięczne przedzieranie się na południowy wschód, przez linię Loary (z forsowaniem tej rzeki na wschód od Angers), na obszar Francji nieokupowanej. Za wyprowadzenie żołnierzy poza linię demarkacyjną i uchronienie ich od niewoli, w 1941 r. został odznaczony Krzyżem Walecznych.
Z Francji Zamoyski udał się, przez Hiszpanię i Portugalię, do Wielkiej Brytanii. Z Liverpoolu dotarł w rejon formowania Wojska Polskiego w Szkocji. Trafił do 1. Obozu Oficerskiego w Kirkcaldy, a później na 3-tygodniowy staż do 51. Dywizji (szkockiej). W listopadzie 1940 r. powołano go do służby jako adiutanta szefa Sztabu Naczelnego Wodza. W tymże miesiącu objął stanowiska – adiutanta (oficera ordynansowego) naczelnego wodza gen. W. Sikorskiego i kierownika Referatu Politycznego Gabinetu Naczelnego Wodza. Uczestniczył w wielu ważnych negocjacjach polsko-brytyjskich. Towarzyszył gen. Sikorskiemu m.in. w jego pierwszej podróży do USA (marzec–maj 1941 r.).
W maju 1942 r. skierowany do Waszyngtonu na stanowisko pomocnika attaché wojskowego. Był łącznikiem naczelnego wodza Polskich Sił Zbrojnych przy szefie Wojskowej Misji Brytyjskiej w Waszyngtonie marsz. polnym Sir Johnie Dillu. W 1943 r. został skierowany do pracy przy Combined Chiefs of Staff (CCS). Uczestniczył w licznych negocjacjach międzyalianckich. Realizował też samodzielne misje polityczne. Był świadkiem w sprawie mordu katyńskiego (23 kwietnia 1943 r. rozmawiał w Waszyngtonie na ten temat z zastępcą attaché wojskowego ambasady ZSRR, mjr. Pawłem Barajewem. Treść rozmowy powtórzył w kwietniu 1952 r. przed obradującą w Londynie Komisją Katyńską Kongresu USA, tzw. Komisją Maddena). Od stycznia do końca marca 1944 roku odbył kurs amerykańskiej Wyższej Szkoły Wojennej (Command and General Staff School US Army w Fort Leavenworth, Kansas). W listopadzie 1944 roku powrócił do Wielkiej Brytanii, po czym na kontynencie objął obowiązki oficera łącznikowego przy polskiej 1 Dywizji Pancernej gen. Stanisława Maczka.
Okres 1945–1976.
Awansowany 1 stycznia 1945 r. do stopnia majora, w kwietniu tego roku został zastępcą szefa Polskiej Misji Wojskowej przy brytyjskiej 21 Grupie Armii. Będąc z cywila rolnikiem – hodowcą koni, w październiku 1945 r. uzyskał nominację na dyrektora Stadnin Polskich w Niemczech (podpułkownik, 1946). Przyczynił się do repatriacji do Polski około 2 tys. rasowych koni zagrabionych przez Niemców (głównie z brytyjskiej strefy okupacyjnej). W strefie okupacyjnej USA w Niemczech, wiele ryzykując, ocalił (z zakładów produkcji surowicy – farmaceutycznych) około 60 węgierskich rasowych koni (w większości arabów) ze stadniny w Bábolnej. Przyczynił się do zakupu w Wielkiej Brytanii dla hodowli w Polsce rasowych koni pełnej krwi angielskiej.
Pozostał na emigracji. W latach 1946–1947 służył w Polskim Korpusie Przysposobienia i Rozmieszczenia (ang. Polish Resettlement Corps). Był aktywnym działaczem wielu instytucji emigracyjnych, głównie w Londynie. Od początku lat 50. był członkiem Rady i Zarządu oraz honorowym skarbnikiem Instytutu Historycznego im. gen. Sikorskiego. Był m.in. członkiem Rady i Komitetu Wykonawczego Polskiego Ośrodka Społeczno-Kulturalnego, członkiem założycielem oraz delegatem strony polskiej w European Liaison Group.
Wspierał, również finansowo, zespół paryskiej „Kultury”. W Paryżu zasiadał w Radzie Instytutu Św. Kazimierza. Z ramienia rodziny dbał o paryski Hôtel Lambert oraz o Polaków-mieszkańców Adampola (Polonezköy) pod Stambułem.
Był pierwszym i długoletnim przewodniczącym Polskiej Rady Bibliotecznej (od 1966 r.) i opiekunem Biblioteki Polskiej w Londynie. Przyczynił się do jej uratowania (w połowie lat 60.). Był honorowym skarbnikiem Polskiej Fundacji Kulturalnej. W latach konfliktów politycznych na emigracji bliższy był ośrodkowi prezydenta Augusta Zaleskiego. Pozostawał jednak rzecznikiem pojednania emigracji. Był zaangażowany w realizację Pomnika Katyńskiego w Londynie (m.in. jako członek Katyn Memorial Fund).
Od lat 50. uczestniczył w przekazywaniu eksponatów do muzeów w Polsce. Był m.in. aktywny w kwestii zwrotu arrasów. Odegrał kluczową rolę w przekazaniu na Wawel historycznego miecza po królu Zygmuncie I Starym (1963).
Pracował jako konsultant w dziedzinie hodowli koni. Przygotował (wraz z Kazimierzem Bobińskim) dzieło „Family Tables of Racehorses” (tablic genealogicznych koni wyścigowych pełnej krwi angielskiej; 1953). Jako członek rady brytyjskiego Arab Horse Society był współzałożycielem ogólnoświatowej organizacji grupującej hodowców koni czystej krwi arabskiej – World Arabian Horse Organisation (WAHO, 1970).
Organizował od podstaw hodowlę koni arabskich w Izraelu (rezultatem wieloletniej współpracy Zamoyskiego z hodowcami izraelskimi stało się stworzenie prężnego ośrodka hodowlanego koni czystej krwi arabskiej w Parku Narodowym Ramat Gan koło Tel Awiwu). Mimo kłopotów zdrowotnych, w październiku 1976 r., jako delegat, z ramienia Israel Arab Horse Society, uczestniczył w konferencji WAHO w San Francisco. Zmarł tam nagle, 27 października 1976 r. Pośmiertnie odznaczony przez władze Rzeczypospolitej Polskiej na uchodźstwie Krzyżem Klasy II (Komandorskim z Gwiazdą) Orderu Odrodzenia Polski.
13 maja 1978 r. urna z prochami ppłk. dr. Stefana Adama hrabiego Zamoyskiego została złożona w Polsce – w krypcie kolegiaty w gnieździe rodowym Zamoyskich, mieście Zamościu.

</doc>
<doc id="974748" url="https://pl.wikipedia.org/wiki?curid=974748" title="Wawrzyniec Gałaj">
Wawrzyniec Gałaj

Wawrzyniec Gałaj (ur. w 1879 lub 1880 we wsi Hulanka w powiecie Kutno, zm. 26 września 1934 w Suwałkach) – polski działacz społeczny i samorządowy, aktywny w okresie międzywojennym w Suwałkach, prezydent Suwałk. 
Życiorys.
Był synem Bonawentury, od czasu I wojny światowej mieszkał w Suwałkach i prowadził w mieście zakład fryzjerski. Aktywista ruchu socjalistycznego. W listopadzie 1918 wchodził w skład Tymczasowej Rady Obywatelskiej Suwalszczyzny jako reprezentant Polskiej Partii Socjalistycznej. W grudniu 1918 był w składzie Tymczasowej Rady Miejskiej, w 1920 objął funkcję wiceprzewodniczącego Rady; z funkcji zrezygnował na początku 1921 i przeszedł z rekomendacji PPS na stanowisko wiceprezydenta Suwałk. 
Od października 1927 był prezydentem miasta, angażując się w zwalczanie skutków kryzysu gospodarczego, przede wszystkim bezrobocia. Mimo nacisków władz wojewódzkich o zaprzestanie działalności w PPS ze względu na wykonywanie funkcji prezydenta miasta, nadal działał w partii: był delegatem na XXI Kongres w Sosnowcu (listopad 1928), członkiem Rady Naczelnej (1928-1931), a także ubiegał się w marcu 1928 o mandat poselski w okręgu wyborczym w Grodnie (bez powodzenia). Miejskie stanowisko utracił w kwietniu 1934 i został zastąpiony przez zarządcę komisarycznego miasta.
Zmarł 26 września 1934 roku w Suwałkach.

</doc>
<doc id="974749" url="https://pl.wikipedia.org/wiki?curid=974749" title="Leśnik (województwo kujawsko-pomorskie)">
Leśnik (województwo kujawsko-pomorskie)

Leśnik – osada w Polsce położona w województwie kujawsko-pomorskim, w powiecie mogileńskim, w gminie Mogilno. Miejscowość wchodzi w skład sołectwa Józefowo.
W latach 1975–1998 miejscowość należała administracyjnie do województwa bydgoskiego.

</doc>
<doc id="974754" url="https://pl.wikipedia.org/wiki?curid=974754" title="Wymysłowo Szlacheckie">
Wymysłowo Szlacheckie

Wymysłowo Szlacheckie – osada w Polsce położona w województwie kujawsko-pomorskim, w powiecie mogileńskim, w gminie Mogilno. Miejscowość wchodzi w skład sołectwa Huta Palędzka.
W latach 1975–1998 miejscowość należała administracyjnie do województwa bydgoskiego.

</doc>
<doc id="974756" url="https://pl.wikipedia.org/wiki?curid=974756" title="Karl Reinmuth">
Karl Reinmuth



</doc>
<doc id="974761" url="https://pl.wikipedia.org/wiki?curid=974761" title="Piotr Strembicki">
Piotr Strembicki

Piotr Strembicki (także: Szpenio, Shpenyo oraz Shpenyagah; ur. 5 września 1962) – polski muzyk reggae i funk, kompozytor, producent i realizator dźwięku.
Życiorys.
Lata 80..
W latach 80. występował jako basista, gitarzysta i klawiszowiec w zespołach Ultraviolet, Salut, I-land, Kultura, Izrael (współpracował m.in. przy albumach "Biada, biada" i "Nabij Faję", był też realizatorem dźwięku na wielu koncertach m.in. stosując na żywo technikę dub), od ok. 1985 r. jako basista w zespole Zgoda, a od 2006 Funkastik Crew &amp; Funky Family.
Najbardziej znany jest jego udział na dwóch pierwszych płytach solowych Kazika Staszewskiego: "Spalam się" i "Spalaj się!". Był jednym z kompozytorów i producentów tych płyt (programowanie, edycja midi, nagranie, miksowanie). Grał też na klawiszach, gitarze basowej, skreczował i śpiewał w chórkach.
Lata 90..
W latach 90. komponował m.in. podkłady do reklam radiowych, realizował dźwięk do filmów dokumentalnych, zajmował się oprawą dźwiękową pokazów mody, a nawet produkcją dźwięku i uruchamianiem serwisów telefonicznych. Był realizatorem w studio nagraniowym w Ośrodku Kultury Ochoty w Warszawie, gdzie zajął się produkcją i realizacją dźwięku materiałów demo szeregu zespołów, m.in. Sparagmos, Hate czy Hipocampus. Był realizatorem i producentem dźwięku "Invitation from host of rath" (1992) i "Error" (1994) zespołu Sparagmos.
XXI wiek.
W latach 2004-2006 współpracował z labelem PROSTO, gdzie w studio wraz z Wacem zajmował się produkcją dźwięku i nagraniem wokali Bilona i Wilka w ramach projektu "Klucz" Hemp Gru, a także Zipery "Druga strona medalu" oraz wielu innych.
Od 2005 r. współpracuje z Mateuszem Szlachtyczem jako dźwiękowiec przy kamerze, a także oprawiał dźwiękowo program KOMIX emitowany przez TVP Kultura. Przygotował też udźwiękowienie ponad 200 odcinków animowanych wersji polskich komiksów w ramach Antologii Polskiego Komiksu, również emitowanej przez TVP Kultura. Zajmował się też oprawą dźwiękową programów telewizyjnych oraz wideoklipów.
W tym też roku z inicjatywy gitarzysty - Pawła Żukowskiego ["Żuka"] i basisty - Piotra Strembickiego powstaje FUNKASTIK CREW &amp; FUNKY FAMILY - grupa akompaniująca różnym wykonawcom. Zespół porusza się w gatunku muzyki reggae i funk. Na przestrzeni wielu lat z grupą współpracowało wielu muzyków, między innymi : Piotr Wcisło - perkusja, Daniel Rojek - gitara, Piotr Dubiel - gitara, Kostek Plewicki - klawisze, Staszek Wysocki - perkusja, Kazimierz Bat-perkusja, Sławek Pawlak - instrumenty perkusyjne, Leszek Zbroziński - klawisze, Bartek Szemis - perkusja, Kazimierz Bat - perkusja, Wojtek Józefowicz - trąbka, Maciek Guzowski - harmonijka, Mikołaj Tabako - trąbka, Sławek Gołaszewski - saksofon sopranowy.
Od 2006 r. wraz z gronem przyjaciół organizuje niekomercyjną imprezę "Święto muzyki - imieniny Piotra i Pawła" [w skrócie PiP].
W latach 2008, 2009 i 2010 wspierał Fundację Ręką Dzieło jako kierownik sceny podczas festiwalu "Dobra Muzyka w Dobrym Mieście".
W 2011 r. wraz z Mateuszem Szlachtyczem zakończył prace nad filmem dokumentalnym o twórcach komiksowych w czasach PRL-u pt.: "W ostatniej chwili", który został wyemitowany - nomen omen - w ostatnich dniach 2011 roku. W filmie tym Piotr Strembicki zajmował się kompleksowo nagraniem i edycją dźwięku oraz kompozycją większości muzyki.
W roku 2014 wraz z kolektywem filmowym Mamy To brał udział w pracach nad reklamą społeczną pt.: "Mięso", która zdobyła nagrodę "Najlepsza reklama społeczna roku 2014".

</doc>
<doc id="974763" url="https://pl.wikipedia.org/wiki?curid=974763" title="Elektrownie słoneczne">
Elektrownie słoneczne



</doc>
<doc id="974764" url="https://pl.wikipedia.org/wiki?curid=974764" title="Agnieszka Kim Hyoju">
Agnieszka Kim Hyoju



</doc>
<doc id="974766" url="https://pl.wikipedia.org/wiki?curid=974766" title="Tomasz Bonek">
Tomasz Bonek

Tomasz Bonek – polski dziennikarz, reporter i dokumentalista, autor książek, manager mediów, podróżnik.
Wieloletni redaktor naczelny portalu Money.pl, a także dyrektor wydawniczy redakcji biznesowych Onetu i Ringier Axel Springer Polska (Forbes.pl, Business Insider Polska, Biznes.Onet).
Życiorys.
Pracę jako dziennikarz rozpoczął pod koniec lat 90. XX wieku w „Gazecie Wrocławskiej”, a następnie w „Słowie Polskim” (stworzył i był kierownikiem działu ekonomicznego redakcji tego dziennika aż do fuzji tytułu z Gazetą Wrocławską). W telewizji TVP Wrocław był współautorem i prowadzącym program "BiznesManiak". Jego artykuły publikowane były także w: „Rzeczpospolitej”, „Newsweeku”, „Pulsie Biznesu” i „Press”. Obecnie współpracuje z zagranicznymi edycjami wydawnictwa National Geographic.
Od 2004 do 2015 roku był redaktorem naczelnym portalu finansowego Money.pl. Tu stworzył od podstaw redakcję serwisu, która obecnie jest jednym z największych profesjonalnych zespołów dziennikarskich publikujących w polskim internecie. Odpowiadał też za wizerunek Grupy Money.pl. Kształtował również zawartość magazynów w Grupie Money.pl: iWoman.pl i MenStream.pl, Platine.pl.
W lutym 2010 r. objął dodatkowo funkcję prezesa zarządu spółki Interaktywnie.com, należącej do Grupy Money.pl, która wydaje branżowy magazyn poświęcony portalom internetowym i biznesowi w sieci. Spółkę tę przejął od Grupy WP, kiedy ta kupiła 100 proc. udziałów w Money.pl, wówczas też rozstał się z portalem.
W 2015 roku, razem z Martą Smagą, założył agencję marketingową TBMS Spółka z o.o., zajmującą się kompleksową realizacją projektów internetowych, w tym zarządzaniem nimi. Jednym z jej pierwszych klientów została Grupa Onet-RASP, gdzie Tomasz Bonek objął stanowisko dyrektora biznesowych redakcji internetowych, a jego zadaniem było połączenie newsroomów obu firm i segmentacja produktów medialnych.
Spółka Tomasz Bonek i Marta Smaga była odpowiedzialna za wdrożenie polskojęzycznej wersji globalnego serwisu internetowego Business Insider – ten debiut internetowy roku 2016 został zrealizowany na zlecenie Grupy Onet – RAS Polska.
Tomasz Bonek w 2005 roku napisał książkę – reportaż "Przeklęty skarb", opowiadającą o aferach związanych z odkryciem skarbu średzkiego. W 2012 ukazały się dwie kolejne książki Tomasza Bonka. "Lubiąż. Mroczne tajemnice opactwa" to zbiór reportaży o pechu prześladującym największy w Polsce zabytek architektoniczny, opowiadających o agentach SB szukających w nim skarbów oraz o tajnym, podziemnym ośrodku badawczym jaki prowadzili tu naziści. Kolejna pozycja wydawnicza z 2012 to "Biznes w internecie", która ukazała się nakładem Wolters Kluwer. W 2013 ukazały się kolejne biznesowe książki wydane przez to samo wydawnictwo: "Biznes na Facebooku i nie tylko... "oraz "Internet dla seniora". 2014 rok przyniósł kolejną pozycję autorstwa Bonka, wydane przez Wydawnictwo Technol „Miasto skarbów”, czyli drugą po „Przeklętym skarbie” opowieść o klejnotach ze Środy Śląskiej. W 2016 ukazała się pierwsza z serii „Inne strony świata” książka podróżnicza Bonka, zatytułowana „Set Maat – siedlisko prawdy. Wędrówki po Egipcie, Izraelu, Jordanii i Maroku”.
Tomasz Bonek prowadzi zajęcia ze studentami Uniwersytetu Wrocławskiego z przedmiotów: dziennikarstwo internetowe, dziennikarstwo ekonomiczne, redakcja portali internetowych, internet jako narzędzie public relations, reportaż podróżniczy.
Tomasz Bonek jest laureatem nagrody „Ostre Pióro 2004”.

</doc>
<doc id="974767" url="https://pl.wikipedia.org/wiki?curid=974767" title="Błagojewgrad">
Błagojewgrad

Błagojewgrad ( – Błagoewgrad, do 1950 Gorna Dżumaja) – miasto i uzdrowisko w południowo-zachodniej Bułgarii, w regionie historyczno-geograficznym Macedonii. Ośrodek administracyjny obwodu Błagojewgrad i gminy Błagojewgrad, nad rzeką Strumą u podnóża gór Riła. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności 15 grudnia 2018 roku miejscowość liczyła 74 875 mieszkańców.
Jest to główne miasto błagojewgradzkiego zagłębia węgla brunatnego; poza górnictwem rozwinięty przemysł tytoniowy, oparty na uprawach tytoniu w dolinie Strumy. Miasto słynie z ciepłych źródeł mineralnych.
Nazwa miasta upamiętnia postać pierwszego przywódcy bułgarskich socjalistów Dimityra Błagojewa.

</doc>
<doc id="974769" url="https://pl.wikipedia.org/wiki?curid=974769" title="Czaganiec">
Czaganiec

Czaganiec – kolonia w Polsce położona w województwie kujawsko-pomorskim, w powiecie mogileńskim, w gminie Mogilno. Miejscowość wchodzi w skład sołectwa Wieniec.
W latach 1975–1998 miejscowość należała administracyjnie do województwa bydgoskiego.

</doc>
<doc id="974770" url="https://pl.wikipedia.org/wiki?curid=974770" title="Phascolarctos stirtoni">
Phascolarctos stirtoni

Phascolarctos stirtoni – gatunek wymarłego torbacza z rodziny koalowatych (Phascolarctidae). Egzystował w plejstocenie razem z dzisiejszym koalą, jednak był od niego większy. Wymarł około 50 tysięcy lat temu. Przyczyny wyginięcia nie są znane.
Bibliografia.
 (pdf)

</doc>
<doc id="974771" url="https://pl.wikipedia.org/wiki?curid=974771" title="Miłość w Nowym Jorku">
Miłość w Nowym Jorku

Miłość w Nowym Jorku (ang. "Autumn in New York") – film fabularny produkcji amerykańskiej, melodramat z 2000 roku w reżyserii Joan Chen. Główne role w filmie zagrali Richard Gere, Winona Ryder oraz Anthony LaPaglia.
Opis fabuły.
Film opisuje historię uczucia, które stało się życiowym doświadczeniem dla obojga głównych bohaterów. Will Keane (Richard Gere) 48-letni playboy, właściciel renomowanej nowojorskiej restauracji lubiący krótkie niezobowiązujące przygody erotyczne, spotyka 22-letnią Charlottę Fielding (Winona Ryder), która pragnie posmakować dorosłości. Will postanawia zdobyć Charlottę. Planowany krótki, przelotny romans staje się burzliwym związkiem opartym na samych przeciwieństwach, przepaści pokoleniowej, niezgodności, sprzeczności filozofii życiowej.
Akcja filmu rozgrywa się na Manhattanie w miejscu tętniącym pełnią życia, w snobistycznych lokalach, w których wieczni kawalerowie bez zobowiązań poszukują młodych kobiet dla przeżycia krótkotrwałej przygody.

</doc>
<doc id="974775" url="https://pl.wikipedia.org/wiki?curid=974775" title="Kościół Matki Boskiej Bolesnej i św. Wojciecha w Opolu">
Kościół Matki Boskiej Bolesnej i św. Wojciecha w Opolu

Kościół Matki Boskiej Bolesnej i św. Wojciecha, tzw. kościół „Na Górce” – najstarsza rzymskokatolicka świątynia parafialna, położona przy pl. Kopernika 12 w Opolu. Kościół należy do Parafii Matki Boskiej Bolesnej i św. Wojciecha w Opolu w dekanacie Opole, diecezji opolskiej. Jest to budowla gotycka z barokowym wnętrzem i neoromańską fasadą.
3 września 1954 roku, pod numerem 125/54 kościół został wpisany do rejestru zabytków województwa opolskiego.
Historia.
Kościół pochodzi z X wieku, który według legendy wybudowano w miejscu żarliwych kazań św. Wojciecha. W latach 1254–1295 pełnił funkcję kościoła parafialnego, a od 1304 do 1810 roku należał do dominikanów. Od 1923 roku ponownie pełni funkcję kościoła parafialnego. Początkowo znajdował się w jego miejscu kościół drewniany dominikanów, sprowadzonych do Opola w XIII wieku. W 1399 roku zbudowali oni kościół z cegły, w stylu gotyckim, który poświęcono w 1430 roku – nosił wówczas wezwanie Matki Boskiej i świętych Wojciecha, Jerzego, Dominika i Anny. W 1530 roku został przejęty przez ewangelików, następnie na rozkaz cesarza został zamknięty. Dominikanie odzyskali go w 1604 roku. W XVII wieku świątynia została zniszczona przez pożar, a następnie przez wojska szwedzkie podczas wojny trzydziestoletniej. W 1739 kościół przebudowano w stylu barokowym, pozostawiają północną nawę gotycką. W 1810 roku dobra zakonne zostały sekularyzowane, kościół stał się magazynem i częścią szpitala. Od 1820 roku ponownie zaczęto odprawiać nabożeństwa, a kościół został filią parafii św. Krzyża w Opolu. W 1875 roku dobudowano wieżę, wymieniono też dach. W latach 30. XX wieku przebudowano schody od strony rynku, ścianę frontową i wejście, jednocześnie podnosząc poziom posadzki o 1 metr. Wówczas także zbudowano główny ołtarz oraz stacje drogi krzyżowej, powiększono okna. Po II wojnie światowej dawna zakrystia została wyłączona z terenu szpitala i powróciła do kościoła, stając się kaplicą Matki Boskiej Częstochowskiej.

</doc>
<doc id="974776" url="https://pl.wikipedia.org/wiki?curid=974776" title="Gorna Orjachowica">
Gorna Orjachowica

Gorna Orjachowica (bułg. "Горна Оряховица") – miasto w Bułgarii; 38 553 mieszkańców (2006).

</doc>
<doc id="974777" url="https://pl.wikipedia.org/wiki?curid=974777" title="Antoni Swinarski">
Antoni Swinarski

Antoni Mikołaj Swinarski (ur. 20 grudnia 1910 w Toruniu, zm.
8 września 1985 w Toruniu) – polski chemik, profesor i rektor Uniwersytetu Mikołaja Kopernika w Toruniu. Jego głównymi kierunkami badań były: kataliza nieorganiczna, chemia koordynacyjna i zjawiska adsorpcyjne.
Życiorys.
Był synem lekarza Emila Swinarskiego herbu Poraj i Marii z Radońskich herbu Jasieńczyk. Oboje rodzice uczestniczyli w polskim ruchu patriotycznym i społecznym. Uczęszczał do Państwowego Gimnazjum im. Kopernika w Toruniu, po którego ukończeniu w 1928 rozpoczął studia chemiczne na Uniwersytecie Poznańskim. Po pierwszym roku przeniósł się na Wydział Politechniczny Uniwersytetu w Tuluzie, gdzie kontynuował naukę pod kierunkiem noblisty Paula Sabatiera i uzyskał dyplom inżyniera chemika w 1933. Dyplom ten nostryfikował pięć lat później na Politechnice Warszawskiej.
Od 1934 pracował w Cukrowni Janikowo, a następnie w Fabryce Chemicznej Koncernu "Dr R. May" w Luboniu koło Poznania, gdzie był asystentem w laboratorium, a potem kierownikiem produkcji.
Walczył w kampanii wrześniowej w szeregach Armii Poznań (jako podporucznik), był odznaczony Krzyżem Walecznych. Przez pewien czas przebywał w obozie jenieckim, skąd zbiegł. W 1944 aresztowany, trafił do poznańskiego Fortu VII, a potem do obozu w Żabikowie, gdzie spędził ostatnie miesiące wojny.
W 1945 powrócił do pracy w przemyśle, zajmował stanowiska dyrektora Zakładów Przemysłu Fosforowego, kierownika Centralnego Laboratorium Badawczego Kwasu Siarkowego i Nawozów Fosforowych w Luboniu, kierownika Laboratorium Badawczego Fabryki Odczynników Chemicznych w Gliwicach. Był również naczelnikiem wydziału w Ministerstwie Przemysłu Chemicznego, a także adiunktem w Katedrze Chemii Rolnej Uniwersytetu Poznańskiego. Na Wydziale Matematyczno-Przyrodniczym tej uczelni obronił w 1948 rozprawę doktorską "Wpływ stosunku NO/NO2 na wydajność produkcji nitrozowej kwasu siarkowego", przygotowaną pod kierunkiem Wieńczysława Kuczyńskiego.
W 1951 Swinarski został zatrudniony na Wydziale Matematyczno-Przyrodniczym Uniwersytetu Toruńskiego. Jako zastępca profesora objął kierownictwo Katedry Chemii Nieorganicznej, na czele której (potem przekształconej w Zakład Chemii Nieorganicznej) pozostał do przejścia na emeryturę w 1981.
Od 1954 był docentem, od 1958 profesorem nadzwyczajnym, od 1964 profesorem zwyczajnym. W 1962 zastąpił Stanisława Jaśkowskiego na stanowisku rektora Uniwersytetu Mikołaja Kopernika. W czasie trzyletniej kadencji zainicjował budowę miasteczka uniwersyteckiego na Bielanach.
W latach 1969-1975 był dyrektorem Instytutu Chemii, a w 1975 pełnił funkcję pełnomocnika rektora ds. organizacji i współpracy naukowej z gospodarką narodową. Krótko współpracował również z Wieczorową Szkołą Inżynierską w Bydgoszczy i Instytutem Chemii Nieorganicznej w Gliwicach.
Zorganizował w 1968 sześcioletnie Wieczorowe Studium Chemii, kształcące pracowników przemysłu w regionie toruńskim, a w 1971 Doktoranckie Studium Chemii dla pracujących w przemyśle. Był również inicjatorem konkursu chemicznego dla uczniów szkół ogólnokształcących i techników chemicznych z północy Polski.
Dokonania naukowe.
Zainteresowania naukowe Swinarskiego obejmowały chemię nieorganiczną, katalizę, chemię koordynacyjną, analizę chemiczną i adsorpcję.
Ogłosił przeszło 170 publikacji w pismach krajowych i zagranicznych, miał trzy patenty, wypromował 25 doktorów. Jego zasługą jest zorganizowanie pracy naukowej w pionierskim okresie Katedry Chemii Nieorganicznej, kiedy mimo braku aparatury, przyrządów, odczynników zdołał stworzyć zespoły badawcze z chemii koordynacyjnej oraz katalizy i adsorpcji (których pracę sam nadzorował) i z chemii analitycznej (pod kierunkiem Haliny Basińskiej).
Działalność społeczna.
Od 1951 należał do Towarzystwa Naukowego w Toruniu, w którym pełnił m.in. funkcje sekretarza generalnego i wiceprezesa (1963-1982). W 1984 nadano mu godność członka honorowego Towarzystwa.
Swinarski działał także w Polskim Towarzystwie Chemicznym, w którym przewodniczył oddziałom poznańskiemu i toruńskiemu. Był członkiem Rady Głównej Szkolnictwa Wyższego i Techniki, Komisji Rzeczoznawców Państwowej Komisji Planowania przy Radzie Ministrów, Sekcji Chemicznej IUPAC, Naczelnej Organizacji Technicznej. Wchodził w skład Komitetu Organizacyjnego II Kongresu Nauki Polskiej, na którym referował dział chemii nieorganicznej.
Organizował i przewodniczył Towarzystwu Przyjaźni Polsko-Francuskiej w Toruniu, od 1957 należał do Societé Chimique de France. Zajmował się także współpracą polsko-włoską. W 1974 został powołany na członka korespondenta "Accademie Adamo Mickiewicz di Storie e Letterature Polacco e Slave".
W latach 80. XX w. po przejściu na emeryturę, udzielał się w Wojewódzkiej Radzie Patriotycznego Ruchu Odrodzenia Narodowego w Toruniu. Członek Rady Krajowej PRON w 1983 roku.
Życie prywatne.
W 1938 ożenił się z Wandą Mieczkowską (ur. 27 października 1918 w Poznaniu), która przed II wojną światową studiowała na Uniwersytecie Poznańskim psychologię i pedagogikę, a w 1951 uzyskała tamże dyplom magistra filologii angielskiej i w latach 1958-1979 była lektorką języka angielskiego na Uniwersytecie Mikołaja Kopernika.
Antoni Swinarski zmarł we wrześniu 1985 w Toruniu i został pochowany na cmentarzu w Lubaszu w grobowcu rodzinnym.

</doc>
<doc id="974781" url="https://pl.wikipedia.org/wiki?curid=974781" title="Galaktyka Południowy Wiatraczek">
Galaktyka Południowy Wiatraczek

 
Galaktyka Południowy Wiatraczek (zwana inaczej Messier 83, M83 lub NGC 5236) – duża galaktyka spiralna z poprzeczką (SAB(s)c), zwrócona płaszczyzną dysku w naszą stronę. Jej poprzeczka jest utworzona z gwiazd i gazu. Znajduje się w konstelacji Hydry w odległości około 14,7 milionów lat świetlnych. Została odkryta w 1751 lub 1752 roku przez Nicolasa de Lacaille. Średnica galaktyki wynosi około 40 000 lat świetlnych. Galaktyka ta należy do grupy galaktyk M83 i jest jedną z jej głównych galaktyk.
W Polsce widoczna wiosną i latem. Odnajdziemy ją w końcowym odcinku ogona Hydry, około 5° pod linią łączącą gwiazdy trzeciej wielkości γ i π Hydrae (na granicy z Centaurem).
Jest to galaktyka gwiazdotwórcza. Jej nazwa pochodzi od ramion uformowanych z obłoków gazowych, które kształtem przypominają wiatrak. Jest to jedna z najbliżej położonych i najjaśniejszych galaktyk spiralnych spoza Grupy Lokalnej Galaktyk. Jest na tyle jasna, że można ją zaobserwować przez lornetkę. Ma niewielkie jasne jądro i ślady poprzeczki, podobnie jak nasza Galaktyka. Galaktyka Południowy Wiatraczek została zaobserwowana już w połowie XVIII wieku, lecz dopiero znacznie później zorientowano się, że jest to obiekt bliźniaczo podobny do naszej Drogi Mlecznej (a więc do niej nie należący).
Jak dotąd w M83 zaobserwowano sześć wybuchów supernowych: SN 1923A, SN 1945B, SN 1950B, SN 1957D, SN 1968L i SN 1983N. W galaktykach z katalogu Messiera więcej supernowych (8) odnotowano tylko w M61. W M83 odkryto ponadto prawie 300 pozostałości po supernowych oraz około 3000 gromad gwiazd. Niektóre z tych gromad są bardzo młode i liczą poniżej 5 milionów lat.
W centrum M83 odkryto intrygujący podwójny pierścień wokół jądra. Jądro galaktyki również jest podwójne – oprócz supermasywnej czarnej dziury znajduje się tu okrążający ją asymetryczny dysk złożony z gwiazd, sprawiający wrażenie drugiego jądra.

</doc>
<doc id="974782" url="https://pl.wikipedia.org/wiki?curid=974782" title="Swisztow">
Swisztow

Swisztow (bułg. "Свищов") – miasto w Bułgarii (Obwód Wielkie Tyrnowo); nad Dunajem; 34 tys. mieszkańców (2006). W 1984 r. honorowym obywatelem miasta został Polak Stefan Parnicki-Pudełko.

</doc>
<doc id="974787" url="https://pl.wikipedia.org/wiki?curid=974787" title="Ernst August Braun">
Ernst August Braun

Ernst August Braun (ur. 1782, zm. 19 września 1859) — niemiecki burmistrz Koszalina. 
Sprawował funkcję burmistrza miasta i zarazem dyrektora policji od 18 maja 1816 r. do 31 marca 1859 r. Za jego okresu zarządzania miastem Koszalin rozbudował się, uzyskał status stolicy rejencji, a także uzyskał nowe połączenia drogowe i kolejowe. Jego ciało spoczęło na nieistniejącym obecnie tzw. Starym Cmentarzu w Koszalinie

</doc>
<doc id="974788" url="https://pl.wikipedia.org/wiki?curid=974788" title="Christo Jawaszew">
Christo Jawaszew



</doc>
<doc id="974789" url="https://pl.wikipedia.org/wiki?curid=974789" title="Petricz">
Petricz

Petricz () – miasto w Bułgarii, w obwodzie Błagojewgrad, siedziba administracyjna gminy Petricz. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 30 058 mieszkańców.
Historia.
Tereny Petricza zostały włączone do państwa bułgarskiego w 837 roku w wyniku wojny bułgarskiego chana Presjana przeciwko Cesarstwu Bizantyjskiemu. W późnośredniowiecznym okresie XII–XIV wieku Petricz stał się silną twierdzą – częścią systemu fortyfikacyjnego południowo-zachodniej Bułgarii. Świadczą o tym pozostałości średniowiecznej fortecy Gjaur kalesi, wokół której pierwotnie powstało miasto. Przynajmniej w XIII–XIV wieku miasto składało się z dwóch części – twierdzy, czyli tzw. ufortyfikowane centrum miasta i nieufortyfikowane zewnętrzne miasto, ale z połączonymi wieżami, arteriami wejściowymi i wyjściowymi. Miasto znalazło się pod panowaniem osmańskim po 1395 roku, kiedy to zostało włączone do sandżaku Kiustendił jako ośrodek niezależnej nahiji. W latach panowania osmańskiego Petricz zyskał muzułmański wygląd. Bułgarzy uciekli w głąb góry Ograżden, aby trzymać się z dala od arbitralności Turków. Osmański podróżnik Evliya Çelebi odwiedził Petricz w 1652 roku i poinformował, że miejscowość ma 240 niezbyt dobrze rozwiniętych domów z ogrodami; meczet, kaplicę i tylko jedną banię. Petricz znany jest przede wszystkim z produkcji rolnej: pszenicy, jęczmienia, żyta, owsa, bawełny, ryżu, tytoniu, owoców, wśród których ważne miejsce zajmują kasztany. W okresie bułgarskiego odrodzenia, wraz z rozwojem rzemiosła i handlu, miasto i jego ludność rosły. W 1845 r. miasto odwiedził rosyjski slawista Wiktor Grigorowicz, będąc w drodze ze Strumicy do Serres, w „Eseju o podróżach po europejskiej Turcji” napisał: W 1857 r. dzięki pracy i funduszom całej chrześcijańskiej ludności miasta wybudowano pierwszą w mieście cerkiew, Cerkiew Zaśnięcia Najświętszej Maryi Panny. W świątyni wprowadzono nabożeństwo w języku greckim, a na jej dziedzińcu otwarto grecką szkołę. W 1868 roku ukończono budowę pierwszej bułgarskiej cerkwi w mieście (Św. Mikołaja), która stała się centrum walk ludności bułgarskiej z grecką propagandą. Na mocy traktatu pokojowego z San Stefano z 1878 r. miasto weszło w granice wyzwolonej Bułgarii. W 1900 r. według statystyk Wasiła Kynczowa („Macedonia. Etnografia i statystyka”) miasto liczyło już 7190 osób, z czego 2450 Bułgarów, 4600 Turków, 40 Wołochów i 100 Cyganów. Podczas wojny bałkańskiej w październiku 1912 Petricz został wyzwolony przez czetę wojewody Nikoli Parapanowa. Sześćdziesiąt sześć osób z miasta wstąpiło w szeregi Wewnętrznej Macedońsko-Adrianopolskiej Organizacji Rewolucyjnej. W październiku 1925 roku, podczas grecko-bułgarskiego konfliktu granicznego, znanego jako incydent Petriczki, miasto zostało zbombardowane przez armię grecką. Mieszkańcy Petricza zdecydowanie oparli się siłom greckim i nie pozwolili na podbicie miasta.
Religia.
W mieście znajdują się cerkwie:
oraz:
Zabytki.
Do rejestru zabytków wpisane są:
Obyczaje.
Miejscowych Kukierów nazywa się Stanczinari. Ich obyczaje są kultywowane w czasie święta surwy, 1 stycznia. Impreza co roku przyciąga tysiące osób. Choć opiera się na lokalnych amatorach, impreza przyciąga coraz więcej gości z kraju i zagranicy. W ostatnich latach zauważono ciekawy trend – w zgrupowaniach wszystkich dzielnic znajdują się przedstawiciele innych grup etnicznych (głównie Cyganie), więc problem opozycji etnicznej, typowy dla poprzednich edycji imprezy, został bardzo rozsądnie wyeliminowany.
Sport.
W mieście funkcjonuje klub piłkarski Bełasica Petricz, stworzony w 1920 roku.

</doc>
<doc id="974791" url="https://pl.wikipedia.org/wiki?curid=974791" title="Stellacja">
Stellacja

Stellacja – proces w geometrii polegający na konstruowaniu nowych wielokątów (stellacja dwuwymiarowa) lub wielościanów (stellacja trójwymiarowa). Ogólnie można zastosować definicję stellacji do dowolnego wielotopu w "n" wymiarach. Otrzymaną figurę nazywamy stellacją figury wyjściowej (macierzystej). Na proces stellacji składają się dwie fazy. Pierwsza z nich polega na rozszerzaniu elementów figury takich jak krawędzie, czy ściany (zwykle wzdłuż środka symetrii), druga to łączenie uprzednio rozszerzonych elementów ze sobą, by utworzyły nową figurę.
Keplerowska definicja stellacji.
W roku 1619 niemiecki uczony Johannes Kepler zdefiniował proces stellacji dla dwu- i trzywymiarowych wielościanów jako przedłużanie krawędzi bądź ścian do momentu uformowania nowych figur. Kepler przeprowadził stellację dwunastościanu foremnego otrzymując w ten sposób dwa foremne wielościany gwiaździste z grupy wielościanów Keplera-Poinsota. Różnica pomiędzy współczesną a keplerowską definicją stellacji jest niewielka. Kepler nie uwzględnił możliwości jej przeprowadzenia dla figur o więcej niż trzech wymiarach.

</doc>
<doc id="974795" url="https://pl.wikipedia.org/wiki?curid=974795" title="Gruchacze">
Gruchacze

Gruchacze (Psophiidae) – monotypowa rodzina ptaków z rzędu żurawiowych (Gruiformes). 
Zasięg występowania.
Obejmuje gatunki lądowe, zamieszkujące wyłącznie tropikalne lasy Amazonii w Ameryce Południowej (Kolumbia, Wenezuela, Gujana, Surinam, Gujana Francuska, Brazylia, Ekwador, Peru i Boliwia).
Charakterystyka.
Długość ciała 45–52 cm; masa ciała 790–1500 g. Gruchacze mają długie szyje i nogi oraz dzioby podobne do dziobów kurowatych. Słabo latają, za to są dobrymi biegaczami.
Żywią się głównie owadami i owocami. Gniazdują na ziemi, składając białe lub zielonkawe jaja. W Wenezueli i Brazylii, gdzie nazywane są "jacamim", używane są jako zwierzęta stróżujące, gdyż doskonale potrafią zabijać jadowite węże.
Systematyka.
Etymologia.
"Psophia" ("Psophea", "Psopha", "Psofia"): "psophos" „hałas, nieartykułowany dźwięk”.
Podział systematyczny.
Do rodziny gruchaczy należy jeden rodzaj "Psophia" z trzema gatunkami:

</doc>
<doc id="974797" url="https://pl.wikipedia.org/wiki?curid=974797" title="Chalkedon">
Chalkedon

Chalkedon, Chalcedon (gr. "Chalkēdṓn", łac. "Chalcedonia") – starożytne miasto portowe założone przez greckich kolonistów z Megary w roku 676 p.n.e. nad azjatyckim wybrzeżem Bosforu w krainie Bitynia. Miasto znajdowało się na półwyspie Chalkedońskim u wejścia do cieśniny Bosfor prawie dokładnie naprzeciw starożytnego Byzantionu – późniejszego Konstantynopola.
Historia miasta.
W miejscu Chalkedonu osiedla ludzkie znajdowały się już od czasów prehistorycznych. Jednakże dopiero od momentu kolonizacji dokonanej przez Megaryjczyków pojawiają się pierwsze udokumentowane wzmianki o mieście.
Fakt, iż miasto założone zostało po azjatyckiej stronie cieśniny Bosfor niemal 20 lat wcześniej od położonego naprzeciw niego Byzantionu powodował, iż jego założycieli określało się w starożytności mianem "ślepców", a samo miasto "miastem ślepców" ("Caecorum Oppidum"), którzy nie byli w stanie dostrzec i docenić walorów – niezajętego jeszcze wówczas – terenu, na którym powstała późniejsza stolica Rzymian i Bizantyjczyków. Określenia te przytacza Herodot za perskim generałem Megabazusem. Możliwe, że osadnicy obawiali się wybrać europejski brzeg z powodu lęku przed Trakami, których udało się spacyfikować dopiero w VI wieku p.n.e.
Pomimo swego położenia Chalkedon należał do przodujących ośrodków handlowych oraz religijnych Starożytnej Grecji. Znajdowało się tam, między innymi, sanktuarium Apolla, w którym przepowiadała przyszłość wyrocznia.
W roku 74 p.n.e. miasto, wraz z całą Bitynią, znalazło się we władaniu państwa rzymskiego, któremu swoje włości zapisał w testamencie ostatni król Bitynii Nikomedes IV. W tym samym roku pod Chalkedonem rozegrała się bitwa lądowo-morska (Bitwa pod Chalkedonem), w której król Pontu Mitrydates VI Eupator pokonał armię rzymską dowodzoną przez konsula Aureliusza Kottę. Był to epizod wojny Rzymsko-Pontyjskiej, w której Mitrydates występował jako obrońca interesów wydziedziczonego syna Nikomedesa IV. Ostatecznie jednak wojnę wygrali Rzymianie, którzy rozszerzyli jeszcze swoje włości w Azji Mniejszej.
Po podziale cesarstwa rzymskiego Chalkedon znalazł się w jego wschodniej części, określanej później jako Cesarstwo Bizantyńskie. W tym okresie miasto było świadkiem wielu istotnych wydarzeń. W roku 451 obradował tu mianowicie IV sobór powszechny, uznawany za najliczniejszy sobór starożytności. W trakcie soboru podniesiono biskupstwo Chalkedonu do rangi metropolii, nie ograniczając jednakże praw zwierzchnich arcybiskupa Nikomedii.
Od VII wieku miasto wielokrotnie cierpiało od najazdów nieprzyjaciela. Na początku tego stulecia dotarli do niego Persowie, a w 673 zdobyli je Arabowie pod wodzą Moawiji. W 1075 zdobyli i zniszczyli je Seldżucy, ale już w kilkanaście lat później udało się je odzyskać dzięki sukcesom I krucjaty. W 1182 miasto stanowiło bazę dla pretendenta Andronika I Komnena w jego zwycięskiej walce o tron. Od 1204 znajdowało się przejściowo w granicach Cesarstwa Łacińskiego, aby powrócić pod zwierzchnictwo Bizancjum niecałe 60 lat później. Turcy osmańscy zdobyli miasto na początku XIV wieku. Od tego momentu miasto zaczęło ustępować znaczeniem pobliskiemu Chryzopolowi.

</doc>
<doc id="974800" url="https://pl.wikipedia.org/wiki?curid=974800" title="Sandanski">
Sandanski

Sandanski (bułg. "Сандански"; do 1949 Sweti Wracz – "Свети Врач") – miasto w Bułgarii, centrum administracyjne gminy Sandanski; 28 058 mieszkańców (2015).
W styczniu 1938 rada gminy Sweti Wracz postanowiła o utworzeniu schroniska pod nazwą "Połski letec" ("Lotnik polski") na miejscu katastrofy samolotu polskiego.

</doc>
<doc id="974802" url="https://pl.wikipedia.org/wiki?curid=974802" title="Eugeniusz Kujawski">
Eugeniusz Kujawski

Eugeniusz Krzysztof Kujawski (ur. 16 grudnia 1936 w Gdańsku) – polski aktor filmowy i teatralny. Zadebiutował w teatrze 7 października 1957 roku. Dwa lata później zdał egzamin eksternistyczny.

</doc>
<doc id="974810" url="https://pl.wikipedia.org/wiki?curid=974810" title="Samokow">
Samokow

Samokow () – miasto w Bułgarii, w obwodzie sofijskim, centrum administracyjne gminy Samokow. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 26828 mieszkańców.
Religia.
W mieście znajdują się liczne świątynie:
Turystyka i sport.
Samokow to centrum zimowych sportów. Na południe od miasta znajduje się pierwszy w Bułgarii kurort Borowec, powstały w 1942 roku oraz kurort w Gowedarci, a także turystyczny kompleks położony pod szczytem górskim Malowica (2729 m n.p.m.), w szerokiej dolinie rzeki o tej samej nazwie.
Z miasta prowadzą liczne szlaki turystyczne. W górach znajdują się schroniska turystyczne takie jak: Malowica, usytuowana w północno-zachodniej części Riły (1960 m n.p.m.), Musała (2390 m n.p.m.), czy Zawraczica (2180 m np.p.m.).
Miasto było, w grudniu 2014, gospodarzem mistrzostw Europy w biegach przełajowych. W Samokowie znajdują się dwie skocznie narciarskie: Czernija kos oraz Musała. W mieście swoją siedzibę ma piłkarski klub sportowy Riłski Sportist Samokow.
Osoby związani z miastem.
W Samokowie urodziło się wielu znanych bułgarskich skoczków narciarskich, np.: Władimir Zografski (1993) i jego ojciec Emił Zografski (1968) oraz Władimir Brejczew (1958), Walentin Bożiczkow (1958), Angeł Stojanow (1958), Georgi Żarkow (1976), czy Petyr Fyrtunow (1989).
A także:

</doc>
<doc id="974811" url="https://pl.wikipedia.org/wiki?curid=974811" title="Lista meczów reprezentacji Anglii w piłce nożnej mężczyzn prowadzonej przez Kevina Keegana">
Lista meczów reprezentacji Anglii w piłce nożnej mężczyzn prowadzonej przez Kevina Keegana

Oficjalne międzynarodowe spotkania.
Bilans

</doc>
<doc id="974815" url="https://pl.wikipedia.org/wiki?curid=974815" title="Chersonesos">
Chersonesos



</doc>
<doc id="974816" url="https://pl.wikipedia.org/wiki?curid=974816" title="John Augustus Roebling">
John Augustus Roebling

John Augustus Roebling (właściwie Johann August Röbling, ur. 12 czerwca 1806 w Mühlhausen/Thüringen, zm. 22 lipca 1869 w Nowym Jorku) – amerykański budowniczy mostów wiszących, twórca metody wytwarzania lin stalowych. Według jego projektu zbudowano m.in. Most Brookliński.
Życiorys.
Urodził się w Prusach w Mühlhausen/Thüringen jako piąte dziecko Fryderyki Theresy i handlarza tytoniowego Christopha Polykarpusa Röblingów. W Mühlhausen/Thüringen uczęszczał do gimnazjum, które musiał jednak opuścić z powodu miernych ocen z religii i łaciny. Naukę kontynuował prywatnie u renomowanego matematyka dr Ephraima Salomona Ungera w Erfurcie. W 1824 rozpoczął studia z architektury, budownictwa, budowy mostów, grobli oraz hydrauliki i budowy maszyn. Z wykładów profesora Johanna Friedricha Dietleina czerpał pierwsze wiadomości o mostach wiszących, które wówczas powstawały właśnie w Bawarii, Palatynacie i Westfalii i które obejrzał. Uczęszczał również na wykłady z filozoficzne Hegla na Uniwersytecie Berlińskim. W 1826 złożył egzamin i rozpoczął pracę, początkowo jako „Baukondukteur” w Westfalii, gdzie opracował pierwsze plany mostów wiszących przez rzeki Ruhrę i Lennę, które jednak nie zostały zrealizowane. W tym czasie technika budowy mostów zyskała nowe podstawy teoretyczne w postaci zastosowania w obliczeniach, matematycznych krzywizn hiperboli w konstrukcjach łańcuchowych.
Emigracja.
W maju 1831 wyemigrował z bratem Karlem i innymi mieszkańcami Mühlhausen przez Bremę do Ameryki. Wspólnie z paroma współemigrantami kupił 28 października 1831 w
Butler County (Pennsylvania) 6,4 km² gruntu i założyli tam osiedle Germania, które później zostało nazwane Saxonburg. Początkowo Roebling zajmował się rolnictwem. W maju 1836 ożenił się z pochodzącą również z Mühlhausen Johanną Herting. W 1837 został ojcem. Jego pierworodny syn Washington był jednym z dziewięciorga dzieci. W tym samym roku Roebling otrzymał obywatelstwo amerykańskie.
Po śmierci brata Karla, John August rozpoczął pracę jako inżynier przy budowie kanałów i dróg wodnych. Trzy lata spędził na pomiarach i wytyczaniu powstających szlaków kolejowych przez Appalachy dla stanu Pensylwania. Od 1841 rozwijał w swoim warsztacie w Saxonburgu prace nad wytwarzaniem kabli stalowych, które legły u podstaw jego gospodarczego powodzenia i przyczyniły się do sukcesów w konstruowaniu mostów.
Pierwsze mosty.
W 1844 Roebling wygrał konkurs na most kanałowy nad Allegheny River, który miał zastąpić starą konstrukcję drewnianą. Most składał się z siedmiu części (50 m każda). Były to drewniane „wanny” które przechodzący przez nie stalowy kabel przytrzymywał z obu stron.
W 1845 skonstruował most wiszący nad Mongahela River w Pittsburghu, a w 1848 zaprojektował dwa dalsze akwedukty jako mosty wiszące nad "Delaware and Hudson Canal".
Następnym projektem był w rozpoczęty w roku 1851 most kolejowy dla "New York Central Railroad" i "Great Western Railway" w Kanadzie nad Niagara River. Jest to dwupoziomowy most długości 250 m dla ruchu kolejowego i ulicznego. Jego budowa trwała 4 lata.
W tym samym czasie rozpoczął też budowę mostu kolejowego nad Kentucky River dla Southern Railroad z Cincinnati do Chattanooga, którego rozpiętość miała wynosić 370 m. Tej budowli jednak nie ukończono ponieważ towarzystwo kolejowe wcześniej ogłosiło upadłość. W 1858 skonstruował Roebling następny most wiszący w Pittsburgu o długości całkowitej 310 m i rozpiętości maksymalnej dwa razy po 100 m.
W czasie wojny secesyjnej przejściowo aktywność konstruktora ustała, ale już w 1863 roku nadzorował budowę mostu na Ohio River w Cincinnati, który ukończył w 1867. Ten most, nazwany później jego imieniem – "John A. Roebling Suspension Bridge" do czasu budowy mostu brooklinskiego był ze swoją rozpietością 322 m, wówczas najdłuższym mostem wiszącym na świecie.
Po śmierci Roeblinga budowę Mostu Brooklińskiego nadzorował jego syn, również inżynier.

</doc>
<doc id="974818" url="https://pl.wikipedia.org/wiki?curid=974818" title="STS-50">
STS-50

STS-50 (U.S. Microgravity Laboratory 1) – dwunasta misja wahadłowca kosmicznego Columbia i czterdziesta ósma programu lotów wahadłowców.
Cel misji.
Przeprowadzenie eksperymentów naukowych na pokładzie laboratorium Spacelab USML-1 (United States Microgravity Laboratory).

</doc>
<doc id="974819" url="https://pl.wikipedia.org/wiki?curid=974819" title="Sewliewo">
Sewliewo

Sewliewo (bułg. "Севлиево") – miasto i gmina w Bułgarii; 24 065 mieszkańców (2009).

</doc>
<doc id="974821" url="https://pl.wikipedia.org/wiki?curid=974821" title="STS-49">
STS-49

STS-49 (ang. "Space Transportation System") – misja amerykańskiego wahadłowca kosmicznego. Pierwszy lot z udziałem wahadłowca Endeavour. Głównym celem była naprawa satelity Intelsat 6 F-3. Był to czterdziesty siódmy start w ramach programu lotu wahadłowców.
Cel lotu.
Pierwszy lot nowego wahadłowca Endeavour (zastępującego utraconego Challengera); załoga naprawiła satelitę telekomunikacyjnego Intelsat 6 F-3, umieszczonego na niewłaściwej orbicie w 1990 roku.
Przebieg misji.
Podczas lotu astronauci przeprowadzili pierwszy trzyosobowy spacer kosmiczny (EVA), który był jednocześnie najdłuższym w historii – trwał 8 godzin i 29 minut. Rekord utrzymał się aż do misji STS-102, podczas której – tym razem jeden – astronauta przebywał w otwartej przestrzeni przez 8 godzin i 56 minut. STS-49 był pierwszą misją, w trakcie której astronauci czterokrotnie przeprowadzili EVA. Głównym celem misji było odzyskanie, naprawa i ponowne umieszczenie na orbicie satelity telekomunikacyjnego Intelsat 6 F-3. Nie było to zadanie łatwe – satelita został uchwycony dopiero za trzecim podejściem. Załoga zrealizowała dużą liczbę eksperymentów naukowych i NASA przedłużyła misję o dwa dni, by umożliwić realizację większej liczby celów.

</doc>
<doc id="974822" url="https://pl.wikipedia.org/wiki?curid=974822" title="STS-45">
STS-45

STS-45 (ang. "Space Transportation System") – jedenasta misja wahadłowca kosmicznego Atlantis i czterdziesta szósta programu lotów wahadłowców.
Cel lotu.
Lot poświęcony badaniu atmosfery ziemskiej przy pomocy zestawu aparatury ATLAS-01 umieszczonego w laboratorium Spacelab w ładowni orbitera.

</doc>
<doc id="974823" url="https://pl.wikipedia.org/wiki?curid=974823" title="STS-42">
STS-42

STS-42 (ang. "Space Transportation System") – czternasta misja wahadłowca kosmicznego Discovery i czterdziesta piąta programu lotów wahadłowców.
Cel misji.
Lot naukowy, w ramach którego przeprowadzono eksperymenty w laboratorium Spacelab IML-1 (International Microgravity Laboratory).

</doc>
<doc id="974824" url="https://pl.wikipedia.org/wiki?curid=974824" title="Maria Sapieha (1910–2009)">
Maria Sapieha (1910–2009)

Maria Krystyna Sapieha (ur. 26 kwietnia 1910 w Suchowoli, zm. 1 kwietnia 2009) – polska działaczka społeczna. Córka Jerzego Zdziechowskiego (ministra skarbu II RP), żona Jana Andrzeja Sapiehy. Współzałożycielka i prezydent Fundacji Ex Animo.
Studiowała w Wielkiej Brytanii i Francji. Podczas II wojny światowej przebywała poza granicami Polski. Będąc we Francji, zaangażowała się w pracę dla wywiadu (Résistance). Oddział II Sztabu Generalnego Wojska Polskiego wysłał ją również z misją do Włoch. Przez trzy lata była więziona we Włoszech i Niemczech, po wojnie przeniosła się do Londynu. Później utworzyła fundację „Pomoc Dzieciom Polskim”. W latach 80. wspierała „Medical Aid for Poland” i „Polską Macierz Szkolną” w Anglii. W okresie III RP działała także w Fundacji Ius et Lex.
W 1962 włoska gazeta „il Giornale” nazwała ją "polską Matą Hari". W 2008 ukazała się książka "Moje życie, mój czas", zawierająca wspomnienia Marii Sapieżyny.
Otrzymała Krzyż Oficerski Orderu Odrodzenia Polski i francuski Krzyż Wojenny ze Srebrną Gwiazdą. 9 czerwca 2003 została odznaczona Orderem Uśmiechu. 15 kwietnia 2009 prezydent Lech Kaczyński nadał jej pośmiertnie Krzyż Komandorski z Gwiazdą Orderu Odrodzenia Polski.
W 2005 była członkinią honorowego komitetu poparcia Lecha Kaczyńskiego w wyborach prezydenckich.
Zmarła w 2009 roku, pozostawiając trzech synów – Jana Pawła, Jerzego Andrzeja i Eustachego Piotra.

</doc>
<doc id="974826" url="https://pl.wikipedia.org/wiki?curid=974826" title="STS-44">
STS-44

STS-44 (ang. "Space Transportation System") – dziesiąta misja wahadłowca kosmicznego Atlantis i czterdziesta czwarta programu lotów wahadłowców.
Cel misji.
Wojskowa misja wahadłowca – umieszczenie na orbicie satelity wczesnego ostrzegania Defense Support Program (DSP).

</doc>
<doc id="974830" url="https://pl.wikipedia.org/wiki?curid=974830" title="Czerwen brjag">
Czerwen brjag

Czerwen brjag (bułg. Червен бряг) – miasto w Bułgarii ośrodek przemysłowy i ważny węzeł komunikacyjny.
Historia.
Osada istniała tu już w średniowieczu. Pierwsze wzmianki w dokumentach tureckich pochodzą z XVI w.
29 lutego 2008 roku w okolicach miasta, w pociągu relacji Sofia - Kardam wybuchł pożar, w którym zginęło 9 osób.

</doc>
<doc id="974835" url="https://pl.wikipedia.org/wiki?curid=974835" title="Ailton Gonçalves da Silva">
Ailton Gonçalves da Silva



</doc>
<doc id="974840" url="https://pl.wikipedia.org/wiki?curid=974840" title="Goce Dełczew (miasto)">
Goce Dełczew (miasto)

Goce Dełczew (bułg. "Гоце Делчев") – miasto w Bułgarii, w obwodzie Błagojewgrad; 20 tys. mieszkańców (2006). W mieście znajduje się szpital chirurgii endokrynologicznej.
Miasteczko w Rodopach. Słynie z wyrobów dzwonków dla trzody pasącej się w górach Pirin i Rodopach. Pierwsze wzmianki szacowane na okres VIII i IX w. Komunikacja autobusowa. Sąsiaduje z wioskami: Kowaczewica, Dolen, Borino, Popski Presłop.

</doc>
<doc id="974846" url="https://pl.wikipedia.org/wiki?curid=974846" title="Fosfoproteidy">
Fosfoproteidy



</doc>
<doc id="974847" url="https://pl.wikipedia.org/wiki?curid=974847" title="Kuru Kuru Kururin">
Kuru Kuru Kururin

 – komputerowa gra logiczna na konsolę Game Boy Advance stworzona przez Eighting, a wydana przez Nintendo w 2001 roku.
Rozgrywka.
Gracz wciela się w rolę pilota maszyny Heririn kręcącej się dookoła własnej osi i musi pokonywać trasę od startu do mety, nie dotykając ścianki i omijając przeszkody, a zbierając leżące na trasie przedmioty oraz przyjaciół. Celem gry jest przejście wszystkich map, zebranie wszystkich przedmiotów i przyjaciół.
Do raz ukończonej mapy można wrócić, np. jeśli gracz zapomni zabrać przedmiot lub przyjaciela, bądź po prostu chce poprawić swój rekord. Interfejs jest w miarę prosty nawet dla osób nieznających języka japońskiego.

</doc>
<doc id="974848" url="https://pl.wikipedia.org/wiki?curid=974848" title="Karnobat">
Karnobat

Karnobat () – miasto w Bułgarii; 19 224 mieszkańców (2006).

</doc>
<doc id="974850" url="https://pl.wikipedia.org/wiki?curid=974850" title="Mercedes-Benz 300 SL">
Mercedes-Benz 300 SL



</doc>
<doc id="974851" url="https://pl.wikipedia.org/wiki?curid=974851" title="NGC 5236">
NGC 5236



</doc>
<doc id="974852" url="https://pl.wikipedia.org/wiki?curid=974852" title="Panagjuriszte">
Panagjuriszte

Panagiuriszte (bułg. Панагюрище) – miasto w środkowej Bułgarii, w obwodzie Pazardżik, ośrodek administracyjny gminy Panagiuriszte.
Geografia.
Miasto jest położone w górach Sysztinska Sredna Gora. Na północ od niego, w pobliżu kurortu Panagjurski kołonii znajduje się szczyt Bratija (1519 m n.p.m.). Przez miasto przepływa rzeka Panagjurska Łuda Jana, która za wsią Popinci łączy się ze Strełczanską Łudą Janą, tworząc Łudą Janę. Przez miasto przechodzi również droga nr 37, łącząca Dospat (Rodopy), przez Złatiszki Prochod (Stara Płanina) z drogą A2 (koło wsi Dżurowo). Panagiuriszte jest centrum administracyjnym gminy Panagiuriszte, w skład której wchodzi jeszcze 9 wsi. Sąsiednimi miejscowościami są: kurort Panagiurski kołonii (15 km na północ), wieś Oboriszte (10 km na zachód), wieś Bania (11 km na południowy zachód), wieś Byta (8 km na południe) oraz miasto Strełcza (13 km na wschód).
Historia.
W średniowieczu w miejscu dzisiejszego miasta istniała osada. W okresie ekspansji tureckiej na Bałkanach ludność miejscowa została wyparta, wielu mieszkańców zginęło. Ci, którzy przeżyli, nazywali się „lewentami” (bułg. левент – mocarz) – co miało oddawać ich dzielność w walce z najeźdźcą. Po zdobyciu wsi Asenowci (obecnie zapora wodna Asenowci), w pobliżu Sliwenu, broniącej dostępu do dawnej bułgarskiej stolicy w Wielkim Tyrnowie, część jej mieszkańców wyemigrowała do regionu jambolskiego, gdzie założyła wieś Wojnika, a w późniejszym okresie uciekła na zachód. W odległości 1 km od obecnego Panagiuriszte doścignął ich sułtański wysłannik, który dał im prawo pozostania w tym miejscu. Druga fala osadników napłynęła do Panagiuriszte po upadku albańskich powstań Skanderbega w XVI wieku – uchodźcy przybywali z terytoriów nadgranicznych (Debyrsko, Prilepsko, Kostursko i innych).
Przez długi czas poszczególne dzielnice nie żyły w zgodzie, a nawet przejawiały jawną wrogość. Z biegiem czasu osada ukształtowała się nad brzegami Łudej Jany i jej dopływów. Obecnie najbardziej przekonującym dowodem takiego przebiegu zasiedlania stanowi mieszana gwara mieszkańców, charakteryzująca się licznymi cechami tak wschodnio- jak i zachodniobułgarskimi (miasto położone jest na tzw. granicy jaci). Jego nazwa pochodzi od starobułgarskiego słowa greckiego pochodzenia "панагюр", oznaczającego targ bądź rynek. W tamtych czasach w mieście odbywał się słynny jarmark; później przeniesiono go tam, gdzie znajduje się Pazardżik.
W 1876 roku miasto zostało ośrodkiem Czwartego Okręgu Rewolucyjnego i głównym miastem powstania kwietniowego. W wyniku walk i wskutek stłumienia powstania miasto zostało spalone i doszczętnie zniszczone. Po wyzwoleniu Bułgarii zostało odbudowane od podstaw, dlatego można tam znaleźć jedynie nieliczne domy z epoki bułgarskiego Odrodzenia, których wiele zachowało się np. w Kopriwszticy. W 1977 miasto stało się ośrodkiem gminnym.
Religia.
Ludność wyznaje głównie prawosławie. Oprócz cerkwi (pod wezwaniem św. Jerzego i pod wezwaniem św. Bogurodzicy) w mieście znajduje się również jeden kościół protestancki.
W pobliżu miasta znajduje się także kilka prawosławnych kaplic. Cerkiew pod wezwaniem św. Jerzego prezentuje rzadko spotykany w Bułgarii typ z dwiema symetrycznie ulokowanymi dzwonnicami.
Muzułmanie nie zaliczają się do rdzennych mieszkańców miasta. Jedną z przyczyn jest fakt, iż za czasów panowania osmańskiego osiedlanie się w mieście było im zabronione. Wynikało to z dwóch powodów: po pierwsze, miasto było zobowiązane składać tzw. krwawą daninę za czasów janczarów – co dawało mu przywilej zakazu osadnictwa osmańskiego. W późniejszych zaś czasach miejscowa ludność musiała ochraniać przełęcze w Srednej Gorze, co wiązało się z identycznym przywilejem.
Gospodarka.
Po II wojnie światowej Panagiuriszte zostało przekształcone w ośrodek przemysłowy. Głównymi przedsiębiorstwami w mieście są:
W mieście funkcjonuje też szereg mniejszych firm, wśród nich fabryka „Jana”.
W mieście znajduje się końcowa stacja linii kolejowej Płowdiw – Panagiuriszte.
Kultura.
Panagiuriszte należy do tzw. Stu narodowych obiektów turystycznych Bułgarskiego Związku Turystycznego.
Oboriszte – położone około 10 km na północny zachód od miasta. 14 kwietnia 1876 roku zwołano tam zebranie, na którym podjęto historyczną decyzję o wybuchu powstania kwietniowego.
Dom-muzeum Rajny Kniagini – miejsce urodzenia Rajny Popgeorgiewej Futekowej (znanej jako Rajna Kniaginia). Ekspozycja poświęcona życiu i działalności nauczycielki i rewolucjonistki, która wykonała sztandar dla powstania kwietniowego (wystawiony w muzeum); w podwórzu znajduje się miejsce jej pochówku.
Skarb panagiurski.
8 grudnia 1949 roku trzech braci Dejkowów pracowało w zakładzie wydobywczym Merul. Około 10 rano, odkrywając kolejną warstwę gliny, natrafili na nietypowe obiekty. Stopniowo ukazały im się starodawne naczynia. Całe znalezisko składało się z 9 naczyń, w tym ośmiu rytonów, głównie w kształcie głów kobiecych lub zwierzęcych. Datowane na przełom IV/III wieku p.n.e., znalezisko było prawdziwą sensacją – nie tylko ze względu na wagę (ponad 6,146 kg czystego złota), lecz także z uwagi na oryginalność. Obecnie ten znany na całym świecie skarb tracki stanowi jeden z najcenniejszych zabytków Bułgarskiego Muzeum Historycznego.
Oświata.
W mieście funkcjonują liczne szkoły. Największe to szkoła podstawowa im. prof. Marina Drinowa (ponad 1100 uczniów) oraz liceum im. Neszo Bonczewa. Innymi ważniejszymi szkołami są technikum optyczne, technikum górnicze i szkoły podstawowe – im. 20 kwietnia oraz im. św. św. Cyryla i Metodego.
Teatry.
Miasto posiada budynek teatru, jednak bez stałego zespołu aktorskiego. Przedstawienia dają zespoły przyjeżdżające z rolami gościnnymi.
Muzea.
Muzeum Historii Miasta znajduje się w jednym z niewielu zachowanych domów odrodzeniowych. Przechowywany w nim jest m.in. jeden z odpisów tzw. Krwawego listu, który dał początek powstaniu kwietniowemu.
Choć większość zabudowy z XIX wieku została zniszczona, zachowały się nieliczne domy, które po renowacji przekształcono w muzea poświęcone ich mieszkańcom. Wśród nich m.in. domy-muzea Rajny Kniagini i Marina Drinowa.
W mieście znajduje się również Muzeum Historii Naturalnej.
Na szczycie wzgórza położonego blisko centrum miasta znajduje się pomnik poświęcony powstańcom kwietniowym. Jego widok góruje nad panoramą miasta.
Opieka zdrowotna.
Duży szpital regionalny jest położony na południowych przedmieściach, na zachodnim brzegu Łudej Jany. Wysoko wykwalifikowany personel jest w stanie przeprowadzać skomplikowane operacje. W centrum miasta znajduje się duży szpital polikliniczny, jak również liczne gabinety lekarzy prywatnych i stomatologów.
Kulinaria.
W Panagiuriszte opracowano dwa przepisy na jajka, z których powstał jeden wspólny, obecny w restauracjach całej Bułgarii jako „jajka po panagiursku”.

</doc>
<doc id="974860" url="https://pl.wikipedia.org/wiki?curid=974860" title="Pesztera">
Pesztera

Pesztera (bułg. "Пещера") – miasto w Bułgarii, 20 952 mieszkańców (2006).

</doc>
<doc id="974861" url="https://pl.wikipedia.org/wiki?curid=974861" title="Kościół Świętej Trójcy w Opolu">
Kościół Świętej Trójcy w Opolu

Kościół Świętej Trójcy − rzymskokatolicki kościół filialny, znajdujący się w bliskim sąsiedztwie Rynku w Opolu. Świątynia należy do Parafii Podwyższenia Krzyża Świętego w Opolu, w dekanacie Opole, diecezji opolskiej.
05 kwietnia 1964 roku, pod numerem 764/64 kościół został wpisany do rejestru zabytków województwa opolskiego.
Historia kościoła.
W latach 30. XIII wieku na ziemie polskie zaczęli przybywać franciszkanie. Około 1238 roku założyli oni klasztor, który został zniszczony przez najazdy tatarskie. W połowie XIII wieku rozpoczęto budowę murowanego klasztoru i kościoła franciszkańskiego, jednak budowle te zostały w 1307 roku zniszczone przez pożar. W 1309 roku rozpoczęto odbudowę tych obiektów. W 1516 roku książę Jan II Dobry usunął z klasztoru franciszkanów, a w ich miejsce sprowadził bernardynów. W 1605 roku kościół oraz klasztor ponownie objęli franciszkanie. Dziesięć lat później obiekty spłonęły, a dalsze zniszczenia były skutkami wojny 30-letniej. Kolejny raz kościół i klasztor odbudowano w 1646 roku. W czasach potopu szwedzkiego, w latach 1655-1656, w klasztorze opolskim urzędowała kancelaria króla Jana Kazimierza. W refektarzu klasztornym 30 listopada 1655 roku ogłoszony został uniwersał królewski wzywający naród polski do powstania przeciwko Szwedom. Pożary z 1682 i 1739 roku spowodowały kolejne duże zniszczenia. W trakcie odbudowy wprowadzono do architektury kościoła elementy manieryzmu i baroku, zachowując jednak jej pierwotny, kształt gotycki. Od 1820 roku aż do końca II wojny światowej, świątynia należała do ewangelików. W kościele znajdują się szczątki Piastów Opolskich. Tuż obok świątyni znajduje się klasztor franciszkanów. Podczas ostatniego remontu obok świątyni, pod kostką brukową z herbem Opola, odkryto mogiły, należące prawdopodobnie do żołnierzy rosyjskich z okresu wojen napoleońskich (w kościele był wówczas lazaret).
Architektura i wnętrze kościoła.
Bryła kościoła łączy elementy wczesnogotyckie, późnorenesansowe i barokowe. Wieża pochodzi z końca XV wieku, w 1902 roku nadbudowana została w stylu neobarokowym. Wnętrze świątyni ma charakter halowy, trójnawowy. Do kościoła przylega klasztor franciszkanów. Łącznikiem między kościołem a klasztorem jest kaplica św. Anny, zwana też Piastowską. Po pożarze w II połowie XV wieku drewniany strop kaplicy zastąpiony został trójprzęsłowym sklepienim gwiaździstym. W zworniku, pośrodku sklepienia, umieszczony jest złoty orzeł w koronie na błękitnym polu - herb księstwa opolsko-raciborskiego. Ściany kaplicy ozdabiają freski. Znajdujący się na głównej ścianie kaplicy ołtarz-tryptyk przedstawia św. Annę z fundatorem klasztoru Władysławem I i fundatorem Jasnej Góry Władysławem Opolczykiem, św. Barbarę i św. Jadwigę Śląską - żonę Henryka Brodatego. Kaplica jest jednocześnie mauzoleum Piastów opolskich z rzeźbionymi nagrobkami Bolka I, Bolka II, Bolka III oraz księżnej Anny Oświęcimskiej pochodzącymi z lat 1378-1382.
W krypcie pod ołtarzem głównym, spoczywają szczątki ośmiu książąt i pięciu księżnych, w tym wnuczki Władysława Łokietka - Elżbiety świdnickiej. Znajduje się tam ponadto pochodząca z lat 20-30. XIV wieku polichromia przedstawiająca scenę ukrzyżowania - najstarsze z malowideł ściennych, zachowanych na Śląsku. W kościele na uwagę zasługuje m.in.: 
Przed kościołem stoi pochodząca z początku XVIII wieku, rzeźba św. Jana Nepomucena.

</doc>
<doc id="974862" url="https://pl.wikipedia.org/wiki?curid=974862" title="Astakos (kolonia)">
Astakos (kolonia)

Astakos – kolonia Megary nad Propontydą. W roku 435/434 p.n.e. osłabione najazdami okolicznych plemion miasto zajęli Ateńczycy.

</doc>
<doc id="974864" url="https://pl.wikipedia.org/wiki?curid=974864" title="Manuel Friedrich">
Manuel Friedrich

Manuel Friedrich (ur. 13 września 1979 w Bad Kreuznach), piłkarz niemiecki grający na pozycji środkowego obrońcy.
Gra w klubie Mumbai City FC
Kariera klubowa.
Friedrich jest wychowankiem małego klubu SG Guldental 07. Po grze w juniorach tego zespołu w 1995 roku przeniósł się do 1. FSV Mainz 05, grającego wówczas w drugiej lidze niemieckiej. W 1999 roku podpisał z tym klubem profesjonalny kontrakt i został włączony do kadry pierwszej drużyny. W barwach Mainz Friedrich zadebiutował 26 lutego w wygranym 1:0 meczu z Energie Cottbus. W pierwszym swoim sezonie rozegrał jednak tylko 5 meczów, ale już w kolejnym, czyli 2000/2001 zaczął grać regularnie w wyjściowej jedenastce i do końca sezonu 2001/2002 rozegrał dla FSV 58 meczów i strzelił 8 goli (wszystkie w sezonie 2001/2002).
Latem 2002 Friedrich przeszedł do Werderu Brema za 2,5 miliona euro. Pobyt w Bremie był jednak wyjątkowo nieudany. Przez półtora roku Manuel rozegrał zaledwie 1 ligowy mecz (23 sierpnia 2003 Werder – FC Schalke 04 4:1) i większość czasu spędził w rezerwach grających w Regionallidze Północnej.
W styczniu 2004 Friedrich powrócił do Moguncji i do końca sezonu rozegrał 17 meczów i strzelił 4 gole przyczyniając się do awansu zespołu do pierwszej ligi. W Bundeslidze Manuel szybko stał się jednym z najbardziej utalentowanych obrońców. W sezonie 2004/2005 rozegrał 33 mecze i zdobył 1 gola (w wygranym 5:0 meczu z SC Freiburg) pomagając zespołowi w zajęciu wysokiego jak na beniaminka 11. miejsca w lidze. W sezonie 2005/2006 swoimi 3 bramkami ponownie pomógł klubowi w uniknięciu degradacji i FSV ponownie zajęło 11. pozycję w lidze. Wystąpił także w Pucharze UEFA. Dużo gorszy był następny sezon (2006/2007), gdyż Mainz kończąc sezon na 16. pozycji zostało zdegradowane do drugiej ligi.
Latem 2007 Friedrich podpisał kontrakt z Bayerem 04 Leverkusen, który zapłacił za niego sumę 2,5 miliona euro. W jego barwach zadebiutował 4 sierpnia 2007 w przegranym przez jego zespół 0-1 meczu Pucharu Niemiec z FC St. Pauli. Na koniec pierwszego sezonu w Bayerze, zajął z nim siódme miejsce w lidze. Z powodu kontuzji Nevena Suboticia 20 listopada 2013 roku podpisał kontrakt z Borussią Dortmund do końca sezonu. Zadebiutował 23 listopada w przegranym 0:3 meczu ligowym przeciwko Bayernowi Monachium.
Kariera reprezentacyjna.
Dobra gra w Mainz spowodowała, że w marcu 2006 selekcjoner reprezentacji Niemiec, Jürgen Klinsmann powołał Friedricha na towarzyski mecz z USA. Manuel nie wystąpił w tym spotkaniu i nie trafił do kadry na Mistrzostwa Świata 2006, a w kadrze zadebiutował dopiero 16 sierpnia w towarzyskim meczu ze Szwecją, wygranym 3:0. Stał się też jednym z obrońców kadry walczącej o udział w Euro 2008, a w meczu z San Marino (13:0) zdobył głową gola.

</doc>
<doc id="974865" url="https://pl.wikipedia.org/wiki?curid=974865" title="Popowo (Bułgaria)">
Popowo (Bułgaria)

Popowo (bułg. "Попово") – miasto w Bułgarii, zamieszkane przez ok. 15 tysięcy osób.
W mieście rozwinął się przemysł maszynowy, spożywczy oraz włókienniczy.

</doc>
<doc id="974869" url="https://pl.wikipedia.org/wiki?curid=974869" title="ARO">
ARO

 
ARO (Auto România) − marka rumuńskich samochodów terenowych i nazwa produkującego go przedsiębiorstwa, którego główna siedziba mieściła się w miejscowości Câmpulung w Rumunii.
Historia i opis firmy.
Historia zakładów sięga 1953 roku, kiedy rozpoczęto tu produkcję rowerów i motocykli. Początkowo zakłady nosiły nazwę IMS (Intreprinderea Metalurgica de Stat - "Państwowe Zakłady Metalowe"). W 1957 roku fabryka rozpoczęła małoseryjną produkcję samochodów terenowych IMS 57, wzorowanych na radzieckich samochodach terenowych GAZ-69. W 1959 roku dokonano modyfikacji modelu IMS 57 i pod nazwą IMS M59 produkowano je masowo do 1964 r. Od 1964 do 1975 roku po małych modyfikacjach samochód był produkowany jako IMS M461, od 1969 roku przemianowany na ARO M461. Model ten zyskał dużą popularność i był eksportowany do 55 krajów, także na rynki krajów zachodnich. Jego odmianą był ARO M473. W latach 1970-1972 fabryka podlegała rekonstrukcji, co łączyło się także ze zmianą nazwy na IMM (Intreprinderea Mecanica Muscel - "Zakłady Mechaniczne Muscel"). W 1972 roku rozpoczęto produkcję pojazdu własnej konstrukcji − ARO 24. W 1980 roku pojawia się kolejny samochód własnej konstrukcji − ARO 10. We wrześniu 2003 roku amerykańska firma Cross Lander przejęła 68,7% udziałów w ARO, za kwotę 180 000 dolarów. Udziałowiec miał zainwestować w firmę 2 mln dolarów, jednakże nie wywiązał się z umowy i sprawa znalazła swój finał w sądzie. Ostatecznie w czerwcu 2006 roku przedsiębiorstwo ARO ogłosiło bankructwo. Samochody ARO 24 montowane były m.in. w Portugalii przez firmę FMAT jako Portaro oraz montowane w Hiszpanii przez firmę ENASA z Barcelony jako Hisparo, w Brazylii w Manaus przez firmę Cross Lander jako Cross Lander 244X, a także w Czechach przez firmę AutoMaxCzech oraz w Polsce w Łodzi przez firmę Damis. Natomiast model ARO 10 montowano we Włoszech przez firmę ACM.

</doc>
<doc id="974870" url="https://pl.wikipedia.org/wiki?curid=974870" title="Metal for Muthas">
Metal for Muthas

Metal for Muthas – album kompilacyjny wydany w 1980 przez Sanctuary Records zawierający utwory grup zaliczanych do New Wave of British Heavy Metal. Poza przewodzącym gatunkiem muzycznym, na płycie znajduje się także utwór bluesrockowy ("Blues in A") jak i elementy stylu progresywnego ("Captured City").

</doc>
<doc id="974871" url="https://pl.wikipedia.org/wiki?curid=974871" title="Hłusk">
Hłusk

Hłusk (, "Hłusk"; , "Głusk") − osiedle typu miejskiego na Białorusi, w obwodzie mohylewskim, siedziba rejonu hłuskiego.
Położone nad rzeką Ptycz, 170 km południowy zachód od Mohylewa, 33 km od stacji kolejowej Ratmirowicze na linii Bobrujsk - Oktiabrski. Węzeł drogowy szlaków biegnących w kierunku Bobrujska, Starych Doroh, Oktiabrskiego, Lubani. Liczy 7 400 mieszkańców (2010).
Historia.
Wzmiankowane w dokumentach pisanych z drugiej połowy XV wiek]u jako Stary Hłusk (później Hłusk Spalony). W 1525 roku król Zygmunt Stary nadał miastu przywilej targowy. Właścicielem osady był Jan Holszański. Współczesny Hłusk powstał w XVI wieku na terytorium wcześniejszej osady Hłusk-Dubrowicki, gdzie na prawym brzegu rzeki Ptycz zbudowano bastionowy zamek obronny. Miasteczko było początkowo własnością Połubickich, a potem Czartoryskich i od 1690 roku Radziwiłłów. W 1616 roku podczas wyprawy na Smoleńsk obawiający się grabieży mieszczanie zaatakowali przechodzących żołnierzy rotmistrza Sienkiewicza, za co po skończonej wojnie został wytoczony proces, w wyniku którego właściciele miasta musieli zapłacić odszkodowanie. W 1667 roku z fundacji Aleksandra Połubińskiego bernardyni założyli tu klasztor i wybudowali kościół. Wielki pożar w 1775 roku strawił miasto prawie całkowicie, w związku z czym Sejm w Warszawie zwolnił miasto od wszelkich podatków na 10 lat.
Miasto magnackie położone było w końcu XVIII wieku w hrabstwie głuskim w powiecie nowogródzkim województwa nowogródzkiego.
Po II rozbiorze Polski w 1793 roku Hłusk wszedł w skład ujezdu bobrujskiego Imperium Rosyjskiego. Po powstaniu listopadowym, skasowano klasztor bernardynów. W roku 1897 w miasteczku było 500 domów, 5328 mieszkańców, 2 cerkwie, kościół i 5 synagog.
W 1944 roku wysadzono w powietrze barokowy kościół i klasztor bernardynów.

</doc>
<doc id="974873" url="https://pl.wikipedia.org/wiki?curid=974873" title="Dolorian (album)">
Dolorian (album)

Dolorian – drugi studyjny album fińskiego zespołu Dolorian. Wydany w 2001 roku.

</doc>
<doc id="974876" url="https://pl.wikipedia.org/wiki?curid=974876" title="Bisanthe">
Bisanthe



</doc>
<doc id="974880" url="https://pl.wikipedia.org/wiki?curid=974880" title="Tadeusz Szwed">
Tadeusz Szwed

Tadeusz Szwed (ur. 25 lutego 1938, zm. 25 października 1999) – fotografik, fotoreporter prasowy.
Ukończył technikum fototechniczne w Grudziądzu. W Instytucie Geograficznym Uniwersytetu Wrocławskiego był fotografem, od połowy lat 60. aż do śmierci najpierw współpracował, a następnie pracował jako etatowy fotoreporter w wychodzącej we Wrocławiu „Gazecie Robotniczej” (po roku 1993 przekształconej w „Gazetę Wrocławską”). Publikował swoje zdjęcia także w innych gazetach w całym kraju, także w licznych albumach, a jego fotografie pokazywane były także na wielu wystawach tak w kraju, jak za granicą (m.in. wystawę jego zdjęć z powodzi tysiąclecia z 1997 pokazywano w Kalifornii).
Fotografował chętnie sport, także mecze klas okręgowych, ale również imprezy kulturalne na najwyższym poziomie (m.in. dokumentował wszystkie kolejne edycje festiwalu Wratislavia Cantans od pierwszego w 1966 do 1999). Wiele spośród jego prac, oprócz waloru reporterskiego, ma dużą wartość artystyczną.
Laureat Nagrody Wrocławia. 
Autor albumów;
Od roku 2001 dolnośląski oddział Stowarzyszenia Dziennikarzy RP (od roku 2006 wspólnie z oddziałem Stowarzyszenia Dziennikarzy Polskich i Międzyregionalnym Syndykatem Dziennikarzy Polskich) przyznaje doroczną nagrodę im. Tadeusza Szweda osobom szczególnie zasłużonym w pracy dziennikarskiej.
Syn Tadeusza Szweda – Maciej – jest również dziennikarzem i fotoreporterem; wchodzi w skład Kapituły nagrody im. T.Szweda.

</doc>
<doc id="974882" url="https://pl.wikipedia.org/wiki?curid=974882" title="Zenon Kwoka">
Zenon Kwoka

Zenon Kwoka (ur. 3 stycznia 1954 w Gdańsku) – działacz NSZZ „Solidarność”, delegat na I Krajowy Zjazd Delegatów NSZZ Solidarność w 1981.
W 1980 został członkiem Ruchu Młodej Polski. Był inicjatorem strajku w Zakładzie Komunikacji Miejskiej Gdyni (stanowiącym część Wojewódzkiego Przedsiębiorstwa Komunikacji w Gdańsku) 15 sierpnia 1980 i przewodniczącym Komisji Zakładowej „Solidarność” w tymże zakładzie. 16 sierpnia został wydelegowany jako przedstawiciel ZKM do strajkującej Stoczni Gdańskiej im. Lenina. Został asystentem Lecha Wałęsy przez cały czas trwania strajku. Wybrany przewodniczącym komisji zakładowej „S” w WPK, był członkiem Zarządu Regionu Gdańskiego „Solidarności” i delegatem na I Krajowy Zjazd Delegatów „Solidarności” w 1981. W czasie stanu wojennego dotkliwie pobity w czasie pacyfikacji strajku w stoczni przez oddziały ZOMO 16 grudnia 1981. Zatrzymany, internowany w Ośrodkach Odosobnienia w Iławie i Kwidzynie. Internowany na 8 miesięcy, w ramach represji zwolniony z pracy.
Życie prywatne.
W 1979 roku ukończył Ukończył Średnie Studium Zawodowe Wojewódzkiego Zjednoczenia Gospodarki Komunalnej i Mieszkaniowej w Gdańsku. W roku 2005 zdobył tytuł magistra na Wydziale Nauk Społecznych Uniwersytetu Gdańskiego.Żonaty, trzy córki – Kornelia, Alicja, Natalia.
Odznaczenia.
30 sierpnia 2018 został odznaczony Krzyżem Wolności i Solidarności.

</doc>
<doc id="974884" url="https://pl.wikipedia.org/wiki?curid=974884" title="Przedstawienie fałszywej opinii lub tłumaczenia">
Przedstawienie fałszywej opinii lub tłumaczenia

Przedstawienie fałszywej opinii lub tłumaczenia – przestępstwo skierowane przeciwko wymiarowi sprawiedliwości, polegające na przedstawianiu przez biegłego, rzeczoznawcę lub tłumacza fałszywej opinii lub tłumaczenia mającego służyć za dowód w postępowaniu postępowaniu sądowym lub w innym postępowaniu prowadzonym na podstawie ustawy (art. 233 § 4 w zw. z § 1 k.k.).
Przestępstwo stanowi występek zagrożony karą pozbawienia wolności od roku do 10 lat. Wyróżnia się typ uprzywilejowany. Sprawca popełnia przestępstwo nieumyślnie (zagrożone karą pozbawienia wolności do 3 lat), jeżeli naraża na istotną szkodę interes publiczny.

</doc>
<doc id="974887" url="https://pl.wikipedia.org/wiki?curid=974887" title="Katarzyna Janowska">
Katarzyna Janowska

Katarzyna Janowska (ur. 1966) – polska dziennikarka telewizyjna, radiowa i prasowa.
Życiorys.
Ukończyła polonistykę i filmoznawstwo na Uniwersytecie Jagiellońskim. Po skończeniu studiów pracowała razem z Katarzyną Kolendą-Zaleską w „Gazecie Krakowskiej”. Związana jest z działem kulturalnym tygodnika „Polityka”. Prowadziła z Piotrem Mucharskim serie wywiadów: "Rozmowy na koniec wieku" i "Rozmowy na nowy wiek", które emitowano w TVP. Cykl doczekał się również wydania książkowego w Społecznym Instytucie Wydawniczym Znak.
Współpracowała z TVP Kultura, gdzie prowadziła sobotnie i niedzielne programy. Była szefową kanału telewizyjnego ITI Neovision nTalk do czasu jego zamknięcia w czerwcu 2009. Prowadziła program "Rozmowy na koniec tygodnia" w Chilli Zet. Z początkiem 2010 objęła stanowisko redaktora naczelnego tygodnika „Przekrój”, które piastowała do marca 2011.
W lipcu 2011 prezes Telewizji Polskiej Juliusz Braun powierzył jej obowiązki dyrektora kanału TVP Kultura. Zastąpiła na tym stanowisku Krzysztofa Koehlera, który kierował tą anteną przez poprzednie pięć lat.
11 kwietnia 2014 została odznaczona brązowym Medalem „Zasłużony Kulturze Gloria Artis”.
31 grudnia 2015, po nowelizacji ustawy o radiofonii i telewizji, razem z pozostałymi dyrektorami Telewizji Polskiej podała się do dymisji. Od 18 kwietnia 2016 jest redaktor naczelną działu kultura w segmencie Lifestyle&amp;Kobieta w Onet.pl.

</doc>
<doc id="974891" url="https://pl.wikipedia.org/wiki?curid=974891" title="Rakowski (miasto w Bułgarii)">
Rakowski (miasto w Bułgarii)

Rakowski (bułg. "Раковски") – miasto w Bułgarii; 15 tys. mieszkańców (2006). Powstało w 1966. po połączeniu 3 wiosek (Generał Nikołajewo, Sekirowo i Parczewicz). Nazwa pochodzi od bułgarskiego rewolucjonisty i pisarza Georgiego Stojkowa Rakowskiego.
Na terenach dzisiejszego Rakowskiego w Generale Nikołajewie urodził się bułgarski biskup ordynariusz nikopolski: Samuił Dżundrin.

</doc>
<doc id="974894" url="https://pl.wikipedia.org/wiki?curid=974894" title="Horki">
Horki

Horki, Gorki; dawniej Hory-Horki (biał. Горкi, "Horki", ros. Горки, "Gorki") – miasto na Białorusi, w obwodzie mohylewskim, centrum administracyjne rejonu horeckiego, nad Pronią (dorzecze Dniepru). 32,6 tys. mieszkańców (2010). Przemysł materiałów budowlanych, spożywczy, roszarnia lnu. Białoruska Państwowa Akademia Gospodarki Wiejskiej (założona 1926); ogród botaniczny.
Miasto magnackie położone było w końcu XVIII wieku w hrabstwie hory-horackim w powiecie orszańskim województwa witebskiego.
Horki wraz z Horami stanowiły obszerny klucz horecki, posiadany kolejno przez książąt Druckich, Horskich, potem przez Sapiehów, następnie przez Sołohubów, aż w wieku XIX stały się własnością rządową.
W czasach rozbiorów miejscowość położona była w guberni mohylewskiej Imperium Rosyjskiego. W 1840 roku otwarto w niej Wyższą Szkołę Rolniczą – pierwszą wyższą szkołę o takim profilu w Imperium Rosyjskim. W 1848 została ona przekształcona w Instytut Gospodarstwa Wiejskiego. Jednym z uczniów tej szkoły był od roku 1850 Rafał Kalinowski.
W Horkach znajduje się kolonia karna, do której skierowany został m.in. skazany lider białoruskiej opozycyjnej organizacji młodzieżowej "Młody Front", Dzmitryj Daszkiewicz.

</doc>
<doc id="974896" url="https://pl.wikipedia.org/wiki?curid=974896" title="Cara al Sol">
Cara al Sol

Cara al Sol (hiszp. "Twarzą ku słońcu") – hymn hiszpańskiej Falangi. Autorem jego melodii jest Juan de Tellería. 
Założona w 1933 roku Falanga do końca 1935 nie posiadała swojej oficjalnej pieśni. Falangiści zmuszeni byli "pożyczać" utwory włoskich faszystów. Śpiewali również utwory religijne Kościoła Katolickiego. Do utworów włoskich dopisywali hiszpańskie słowa. "Cara al Sol" powstało w odpowiedzi na zapotrzebowanie na własny hymn porównywalny z anarchistycznym "A las barricadas" (śpiewanym na melodię "Warszawianki 1905").
Tekst został napisany w grudniu 1935 podczas spotkania w domu Maricha de la Mory Maury. Uczestniczyli w nim José María Alfaro, Sánchez Mazas, Agustín (Así) de Foxá, Mourlane Michelena, Dionisio Ridruejo, Agustín Aznar, Luis Aguilar oraz szef Falangi, José Antonio Primo de Rivera, który uznawany jest za głównego autora słów utworu. 
Pierwsze publiczne wykonanie miało miejsce w Madrycie w 1936 roku. Popularność pieśni gwałtownie wzrosła po zamordowaniu Prima de Rivery (20 listopada 1936). 
W okresie dyktatury Francisco Franco pełniła ona funkcję nieoficjalnego drugiego hymnu.
Autorstwo poszczególnych fragmentów.
Wersy:
1-4: Foxá, Primo de Rivera, Alfaro
5-10: Foxá
11-12: Ridruejo
13-14: Primo de Rivera 
15: Alfaro
16: Mourlane
17-18: Alfaro
"Hiszpania zjednoczona, wielka, wolna" oraz "Naprzód Hiszpanio!" to wcześniej istniejące hasła Falangi.

</doc>
<doc id="974897" url="https://pl.wikipedia.org/wiki?curid=974897" title="Radnewo">
Radnewo

Radnewo (bułg. "Раднево") – miasto w Bułgarii; 14 293. mieszkańców (2006).

</doc>
<doc id="974899" url="https://pl.wikipedia.org/wiki?curid=974899" title="Drybin">
Drybin

Drybin () – osiedle typu miejskiego na Białorusi, w obwodzie mohylewskim, centrum administracyjne rejonu drybińskiego. 3,3 tys. mieszkańców (2010).
Prywatne miasto szlacheckie położone było w końcu XVIII wieku w województwa mścisławskim.

</doc>
<doc id="974903" url="https://pl.wikipedia.org/wiki?curid=974903" title="Kazimierz Jan Dąbrowski">
Kazimierz Jan Dąbrowski

Kazimierz Jan Dąbrowski (ur. 13 września 1948 w Kłodzku) – polski samorządowiec, burmistrz Zambrowa od 1998.
Życiorys.
Urodził się w 1948 r. w Kłodzku. Sprawował funkcję radnego w Zambrowie w latach 1990–1998, był członkiem komisji kultury i oświaty Rady Miejskiej w Zambrowie w okresie 1990–1994, a w latach 1994–1998 członek zarządu Zambrowa II kadencji.
Po wyborach samorządowych w 1998 został po raz pierwszy wybrany na stanowisko burmistrza Zambrowa. W kolejnych wyborach samorządowych w 2002, 2006, 2010 i 2014 z powodzeniem ubiegał się o reelekcję wygrywając za każdym razem w pierwszej turze, otrzymując odpowiednio 55,3%, 51,9%, 53,7 oraz 50,8%. Po raz kolejny ubiegał się o wybór na to stanowisko w 2018, ponownie zwyciężając w pierwszej turze.
Przed wyborami w 2010 wstąpił do Platformy Obywatelskiej, którą reprezentował w wyborach w tym samym roku, jednak opuścił ją w trakcie kadencji, startując w kolejnych wyborach z własnego komitetu.

</doc>
<doc id="974904" url="https://pl.wikipedia.org/wiki?curid=974904" title="Białynicze">
Białynicze

Białynicze (biał. "Бялынічы", "Białyniczy") – miasto na Białorusi, w obwodzie mohylewskim, centrum administracyjne rejonu białynickiego. 10,7 tys. mieszkańców (2010).
W miejscowym kościele znajdował się obraz Matki Boskiej Białynickiej wsławiony podczas obrony Lachowicz (1660) oraz za miastem zdziczały park i ruiny pałacu Ogińskich.

</doc>
<doc id="974907" url="https://pl.wikipedia.org/wiki?curid=974907" title="Podłoże malarskie">
Podłoże malarskie



</doc>
<doc id="974908" url="https://pl.wikipedia.org/wiki?curid=974908" title="Polaris (rakieta)">
Polaris (rakieta)



</doc>
<doc id="974912" url="https://pl.wikipedia.org/wiki?curid=974912" title="Berkowica">
Berkowica

Berkowica (bułg. "Берковица") – miasto w Bułgarii; 14 558. mieszkańców (2006).

</doc>
<doc id="974914" url="https://pl.wikipedia.org/wiki?curid=974914" title="Archipelag Haʻapai">
Archipelag Haʻapai

Haʻapai – grupa wysp, skał i raf znajdujących się w centrum Królestwa Tonga, graniczy od południa z grupą wysp Tongatapu oraz od północy z grupą wysp Vavaʻu.
Z 51 wysp archipelagu Haʻapai siedemnaście jest zamieszkanych. Wszystkie największe wyspy znajdują się na wschodzie – grupa Lifuka. Dwie największe wyspy to Lifuka oraz Foa, zamieszkuje je 4249 osób. Innymi większymi wyspami są Nukunamo and Haʻano na których znajdują się 4 wioski zamieszkane przez 728 osób. Na południe od tych wysp znajduje się ʻUiha, na której znajdują się 2 wioski, starożytny cmentarz oraz starożytny monument. Na zachodzie grupy są jeszcze 2 wyspy, duża wyspa Tofua, na której znajduje się czynny wulkan oraz wyspa Kao, z wulkanem nieaktywnym (najwyższe wzniesienie Tonga, wynoszące 1030 m n.p.m.).

</doc>
<doc id="974915" url="https://pl.wikipedia.org/wiki?curid=974915" title="Konklawe 1471">
Konklawe 1471

Konklawe 6–9 sierpnia 1471 – konklawe, które odbyło się po śmierci papieża Pawła II i zakończyło się wyborem Sykstusa IV.
Śmierć Pawła II.
Paweł II zmarł na zawał serca w dniu 26 lipca 1471 w wieku 54 lat. Jego główną troską była walka z zagrożeniem tureckim dla Europy. Na tym polu nie odniósł jednak spektakularnych sukcesów, a w chwili jego śmierci zagrożenie to było prawdopodobnie bardziej realne niż kiedykolwiek przedtem – tureckie wyprawy grabieżcze zapuszczały się aż po południowo-wschodnie rejony Świętego Cesarstwa Rzymskiego. Obradujący w tym roku Sejm Rzeszy w Ratyzbonie, mimo nalegań papieskiego legata kardynała Francesco Piccolominiego, nie podjął żadnych decyzji o zorganizowaniu oporu. Okres sediswakancji tradycyjnie był w Rzymie i na terytoriach papieskich okresem bezprawia i spontanicznych rewolt, nie inaczej było i tym razem – do niepokojów doszło w prowincji Romanii i w samym Rzymie. Urząd kamerlinga Świętego Kościoła Rzymskiego, odpowiedzialny za utrzymanie spokoju podczas wakatu na tronie piotrowym, pozostawał nieobsadzony od śmierci kardynała Ludovico Trevisana w 1465.
Lista uczestników.
Na przełomie lipca i sierpnia 1471 Święte Kolegium Kardynałów liczyło 25 członków, jednak w konklawe wzięło udział jedynie 18:
15 elektorów było Włochami; Bessarion był Grekiem, d’Estouteville Francuzem, a Borgia Hiszpanem. Siedmiu z nich mianował Paweł II, sześciu Pius II, jednego Kalikst III, a po dwóch Mikołaj V i Eugeniusz IV.
Nieobecni.
Siedmiu kardynałów nie uczestniczyło w wyborze następcy Pawła II, w tym 4 Francuzów, Włoch, Anglik i Hiszpan:
Po dwóch spośród tych kardynałów zostało mianowanych przez Mikołaja V, Piusa II i Pawła II, jeden przez Kaliksta III. Kardynał Balue przebywał wówczas w więzieniu na zamku Onzain koło Blois, gdzie został osadzony za zdradę, jakiej miał się dopuścić wobec króla Francji Ludwika XI.
Problem kardynałów "in pectore".
W chwili śmierci Pawła II żyło czterech duchownych, którzy zostali przez niego mianowani w sekrecie ("in pectore"), a ich nominacji zmarły papież nigdy nie opublikował oficjalnie. Byli to:
Paweł II nakazał Świętemu Kolegium dopuszczenie ich do udziału w konklawe bez względu na to, czy do tego czasu ich nominacje będą ogłoszone czy też nie. Jednakże po śmierci papieża kardynałowie poszli za radą Latino Orsiniego i odmówili sekretnym nominatom uprawnień elektorskich stwierdzając, że wobec niedopełnienia wszystkich koniecznych obrzędów ich nominacje nie doszły w ogóle do skutku.
Kandydaci na papieża.
Święte Kolegium było podzielone na dwie duże frakcje: „Pieschi” i „Paoleschi”, tj. kardynałów mianowanych przez Piusa II i Pawła II. Wśród pierwszych do papabile zaliczano przede wszystkim kardynała Fortiguerra, a w dalszej kolejności także Eroli, Ammannati i Roverella. Kandydatami tych drugich byli Agnifilo i della Rovere. Ponadto za papabile byli uważani nienależący do żadnej z tych dwóch frakcji Bessarion, Orsini oraz d’Estouteville.
Przebieg konklawe.
Konklawe rozpoczęło się 6 sierpnia 1471 z udziałem 17 kardynałów. Dopiero następnego dnia dołączył chory kardynał Ammanati. Tradycyjnie już kardynałowie podpisali kapitulację wyborczą, jednak jej szczegółowe postanowienia nie są znane; wiadomo tylko, że zobowiązywała elekta do kontynuowania wysiłków zbrojnych przeciwko Turcji.
Przebieg konklawe, z uwagi na skąpą liczbę źródeł, nie jest zbyt dobrze znany. Prawdopodobnie odbyły się tylko dwa głosowania (8 i 9 sierpnia). Zgodnie z ówczesnymi regułami kardynałowie mogli wskazywać nawet po kilku kandydatów naraz, zaznaczając kolejność preferencji. Według raportu ambasadora mediolańskiego Nikodema de Pontremoli oraz spisanej kilka lat później relacji kardynała Ammannatiego wielu kardynałów początkowo ukrywało swoje rzeczywiste preferencje w trakcie głosowań i oddawało głosy na swych kolegów po to, by zyskać ich przychylność i skłonić do głosowania na prawdziwych faworytów. W pierwszym głosowaniu najwięcej głosów uzyskał Bessarion, a w dalszej kolejności d’Estouteville, Orsini i Ammannati. Uformował się silny blok popierający Bessariona, który tworzyli d’Estouteville, Calandrini, Capranica i Ammannati. Przeciwko tej kandydaturze mieli jednak działać Borgia, Gonzaga i Orsini i w rezultacie Bessarion nie uzyskał wymaganej większości.
W drugim głosowaniu 9 sierpnia najwięcej głosów, bo aż dziewięć, uzyskał kardynał Francesco della Rovere. W wyniku ustnego akcesu uzyskał on kolejne trzy głosy, wystarczające do wyboru na papieża. Szczegółowe wyniki tego głosowania przedstawiały się następująco:
Początek pontyfikatu Sykstusa IV.
Francesco della Rovere przyjął wybór i przybrał imię Sykstus IV na cześć papieża Sykstusa II. Inauguracja pontyfikatu miała miejsce 25 sierpnia. Ponieważ della Rovere nie był jeszcze biskupem, wpierw przyjął sakrę biskupią z rąk kardynała biskupa Ostii Guillaume d’Estouteville, a następnie został koronowany przez protodiakona Rodrigo Borgię.
Jeszcze przed koronacją Sykstus IV wydał pierwsze rozporządzenia. Między innymi kardynał Francesco Gonzaga otrzymał od nowego papieża bogate opactwo S. Gregorio al Montecelio, co prawdopodobnie zapoczątkowało pogłoskę, jakoby Gonzaga w największym stopniu przyczynił się do wyboru kardynała della Rovere. Zachowana dokumentacja wskazuje jednak, że Gonzaga nie głosował na della Roverę, a decydujące dla jego wyboru głosy oddali Borgia, d’Estouteville i Barbo.

</doc>
<doc id="974917" url="https://pl.wikipedia.org/wiki?curid=974917" title="Chocimsk">
Chocimsk

Chocimsk (biał. "Хоцімск", "Chocimsk") – osiedle typu miejskiego na Białorusi, w obwodzie mohylewskim, centrum administracyjne rejonu chocimskiego, 207 km od Mohylewa. 7,1 tys. mieszkańców (2010).
Miasto królewskie położone było w końcu XVIII wieku w starostwie niegrodowym krzyczewskim w województwie mścisławskim.

</doc>
<doc id="974918" url="https://pl.wikipedia.org/wiki?curid=974918" title="Deportes Linares">
Deportes Linares



</doc>
<doc id="974919" url="https://pl.wikipedia.org/wiki?curid=974919" title="Trjawna">
Trjawna

Trjawna (bułg. "Трявна") – miasto w środkowej Bułgarii, w obwodzie Gabrowo. Siedziba administracyjna gminy Trjawna. Według danych Narodowego Instytutu Statystycznego w Bułgarii z 31 grudnia 2011 miasto liczyło 9313 mieszkańców.
Położenie.
Położona na północnych stokach Starej Płaniny w dolinie rzeki Trewenska reka, 440 m n.p.m. Stare Miasto jest chronioną strefą architektoniczną ze 140 zabytkami. W Trjawnie zachowały się m.in. cerkwie św. Michała Archanioła i św. Jerzego.
Historia.
Powstało tu pierwsze w Bułgarii sanatorium gruźlicze.
Sport.
W mieście znajduje się klub piłkarskie FK Trjawna.
Współpraca.
Miejscowości partnerskie:

</doc>
<doc id="974920" url="https://pl.wikipedia.org/wiki?curid=974920" title="Gabriel, O Pensador">
Gabriel, O Pensador



</doc>
<doc id="974921" url="https://pl.wikipedia.org/wiki?curid=974921" title="Maria Klejdysz">
Maria Klejdysz

Maria Klejdysz-Bąk (ur. 5 marca 1927 w Bogucicach, zm. 21 listopada 2009 w Konstancinie-Jeziornie) – polska aktorka teatralna i filmowa.
Pochowana w kwaterze artystów na cmentarzu parafialnym w Skolimowie (Konstancin-Jeziorna).

</doc>
<doc id="974925" url="https://pl.wikipedia.org/wiki?curid=974925" title="Pyrwomaj">
Pyrwomaj

Pyrwomaj () – miasto w Bułgarii; 14 tys. mieszkańców (2006).

</doc>
<doc id="974927" url="https://pl.wikipedia.org/wiki?curid=974927" title="Inakuzatywny">
Inakuzatywny



</doc>
<doc id="974928" url="https://pl.wikipedia.org/wiki?curid=974928" title="Czausy">
Czausy

Czausy (, "Czawusy"; , "Czausy") – miasto na Białorusi, w obwodzie mohylewskim, centrum administracyjne rejonu czauskiego, ok. 45 km od Mohylewa. W 2010 liczyło 10,6 tys. mieszkańców.
Siedziba prawosławnego dekanatu czauskiego (w eparchii mohylewskiej i mścisławskiej) i wchodzącej w jego skład parafii pw. Wniebowstąpienia Pańskiego, a także parafii rzymskokatolickiej pw. Najświętszej Maryi Panny Matki Kościoła.
Historia.
 Miasto królewskie położone było w końcu XVIII wieku w ekonomii mohylewskiej w powiecie orszańskim województwa witebskiego. Następnie centrum administracyjne powiatu czausowskiego guberni mohylewskiej. 

</doc>
<doc id="974930" url="https://pl.wikipedia.org/wiki?curid=974930" title="Czeryków">
Czeryków

Czeryków (, "Czerykau") – miasto na Białorusi, w obwodzie mohylewskim, centrum administracyjne rejonu czerykowskiego, 77 km od Mohylewa. 8,2 tys. mieszkańców (2010).
Historia.
Pierwsza wzmianka pochodzi z 1460 r. W 1578 Czeryków stanowił część ekonomii mohylewskiej. Na początku XVII w. posiadał status miasta. W 1641 król Władysław IV Waza nadał miejscowości magdeburskie prawa miejskie i herb.
Miasto królewskie położone było w końcu XVIII wieku w powiecie orszańskim województwa witebskiego.
Utracony w I rozbiorze Polski w 1772 na rzecz Rosji. Pod zaborem był siedzibą powiatu czerykowskiego w guberni mohylewskiej.
W 1986 miasto ucierpiało na skutek katastrofy czarnobylskiej.

</doc>
<doc id="974931" url="https://pl.wikipedia.org/wiki?curid=974931" title="Pegaz dęba, czyli panopticum poetyckie">
Pegaz dęba, czyli panopticum poetyckie

Pegaz dęba, czyli panopticum poetyckie – książka Juliana Tuwima, wydana po raz pierwszy w 1950 roku.
Książka została napisana przed drugą wojną światową, lecz okupacja spowodowała, że wraz ze stosem innych rękopisów znalazła się w walizce zakopanej głęboko pod domem poety. Po wojnie z całego zbioru manuskryptów udało się odzyskać tylko dwa – "Pegaza dęba…" i "Życie i twórczość Sotera Rozmiar-Rozbickiego".
Julian Tuwim przez całe życie kolekcjonował ciekawostki z marginesów literatury, zapomniane dzieła dziwaków, maniaków, grafomanów. W książce "Pegaz dęba" usystematyzował setki tych tekstów, omawiając je w 21 rozdziałach. 
Kontynuacją "Pegaza dęba" stał się cykl "Cicer cum caule" publikowany w latach 1949–1954 w miesięczniku „Problemy” i wydany w trzech seriach nakładem „Czytelnika” w latach 1958–1963.
Spis treści.
Przedmowa 

</doc>
<doc id="974932" url="https://pl.wikipedia.org/wiki?curid=974932" title="Jadwiga Grodzka">
Jadwiga Grodzka

Jadwiga Grodzka, z domu Cuevas (ur. 21 września 1905 w Łęczycy, zm. 17 listopada 1990) – nauczycielka polska, regionalistka, organizatorka i kierownik muzeum na Zamku Kazimierzowskim w Łęczycy.
Życiorys.
Była najstarszą z czterech córek Konstantego i Jadwigi z Cybulskich, właścicieli Hotelu Polskiego w Łęczycy; ojciec był z pochodzenia Hiszpanem. Początkowo pobierała nauki w domu u prywatnych nauczycieli, w 1923 uzyskała świadectwo dojrzałości w Gimnazjum Żeńskim Magistratu Miasta Łęczycy i podjęła naukę na Wydziale Filozoficznym Uniwersytetu Jagiellońskiego (polonistyka, romanistyka, historia sztuki). Uczelnia skierowała ją na uzupełniające studia na uniwersytecie w Dijon, gdzie uzyskała dyplom uprawniający do nauczania języka i literatury francuskiej. Po powrocie do Krakowa kontynuowała studia na Uniwersytecie Jagiellońskim, które ukończyła bez dyplomu magistra. Z pozytywnym wynikiem złożyła natomiast egzaminy w Studium Pedagogicznym, uprawniające do nauczania języka polskiego na poziomie szkoły średniej.
Od 1930 była nauczycielką języka polskiego w Gimnazjum im. Adama Mickiewicza w Łęczycy, od 1934 pracowała w Gimnazjum Humanistycznym im. Stanisława Staszica w Zgierzu, gdzie obok języka polskiego uczyła łaciny. Po zamknięciu szkoły przez Niemców w 1940 powróciła do Łęczycy i pracowała w restauracji Hotelu Polskiego, przejętej przez łotewskiego Niemca Lamka (Lamkego). Uczestniczyła w tajnym nauczaniu. W marcu 1945 ponownie została polonistką w łęczyckiej szkole średniej. Uzupełniała zarazem wykształcenie na Wydziale Historii Sztuki Uniwersytecie Łódzkim, a w 1950 otrzymała stopień magistra polonistyki, nadany na podstawie egzaminów nauczycielskich sprzed wojny i publikacji naukowych.
Pracę pedagogiczną w Łęczycy kontynuowała do emerytury w 1973. W 1952 została nauczycielką języka polskiego w Liceum Pedagogicznym, a w 1966 nauczycielką języka francuskiego w Technikum Łączności. Przepracowała w zawodzie nauczycielskim 43 lata. Była również aktywna na innych polach - od podstaw organizowała muzeum na Zamku Kazimierzowskim, była w nim pierwszym kustoszem (od 1948) i kierownikiem. Zasłużyła się dla odbudowy zamku, uczestniczyła także w renowacji kolegiaty w Tumie. Badała twórczość ludową regionu łęczyckiego, której poświęciła szereg publikacji. Przez dwie kadencje zasiadała w Miejskiej Radzie Narodowej w Łęczycy (w tym przez jedną kadencję w Prezydium Rady). Należała do grona współzałożycieli łęczyckiego oddziału Towarzystwa Naukowego Płockiego. 
Zmarła w wieku 85 lat i została pochowana w grobowcu rodzinnym na cmentarzu rzymskokatolickim w Łęczycy. Była odznaczona m.in. Krzyżem Kawalerskim Orderu Odrodzenia Polski i Złotym Krzyżem Zasługi. Na Zamku Kazimierzowskim w Łęczycy odsłonięto poświęconą jej tablicę pamiątkową. Imię Grodzkiej otrzymała jedna z ulic Łęczycy oraz Zespół Szkół Zawodowych nr 2 (w 2005).
We wspomnieniach uczniów zapisała się jako nauczycielka, która „posiadała nie tylko rozległą wiedzę humanistyczną, ale miała umiejętność jej przekazywania” (Wojciech Dźwinacki, lekarz). „Niewysoka, szczupła, naturalna blondynka o nieprzeciętnej urodzie. Znakomita polonistka, wymagająca, czasem oschła i ironiczna” (prof. Tadeusz Gałamon, chemik). „Ukazywała młodzieży powojennej w Łęczycy piękno języka polskiego i piękno polskiej i obcej literatury. Z całą głębią znajomości przekazywała rzetelnie zawartą w niej prawdę, patriotyzm i religijność” (J. Sobczak, ksiądz katolicki). „Jej lekcje były rozmową przyjaciół o wielkiej literaturze ojczystej XIX i początków XX wieku (...) Wychowała kilkadziesiąt roczników uczniów, którzy nigdy o swej Profesorce nie zapomnieli... Odwiedzali Ją uczniowie, nawet ci mieszkający za granicą. Cieszyła się z tych wizyt ogromnie, przyjmowała swych uczniów serdecznie i radośnie, z dumą pokazywała liczne listy ze wszystkich kontynentów” (Władysław Zarachowicz, adwokat).

</doc>
<doc id="974933" url="https://pl.wikipedia.org/wiki?curid=974933" title="Nowi Iskyr">
Nowi Iskyr

Nowy Iskyr (bułg. "Нови Искър", "Novi Iskyr") − miasto w Bułgarii; 14 tys. mieszkańców (2006).

</doc>
<doc id="974939" url="https://pl.wikipedia.org/wiki?curid=974939" title="Club Deportivo Linares Unido">
Club Deportivo Linares Unido



</doc>
<doc id="974941" url="https://pl.wikipedia.org/wiki?curid=974941" title="Kirowsk (Białoruś)">
Kirowsk (Białoruś)

Kirowsk (biał. Кіраўск) – miasto na Białorusi, w obwodzie mohylewskim, centrum administracyjne rejonu kirowskiego, 87 km od Mohylewa. 8,8 tys. mieszkańców (2010).

</doc>
<doc id="974942" url="https://pl.wikipedia.org/wiki?curid=974942" title="Jeziorko (powiat wieluński)">
Jeziorko (powiat wieluński)

Jeziorko – wieś w Polsce położona w województwie łódzkim, w powiecie wieluńskim, w gminie Mokrsko.
W latach 1975–1998 miejscowość administracyjnie należała do województwa sieradzkiego.

</doc>
<doc id="974943" url="https://pl.wikipedia.org/wiki?curid=974943" title="Prowadija">
Prowadija

Prowadija (bułg. "Провадия", pol. "Prowadia") – miasto w Bułgarii; 14 092 mieszkańców (2006).
W okolicach miasta odkryto prehistoryczną osadę () – najstarsze miasto Europy – zamieszkaną przez 350 osób już około 5500 lat p.n.e. Mieszkańcy trudnili się pozyskiwaniem soli z pobliskiego źródła. Osadę wiąże się z cmentarzyskiem odkrytym w Warnie i datowaną na ten sam okres kulturą Warna.
Przez miasto przebiegał szlak, którym podążały w XVIII wieku polskie poselstwa do Konstantynopola. W 1703 roku poseł do Turcji Stanisław Rzewuski ufundował tu kościół ormiański.

</doc>
<doc id="974944" url="https://pl.wikipedia.org/wiki?curid=974944" title="Frédéric Piquionne">
Frédéric Piquionne

Frédéric Piquionne (ur. 8 grudnia 1978 w Numei) – piłkarz francuski grający na pozycji napastnika.
Kariera klubowa.
Piquionne urodził się w Nowej Kaledonii. Piłkarską karierę rozpoczynał jednak na przedmieściach Paryża w klubach Charenton, a następnie Paris FC. W 1996 roku wrócił w rodzinne strony i grał w klubie z Martyniki, Golden Star. W 2000 roku został zauważony przez trenerów Nîmes Olympique i trafił do tego klubu, w którym rozegrał 8 meczów w Ligue 2 i zdobył w nich 3 gole.
Podczas gry w Olympique Piquionne został zauważony przez skautów Stade Rennais FC i latem 2001 podpisał z tym klubem profesjonalny kontrakt. W Ligue 1 zadebiutował 28 lipca w przegranym 0:5 meczu z AJ Auxerre. W swoim pierwszym sezonie strzelił 3 bramki w 20 meczach, a w sezonie 2002/2003 trenerem został Vahid Halilhodžić i Piquionne stał się pewniakiem do gry w składzie, a z 10 golami na koncie był najlepszym strzelcem zespołu. W sezonie 2003/2004 z Rennes podobnie jak rok wcześniej nie osiągnął jednak sukcesu w lidze, a sam zdobył tylko 5 goli.
Latem 2004 Frédéric przeszedł do AS Saint-Étienne. W ASSE zadebiutował 7 sierpnia w przegranym 0:1 meczu z AS Monaco. W nowej drużynie Piquionne stał się jedną z gwiazd i w sezonie 2004/2005 zdobył 11 bramek w Ligue 1, przyczyniając się do zajęcia przez Saint-Étienne 6. miejsca w lidze. W sezonie 2005/2006 po części zatracił skuteczność i tylko sześciokrotnie trafił do siatki rywali. Z ASSE wystąpił w finale Pucharu Intertoto, ale francuski klub nie zdołał awansować do Pucharu UEFA z powodu gorszego bilansu bramek z CFR Cluj.
Sezon 2006/2007 Piquionne rozpoczął w Saint-Étienne i zdobył 6 bramek, a zimą 2007 został wypożyczony do AS Monaco, w którym utrzymał formę z jesieni i wiosną strzelił 5 bramek dla klubu z Lazurowego Wybrzeża, z którym zajął 9. miejsce w Ligue 1.
31 lipca 2008 Piquionne podpisał 4-letni kontrakt z Olympique Lyon, który zapłacił za niego 4,5 miliona euro. Rok później został wypożyczony na jeden sezon do Portsmouth. Rozegrał tam 34 ligowe mecze i zdobył pięć goli.
16 lipca 2010 podpisał trzyletni kontrakt z West Ham United. W 2012 roku był wypożyczony do Doncastr Rovers. W 2013 roku został zawodnikiem Portland Timbers. W sezonie 2014/2015 grał w US Créteil-Lusitanos, a w 2015 trafił do Mumbai City FC.
Kariera reprezentacyjna.
Piquionne ma za sobą występy w reprezentacji Martyniki, m.in. w Złotym Pucharze CONCACAF 2003. Martynika nie należy jednak do FIFA i Frédéric jest uprawniony do gry w reprezentacji Francji. W marcu został powołany przez Raymonda Domenecha na mecz z Litwą, ale w spotkaniu tym nie wystąpił. W kadrze zadebiutował 28 marca w wygranym 1:0 meczu z Austrią.

</doc>
<doc id="974947" url="https://pl.wikipedia.org/wiki?curid=974947" title="Frederic Piquionne">
Frederic Piquionne



</doc>
<doc id="974948" url="https://pl.wikipedia.org/wiki?curid=974948" title="Lipie (powiat wieluński)">
Lipie (powiat wieluński)

Lipie – wieś w Polsce położona w województwie łódzkim, w powiecie wieluńskim, w gminie Mokrsko.
W latach 1975–1998 miejscowość administracyjnie należała do województwa sieradzkiego.

</doc>
<doc id="974950" url="https://pl.wikipedia.org/wiki?curid=974950" title="Mokrsko-Osiedle">
Mokrsko-Osiedle

Mokrsko-Osiedle – wieś w Polsce położona w województwie łódzkim, w powiecie wieluńskim, w gminie Mokrsko.
W latach 1975–1998 miejscowość administracyjnie należała do województwa sieradzkiego.

</doc>
<doc id="974952" url="https://pl.wikipedia.org/wiki?curid=974952" title="Orzechowiec">
Orzechowiec

Orzechowiec – wieś w Polsce, położona w województwie łódzkim, w powiecie wieluńskim, w gminie Mokrsko.
W latach 1975–1998 wieś administracyjnie należała do województwa sieradzkiego.

</doc>
<doc id="974954" url="https://pl.wikipedia.org/wiki?curid=974954" title="Kliczew">
Kliczew

Kliczew ("Kliczów", biał. Клічаў) – miasto na Białorusi, w obwodzie mohylewskim, centrum administracyjne rejonu kliczewskiego, 91 km od Mohylewa. 7,5 tys. mieszkańców (2010).
Miasto królewskie położone było w końcu XVIII wieku w powiecie orszańskim województwa witebskiego.
W literaturze.
Miasto stało się pierwowzorem miasteczka Wończa opisanego w powieści Floriana Czarnyszewicza "Nadberezyńcy". Pisarz wywodził się ze szlachty zagrodowej osiadłej w okolicach Kliczewa.

</doc>
<doc id="974955" url="https://pl.wikipedia.org/wiki?curid=974955" title="Nowi pazar">
Nowi pazar

Nowi pazar () – miasto w Bułgarii; 13 tys. mieszkańców (2006).

</doc>
<doc id="974957" url="https://pl.wikipedia.org/wiki?curid=974957" title="Poręby (gmina Mokrsko)">
Poręby (gmina Mokrsko)

Poręby – wieś w Polsce położona w województwie łódzkim, w powiecie wieluńskim, w gminie Mokrsko.
W latach 1975–1998 miejscowość administracyjnie należała do województwa sieradzkiego.

</doc>
<doc id="974958" url="https://pl.wikipedia.org/wiki?curid=974958" title="Jan Samsonowicz (1944–1983)">
Jan Samsonowicz (1944–1983)

Jan Samsonowicz (ur. 27 marca 1944 w Gorlicach, zm. 30 czerwca 1983 w Gdańsku) – polski poeta i działacz opozycji w czasach PRL, jeden z inicjatorów powstania Ruchu Młodej Polski, działacz NSZZ „Solidarność”.
Życiorys.
Absolwent filologii polskiej na Uniwersytecie Gdańskim (1977). Od 1967 był członkiem i przewodniczącym Koła Młodych Związku Literatów Polskich w Gdańsku.
Pracował jako ekspedytor, referent i zaopatrzeniowiec. Od 1977 współpracownik ROPCiO, w 1978 współzałożyciel Ruchu Młodej Polski, od 1978 współpracownik WZZ Wybrzeża. 15 sierpnia 1980 był przedstawicielem Akademii Medycznej w Gdańsku (gdzie był zatrudniony jako referent w dziale zaopatrzenia) w strajkującej Stoczni Gdańskiej im. Lenina. Po zakończeniu strajków w sierpniu 1980 został wybrany przewodniczącym Komisji Zakładowej NSZZ Solidarność na AM w Gdańsku. Na przełomie maja i czerwca 1981 przeprowadził strajk głodowy z żądaniem wypuszczenia wszystkich więźniów politycznych PRL. Wybrany delegatem na I Zjazd Krajowy Delegatów NSZZ Solidarność, został członkiem Prezydium Zarządu Regionu. W nocy 13 grudnia 1981 został internowany w obozie w Strzebielinku, później przeniesiono go do obozu w Iławie. Uwolniony 16 lipca 1982 roku.
Od początku znalazł się w kręgu zainteresowania SB. Służba Bezpieczeństwa prowadziła sprawy operacyjne "Dominik", "Medyk" i "Samson". Wraz z Piotrem Dykiem prowadził tajną komórkę kontrwywiadowczą Solidarności, która wpadła na trop tajnego współpracownika SB, ulokowanego wysoko we władzach związku oraz zbadała kanały przepływów pomocy finansowej z Zachodu dla Solidarności, kontrolę nad którymi przejęła SB.
30 czerwca 1983 jego ciało znaleziono powieszone na płocie przy stadionie Klubu Sportowego Stoczniowiec w Gdańsku Młyniskach. Wszystkie poszlaki wskazywały na intencjonalne działania osób trzecich w celu upozorowania samobójstwa. Powstała w 1989 roku Sejmowa Komisja Nadzwyczajna do Zbadania Działalności MSW umieściła jego nazwisko na liście potencjalnych ofiar przestępczych działań MSW i SB w czasie stanu wojennego. W 1991 r. Prokuratura Wojewódzka w Gdańsku wznowiła śledztwo w sprawie jego śmierci.
Został pochowany na cmentarzu katolickim w Sopocie (kwatera B3-10-2). Jego pogrzeb stał się areną wielotysięcznej manifestacji patriotycznej. Pośmiertnie został odznaczony Krzyżem Komandorskim Orderu Odrodzenia Polski (2006) oraz Krzyżem Wolności i Solidarności (2018).

</doc>
<doc id="974961" url="https://pl.wikipedia.org/wiki?curid=974961" title="Stanisławów (gmina Mokrsko)">
Stanisławów (gmina Mokrsko)

Stanisławów – wieś w Polsce położona w województwie łódzkim, w powiecie wieluńskim, w gminie Mokrsko.
W latach 1975–1998 miejscowość administracyjnie należała do województwa sieradzkiego.

</doc>
<doc id="974962" url="https://pl.wikipedia.org/wiki?curid=974962" title="Klimowicze">
Klimowicze

Klimowicze (biał. "Клімавічы", "Klimawiczy") – miasto na Białorusi, w obwodzie mohylewskim, centrum administracyjne rejonu klimowickiego od 1924 roku. Liczy 17,0 tysięcy mieszkańców (2010). Klimowicze są położone 124 km na południowy wschód od Mohylewa, nad rzeką Kalinicą.
Pierwsze wzmianki o mieście w historycznych dokumentach są datowane na rok 1581, w odniesieniu do województwa mścisławskiego Wielkiego Księstwa Litewskiego.
Wieś królewska w starostwie niegrodowym klimowickim położona była w końcu XVIII wieku w województwie mścisławskim.
Klimowicze uzyskały prawa miejskie w 1777 roku, herb nadano w 1781 roku.
Miasto było okupowane przez nazistowskie Niemcy podczas II wojny światowej, oswobodzono je w październiku 1943 roku.
Klimowicze, a zwłaszcza ich rejon, poważnie ucierpiały podczas katastrofy w Czarnobylskiej Elektrowni Jądrowej.

</doc>
<doc id="974964" url="https://pl.wikipedia.org/wiki?curid=974964" title="Zmyślona">
Zmyślona



</doc>
<doc id="974967" url="https://pl.wikipedia.org/wiki?curid=974967" title="Kościukowicze (Białoruś)">
Kościukowicze (Białoruś)

Kościukowicze ("Kostiukowicze", biał. Касцюковічы, "Kasciukowiczy", ros. Костюковичи) – miasto na Białorusi, w obwodzie mohylewskim, centrum administracyjne rejonu kościukowickiego. 15,9 tys. mieszkańców (2010).
Znajduje tu się stacja kolejowa Kamunary, położona na linii Orsza – Krzyczew – Uniecza.
Prywatne miasto szlacheckie położone było w końcu XVIII wieku w województwie mścisławskim.

</doc>
<doc id="974968" url="https://pl.wikipedia.org/wiki?curid=974968" title="Shohei Imamura">
Shohei Imamura



</doc>
<doc id="974973" url="https://pl.wikipedia.org/wiki?curid=974973" title="Zmyślona (powiat wieluński)">
Zmyślona (powiat wieluński)

Zmyślona – wieś w Polsce położona w województwie łódzkim, w powiecie wieluńskim, w gminie Mokrsko.
W latach 1975–1998 miejscowość administracyjnie należała do województwa sieradzkiego.

</doc>
<doc id="974974" url="https://pl.wikipedia.org/wiki?curid=974974" title="Alofi (wyspa)">
Alofi (wyspa)

Alofi – wyspa na Oceanie Spokojnym należąca do francuskiego terytorium zależnego Wallis i Futuny. Jest praktycznie niezamieszkana (2 mieszkańców w wiosce Alofitai na zachodzie wyspy). Alofitai jest jedną z dwóch wysp Hoorn, należy do okręgu Alo, którego część znajduje się także na sąsiedniej wyspie Futuna. W czasach pre-europejskich wyspa była bardziej zaludniona od Futuny, zamieszkiwało ją około 1900 osób. Farmerskimi wioskami były Sologa (północ), Sa'avaka (południowy wschód), Alofitai (zachód) oraz Mua (północny zachód). Niektóre mapy zaznaczają także wioskę Gaino na północy. Alofi jest oddalone 2 km na południowy wschód od Futuny, dlatego też mieszkańcy Futuny posiadający na wyspie Alofi plantacje i uprawy przybywają tutaj w każdą sobotę. Popularną uprawą jest tytoń.
Powierzchnia wyspy to 32 km² a najwyższym wzniesieniem jest Mont Kolafau (Mont Bougainville) osiągający 412 m.

</doc>
<doc id="974980" url="https://pl.wikipedia.org/wiki?curid=974980" title="Campeonato Brasiliense">
Campeonato Brasiliense

Campeonato Brasiliense (znane także jako Campeonato Metropolitano de Brasília lub Campeonato Candango) – ligowe mistrzostwa Dystryktu Federalnego, czyli stolicy Brazylii.
Format.
Pierwsza liga 2006
Najsłabsze 3 drużyny z pierwszego etapu spadają do drugiej ligi.
Tak jak we wszystkich brazylijskich rozgrywkach format ulega częstym zmianom.
Kluby.
Pierwsza liga 2006

</doc>
<doc id="974985" url="https://pl.wikipedia.org/wiki?curid=974985" title="Krasnopole (Białoruś)">
Krasnopole (Białoruś)

Krasnopole (biał. Краснапольле, "Krasnapolle") – osiedle typu miejskiego na Białorusi, w obwodzie mohylewskim, centrum administracyjne rejonu krasnopolskiego, 120 km od Mohylewa. 6,1 tys. mieszkańców (2010).
Miasto królewskie położone było w końcu XVIII wieku w starostwie niegrodowym propojskim w powiecie rzeczyckim województwa mińskiego.

</doc>
<doc id="974986" url="https://pl.wikipedia.org/wiki?curid=974986" title="Ren Osugi">
Ren Osugi



</doc>
<doc id="974988" url="https://pl.wikipedia.org/wiki?curid=974988" title="Wojna kolonialna">
Wojna kolonialna

Wojna kolonialna – rodzaj wojny prowadzonej na terenie kolonii danego państwa lub o zdobycie kolonii innych państw, charakterystyczny dla kolonializmu epoki nowożytnej. To ogólny termin odnoszący się do różnych konfliktów, które powstały w wyniku zasiedlenia terytoriów zamorskich przez obce mocarstwa tworzące kolonię. Termin ten odnosi się zwłaszcza do wojen toczonych w XIX wieku między armiami europejskimi w Afryce i Azji. Termin „wojna kolonialna” zazwyczaj odnosi się do  podboju cudzego terytorium. Taki podbój w kontekście kolonialnym można podzielić na dwa etapy: okres zazwyczaj krótkich, regularnych działań wojennych między najeźdźcą a siłami tubylczymi (które w porównaniu z najeźdźcą mogą być nieregularne pod względem składu lub organizacji), po którym nastąpił okres nieregularnych działań wojennych. W celu przygotowania terytorium do osadnictwa mogą zostać podjęte operacje przeciwdziałające powstaniu. Gdy przyczółek zostanie ustanowiony przez podbijające teren mocarstwo, może ono rozpocząć wyprawy na sąsiednie terytorium w odwecie za wrogość lub w celu zneutralizowania potencjalnego wroga.
Geneza.
Za pierwsze wojny kolonialne uznaje się wyprawy zbrojne Portugalii i Hiszpanii, będące skutkiem wielkich odkryć geograficznych. Prowadzone były przeciwko rdzennej ludności Ameryki Środkowej i Południowej w XVI wieku.
Wojna angielsko-francuska o dominację w Ameryce Północnej.
W latach 1754–1763, pomiędzy Wielką Brytanią a Francją miała miejsce wojna o hegemonię w Ameryce Północnej. Bliskość równoczesnej kolonizacji obecnego terytorium USA przez Anglików oraz terytoriów obecnej Kanady przez Francuzów powodowała realną możliwość utraty nowo zdobytych kolonii i wpływów na rzecz rywala. Oba kraje nie miały zamiaru zrzec się swoich terytoriów.
Wykorzystując fakt równie napiętej sytuacji w Europie (wojna siedmioletnia), Anglicy rozpoczęli działania zbrojne. Na początku wojny żadna ze stron nie osiągnęła znaczącej przewagi. Wygrana Anglików w bitwie o Rzekę św. Wawrzyńca zadecydowała o ich prowadzeniu w konflikcie. Pozwoliła im przedostać się na tereny obecnej Kanady i ostatecznie pokonać znajdujące się tam siły francuskie. Wielka Brytania umocniła swoją pozycję imperium światowego, największe straty zaś ponieśli mieszkańcy kolonii, na których terenie toczyły się walki.
Wojna o niepodległość Stanów Zjednoczonych.
Wzrost poczucia tożsamości narodowej wśród angielskich kolonistów w Ameryce oraz brytyjska polityka ceł na towary tam eksportowane (Akty Nawigacyjne) wywołały wzrost nastrojów separatystycznych wśród Amerykanów. W roku 1775 rozpoczęło się powstanie kolonii wschodniego wybrzeża kontynentu, które w ciągu zaledwie paru tygodni przerodziło się w rewolucję. Po serii zwycięskich batalii oraz ogłoszeniu niepodległości przez USA, Wielka Brytania zaniechała starań o ponowne przejęcie inicjatywy w utraconych dominiach.
Wojna ukazała również niechęć do prowadzenia wojny przez rząd w Londynie. W perspektywie późniejszych konfliktów kolonialnych Imperium Brytyjskiego (np. wojny opiumowe czy powstanie Maorysów na Nowej Zelandii), taka polityka była ewenementem ukazującym chwilową słabość Imperium.
Wojny w koloniach brytyjskich w XIX wieku.
Wojny kolonialne prowadzone były przez Brytyjczyków przez cały XIX wiek w Afryce, Azji i Oceanii. Wśród nich znalazły się:
Wojny kolonialne w wieku XX.
Większość krajów Afryki oraz Azji otrzymała niepodległość na drodze pokojowej. Wyjątkiem była polityka Francji i Portugalii, które broniły swoich kolonii i angażowały własne wojska w walkach w Indochinach, Algierii, Angoli czy Mozambiku. Państwa te nie zostały pokonane militarnie, jednak ze względu na sytuację międzynarodową oraz wewnętrzną atmosferę polityczną musiały uznać niepodległość dawnych kolonii.

</doc>
<doc id="974989" url="https://pl.wikipedia.org/wiki?curid=974989" title="Kruhłe (Białoruś)">
Kruhłe (Białoruś)

Kruhłe – miasto na Białorusi, w obwodzie mohylewskim, centrum administracyjne rejonu kruhelskiego, 78 km od Mohylewa. Ok. 7,5 tys. mieszkańców (2010).
Miasto magnackie położone było w końcu XVIII wieku w hrabstwie kruhłańskim w powiecie orszańskim województwa witebskiego.

</doc>
<doc id="974994" url="https://pl.wikipedia.org/wiki?curid=974994" title="Ferroviarios Santiago">
Ferroviarios Santiago

Club Deportivo Ferroviarios de Chile – chilijski klub piłkarski z siedzibą w mieście Santiago, stolicy państwa.
Historia.
Klub założony został 14 lipca 1916 roku. W wyniku fuzji z klubem Badminton 23 lutego 1950 roku powstał klub Ferro-Bádminton, istniejący do roku 1969, kiedy oba kluby rozdzieliły się. Obecnie Ferroviarios gra w trzeciej lidze chilijskiej (Tercera división chilena).

</doc>
<doc id="974995" url="https://pl.wikipedia.org/wiki?curid=974995" title="Sejm Wielkiego Księstwa Poznańskiego">
Sejm Wielkiego Księstwa Poznańskiego

Sejm Wielkiego Księstwa Poznańskiego (niem. "Provinzial Landtag des Grossherzogthums Posen") – zgromadzenie skupiające wszystkie stany Wielkiego Księstwa Poznańskiego, a później Prowincji Poznańskiej. Król pruski nadał Księstwu prawo zbierania się sejmu stanowego w 1823 roku. Jego skład określiło rozporządzenie wydane w 1824 roku, a zwołano go po raz pierwszy 21 października 1827 roku. Ostatni zebrał się w 1845 roku.
Kompetencje.
Sejm pełnił jedynie funkcję doradczą. Miał prawo opiniować projekty aktów prawnych odnoszących się do prowincji, a także niektórych o znaczeniu dla całego kraju. Posłowie mogli także uchwalać petycje i zażalenia przedstawiane królowi pruskiemu.
Skład.
Łącznie Sejm stanowiło 48 posłów z trzech stanów: 24 z nich wywodziło się ze szlachty, 16 z mieszczaństwa, a 8 było chłopami. Wszyscy musieli być chrześcijanami. Spośród 24 reprezentantów szlachty 2 (następnie tę liczbę zwiększono do 4) było wirylistami. Pozostali wybierani byli w wyborach bezpośrednich przez posiadaczy majątków ziemskich. Siedem największych miast wybierało swoich posłów w wyborach bezpośrednich, pozostałe miasteczka, a także reprezentanci chłopstwa wybierani byli w wyborach pośrednich. O prawie głosowania dwóch niższych stanów decydował cenzus majątkowy. W związku z powyższym Polacy przeważali tylko w reprezentacji stanu pierwszego (ziemiaństwa), nielicznie występowali wśród przedstawicieli miast i nie było ich w pierwszych sejmach w reprezentacji chłopskiej.
Kadencja posłów trwała 6 lat przy czym co 3 lata wymieniano połowę składu. Zgodnie z prawem Sejm zbierał się co 2 lata, jednak w praktyce było to rzadziej. Obradom przewodniczył marszałek wybierany ze stanu szlacheckiego. Obradom dwóch pierwszych sejmów, w roku 1827 i w 1830, przewodniczył książę Antoni Paweł Sułkowski.

</doc>
<doc id="974996" url="https://pl.wikipedia.org/wiki?curid=974996" title="Ginie">
Ginie

2 miejscowości w Polsce:

</doc>
<doc id="974997" url="https://pl.wikipedia.org/wiki?curid=974997" title="Szwajcarski Bank Narodowy">
Szwajcarski Bank Narodowy

Szwajcarski Bank Narodowy (niem. "Schweizerische Nationalbank" (SNB), fr. "Banque Nationale Suisse (BNS)", wł. "Banca Nazionale Svizzera (BNS)", romansz "Banca Naziunala Svizra (BNS)") – bank centralny Szwajcarii. Jest odpowiedzialny za politykę pieniężną i emisję franka szwajcarskiego.

</doc>
<doc id="974998" url="https://pl.wikipedia.org/wiki?curid=974998" title="Ginie (Świerzbienie)">
Ginie (Świerzbienie)

Ginie – kolonia wsi Świerzbienie położona w Polsce, w województwie podlaskim, w powiecie monieckim, w gminie Mońki.
Wieś królewska w starostwie knyszyńskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.

</doc>
<doc id="975000" url="https://pl.wikipedia.org/wiki?curid=975000" title="Irena Kownas">
Irena Kownas

Irena Kownas (ur. 9 sierpnia 1937 w Wilnie) – polska aktorka teatralna i filmowa.

</doc>
<doc id="975001" url="https://pl.wikipedia.org/wiki?curid=975001" title="Szwajcarski Bank Centralny">
Szwajcarski Bank Centralny



</doc>
<doc id="975002" url="https://pl.wikipedia.org/wiki?curid=975002" title="Osipowicze">
Osipowicze

Osipowicze (biał. "Асiповiчы", "Asipowiczy", ros. "Осиповичи") − miasto na Białorusi, położone w obwodzie mohylewskim, centrum administracyjne rejonu osipowickiego, 136 km od Mohylewa, nad rzeką Sinią (dopływem Świsłoczy). 32,4 tys. mieszkańców (2010). Węzeł kolejowy, przemysł drzewny, papierniczy, środków transportu, lekki, metalowy, mineralny. Na północ od miasta znajduje się największa na Białorusi elektrownia wodna na rzece Świsłocz.
Historia.
Wieś znana już w XVIII wieku. Do 1793 leżała w obrębie województwa mińskiego I Rzeczypospolitej, po czym na skutek II rozbioru Polski została zajęta przez Imperium Rosyjskie. W 1872 o 2 km od wsi powstała stacja kolejowa Osipowicze na trasie kolei lipawo-romeńskiej (linia Homel-Mińsk). W okresie Imperium Rosyjskiego miejscowość administracyjnie należała do guberni mińskiej, powiatu bobrujskiego, gm. Zamosze.
Od 1922 miejscowość stała się siedzibą powiatu, w 1924 została miasteczkiem i centrum administracyjnym rejonu w okręgu bobrujskim. W latach 1935-1965 miejscowość zmieniała kilkukrotnie swój przydział administracyjny i raz podlegała pod obwód bobrujski, raz pod mohylewski.

</doc>
<doc id="975005" url="https://pl.wikipedia.org/wiki?curid=975005" title="Propojsk">
Propojsk



</doc>
<doc id="975007" url="https://pl.wikipedia.org/wiki?curid=975007" title="Huacho">
Huacho

Huacho – miasto w Peru, stolica prowincji Huaura, która znajduje się w regionie Lima.
Miasto oddalone jest o 148 km na północ od stolicy państwa Limy. Huacho w roku 1981 liczyło 43 398 mieszkańców, a w 1998 roku 49 271 mieszkańców. Obecnie w mieście mieszka 84 700 mieszkańców.
Miasto założone zostało 24 sierpnia 1571 roku.

</doc>
<doc id="975008" url="https://pl.wikipedia.org/wiki?curid=975008" title="Saurer 4TIILM">
Saurer 4TIILM

Saurer 4TIILM – typ wysokopodłogowego trolejbusu, wytwarzanego w 1957 r. w Szwajcarii. Ogółem wyprodukowano 12 egzemplarzy, wszystkie dostarczono do szwajcarskiego miasta Sankt Gallen. 
Historia.
W latach 50. XX wieku, na mocy referendum przeprowadzonego wśród mieszkańców szwajcarskiego miasta Sankt-Gallen, podjęto decyzję o zastąpieniu systemu tramwajowego trolejbusowym. Na potrzeby rozbudowywanego systemu trolejbusowego, w 1957 r. zakupiono serię dwunastu 11-metrowych trolejbusów typu 4TIILM. Karoseria pojazdów powstała w zakładach Carosserrie Hess AG, części mechaniczne w Adolph Saurer AG, wyposażenie elektryczne w Zurich Oerlikon. Oprócz tego w budowie trolejbusów miała udział firma Brown, Boveri &amp; Cie. 
Konstrukcja.
Saurer 4TIILM to wysokopodłogowy, dwuosiowy, silnikowy trolejbus. W nadwoziu o konstrukcji aluminiowej zamontowano pięcioro dwuczęściowych drzwi harmonijkowych: jedne w przedniej części pojazdu, drugie i trzecie między osiami, czwarte i piąte w tylnej części. Trolejbus wyposażono w napęd oparty o jeden silnik prądu stałego o mocy 100 kW. Rozruch silnika następuje poprzez stopniowe zmniejszanie rezystancji oporników rozruchowych ograniczających prąd pobierany przez silnik. Z przodu trolejbusu umieszczono dwa reflektory i przednią, zagiętą na narożnikach szybę, wyposażoną w ogrzewanie oraz dwie wycieraczki. Poza tym w trolejbusie zamontowano tachograf i poduszki pneumatyczne na stopniach wejściowych, które miały za zadanie uniemożliwić zamknięcie drzwi w przypadku, gdy na stopniach znajdował się pasażer. W przedziale pasażerskim zastosowano nietypowy układ siedzeń: w przedniej części wzdłuż okien umieszczono drewniane ławki z oparciami, a w tylnej części dwa rzędy podwójnych siedzeń zwróconych ku sobie, a za nimi kolejne dwie ławki, zamontowane równolegle do okien.
Eksploatacja.
Warszawa.
Z powodu złego stanu technicznego trolejbusów ZiU-9, w 1992 r. Miejskie Zakłady Komunikacyjne w Warszawie sprowadziły z Sankt Gallen 11 trolejbusów Saurer 4TIILM oraz 8 przyczep Moser. Trolejbusy zachowały w znacznej mierze swój oryginalny wygląd (zielono-białe malowanie, herby i numery taborowe z Sankt Gallen, napisy w językach niemieckim i francuskim, schematy transportu miejskiego w Sankt Gallen). Trolejbusy kursowały na warszawskiej linii nr 51 do czasu zawieszenia ruchu trolejbusowego w dniu 31 sierpnia 1995 r., po czym zostały odstawione w piaseczyńskiej zajezdni trolejbusowo-autobusowej. Po 2001 r. rozpoczęto sprzedaż trolejbusów Saurer:
Trolejbus T005 powrócił w 2010 r. do Sankt Gallen. W Warszawie do celów muzealnych zachowano trolejbus T016, który należy do warszawskiego Klubu Miłośników Komunikacji Miejskiej.
Gdynia.
W 2002 r. do Gdyni sprowadzono jeden warszawski trolejbus Saurer 4TIILM o oznaczeniu T014. Pojazd przeszedł renowację w Przedsiębiorstwie Naprawy Taboru Komunikacji Miejskiej „TROBUS”, w trakcie której odrestaurowano poszycie zewnętrzne. Po remoncie trolejbus przekazano Przedsiębiorstwu Komunikacji Trolejbusowej w Gdyni, które wprowadziło go do eksploatacji na linii turystycznej nr 326. W 2012 r. trolejbus odzyskał ozdobną listwę na przodzie wraz z logiem producenta i ciemnozielony kolor karoserii, zbliżony do tego z czasów eksploatacji w Sankt Gallen.

</doc>
<doc id="975009" url="https://pl.wikipedia.org/wiki?curid=975009" title="Srebro (ujednoznacznienie)">
Srebro (ujednoznacznienie)

Osoby noszące nazwisko Srebro:

</doc>
<doc id="975010" url="https://pl.wikipedia.org/wiki?curid=975010" title="Tui">
Tui

Tui – miasto w północno-zachodniej Hiszpanii, w regionie Galicja (Hiszpania), w prowincji Pontevedra. Położone jest na brzegu rzeki Minho, naprzeciw portugalskiego miasta Valenca.
Nazwa miasta jest zapisywana jako "Tui" zarówno w języku galicyjskim, jak i portugalskim, oraz jako "Tuy" w hiszpańskim.
Nazwane przez Rzymian Tude, było wzmiankowane już przez Strabona i Ptolemeusza. 
Pod panowaniem Wizygotów, było stolicą małego królestwa Gallaecia, złupionego później przez Normanów.
Po kampaniach Alfonsa I Walecznego (739-757) przeciwko Maurom, miasto znalazło się w rozległej strefie buforowej pomiędzy Maurami a chrześcijanami, i w IX wieku zostało objęte akcją ponownego zaludnienia pod rządami Ordoño I (850-866).
Dzisiaj centrum miasta znajduje się w rejonie oberży San Telmo. Na szczycie wzgórza stoi katedra (XI-XIII wiek) z centralnym westybulem w stylu romańskim, i zachodnim w stylu gotyckim.
Istnieją dwa mosty łączące Tui i miasto Valenca:
W mieście są dwa muzea, jedno poświęcone archeologii i sztuce sakralnej, oraz drugie, będące muzeum diecezjalnym.
Miasto dzieli się na 11 "parroquias": Malvas, Pexegueiro, Areas, Pazos de Reis, Rebordans, Ribadelouro, Guillarei, Paramos, Baldrans and Caldelas.

</doc>
<doc id="975011" url="https://pl.wikipedia.org/wiki?curid=975011" title="Hrabstwo DuPage">
Hrabstwo DuPage

Hrabstwo DuPage – hrabstwo w USA, w stanie Illinois.
Siedzibą hrabstwa jest Wheaton.
Hrabstwo jest częścią aglomeracji Chicago i jest drugim pod względem zaludnienia hrabstwem w Illinois, po hrabstwie Cook.
Podzielone jest na dziewięć okręgów: Downers Grove, Lisle, Naperville, York, Milton, Winfield, Addison, Bloomingdale, i Wayne. Najbardziej zaludnionym okręgiem hrabstwa jest Naperville a następnie Wheaton i Downers Grove.
Geografia.
Według spisu hrabstwo zajmuje powierzchnię 872 km², z czego 1864 km² stanowią lądy, a 8 km² (0,88%) stanowią wody. Przez hrabstwo przepływa rzeka DuPage i Salt Creek.
Historia.
Hrabstwo DuPage zostało utworzone w 1839 z hrabstwa Cook. Jego nazwa pochodzi od nazwy przepływającej przez tereny rzeki DuPage, której nazwa pochodzi od nazwiska francuskiego trapera DuPage.
Gospodarka.
Hrabstwo DuPage przez długi okres było uznawane za jedno z najbogatszych hrabstw. Z gospodarki typowo rolniczej przekształciło się w rejon o zróżnicowanych gałęziach handlu. Obecnie DuPage posiada najwyższy wskaźnik dochodu na jednego mieszkańca, tuż przed Hrabstwem Lake oraz 24 w całych Stanach Zjednoczonych.
W Hrabstwie DuPage ma swoje siedziby kilka większych światowych i krajowych korporacji i firm. Do najważniejszych należą:
Architektura.
W hrabstwie znajduje się 31 piętrowy wieżowiec "Oakbrook Terrace Tower", zaprojektowany przez Helmuta Jahn, który jest najwyższym budynkiem w stanie Illinois poza Chicago . Można tu zobaczyć Muzeum Sztuki Elmhurst znajdujące się w budynku zaprojektowanym przez Ludwiga Mies van der Rohe. Znajduje się tu również budynek innego projektanta Franka Lloyd Wrighta oraz wiele domów o postmodernistycznej architekturze.
Edukacja.
W Hrabstwie DuPage znajduje się kilka college i uniwersytetów:
W hrabstwie swoje siedziby ma również kilka średnich szkół prywatnych
i akademii m.in. Akademia Bene, Akademia Wheaton, Wyższa Szkoła Św. Franciszka w Wheaton, Wyższa Szkoła Katolicka Driscoll, Akademia Marmion i Fundacja Szkoły Islamskiej.
Muzea.
W Hrabstwie DuPage znajdują się muzea:
Parki.
37.5 mil kwadratowych obszaru Hrabstwa DuPage (9,0%) zajmuje rezerwat przyrody. Do rezerwatu należy Park DuPage włącznie z parkiem The Morton, Westmont's Ty Warner Park, Lombard's Lilacia Park i Naperville's Centennial Beach.
Demografia.
Według spisu z 2000 roku:
Okręgi.
W Hrabstwie DuPage jest dziewięć okręgów:

</doc>
<doc id="975012" url="https://pl.wikipedia.org/wiki?curid=975012" title="Sławograd">
Sławograd

Sławograd (biał. Слаўгарад, "Słauharad"; ros. Славгород, "Sławgorod") – miasto na Białorusi, w obwodzie mohylewskim, centrum administracyjne rejonu sławogradzkiego. 7,9 tys. mieszkańców (2010). Do 1945 pod nazwą Propojsk.
Miasto królewskie położone było w końcu XVIII wieku w starostwie niegrodowym propojskim w powiecie rzeczyckim województwa mińskiego Wielkiego Księstwa Litewskiego.
W mieście znajdują się zabytki: cerkiew Narodzenia Bogurodzicy z XVIII w. i dawny urząd pocztowy z XIX w.
W mieście w 1953 roku urodził się Alaksandr Antonienka – białoruski parlamentarzysta.

</doc>
<doc id="975013" url="https://pl.wikipedia.org/wiki?curid=975013" title="Principe de Asturias (1982)">
Principe de Asturias (1982)

Príncipe de Asturias (R11) – hiszpański lekki lotniskowiec, w służbie Hiszpańskiej Marynarki Wojennej w latach 1988–2013, jedyny okręt swojego typu. Okręt był jednostką flagową Hiszpańskiej Marynarki Wojennej, a wycofano go z powodu cięć budżetowych. Obowiązki okrętu przejął okręt uniwersalny „Juan Carlos I”.
Nazwa okrętu oznacza księcia Asturii, który jest oficjalnym tytułem hiszpańskiego następcy tronu.
Na podstawie doświadczeń wyniesionych z budowy i eksploatacji „Principe de Asturias” stocznia Bazan zbudowała dla Tajlandzkiej Marynarki Wojennej lotniskowiec „Chakri Naruebet”.
Zamówienie i budowa.
Od 1967 roku marynarka wojenna Hiszpanii posiadała w swoim składzie lotniskowiec – „Dédalo”, wypożyczony, a następnie zakupiony od USA (ex. USS „Cabot”). W 1976 roku został on dostosowany do bazowania na nim zakupionych przez Hiszpanię samolotów pionowego startu i lądowania AV-8S Harrier (nazwanych w Hiszpanii Matador). Z uwagi na stwierdzoną przydatność lekkiego lotniskowca dla samolotów pionowego startu i lądowania oraz zbliżającą się konieczność wycofania ze służby pochodzącego z czasów II wojny światowej „Dédalo” (co nastąpiło w 1989 roku), Hiszpania zdecydowała zbudować nową jednostkę tej klasy. W braku wystarczających własnych doświadczeń, zdecydowano oprzeć projekt na amerykańskim projekcie lekkich lotniskowców eskortowych SCS ("Sea Control Ship"), opracowanym na początku lat 70, z których budowy jednak USA ostatecznie zrezygnowały w połowie dekady. Projekt SCS, forsowany przez admirała Zumwalta, był optymalizowany w celu zmniejszenia kosztów (zakładano budowę serii ośmiu SCS, w cenie jednego lotniskowca atomowego), stąd między innymi zastosowano w nim nietypowy dla okrętów napęd jedną śrubą. Planowano, że okręty tego typu będą służyć do eskorty konwojów lub grup zaopatrzeniowych, chroniąc je przede wszystkim przed okrętami podwodnymi i przenosząc 11 śmigłowców przeciwpodwodnych, trzy śmigłowce wczesnego ostrzegania i tylko trzy myśliwce pionowego startu i lądowania. Okręty miały mieć wyporność pełną 13 736 ts i długość 186 m. Na podstawie porozumienia z 1976 roku Amerykanie udostępnili Hiszpanii plany projektu SCS i zaoferowali pomoc techniczną i materiałową.
Do projektu w Hiszpanii wprowadzono zmiany, przede wszystkim powiększono pokład lotniczy i wyposażono go w skocznię na podwyższonym dziobie, dla ułatwienia startu samolotów z krótkim rozbiegiem (STOVL). Ponadto, zmodyfikowano i wzmocniono konstrukcję kadłuba, powiększono nadbudówkę i stanowisko dowodzenia, zmieniono system stabilizacji ze zbiorników balastowych na stabilizatory płetwowe, dodano napęd pomocniczy (dwa opuszczane pędniki elektryczne) i ulepszono wyposażenie okrętu. Przewidziane dwa amerykańskie zestawy artyleryjskie obrony bezpośredniej Phalanx CIWS zastąpiono czterema hiszpańskimi Meroka, zastosowanymi po raz pierwszy na okręcie. Był to pierwszy budowany w Hiszpanii okręt napędzany turbinami gazowymi. Mimo braku doświadczeń w budowie tak skomplikowanych okrętów, wkład przemysłu hiszpańskiego w budowę wynosił około 70%. Importowane były przede wszystkim urządzenia napędowe – turbiny gazowe i część systemów elektronicznych. 
Decyzję o budowie lotniskowca podjęto 29 czerwca 1977 roku. Cięcie blach rozpoczęto 1 marca 1979 roku, a stępkę położono 8 października 1979 roku w stoczni Bazan w Ferrolu. W wodowaniu okrętu, które miało miejsce 22 maja 1982, wzięła udział hiszpańska rodzina królewska z królem Juanem Carlosem, następcą tronu księciem Asturii Filipem i królową Sofią, która została matką chrzestną. Pierwotnie okręt miał nosić imię „Almirante Carrero Blanco” (admirał Carrero Blanco, na cześć frankistowskiego polityka zabitego w zamachu ETA), ostatecznie zmienione na „Principe de Asturias” – książę Asturii (tytuł hiszpańskiego następcy tronu). Stał się on ósmą jednostką o tej nazwie. Lotniskowiec otrzymał numer burtowy PA-11 (od hiszpańskiego "Porta Aeronaves" – lotniskowiec), zmieniony następnie na standardowy NATO-wski dla okrętów lotniczych: R 11. Próby morskie okręt rozpoczął w 1985 roku. Spore opóźnienie wywołały zwłaszcza problemy z integracją systemu Tritan z wyposażeniem elektronicznym. W końcu „Principe de Asturias” wszedł do służby 30 maja 1988 roku.
Opis.
Konstrukcja.
Okręt ma układ konstrukcyjny typowy dla lotniskowców, z górnym pokładem lotniczym rozciągającym się prawie na całości długości kadłuba i wykraczającym poza jego szerokość, z małą wyspową nadbudówką po prawej stronie pokładu lotniczego. Wyróżniającym okręt elementem jest duży wznios pokładu na dziobie o 12°, tworzący skocznię o długości 46,8 m (ang. "ski-jump"), będącą integralnym elementem dziobu. Umożliwia ona krótki start samolotów Harrier z maksymalną masą startową oraz zmniejsza ich zużycie paliwa przy starcie, pozwalając na zwiększenie masy uzbrojenia oraz zasięgu. Pokład lotniczy ma obrys prostokątny, zwężający się w dziobowej części i jest niesymetryczny. Pokład lotniczy o długości 175,3 m, szerokości do 29 m i powierzchni 5100 m², nie dochodzi do samej rufy, kończąc się umieszczonym centralnie poprzecznym podnośnikiem lotniczym. Drugi podnośnik znajduje się na pokładzie, po jego prawej stronie tuż przed nadbudówką. Pod pokładem lotniczym znajduje się hangar dla samolotów, otwarty z tyłu (pod rufowym podnośnikiem), o powierzchni 2300 m². Po prawej stronie pokładu z przodu jest także podnośnik do transportu uzbrojenia. Na pokładzie na prawej burcie przed nadbudówką zainstalowano także żuraw o udźwigu 10 ton.
Dość krótka i wąska nadbudówka ma z przodu nad głównym stanowiskiem dowodzenia maszt kratownicowy, a z tyłu komin z wylotami spalin i kopułę radaru. Po lewej stronie nadbudówki, ponad pokładem, znajduje się przeszklone centrum kierowania lotów. W 1990 roku przebudowano nadbudówkę, powiększając centrum kontroli lotów i dodając salę odpraw, a jednocześnie w jej tylnej części pod radarem wygospodarowano we wnęce miejsce na pokładzie na parkowanie pojazdów obsługi. Załoga okrętu rozlokowana jest w kabinach po 8-12 osób; jej warunki bytowe uległy polepszeniu w stosunku do wcześniejszych okrętów. Okręt posiada blok medyczny ze szpitalem na 15 łóżek. 
Wyporność standardowa okrętu wynosi 15 912 ts, a pełna 17 188 ts. Długość całkowita wynosi 195,9 m, szerokość kadłuba 24,3 m (pokładu startowego 29 m), a zanurzenie największe 9,4 m. Przy wyporności pełnej pokład lotniczy jest na wysokości 14 m nad poziomem morza.
Napęd.
Napęd stanowią dwie turbiny gazowe popularnego modelu General Electric LM2500 o mocy po 25 060 kW, w układzie COGAG. Zgrupowane są razem i zintegrowane z dwustopniową przekładnią zębatą. Obracają one pojedynczą pięciołopatową nastawną śrubę średnicy 6096 mm wykonaną z brązu, firmy Wärsilä (jej masa wynosi ok. 40 t). Turbiny umieszczono w izolowanych akustycznie kontenerach (o wymiarach 6,52 x 2,04 x 2,04 m). Turbiny zasilane są paliwem lotniczym JP-5, co upraszcza zaopatrywanie okrętu i jego grupy lotniczej, a także fregat eskorty.
Ponadto, okręt ma napęd pomocniczy w postaci dwóch chowanych w kadłubie pędników azymutalnych z czterołopatowymi śrubami, firmy Plevyer, pod śródokręciem. Napędzane są dwoma silnikami elektrycznymi o mocy 1080 kW i mogą zapewnić awaryjnie prędkość do 4,7 w. Okręt ma trzy zespoły prądotwórcze Allison 501-K17 o mocy po 2500 kW, napędzane turbinami gazowymi, dostarczające prąd przemienny i stały.
Grupa lotnicza.
W optymalnej konfiguracji grupy lotniczej okręt może przenosić 29 statków powietrznych, w tym 17 samolotów AV-8B+ Matador, 6 śmigłowców przeciwpodwodnych SH-3H Sea King, 4 śmigłowce Agusta-Bell AB-212 i 2 śmigłowce wczesnego ostrzegania SH-3 EW. Część maszyn parkuje wówczas na pokładzie. Istnieje teoretyczna możliwość zwiększenia liczby statków powietrznych do 37. Normalnie w czasie pokoju okręt przenosił jedynie 7 samolotów Matador (z 9. Eskadry lotnictwa morskiego), 1 śmigłowiec przeciwpodwodny AB-212 (z 3. Eskadry) i 2 śmigłowce SH-3H oraz 1 SH-3 EW (z 5. Eskadry). 13 maszyn mieści się w hangarach. W nadzwyczajnych przypadkach w hangarach można zmieścić 17 samolotów.
Uzbrojenie i wyposażenie.
Uzbrojenie okrętu było tylko obronne i stanowiły je cztery hiszpańskie 12-lufowe zestawy artyleryjskie obrony bezpośredniej (CIWS) Meroka kal. 20 mm, z własnymi radarami artyleryjskimi AN/PVS-2 i głowicami optronicznymi. Zasięg zwalczania celów wynosi do 1500 m. Zapas amunicji w wersji użytej na lotniskowcu jest zwiększony i wynosi po 2160 nabojów w bębnie amunicyjnym.
Lotniskowiec wyposażony jest w hiszpański komputerowy system dowodzenia Tritan. Jest on w stanie śledzić 64 cele nawodne lub powietrzne i 4 podwodne (dane dotyczące celów podwodnych pochodzą z sonarów innych okrętów). Główny radar trójwspółrzędny dozoru ogólnego AN/SPS-52C na maszcie na nadbudówce, z obrotową anteną ścianową, pracujący w paśmie E/F, zapewnia wykrywanie w trybie ogólnym samolotów z odległości do 280 km i na wysokości do 30,5 km. W trybie dalekiego zasięgu zasięg wzrasta do 450 km, przy zmniejszeniu przedziału wysokości. 
Wyposażenie radioelektroniczne:
Jako łodzie okrętowe uniwersalnego zastosowania służyły dwie łodzie desantowe typu LCVP, zabierające ok. 50 osób, podwieszone na żurawikach na lewej i prawej burcie pod pokładem lotniczym. Ponadto na prawej burcie pod nadbudówką podwieszono półsztywną łódź inspekcyjno-pościgową.
Służba.
Lotniskowiec „Principe de Asturias” został okrętem flagowym marynarki Hiszpanii, jako jej największa i dysponująca największą wartością jednostka bojowa. W pierwszą podróż wyruszył latem 1988 roku do USA, transportując w drodze powrotnej sześć śmigłowców SH-60B Seahawk dla 10. Eskadry lotnictwa morskiego Hiszpanii. 28 czerwca 1989 roku królowa Sofia przekazała dowódcy okrętu proporzec ufundowany przez miasto Barcelonę. W 1989 roku lotniskowiec wszedł w skład lotniskowcowej grupy bojowej Alfa marynarki hiszpańskiej (z 31. i 41. Dywizjonami fregat – łącznie 11 fregat oraz zbiornikowiec zaopatrzeniowy „Patino”). „Principe de Asturias” bazował w Rota wraz z 41. Dywizjonem, w skład której wchodziło sześć fregat rakietowych typu "Santa Maria", będących hiszpańską wersją amerykańskich fregat typu "Oliver Hazard Perry". Grupa Alfa operowała na Morzu Śródziemnym. W listopadzie 2001 roku, po atakach terrorystycznych w USA, grupa Alfa została przekształcona w grupę okrętów projekcji siły GRUFLOT.
Na początku lutego 2013 roku okręt został wycofany ze służby z powodów finansowych i odstawiony w Ferrolu, a 13 grudnia 2013 roku uroczyście skreślony z listy floty. Oferowano go następnie na sprzedaż, m.in. Filipinom i Indonezji, lecz bezskuteczne.

</doc>
<doc id="975014" url="https://pl.wikipedia.org/wiki?curid=975014" title="Niszczyciele rakietowe typu Kongō">
Niszczyciele rakietowe typu Kongō

Niszczyciele rakietowe typu Kongo – japońskie niszczyciele rakietowe, które zostały opracowane na podstawie amerykańskich okrętów typu "Arleigh Burke". Okręt wyposażony jest w system kierowania ogniem AEGIS. Okręty otrzymały nazwy pochodzące od japońskich gór.
Historia.
W połowie lat 80 w Japonii podjęto decyzję o budowie nowych niszczycieli rakietowych których konstrukcja miała się opierać na amerykańskich niszczycielach typu "Arleigh Burke" w wersji "Flight I".
Stępkę pod pierwszy okręt serii DDG 173 „Kongo” położono 8 maja 1990. Wodowanie okrętu nastąpiło 26 września 1991, a wejście do służby 25 marca 1993. Z powodu defensywnego charakteru Japońskich Morskich Siłach Obronnych okręty nie przenoszą pocisków manewrujących BGM-109 Tomahawk. Głównym zadaniem jakie mają spełniać niszczyciele typu "Kongo" jest obrona przeciwko zagrożeniu dla Japonii ze strony północnokoreańskich rakiet balistycznych. W związku z tym okręty wyposażono w zmodernizowaną wersję systemu AEGIS Aegis BMD 3.06 Combat System. 
Aegis BMD.
W 2007 DDG173 JDS Kongo został wyposażony w pociski SM-3 Block IA, stając się tym samym pełnoprawną częścią systemu antybalistycznego Aegis BMD. Okręty typu "Kongo" uczestniczą we wspólnym amerykańsko-japońskim programie badawczo-rozwojowym systemu Raytheon RIM-161 Standard Missile 3 Block IIA, zaś 17 grudnia 2007 roku, z pokładu niszczyciela „Kongo” przeprowadzono pierwszą „japońską” próbę przechwycenia pocisku balistycznego za pomocą pocisku SM-3 Block IA. Przeprowadzona przy współudziale specjalistów amerykańskich próba, zakończyła się skutecznym przechwyceniem i zniszczeniem celu. Program dostosowania niszczycieli typu "Kongo" do standardu Aegis BMD ma zostać zakończony w roku 2010

</doc>
<doc id="975018" url="https://pl.wikipedia.org/wiki?curid=975018" title="Narząd Johnstona">
Narząd Johnstona

Narząd Johnstona jest zaliczany do narządów chordotonalnych (strunowych) owadów, zlokalizowany w drugim członie czułków, występujący u większości gatunków, choć w różnym stopniu rozwinięty; budujące go komórki zmysłowe (skolopidia) wrażliwe są na zmiany mechaniczne i wibracje w obrębie stawów i błon stawowych oraz włosków czułka, wywołane przez drgania powietrza lub fale dźwiękowe. Dlatego też jest on odpowiednikiem ludzkiego błędnika – odpowiada za utrzymanie równowagi przez owada i kontroluje położenie jego ciała, zwłaszcza podczas lotu.
Badacze stwierdzili, że narząd Johnstona u lecącej ćmy działa jak żyroskop. Dzięki wibracjom czułków, pozostających w stałej pozycji podczas lotu, narząd ten wykrywa gdzie i kiedy ciało ćmy porusza się w odniesieniu do pozycji czułków. Jest to więc funkcja podobna do działania żyroskopu instalowanego na statkach i samolotach, który lokalizuje pojazd w pewnej sferze odniesienia w stosunku do ich ruchu. Narząd wysyła informację do mózgu owada, dzięki czemu owad może zmienić lot, korygując położenie ciała. Możliwe jest, że wyniki tych badań zostaną wykorzystane w projektowaniu owadopodobnych robotów. 
Dodatkowo narząd Johnstona pełni funkcję narządu słuchowego owadów, co stwierdzono u komarów i muszki owocówki (Drosophila melanogaster). U owadów tych pozwala on samcowi dostroić się do dźwięków nadawanych przez poszukującą partnera samicę.
Obecność tego narządu odróżnia gromadę owadów od innych sześcionogów (Hexapoda), a mianowicie gromady skrytoszczękich (Entognatha), do których należą trzy rzędy: skoczogonki (Collembola), pierwogonki (Protura) oraz widłogonki (Diplura), u których narząd ten nie występuje.

</doc>
<doc id="975020" url="https://pl.wikipedia.org/wiki?curid=975020" title="Jan Samsonowicz">
Jan Samsonowicz



</doc>
<doc id="975021" url="https://pl.wikipedia.org/wiki?curid=975021" title="Alofi (ujednoznacznienie)">
Alofi (ujednoznacznienie)



</doc>
<doc id="975022" url="https://pl.wikipedia.org/wiki?curid=975022" title="Robin z Loxley">
Robin z Loxley



</doc>
<doc id="975023" url="https://pl.wikipedia.org/wiki?curid=975023" title="Messier 83">
Messier 83



</doc>
<doc id="975024" url="https://pl.wikipedia.org/wiki?curid=975024" title="Polski Sejm Dzielnicowy">
Polski Sejm Dzielnicowy

Polski Sejm Dzielnicowy – jednoizbowy parlament obradujący w dniach 3–5 grudnia 1918 roku w poznańskim kinie Apollo (posiedzenia komisji) i w nieistniejącej już sali Lamberta (posiedzenia plenarne, na jej miejscu znajdują się obecnie punktowce na Piekarach). Składał się z 1399 przedstawicieli Polaków zamieszkujących ziemie pozostające w granicach Niemiec. W obradach wzięło około 1100 spośród nich.
Geneza.
Po wybuchu rewolucji w Niemczech i zawieszeniu broni, korzystając z zamieszania, tymczasowy Komisariat Naczelnej Rady Ludowej wymógł na niemieckich władzach zgodę na zorganizowanie parlamentu składającego się z reprezentantów osób narodowości polskiej. Jedynym warunkiem władz pruskich była zgoda na to, że sejm nie będzie miał prawa oderwać żadnego fragmentu niemieckiego terytorium.
Wybory.
Tymczasowy Komisariat NRL w dniu 14 listopada 1918 wydał odezwę w sprawie przeprowadzenia wyborów delegatów do Polskiego Sejmu Dzielnicowego. Wybory odbyły się pomiędzy 16 listopada a 1 grudnia. W wielu miejscach miały one formę wiecu. Kobiety miały zarówno czynne, jak i bierne prawo wyborcze.
Ogółem wybrano 1399 posłów, z czego:
W tej liczbie znajdowało się 129 kobiet i 75 katolickich księży.
Najliczniejszą grupę stanowiły osoby związane z endecją.
Obrady.
Sejm obradował pomiędzy 3 a 5 grudnia 1918 roku w budynku Kina Apollo przy ul. Piekary 17 w Poznaniu. W tych dniach w obradach brało udział około 1100 posłów, z czego ponad połowa wywodziła się z Wielkopolski.
Podczas obrad Sejm zajmował się głównie sprawami Wielkopolski, Pomorza Gdańskiego, Śląska oraz Warmii i Mazur zarówno pod względem politycznym, jak i ekonomicznym oraz społecznym. Jedną z ważniejszych uchwał było powołanie Naczelnej Rady Ludowej jako jedynej i legalnej władzy zwierzchniej Polaków w Niemczech.
W obradach poruszano takie tematy, jak granice przyszłego państwa Polskiego, dostęp do morza, stosunek do rewolucji w Niemczech i Rosji, do rządów państw Ententy oraz innych, odradzających się państw. Zajmowano się także przyszłym ustrojem państwa polskiego, stosunkami społecznymi, problemem mniejszości narodowych, głównie niemieckiej, stosunkami między państwem i Kościołem.
Podjęto także kwestię tymczasowego rządu ogólnopolskiego. W uchwale Sejm Dzielnicowy wyraził wolę, by w Warszawie powołano jak najszybciej Tymczasowy Rząd Jedności Narodowej, złożony z przedstawicieli wszystkich partii i zaborów, który przejąłby władzę z rąk Józefa Piłsudskiego, sprawującego ją nie z woli narodu, a Rady Regencyjnej powołanej przez zaborców.
Pomimo że Sejm nie mógł podjąć uchwały o oderwaniu ziem polskich od Niemiec, wyraził on wolę powstania zjednoczonego państwa polskiego z dostępem do morza. W tej sprawie wysłano między innymi telegramy do Georges’a Clemenceau, Thomasa Woodrow Wilsona i Davida Lloyd George’a.
5 grudnia Sejm zawiesił obrady. Do ich wznowienia już nie doszło.

</doc>
<doc id="975025" url="https://pl.wikipedia.org/wiki?curid=975025" title="Herb Moniek">
Herb Moniek

Herb Moniek – jeden z symboli miasta Mońki i gminy Mońki w postaci herbu.
Wygląd i symbolika.
Herb przedstawia w złotym polu herbowym stojącą na zielonej murawie pannę w czerwonej sukni, z rozpuszczonymi włosami i z koroną na głowie, pochylającą się nad kwitnącym krzewem ziemniaczanym o białych, cętkowanych fioletowo kwiatach na zielonej łodydze, z dwoma zielonymi liśćmi. 
W zamyśle pomysłodawców herbu, postać kobieca w koronie ma symbolizować Barbarę Radziwiłłównę, o której wiadomo iż bywała w okolicznych lasach na polowaniach. 
Kwiat ziemniaka ma nawiązywać do nowszych tradycji i zajęć okolicznych mieszkańców. Motyw taki nie występował dotychczas w heraldyce miejskiej, wizerunek krzewu ziemniaczanego opracowano w oparciu o stare tablice barwne. Mimo że ziemniaków w czasach Barbary Radziwiłłówny w Polsce nie znano, twórcy herbu tłumaczą motyw jako symboliczne połączenie najstarszych i nowszych tradycji, twierdząc iż „można przyjąć, iż to duch Radziwiłłówny pochyla się nad ziemniaczanym kwiatem”.
Historia.
Do połowy lat 90. XX wieku herb Moniek był dwudzielny w pas. W polu górnym, czerwonym, przedstawiał białego orła ze złotą koroną, w polu dolnym, błękitnym, złotego żubra stojącego na zielonej murawie.
9 listopada 1995 ustanowiono nowy wzór herbu, a jego symbolika nawiązywała do patronimicznego źródłosłowu nazwy miasta, mającej pochodzić od rodu szlacheckiego Mońków herbu Rawicz. Herb Rawicz przedstawia „w polu złotym pannę w takiejż koronie i sukni czerwonej na niedźwiedziu czarnym kroczącym”. Panna oraz zielona murawa w herbie Moniek pochodzą zatem z herbu Rawicz. O ile uszczerbiony herb Rawicz był spotykany w polskiej heraldyce miejskiej, to Mońki jako pierwsze pozbawiły go niedźwiedzia, w pozostałych przypadkach symbolem heraldycznym jest kroczący niedźwiedź, z panną w wersji pełnej i bez panny w uszczerbionej. 
Flaga Moniek.
Flaga Moniek nawiązuje do kolorystyki herbu ponieważ zawiera między innymi barwy; czerwieni (kolor dominujący) i złota.

</doc>
<doc id="975034" url="https://pl.wikipedia.org/wiki?curid=975034" title="Kasper Pochwalski">
Kasper Pochwalski

Kasper Pochwalski (ur. 6 stycznia 1899 w Krakowie, zm. 15 kwietnia 1971 tamże) – polski artysta malarz i konserwator zabytków, syn Władysława Pochwalskiego, brat Stanisława Pochwalskiego.
Życiorys.
Dzieciństwo.
„Dynastia” malarska rodu Pochwalskich datuje się od r. 1745 i wydała 9. malarzy w 6. pokoleniach.
Najsławniejszym przodkiem Kaspra był portrecista Kazimierz Pochwalski (1855-1940), brat ojca. Matka, Jadwiga z Zatheyów (1872-1952) była córką Hugona Zatheya (1846-1896), literata, krytyka, poety, wydawcy poetów i tłumacza Goethego, siostra Stanisława Zatheya, polonisty i filozofa, który pisał rozprawy o literaturze, wiersze satyryczne i dramaty. Malarzem był także brat Kaspra Stanisław Pochwalski. Kasper wykazywał talent do rysunku od dzieciństwa. Uczęszczał do Szkoły Realnej w Krakowie. Jako 16-latek wziął po raz pierwszy udział w oficjalnej wystawie malarskiej w Pałacu Sztuki, pokazując swe akwarele i prace olejne obok Weissa i Jarockiego.
Edukacja i dalsza kariera malarska.
Kasper ukończył studia malarskie u Józefa Mehoffera w Akademii Sztuk Pięknych w Krakowie w latach 1918–1922, studiując równocześnie historię sztuki na Uniwersytecie Jagiellońskim. Około 20 roku życia wykrystalizował swój własny styl, mieszczący się w obrębie formalnej i tematycznej tradycji polskiego modernizmu. Stał się ulubionym uczniem Mehoffera, który w czasie korekty nie tyle poprawiał, ile chwalił jego akademickie studia – jak wspomina jego kolega ze studiów, późniejszy historyk sztuki Tadeusz Dobrowolski.
W latach 1922–1923, jako stypendysta rządu francuskiego, kontynuował studia w Paryżu w Akademie Ranson, pod kierunkiem dawnego nabisty Maurice Denisa. Po powrocie z Paryża brał udział w wystawach „Sztuki”, „Jednorogu”, IPS-u, Salonach Zachęty i „Zwornika”, którego wraz z bratem Stanisławem i Emilem Krchą był członkiem założycielem. Grupa ta powstała z jego idei. W przedmowie do 2. wystawy „Zwornika” Kasper nakreślił jej program, cele i dążenia.
Główną domeną twórczości Kaspra Pochwalskiego była kompozycja figuralna, często wielopostaciowa i portret, malował również liczne pejzaże, rzadziej – martwe natury.
Pochowany na Cmentarzu Rakowickim (kwatera IIIb).
Prace konserwatorskie.
Kasper pracował również jako konserwator obrazów i dzieł sztuki. M.in. dla katedry wawelskiej wykonał wiele prac. Odnowił także z bratem Stanisławem Czarnego Chrystusa Wawelskiego i tryptyk Hansa Dűrera do kaplicy Zygmuntowskiej, a po II wojnie światowej już sam – odnawiał przez długie lata liczne obrazy do katedry i wiele innych dzieł obcego i rodzimego malarstwa. Wykonał kilkanaście polichromii kościołów.
Twórczość poetycka.
Tworzył też jako poeta – napisał ponad 200 sztuk scenicznych, poematów i dużą liczbę wierszy. Debiutował w 1919 roku w poznańskim „Zdroju”. Z tego czasu pochodziła serdeczna przyjaźń malarza z Jarosławem Iwaszkiewiczem. Zamknięty w sobie pisał jednak „do szuflady”.

</doc>
<doc id="975035" url="https://pl.wikipedia.org/wiki?curid=975035" title="Analiza płomieniowa">
Analiza płomieniowa



</doc>
<doc id="975039" url="https://pl.wikipedia.org/wiki?curid=975039" title="Antena krótka">
Antena krótka

Antena krótka – antena najbardziej zbliżona do dipola. Antenę taką można traktować jako przyłączony do zacisków generatora odcinek przewodzącej linii przesyłowej o długości (l/2)«λ.

</doc>
<doc id="975045" url="https://pl.wikipedia.org/wiki?curid=975045" title="Herb gminy Mońki">
Herb gminy Mońki



</doc>
<doc id="975047" url="https://pl.wikipedia.org/wiki?curid=975047" title="Lista hrabstw w stanie Illinois">
Lista hrabstw w stanie Illinois

To jest lista hrabstw w stanie Illinois. Stan Illinois podzielony jest na 102 hrabstwa.

</doc>
<doc id="975050" url="https://pl.wikipedia.org/wiki?curid=975050" title="Hongkong (wyspa)">
Hongkong (wyspa)

Hongkong – wyspa w południowej części Specjalnego Regionu Administracyjnego Hongkong Chińskiej Republiki Ludowej. 
W 2008 roku wyspa była zamieszkiwana przez 1 289 500 mieszkańców, a gęstość zaludnienia wynosiła 16 390 os./km². Powierzchnia wyspy wynosi 80,4 km² i jest drugą co do wielkości wyspą na terenie Regionu Hongkongu (HKSAR) po wyspie Lantau. 
Cieśniną oddzielającą wyspę Hongkong od półwyspu Koulun jest Port Wiktorii (Victoria Harbour) jeden z najgłębszych portów świata. Od strony prawnej Port Wiktorii jest zdefiniowany jako obszar ograniczony od strony zachodniej linią łączącą wyspę Tsing Yi z Zieloną Wyspą (Green Island), a na wschodzie kończy się w przewężeniu Lei Yue Mun.
Na początku lat 40. XIX wieku wyspa została przejęta przez Wielką Brytanię i zostało założone miasto Victoria. 
Wyspa słynie m.in. z: Wzgórza Wiktorii, Ocean Park, miejsc historycznych oraz centrów handlowych. Krajobraz wyspy, a szczególnie jej dzielnicy Central, jest zdominowany przez liczne drapacze chmur, w których swoje siedziby mają banki i korporacje. Transport publiczny na wyspie zapewniają linie metra i autobusy, a także linia tramwajowa obsługiwana wyłącznie przez tramwaje piętrowe.
Dzielnice.
Wyspa Hongkong podzielona jest na następujące dzielnice:

</doc>
<doc id="975051" url="https://pl.wikipedia.org/wiki?curid=975051" title="Walpole (ród)">
Walpole (ród)

Ród Walpole posiadał dobra w Norfolk od XII wieku. Nazwisko swe wziął od wioski Walpole. Jednym z wczesnych przedstawicieli rodziny był Ralph de Walpole, biskup Norwich od roku 1288 do 1299, biskup Ely od 1299 do śmierci (20 marca 1302. Do rodu należeli też trzej bracia: Edward (1560–1637), Richard (1564–1607) i Michael (1570–1624), wszyscy działali jako jezuici. Innym jezuitą był Henry Walpole (1558–1595), który napisał "An Epitaph of the life and death of the most famous clerk and virtuous priest Edmund Campion". Aresztowany i torturowany zmarł 17 kwietnia 1595.
Późniejsi przedstawiciele rodu:

</doc>
<doc id="975057" url="https://pl.wikipedia.org/wiki?curid=975057" title="Petar Konjović">
Petar Konjović

Petar Konjović (serb. Петар Коњовић ur. 5 maja 1883 w Čurugu, zm. 1 października 1970 w Belgradzie) – jugosłowiański i serbski kompozytor. Jego najsłynniejsze dzieła to opery "Vilin veo" (Woalka rusałki), "Knez od Zete" (Książę z Zety), "Koštana", "Seljaci" (chłopi) i "Otadžbina" (ojczyzna). Wykładał na Belgradzkiej Akademii Sztuk.

</doc>
<doc id="975061" url="https://pl.wikipedia.org/wiki?curid=975061" title="Dejan Ristanović">
Dejan Ristanović

Dejan Ristanović (cyr. Дејан Ристановић; ur. 16 kwietnia 1963 w Belgradzie) – serbski pisarz, dziennikarz i publicysta.

</doc>
<doc id="975063" url="https://pl.wikipedia.org/wiki?curid=975063" title="Čurug">
Čurug

Čurug (cyr. Чуруг, węg. "Csurog") – wieś w Serbii, w Wojwodinie, w okręgu południowobackim, w gminie Žabalj. W 2011 roku liczyła 8166 mieszkańców.

</doc>
<doc id="975071" url="https://pl.wikipedia.org/wiki?curid=975071" title="Krzysztof Klabon">
Krzysztof Klabon

Krzysztof Klabon (ur. ok. 1550 prawdopodobnie w Królewcu, zm. 1616 lub później) – polski kompozytor, lutnista, śpiewak i kapelmistrz. 
Życiorys.
Przez całe życie działał w kapeli królewskiej w Krakowie na dworze Zygmunta Augusta, Stefana Batorego i Zygmunta III Wazy. Początkowo był dworskim chórzystą, a od 6 stycznia 1565 lutnistą i śpiewakiem. W 1576 został kapelmistrzem kapeli dworskiej, w 1596 zastąpiony przez Lukę Marenzio w związku z zaangażowaniem do kapeli muzyków włoskich. Ponownie objął stanowisko kapelmistrza w 1598 i pozostał na nim do 1601, po czym był członkiem dworkiej kapeli. 
Dwukrotnie wyjeżdżał z królem Zygmuntem III do Szwecji (1593–1594 oraz 1598), śpiewał także z towarzyszeniem lutni na dwóch weselach Zygmunta III, na uroczystości z okazji zdobycia Smoleńska (1611), na weselu Jana Zamoyskiego z Gryzeldą Batorówną (1583). Ostatni zapisek dotyczący Klabona pochodzi z 31 października 1616.
Twórczość.
W całości w oryginalnej wersji zachował się tylko cykl 6 pieśni 4-głosowych do tekstu Stanisława Grochowskiego, zatytułowany "Pieśni Kalliopy Slowienskiey. Ná teráznieysze, pod Byczyną, zwyćięstwo", wydany w Krakowie w 1588 roku przez Siebeneychera. Pieśni te są utworem okazjonalnym, opiewającym zwycięstwo Polaków nad wojskami arcyksięcia Maksymiliana Habsburga w bitwie pod Byczyną. Tytuły pieśni:
W tabulaturze łowickiej w intawolacji zachowało się również 5-głosowe "Kyrie paschale".
Z innych dzieł zachowały się tylko: jeden (najwyższy?) głos prawdopodobnie 5-głosowego "Officium Sancta Maria" oraz teksty wierszy Jana Kochanowskiego, do których Klabon skomponował muzykę i śpiewał je, jednocześnie akompaniując sobie na lutni (wyd. Kraków 1583, u Łazarza Andrysowicza).

</doc>
<doc id="975073" url="https://pl.wikipedia.org/wiki?curid=975073" title="Orlandus Lassus">
Orlandus Lassus



</doc>
<doc id="975074" url="https://pl.wikipedia.org/wiki?curid=975074" title="Josquin Des Prez">
Josquin Des Prez



</doc>
<doc id="975075" url="https://pl.wikipedia.org/wiki?curid=975075" title="Galeria Sztuki Współczesnej BWA w Katowicach">
Galeria Sztuki Współczesnej BWA w Katowicach

Galeria Sztuki Współczesnej BWA w Katowicach (właściwie Galeria Sztuki Współczesnej BWA) – galeria sztuki współczesnej powstała w Katowicach w sierpniu 1949, wówczas jako filia Centralnego Biura Wystaw Artystycznych. Mieści się przy al. Wojciecha Korfantego 6. Godziny otwarcia wystaw: z wyjątkiem poniedziałków; codziennie 10.00 - 18.00.
Galeria posiada jedną z największych w Polsce przestrzeni wystawienniczych – 800 m². Prezentuje sztukę współczesną, prowadzi działalność edukacyjną i wydawniczą. Zajmuje się promocją i prezentacją sztuki współczesnej, organizacją wystaw indywidualnych i zbiorowych artystów polskich i zagranicznych. 
W galerii wystawiali swoje prace m.in.: Jerzy Nowosielski (1989), Piotr Potworowski (1990), Leon Tarasewicz (1995), Jan Berdyszak, Andrzej Szewczyk (1996), Heinz Mack (1997), Magdalena Abakanowicz (1998), Maria Jarema (1999), Jan Młodożeniec (2001), Andrzej Pawłowski, Jerzy Panek (2003), Jerzy Lewczyński (2006), Kishin Shinoyama (2012), Carole Benzaken (2015), Janusz Karbowniczek (2016), Filip Dujardin (2018).
Funkcję dyrektora galerii sprawowali: Witold Ciechanowicz (1949–56 i 1967–77), Helena Maria Ciecierska (1956–57), Stanisław Tejwan (1957–67), Stanisław Gajewski (1977–87), Czesława Małgorzata Panek (1988–2005). Od roku 2006 dyrektorem instytucji jest Marek Kuś. 
Od roku 1994 funkcjonuje jako galeria miejska – jej działalność bieżąca finansowana jest ze środków budżetowych Katowic. Wraz ze zmianą finansowania, galeria utraciła środki finansowe na powiększanie własnej kolekcji sztuki współczesnej.
Kolekcja sztuki współczesnej.
Wraz z perspektywą powstania nowej siedziby galerii, realna stała się idea budowania kolekcji sztuki współczesnej. W roku 1970 rozpoczęto wtedy skup prac i budowanie kolekcji. Przez ponad dwadzieścia lat w jej skład weszły głównie dzieła malarstwa, grafiki i rysunku choć mniej liczne ale są także reprezentowane rzeźby, collages, tkanina artystyczna i inne. Kolekcja liczy ponad tysiąc dzieł, między innymi znajdują się w niej prace takich artystów jak: Otto Axer, Jan Berdyszak, Jerzy Duda Gracz, Edward Dwurnik, Stasys Eidrigevičius, Gerard Grzywaczyk, Jan Herma, Klaudiusz Jędrusik, Zbigniew Libera, Marian Malina, Stanisław Mazuś, Zenon Moskwa, Roman Nowotarski, Aleksander Rak, Paweł Steller, Tomasz Struk, Stefan Suberlak, Józef Szajna, Jan Szmatloch, Andrzej Urbanowicz czy Henryk Waniek.
Projekty realizowane przez BWA w Katowicach.
Galeria organizowała i organizuje imprezy wystawiennicze oraz edukacyjne: 
- Światowa Wystawa Laureatów Intergrafia (co 3 lata) (ostatnia edycja w roku 2000)
- Triennale Grafiki Polskiej - wystawa towarzyszącą Międzynarodowemu Triennale Grafiki w Krakowie. Ostatnia edycja realizowana przez BWA miała miejsce w roku 2012. Po tym nastąpiło przekazanie organizacji Akademii Sztuk Pięknych w Katowicach. Pierwszym zrealizowanym przez ASP Triennale była impreza z roku 2015. 
- Biennale Plakatu Polskiego - odbywa się cyklicznie od 1972 roku, laureatami byli m.in. Jan Lenica, Roman Kalarus
- Międzynarodowe Spotkania Ze Sztuką - spotkanie młodych, poszukujących artystów, pracujących w nowych technikach, wystawy Okręgowe ZPAP
- Do sztuki gotowi start - od roku 2012 realizowany jest projekt edukacyjny "Do sztuki gotowi start". Na przestrzeni tego czasu realizacja projektu zaangażowała ponad pięćdziesięciu artystów z różnych dziedzin (sztuki plastyczne, muzyka, teatr i in.) Idea projektu zakłada uczestnictwo w działaniach artystycznych jako pewien proces nawiązania relacji społecznych, daje alternatywę, ożywia, poszerza horyzonty osób niezwiązanych zawodowo z kulturą.
- Pstrykowisko - Wspólne przedsięwzięcie Galerii BWA, firmy Silence! oraz FotoSilesia. Panel edukacyjny stworzony dla pasjonatów fotografii. Projekt zakładał organizację warsztatów i szkoleń, na których uczestnicy maja szansę doskonalić swoje umiejętności pod okiem specjalistów.
Działalność wydawnicza.
W galerii funkcjonuje księgarnia sprzedająca wydawnictwa własne i innych placówek. Księgarnia oferuje też w sprzedaży plakaty i pocztówki. Publikowanie katalogów i druków ulotnych jest ważnym zadaniem statutowym realizowanym przez Galerię Sztuki Współczesnej BWA w Katowicach. Wydawnictwa galerii są wyróżniane na krajowych i międzynarodowych konkursach książkowych.
2019 – nagroda główna w konkursie Śląska Rzecz 2018 w kategorii grafika użytkowa dla książki „Wymiennik”, projekt Jan Piechota, 
2017
- Nominacje do nagrody Śląska Rzecz 2016, konkurs organizowany przez Zamek Cieszyn, katalog „Rysa na powiece” proj. Kasia Goczoł
- Nominacje do nagrody Najpiękniejsze Książki 2016 Roku, konkurs organizowany przez Polskie Towarzystwo Wydawców Książek: katalog „Rysa na powiece” proj. Kasia Goczoł, katalog „Atelier 34zero Muzeum prezentuje Atelier 340 Muzeum” proj. Magdalena Niglus, książka „Widmo” proj. Jan Piechota
2016
- wyróżnienie w konkursie Najpiękniejsze Książki 2015 Roku, konkurs organizowany przez Polskie Towarzystwo Wydawców Książek: książka „Miasto” proj. Kasia Goczoł
- nagroda specjalna w konkursie Śląska Rzecz 2015 dla Jana Piechoty za projekt graficzny książki „Mocne stąpanie po ziemi”
2014
- nagroda honorowa w konkursie Najpiękniejsze Książki 2014 Roku, konkurs organizowany przez Polskie Towarzystwo Wydawców Książek: książka „O powstawaniu i ginięciu” proj. Jan Piechota
2013
- wyróżnienie za koncepcję graficzną w konkursie Najpiękniejsze Książki 2013 Roku, konkurs organizowany przez Polskie Towarzystwo Wydawców Książek: książka „Andrzej S. Kowalski” proj. Kasia Goczoł
Od roku 2017 wybrane wydawnictwa Galerii dostępne są również w wersji cyfrowej w formacie EPUB. W pierwszej kolejności cyfryzacji poddane zostały: "Czas syntezy. Klasycy śląskiej sztuki", autorzy: Marek Kuś, Agnieszka Hoenszer, Zuzanna Sokołowska, "Widmo" autorka: Marta Lisok, "Wszystkie kolory są dozwolone pod warunkiem, że nie przeszkadzają w handlu" autor. Wodek, Atelier 34zero Muzeum prezentuje Atelier 340 Muzeum autorzy: Wodek, Pierre Arese
Budynek.
Budynek o kubaturze 1500 m² zaprojektował w latach 1965-66 Stanisław Kwaśniewicz we współpracy z  konstruktorem Franciszkiem Klimkiem. Wystrój wnętrz wykonano według projektu Wojciecha Szostaka.
Obiekt był obok Separatora, Pałacu Ślubów i Superjednostki kolejnym gmachem wzniesionym w ramach koncepcji urbanistycznej Śródmieście-Zachód w Katowicach.
Oddany do użytku w 1972 r. budynek tworzą dwa segmenty – dwukondygnacyjny pawilon wystawienniczy oraz przylegający prostopadle, wsparty na słupach i zakończony łamanymi schodami budynek, mieszczący  pomieszczenia administracyjno-magazynowe. Pawilon wystawienniczy składał się z całkowicie przeszklonego parteru o powierzchni 300 m² i wysokości 5 m² oraz pierwszego piętra o wysokości 4 m² i powierzchni 1000 m² z możliwością wprowadzania podziałów ruchomymi elementami. Obie kondygnacje skomunikowano ze sobą centralnie położonymi spiralnymi schodami. Wnętrza doświetlane są światłem sztucznym i dziennym, wpadającym przez specjalne, umieszczone na dachu świetliki.
Ściany zewnętrzne pokryto szlachetnym tynkiem i okładziną wykonaną z zielonej szklanej tłuczki, oryginalnie pomalowano na jasnoniebieski kolor. Elewacje zdobią nawiązujące do tradycji antycznej płaskorzeźby autorstwa Teresy Michałowskiej-Rauszer i Jerzego Kwiatkowskiego.
Przestrzeń parteru przeznaczono na ekspozycję rzeźby. Na antresoli piętra urządzono małą kawiarnię, a w północno-wschodnim narożniku budynku salon Cepelii.

</doc>
<doc id="975077" url="https://pl.wikipedia.org/wiki?curid=975077" title="Tetetka">
Tetetka



</doc>
<doc id="975078" url="https://pl.wikipedia.org/wiki?curid=975078" title="Primula vulgaris">
Primula vulgaris



</doc>
<doc id="975081" url="https://pl.wikipedia.org/wiki?curid=975081" title="Primula halleri">
Primula halleri



</doc>
<doc id="975083" url="https://pl.wikipedia.org/wiki?curid=975083" title="Plac Grunwaldzki w Katowicach">
Plac Grunwaldzki w Katowicach

Plac Grunwaldzki w Katowicach – plac znajdujący się w katowickiej dzielnicy Koszutka, w północnej części miasta. Usytuowany pomiędzy ulicą Sokolską, ulicą Gustawa Morcinka i ulicą Władysława Broniewskiego.
Na placu znajdują się zieleńce, alejki spacerowe z ławkami, rzeźba Jerzego Kwiatkowskiego „Rodzina” oraz fontanna "Olimpijska", wykonana w kształcie koła o średnicy 5,5 m. Strumień wody dochodzi do wysokości 1,5 m; obiekt ma pięć dysz.
Historia.
Skwer wytyczono w 1960 r. i zagospodarowano w ramach czynów społecznych. Wówczas nadano obowiązującą do dziś nazwę. Od strony zachodniej, przy ulicy Sokolskiej mieści się Centrum Sztuki Filmowej, w dawnym budynku kina „Kosmos”. Przy placu Grunwaldzkim (nr 8−10) znajduje się historyczny budynek biurowy, wzniesiony po 1950 w stylu konstruktywizmu. Jest to biurowiec Biura Studiów i Przemysłu Węglowego, zaprojektowany przez Janusza Ballenstedta. W obiekcie do niego dobudowanym mieści się siedziba Telewizji Silesia.
Plac został wyremontowany w 2003. Autorami nowej koncepcji zagospodarowania terenu z 2002 byli Alina i Andrzej Grzybowscy. Zlokalizowano na nim m.in. karuzelę, huśtawkę dwuosobową oraz zjeżdżalnię dla dzieci.
Z inicjatywy katowickiego samorządu w 2004 na placu powstała Galeria Artystyczna, która upamiętnia artystów, związanych z Katowicami; są nimi m.in.: Zbigniew Cybulski, Aleksandra Śląska, Jerzy Duda-Gracz, Stanisław Hadyna, Karol Stryja, Paweł Steller, Stanisław Ligoń, Wilhelm Szewczyk. Galeria to płaskorzeźby odlane z brązu, ustawione na cokołach o wysokości dwóch metrów. Dnia 10 września 2010 odsłonięto tu popiersie Bogumiła Kobieli − śląskiego aktora.

</doc>
<doc id="975086" url="https://pl.wikipedia.org/wiki?curid=975086" title="Mark Grudzielanek">
Mark Grudzielanek

Mark Grudzielanek (ur. 30 czerwca 1970 w Milwaukee) – amerykański baseballista polskiego pochodzenia, który występował na pozycji drugobazowego oraz łapacza. 
Został wybrany w 11. rundzie draftu w 1991 roku przez Montreal Expos. Zawodową karierę rozpoczął w zespołach rezerwowych Expos, występujących w niższych ligach, między innymi w Ottawa Lynx. W Major League Baseball zadebiutował 28 kwietnia 1995. Będąc zawodnikiem klubu z Montrealu wystąpił w Meczu Gwiazd MLB. W 1998 roku przeszedł do Los Angeles Dodgers, w którym spędził cztery sezony. Występował jeszcze w Chicago Cubs, St. Louis Cardinals, Kansas City Royals oraz w Cleveland Indians, w którym zakończył karierę w wieku 40 lat.

</doc>
<doc id="975089" url="https://pl.wikipedia.org/wiki?curid=975089" title="Beckern">
Beckern



</doc>
<doc id="975094" url="https://pl.wikipedia.org/wiki?curid=975094" title="Hrabstwo Burke (Dakota Północna)">
Hrabstwo Burke (Dakota Północna)

Hrabstwo Burke (ang. "Burke County") to hrabstwo w północno-zachodniej części stanu Dakota Północna w Stanach Zjednoczonych. Hrabstwo zajmuje powierzchnię 2 924,77 km². Według szacunków United States Census Bureau w roku 2006 miało 1 947 mieszkańców. Siedzibą hrabstwa jest Bowbells.

</doc>
<doc id="975095" url="https://pl.wikipedia.org/wiki?curid=975095" title="Szkoła Czystej Krainy">
Szkoła Czystej Krainy

Szkoła Czystej Krainy (także: Szkoła Czystej Ziemi; chiń. "jingtuzong" (淨土宗); kor. "chŏngt'o chong" (정토종); jap. "jōdo-shū" (浄土宗); wiet. "Tịnh độ tông") – jedna z tradycji buddyzmu chińskiego związana z amidyzmem.
Podstawy teoretyczne.
Nauki szkoły oparte są na trzech głównych sutrach:
Praktyka.
W szkole tej stosowano trzy podstawowe praktyki:
W Chinach ta forma buddyzmu stała się niezwykle popularna, zwłaszcza wśród najmniej wykształconych warstw społeczeństwa. Było to spowodowane prostotą praktyki i tym, że szkoła Czystej Krainy reprezentowała tzw. łatwą drogę, podczas gdy druga najpopularniejsza szkoła chan, reprezentowała tzw. trudną drogę. W szkole Czystej Krainy celem nie była już sama nirwana, ale Czysta Kraina – Zachodni Raj buddy Amitabhy, który mocą swojej łaski pomaga wszystkim w wyzwoleniu. Praktykujący liczyli na pomoc z zewnątrz, łaskę buddy Amitabhy. Już samo recytowanie imienia Amitabhy wystarczało do wybawienia od cierpienia.
Krótka historia.
"Sukhawatiwjuha sutra" dłuższa przedstawia zgromadzenie w Czystej Krainie (Sukhawati), któremu przewodniczy budda Amitabha - Nieskończone Światło, czyli także Amitajus - Nieskończone Życie. W "Sukhawatiwjusze" krótszej podkreślona natomiast jest wiara i oddanie, które stopniowo zaczęły zyskiwać coraz większą akceptację wśród buddystów. Był to zupełnie nowy element w buddyzmie, bowiem hinajana zgodnie z wczesnymi naukami Buddy była ukierunkowana na poleganiu tylko na sobie i na samowyzwoleniu. Jednak w tej sutrze podkreśla się, że nie czyjś własny wysiłek, ale moc Amitabhy ma skutek zbawiający. Była to więc zmiana z wiary we własną wewnętrzną siłę, na siłę zewnętrzną cudzą.
Ta zmiana wydarzyła się w okresie przechodzenia z hinajany do mahajany. Przede wszystkim myśliciele mahajany nie byli całkowicie zadowoleni z wąskiego duchowego punktu widzenia zawartego w hinajnistycznej koncepcji karmy. Budda osiągnął oświecenie po zgromadzeniu odpowiedniej ilości zasług, co trwało przez całe eony. Zważywszy na jego wielkie współczucie i miłość, było to wręcz niepojęte, że mógłby ograniczyć czyny prowadzące do zasług tylko dla siebie. Karma zatem nabrała wymiaru kosmicznego, a duchowe osiągnięcie Buddy zostało zreinterpretowane z indywidualnego, izolowanego zdarzenia, na uniwersalny epizod do podziału przez całą ludzkość. Tak powstała doktryna "parinamany" (skr. "pariṇāmana"), czyli przeniesienia zasług z Buddy lub bodhisattwy na odczuwające istoty. Nie wszystkie bowiem jednostki ludzkie mają wystarczającą siłę, aby móc poradzić sobie z problemem osiągnięcia wyzwolenia, dlatego muszą polegać na innej, większej od ich własnej, cudzej sile. A w Czystej Krainie dysponentem tej siły jest Amitabha.
Prawdopodobnie pierwsze posągi buddy Amitabhy pojawiły się już w okresie Gandhary. Świadczy to o zmianach jakie zaczęły zachodzić w buddyzmie, ponieważ wcześniej wprowadzenie drugiego buddy do tego samego uniwersum, było niemożliwe. W III wieku naszej ery kult Amitabhy był już w Indiach dobrze rozwinięty, zwłaszcza w północno-zachodniej części kraju. Stamtąd rozpoczęło się rozprzestrzenianie kultu na tereny Azji Środkowej.
Amitabha przebywa w Zachodnim Raju, który stworzył dzięki swojej nieskończonej miłości dla odczuwających istot. Amitabha ślubował, że każdy, kto ma absolutną wiarę w niego i Czystą Krainę - będzie właśnie tu odrodzony. W tej Czystej Krainie Amitabhy "premierem" jest Awalokiteśwara, zawsze współczujący (współodczuwający) bodhisattwa, który jest nieustannie gotowy udać się wszędzie, aby poprowadzić wiernego do kraju czystości i błogości. Wiara i oddanie wiernych są wykazywane przez powtarzanie "namoamitābha(buddha)" (chiń. "namuemituofo"; jap. "namuamidabutsu").
Sutry związane z Czystą Krainą były tłumaczone na język chiński już w III w., a od V w. Awalokiteśwara stał się już bardzo popularny. Posągi tego bodhisattwy znajdują się w jaskiniach Yungang. Wraz z rozprzestrzenianiem się idei Czystej Krainy po VI w. stawał się on jeszcze bardziej popularny. W okresie Tang i na początku okresu Song jest wciąż przedstawiany w postaci męskiej. Na malowidłach z Dunhuangu jest często portretowany z wąsami. Jednak już w okresie Tang pojawia się nowy element w tantrycznej sutrze z VIII w. Pojawia się w niej żeńska Guanyin odziana w biel. Od X w. malarze przedstawiają tę wersję, która nazywana jest Baiyi Guanyin. Buddyzm mahajany zawsze postrzegał oświecenie jako połączenie mądrości ze współczuciem. W buddyzmie tantrycznym były one reprezentowane przez męskość i żeńskość. Po wprowadzeniu elementu żeńskiego, wszyscy buddowie i bodhisattwowie otrzymali żeńskie małżonki. Małżonka Awalokiteśwary w buddyzmie tybetańskim była nazywana Białą Tarą (skr. Pāndaravāsinī), czyli "odzianą w biel". Baiyi Guanyin jest dokładnym tłumaczeniem tej nazwy.
Wkrótce ta postać Guinyin została przejęta z buddyzmu przez ludową religię w Chinach. Pojawiły się również inne formy Guanyin, takie jak np. Songzi Guanyin (dająca dzieci).
Prawdopodobnie najwcześniejszymi wyznawcami Czystej Krainy w Chinach byli Que Gongze (zm. ok. 274 r.) i jego uczniowie Wei Shidu oraz matka Weia, którzy pochodzili z Luoyangu. Współczesny im był mnich z Chin środkowych Sengxian, który pod koniec życia zaangażował się w medytację związaną z Zachodnim Rajem. W czasie Wschodniej dynastii Jin Czystą Krainą interesowało się coraz więcej mnichów. Wśród nich był bardzo dobrze znany Zhidun (IV w.), który w jednym ze swoich tekstów opisał Czystą Krainę Amitajusa, a nawet podobno wykonał podobiznę Amitajusa. Jednak wcale nie chciał zakładać odrębnej szkoły związanej z Czystą Krainą.
Huiyuan.
W 402 r. Huiyuan (慧遠) zgromadził grupę 123 wyznawców kultu przed posągiem buddy Amitabhy i ślubowano odrodzić się w Zachodnim Raju buddy Amitabhy – Sukhawati. Sformowali oni pierwszą znaną organizację Czystej Krainy, tzw. Stowarzyszenie Białego Lotosu. Mimo tego nigdy nie wprowadził tych idei do społeczeństwa. Jego grupa wyznawców Amitabhy składała się z pustelników, samotników, emerytowanych uczonych i ludzi, którzy chcieli uciec od świata. Mimo tego jest zwykle uważany za pierwszego patriarchę szkoły w Chinach, zapewne głównie z tego powodu, że jego grupa służyła za inspiracyjny model dla późniejszych grup wyznawców Czystej Krainy.
Tanluan.
Kolejną, bardzo ważna osobą dla tego ruchu był Tanluan (476-542), który przebywał w pobliżu góry Wutai na północy. Północ Chin była rejonem nieustannie infiltrowanym przez nie-Chińczyków, poziom kulturalny społeczności obniżał się. Mieszkańcy tych rejonów byli bardziej związani z formą buddyzmu, która podkreślała magię, omeny, mistyczne formuły i wróżby. Wiele buddyjskich sutr poczętych w tych regionach zawierało właśnie takie nastawienie. Tanluan należał do tego typu ludzi. Poszukiwał tekstów z magicznymi sformułowaniami, już to taoistycznymi np. pochodzącymi od Tao Hongjinga (452-536), już to od samego Bodhiruciego, który nauczył Tanluana tekstu o Czystej Krainie. Tanluan szybko porzucił taoistyczny tekst "Xianjing" ("Sutra o nieśmiertelności") i od około 530 r. całkowicie skoncentrował się na osiągnięciu Zachodniego Raju i propagowaniu zasad Czystej Krainy. Prawdopodobnie praktyka recytacji i medytacji związana z różnymi atrybutami buddy Amitabhy (imieniem, cechami, nadzwyczajnymi zdolnościami, zasługami, mądrością itd.) pochodzi właśnie od niego. Na pewno od niego pochodzi ustna inwokacja imienia Amitabhy. Starał się ją rozpowszechnić w społeczeństwie oraz w grupach swoich uczniów, które organizował na północy.
Dzięki jego wysiłkom zasady Czystej Krainy rozpowszechniły się w północnych Chinach, co można zobaczyć w grotach Longmen. W 520 r. znajdowała się tam jedna figura Amitabhy i trzy Awalokiteśwary. Ale w dziesięć lat później było już sześć posągów Amitabhy i dziesięć Awalokiteśwary.
Daochuo.
Po śmierci Tanluana w Chinach powstała teoria związana z trwaniem Dharmy buddyjskiej na ziemi. Według niej były trzy okresy trwania buddyzmu: okres prawdziwej Dharmy, okres fałszywej Dharmy i okres upadku Dharmy. Powstała nawet Szkoła Trzech Etapów czy też Poziomów, ściśle związana ze szkołą "Dilun". Wierzono, że w 550 r. rozpoczął się okres upadku Dharmy. Pojawił się problem, jak w tym okresie można się samemu zbawić i jak można zbawić całe społeczeństwo od grzechów i występków szerzących się w tym czasie. Zarówno wierni Czystej Krainy jak i Szkoła Trzech Etapów zgodzili się z tezą o upadku Dharmy, ale ich propozycje rozwiązania problemu były całkowicie odmienne. Xinxing (540-594) - założyciel ruchu Trzech Etapów - wprowadził pewnego rodzaju panteizm, w którym każdy był potencjalnym buddą i wartym czci. Natomiast ówczesny lider Czystej Krainy - Daochuo (562-645) - wskazał na jednego buddę Amitabhę, który ślubował wybawić wszystkie odczuwające istoty od grzechu i zdeprawowania. Nauczał, że jedyną rzeczą konieczną do ucieczki od zła tego okresu jest wzięcie schronienia u Amitabhy. W VII w. te dwie różne propozycje pozwoliły na powstanie wielu intensywnych działań buddystów w północnych Chinach. Ponieważ ruch Trzech Etapów twierdził, że jedynie ich poglądy są prawdziwe, a w tym czasie nie ma żadnych rządów, które mogły zyskać poparcie i szacunek ludzi, spotkał się z opozycją zarówno ze strony innych tradycji buddyjskich i władz państwowych, które zaczęły ruch prześladować. To dało wolną rękę nauczycielom Czystej Krainy, którzy zaczęli wykorzystywać nadającą się okazję. Zyskali pozytywny oddźwięk zarówno od ludzi, jak i od tronu.
Za rozprzestrzenienie się nauk szkoły odpowiadali Daochuo i jego uczeń Shandao (613-681). Głównym dziełem Daochuo było "Anle ji" ("Zbiór esejów o Zachodnim Raju"). Wiodącym jego tematem był problem jak w czasie upadku Dharmy ignoranci mogą wejść do Czystej Krainy. Jego odpowiedź była z jego punktu widzenia oczywista - dzięki praktyce "nianfo" inwokującej Buddę lub dzięki "koucheng nianfo" - wypowiadania imienia Buddy. Gdy ktoś będzie to robił z niepodzielnym umysłem, cale zło tego świata będzie przezwyciężone, wszystkie grzechy wytarte, a taka osoba odrodzi się w Czystej Krainie. Daochuo zachęcał ludzi do wykorzystywania w "nianfo" "pereł Buddy" (chiń. 佛珠, "fozhu", "różaniec"). Daochuo zachęcał również do liczenia liczby powtórzeń. Wiadomo, że jego uczeń Daosheng wypowiedział imię Buddy milion razy w ciągu siedmiu dni.
Shandao.
Kolejnym wielkim propagatorem Czystej Krainy był Shandao (613-681). Jego głównym dziełem jest "Guanjing su" ("Komentarz do "Sutry o koncentracji""). W pracy tej twierdzi, że do odrodzenia się w Czystej Krainie mogą prowadzić pięciorakie działania:
Już z układu tej tabelki widać, że najważniejsza była praktyka "nianfo". Uważał, że praktykowanie "nianfo" z niepodzielnym i uspokojonym umysłem może wymazać grzechy skumulowane w czasie 80 kalp. Prostota tej praktyki w ciężkich czasach powodowała, że była ona podejmowana przez zwyczajnych ludzi. Mimo tego Shandao uważał, że te cztery dodatkowe praktyki są bardzo ważne i osobiście praktykował wszystkie. Podczas pobytu w stolicy miał tysiące uczniów, dla których podobno wykonał kilkadziesiąt tysięcy kopii "Sutry Czystej Krainy".
Cimin Huiri.
Kolejnym bardzo ważnym propagatorem Czystej Krainy był Cimin Huiri (680-748). Po powrocie w 716 r. z Indii całkowicie poświęcił się szerzeniu praktyki "nianfo" wśród mas. Po jego śmierci cesarz Xuanzong nadał mu tytuł Ciming (Współczujący i Życzliwy). Za jego życia coraz większym powodzeniem cieszyła się szkoła chan prowadzona przez Huinenga, której praktyka pod każdym względem była sprzeczna z ideami Czystej Krainy i stanowiła przeszkodę w szerzeniu nauk o Zachodnim Raju. Mimo to, Cimin starał się przezwyciężyć uprzedzenia do szkoły chan (oskarżał ich za lenistwo, za niepraktykowanie moralnych wskazań, za nauczanie, że świat jest nierzeczywisty, że nie ma zła, którego należy unikać ani dobrych czynów, które należy wykonywać). Utrzymywał, że buddyzm spoczywa na trójnogu: studiowanie, medytacja i moralność. Muszą być one czynione z jednakową siłą i żaden element z trójcy nie może być pominięty. Nie sprzeciwiał się medytacji chan, tylko uważał, iż nie można się całkowicie poświęcać tylko niej. Uważał, że taka jednostronność i nastawienie przeciwko sutrom i przeciwko dyscyplinie moralnej, powoduje niepożądane skutki. W celu przeciwdziałania temu zaproponował trzy istotne zasady:
Pozostawił po sobie tylko kilka tekstów bez tłumaczeń i komentarzy. Jedna z jego prac "Jingtu cipei ji" ("Zebrane eseje o współczuciu Czystej Krainy") została ponownie wydana w okresie Song, jednak ponieważ Cimin ostro w niej atakował idee i praktyki szkoły chan, władze zabroniły rozpowszechniania tej pracy, a następnie zniszczono drewniane bloki, z których ją wydrukowano.
Ponieważ w innych pracach bronił życzliwej praktyki "nianfo" i medytacji chan jest uważany za pierwszą osobę, która podjęła się zharmonizowania nauk Czystej Krainy i chanu. Dla mnichów łączących praktyki Czystej Krainy z praktykami chan, a takim był np. mistrz chan Yongming Yanshou (904-975), wydawał się on być duchowym mistrzem.
Fazhao.
Wnukiem w Dharmie Cimina był Fazhao. Był aktywny w Chang’anie w czasach panowania takich cesarzy jak Daizong (pan. 763-779) i Dezong (pan. 780-804), a więc w okresie, gdy dynastia Tang dokonywała wysiłku, aby przywrócić dawną chwałę po niszczącej rebelii An Lushana. Mimo tego, że w stolicy znajdowali się wówczas tacy świetni nauczyciele innych szkół jak Amoghawadżra (szkoła tantryczna), Jingxi Zhanran (tiantai), Chengguan (huayan), Fazhao odniósł tak wielki sukces w szerzeniu praktyk Czystej Krainy, że był przez współczesnych nazywany "Późnym" Shandao. Wprowadził praktykę inwokacji imienia Amitabhy w pięciu tonacjach. Otrzymał tytuł Narodowego Nauczyciela.
Chan a Czysta Kraina.
Zarówno chan jak i Szkoła Czystej Krainy są formami buddyzmu chińskiego i finalnymi produktami sinizacji buddyzmu. Ponieważ reprezentują myśl mahajany wykazują naturalne tendencje do synkretyzmu.
Jedną z najważniejszych doktryn mahajany, która jest fundamentem filozoficznej i soteriologicznej struktury chińskiego buddyzmu, a szczególnie szkół takich jak chan i tiantai jest teoria natury Buddy (chin. "foxing") i wynikła z tego koncepcja niedualności podmiot-przedmiot. Sednem natury Buddy jest afirmacja potencjalności osiągnięcia stanu Buddy przez wszystkie istoty, opisanego w literaturze "Tathagatagarbhy".
Innym ważnym konceptem wyłaniającym się z teorii, że natura Buddy istnieje we wszystkich istotach, jest niedualność relacji człowiek-Budda. Ta relacja jest zbudowana na wszystko obejmującej naturze Buddy. Ontologicznie - natura Buddy przedstawia potencjalność osoby do osiągnięcia stanu Buddy, a soteriologicznie - przedstawia drogę jej urzeczywistnienia, która składa się z czynów bodhisattwy. Posługując się terminologią chińskiego buddyzmu jasno widzimy, że natura Buddy zawiera zarówno "li" (ontologiczną zasadę, noumen) jak i "shi" (soteriologiczną praktykę, fenomen), które są nierozdzielne i ostatecznie łączą się w oświeceniu.
Chan.
Nie ma innej szkoły buddyzmu chińskiego, która dawałaby tak ważne miejsce doktrynie o naturze Buddy, jak chan. Jest to zilustrowane znanym powiedzeniem chanu "Wglądając w swoją naturę, stajesz się Buddą". Moja, czyjaś natura, nie jest niczym innym jak naturą Buddy. Jeśli już posiadamy wrodzenie istotę oświecenia, co można sobie z tego uświadomić? Jest to aktywny i pozytywny wgląd w Pustkę, która jest uświadomieniem czy też urzeczywistnieniem niedualności. W naturze Buddy takie rozróżnienia pomiędzy czyjąś "jaźnią" a Buddą i pomiędzy umysłem a jego przedmiotem - nie powstają. Wybitny mistrz chan Mazu Daoyi tak to wyraził "Ten umysł jest umysłem Buddy". Aby osiągnąć takie urzeczywistnienie, chan bardzo mocno podkreślał jego dostępność poprzez praktykę. Praktyka była rozumiana jako totalne niekonceptualne i osobiste doświadczenie, które nie było usiłowaniem osiągnięcia oświecenia, ale manifestacją oświecenia.
Szkoła Czystej Krainy.
Jeśli chodzi o Szkołę Czystej Krainy, to doktryna natury Buddy (Tathagatagarbhy) przyczyniła się do rozwoju dewocjonalizmu w nauczaniu szkoły. Pozytywny język literatury związanej z naturą Buddy (Tathagatabarghą), używany w opisach cnót i współczucia Buddy oraz wiecznych i czystych jakości Dharmakai, posłużył jako tekstowa podstawa dewocjonalizmu.
Chociaż dewocjonalizm podkreśla współczucie Buddy, to nauki tej szkoły są również oparte na supozycji, że wszystkie istoty są niegodziwe - chociaż pierwotnie czyste. To wymaga całkowitego poddania własnej jaźni i rozpoznania łaski Buddy, której zrozumienie wymaga wglądu w naturę buddy Amitabhy. Taki wgląd ostatecznie dosięga uświadomienia niedualności własnej jaźni i buddy Amitabhy. Zatem, chociaż szkoła chanu podkreśla uprawianie mądrości ku oświeceniu ze strony zwyczajnej osoby, a Szkoła Czystej Krainy podkreśla wiarę w Buddę i działanie współczucia ze strony Buddy - obie szkoły ostatecznie prowadzą do tego samego religijnego doświadczenia jedności jaźni i Buddy.
Ok. IX w. szkoła ta zaczęła się łączyć ze szkołą chan, na co wpływ miało m.in. to, iż jej patriarchami byli również mistrzowie chan, oraz że były to jedyne dwie tradycje, które nieosłabione wyszły z prześladowań buddyzmu w 845 r. Obie szkoły zaczęły wchodzić w coraz ściślejsze związki, co doprowadziło do powstania stylu praktyki zwanego "chanem Czystej Krainy". Praktyki te rozpoczęły się w kręgu szkoły chan yunmen. Mistrzem chan, który włączył pewne praktyki Czystej Krainy był Yongming Yanshou. Typowym przedstawicielem tych synkretycznych tendencji stała się istniejąca do dziś szkoła ōbaku, założona przez mistrza chan Yinyuana Longqi (1592–1673) w Japonii w 1654 r. Do XV w. zasadniczo cała praktyka chan była połączona z praktykami Szkoły Czystej Krainy. Było to dla wszystkich tak oczywiste, że stało się ortodoksją. Mistrz chan Yunqi Zhuhong (1535-1615) był przykładem syntezy chanu i Czystej Krainy. Dla niego i podobnych mu mistrzów, oświecenie było stopniowym procesem zawartym w żmudnym treningu. Nagłe oświecenie bez nagromadzonego wysiłku nie istniało. Trzech znanych mistrzów chan tego okresu, którzy w wielkim stopniu ożywili szkołę chan: Yunqi Zhuhong, Hanshan Deqing (1546-1623) i Zibo Zhenke (1543-1603), łączyli chan z Czystą Krainą w dużo większym stopniu niż robili to ich następcy. Dlatego takim szokującym wszystkich było pojawienie się mistrza chan Miyuna Yuanwu (1566-1642), który zaczął przywracać "prawdziwego ducha chanu" i jego nauki nie wykazują śladów doktryny Czystej Krainy. Obecnie chiński chan w dalszym ciągu wykazuje w praktyce elementy zaczerpnięte ze Szkoły Czystej Krainy.
Idee szkoły Czystej Krainy zaczęły przenikać do sąsiednich krajów, jednak największą popularność zyskały w Japonii. Prekursorem był mnich Kūya (zm. 972) i w ok. 100 lat później – Genshin. Za właściwego twórcę japońskiej szkoły Czystej Krainy uważa się jednak Hōnena, który założył w 1174 r. Szkołę Czystej Krainy. Wkrótce po tym powstało w tym kraju jeszcze kilka szkół amidystycznych, które przetrwały do dziś.
Trzy tradycje szkoły.
Tradycja ta wyrosła z idei Huiyuana (337–417) wyrażonych m.in. we "Wstępie do zebranych wierszy o samadhi nianfo".
Ta tradycja oparta była częściowo na ideach Tanluana (476–542) wyrażonych m.in. w "Anluo ji" i Daochuo (562–645). Kulminacją tego nurtu było 5 prac Shandao (613-681).
Jest to kulminacja ewolucji myśli Szkoły Czystej Krainy. Została ona usystematyzowana przez mistrza chan Yongminga Yanshou (904–975), jednak prekursorem synkretycznych idei był Cimin Huiri (680–748).
Patriarchowie.
Idee Czystej Krainy zostały zapoczątkowane w Chinach przez Huiyuana (334–417). Jednak wyznawcy za założyciela szkoły uważali bodhisattwę Samantabhadrę. Przekaz nauk następował w szkole następująco:

</doc>
<doc id="975097" url="https://pl.wikipedia.org/wiki?curid=975097" title="Hrabstwo Divide">
Hrabstwo Divide

Hrabstwo Divide (ang. "Divide County") – hrabstwo w północno-zachodniej części stanu Dakota Północna w Stanach Zjednoczonych. Hrabstwo zajmuje powierzchnię 3 351,91 km². Według szacunków United States Census Bureau w roku 2006 miało 2 092 mieszkańców. Siedzibą hrabstwa jest Crosby.

</doc>
<doc id="975102" url="https://pl.wikipedia.org/wiki?curid=975102" title="Dryptozaury">
Dryptozaury

Dryptozaury (Dryptosauridae) – rodzina dinozaurów z nadrodziny tyranozauroidów
Do rodziny tej zalicza się 2 rodzaje: alektrozaur i dryptozaur.
Dryptozaury żyły w późnej kredzie na terenach Ameryki Północnej (dryptozaur) oraz Azji (alektrozaur).

</doc>
<doc id="975103" url="https://pl.wikipedia.org/wiki?curid=975103" title="Dryptosauridae">
Dryptosauridae



</doc>
<doc id="975107" url="https://pl.wikipedia.org/wiki?curid=975107" title="Alektrozaur">
Alektrozaur

Alektrozaur ("Alectrosaurus olseni"); jaszczur samotny (bezżenny) – dwunożny, mięsożerny dinozaur z nadrodziny tyranozauroidów. Teropod spokrewniony z tyranozaurem.
Żył w późnej kredzie (ok. 99-65 mln lat temu) na terenach Azji (Chiny, Mongolia). Długość ciała ok. 5 m, ciężar 1 - 1,5 t. Jego szczątki znaleziono w Chinach.

</doc>
<doc id="975111" url="https://pl.wikipedia.org/wiki?curid=975111" title="Dryptozaur">
Dryptozaur

Dryptozaur ("Dryptosaurus aquilunguis") – dwunożny, mięsożerny dinozaur z nadrodziny tyranozauroidów. Teropod wcześniej znany jako Laelaps.
Znaczenie jego nazwy – raniący jaszczur.
Żył w okresie późnej kredy na terenach Ameryki Północnej w USA (New Jersey).
Długość ciała 6,5 m, wysokość 1,8 m, masa 700 - 1500 kg. Jego szczątki znaleziono w USA (New Jersey). Po odkryciu appalachiozaura, uznano dryptozaura za tyranozauroida, prawdopodobnie podobnego do rodzajów dilong i eotyran. Jego kończyny przednie były dość długie i raczej trójpalczaste. Charakterystyczną cechą jest duży pazur na "ręce" zwierzęcia. Być może też, jak dilong, był upierzony. Kenneth Carpenter ulokował dinozaura w rodzinie Dryptosauridae, do której czasem zaliczany jest także alektrozaur z Mongolii.

</doc>
<doc id="975113" url="https://pl.wikipedia.org/wiki?curid=975113" title="Jacek Bobrowicz">
Jacek Bobrowicz

Jacek Bobrowicz (ur. 14 grudnia 1962 w Świeciu) – polski piłkarz grający na pozycji bramkarza.

</doc>
<doc id="975119" url="https://pl.wikipedia.org/wiki?curid=975119" title="Hypsilophodontidae">
Hypsilophodontidae



</doc>
<doc id="975121" url="https://pl.wikipedia.org/wiki?curid=975121" title="Dahui Zonggao">
Dahui Zonggao

Dahui Zonggao (chiń. 大慧宗杲, pinyin "Dàhuì Zōnggǎo"; kor. 대혜종고 "Taehye Chonggo"; jap. ダイエシュウコウ "Daie Shūkō"; wiet. "Đại Huệ Tông Cảo"; ur. 1089 w Xuanzhou, zm. 1163) – chiński mistrz chan ze szkoły linji odłamu yangqi.
Życiorys.
Urodził się w Xuanzhou w dystrykcie Ningguo (obecnie powiat Xuancheng), w dzisiejszej prowincji Anhui. Pochodził z rodziny Xi i nazywał się Xuan Cheng. W wieku 13 lat rozpoczął klasyczną edukację, jednak szybko ją przerwał i postanowił zostać mnichem buddyjskim. Było to dość nietypowe, zwłaszcza w okresie Song, gdy hagiografowie podkreślali klasyczne wykształcenie przyszłych mistrzów. Ogólnie uważano, że brak takiego wykształcenia źle rokuje. W wieku 16 lat opuścił rodzinny dom i rozpoczął praktykę w klasztorze Huiyun na górze Dong, gdzie w 1104 r. został nowicjuszem. W rok później został wyświęcony na mnicha. Już wtedy wykazywał mocne i stałe zainteresowanie w praktyce chan oraz w studiowaniu gong’anów zarówno z nauczycielami, jak i książek. Udało mu się zdobyć kopię zbioru yulu mistrza Yunmena Wenyana.
W wieku 19 lat Dahui opuścił Huanzhou i udał się do Taipingzhou, gdzie rozpoczął studia chan u mistrza Ruizhu Shaochenga (znanego także jako Baoyin Dashi) ze szkoły Linji. Kształcił się w naukach wszystkich pięciu domów chan. W wieku 19 lat rozpoczął wędrówkę po Chinach przenosząc się od mistrza do mistrza różnych szkół chan. Praktykował chan przez dwa lata w klasztorze caodong Taiyang w Hubei, który był głównym klasztorem tej tradycji. Jego nauczycielem był mistrz Dongshan Daowei, uczeń Furonga Daokaia (1043–1118). Dahui wspomina, że jego nauczyciel nauczał oświecenia, w przeciwieństwie do innych mistrzów caodong, których m.in. za to krytykuje. Większość z jego nauczycieli należała jednak do frakcji huanglong szkoły linji. Jednym z nich był mistrz chan Zhantang Wenzhun (1061–1115) z klasztoru Baofeng w północnej części dzisiejszej prowincji Jiangxi.
W 1115 r. zmarł mistrz Zhantang. Ta śmierć otworzyła dziesięcioletni okres w życiu, w którym Dahui był pełen zwątpienia w siebie, jak i w nauki chanu. Zetknął się on wtedy z wybitnym uczonym buddyjskim Zhangiem Shangyingiem (1043–1122), którego poprosił o napisanie biograficznego epitafium (chiń. taming) dla swego nauczyciela. Zhang był byłym premierem, świeckim spadkobiercą mistrza chan Dongshuaia Congyuego (1044–1091), znawcą buddyzmu huayan oraz żarliwym obrońcą buddyzmu przed jego krytykami i politycznymi wrogami. W 1120 r. Dahui ponownie odwiedził Zhanga i przebywał z nim przez osiem miesięcy. Został także redaktorem zbioru mów Zhanga, do których wstęp napisał mistrz chan Juefan Huihong, z którym Dahui się zaprzyjaźnił. Zhang nadał mu także przydomek Miaoxi, który stał się jego imieniem i którego najczęściej używał mówiąc o sobie. Zhang polecił mu udać się do mistrza Yuanwu Keqina, którego klasztorem był Tianning w stolicy Bian (obecnie Kaifeng). W 1125 r. Dahui dotarł do mistrza i został jego uczniem. Jak sam wspomina, wątpił w niego jeszcze bardziej niż w innych nauczycieli.
Pewnego dnia Yuanwu osiadł na podwyższeniu w sali nauczania i rzekł: "Mnich spytał Yunmena „Skąd pochodzą wszyscy buddowie?”" Dahui zacytował odpowiedź Yunmena: "Wschodnia góra przechodzi przez wodę".
Dahui dał mistrzowi 49 różnych odpowiedzi, ale wszystkie zostały odrzucone przez Yuanwu. Pewnego dnia Yuanwu przed zgromadzonymi mnichami powiedział. "Ale ja jestem inny. Jeśli ktoś spytałby mnie „Skąd pochodzą wszyscy buddowie?”, powiedziałbym po prostu „Pachnący wietrzyk przychodzi sam z siebie z południa i w pałacowym pawilonie orzeźwia chłodnymi powiewami”".
Po tych słowach Dahui osiągnął nagle oświecenie. Stało się to jeszcze w 1125 r.
Po tym doświadczeniu pełnił w klasztorze wiele funkcji. Po jakimś czasie wspólnie prowadził klasztor ze swoim nauczycielem. Stał się bardzo znany i w 1126 r., gdy miał zaledwie 37 lat, premier obdarował go purpurową ceremonialną szatą i tytułem Wielki Nauczyciel Słońca Buddy (Fori). Było to niezwykłym wyróżnieniem dla kogoś, kto nie był nawet opatem klasztoru.
Dahui uważał, że to nie siedzenie, ale praktykowanie bez przerwy i wątpienie, przynosi oświecenie.
W czasie wojny z barbarzyńskimi najeźdźcami Jin z północy i wschodu Yuanwu otrzymał nowy klasztor Yunzhu na południu w Jiangxi (na zachód od miasta Nanchang) i udał się tam z Dahui, który został tam jego głównym mnichem. Po czterech latach Dahui odszedł jednak od swego nauczyciela i żył między 1129 a 1133 r. w Jiangsi, Hunanie i Syczuanie we względnym odosobnieniu, mając tylko małą grupę uczniów. Od 1133 r. mieszkał w posiadłości swojego przyjaciela Han Ju (zm. 1135). Być może po śmierci Han Ju udał się do Fuzhou i Fujian, a potem do Quanzhou. Wtedy zaczął atakować „ciche oświecenie” praktykowane w szkole chan caodong, co wiadomo z tekstu "Dahui nianpu".
W 1137 r. Dahui został wyznaczony przez cesarza państwa Południowej dynastii Song na opata rozbudowanego przez siebie klasztoru Nengren (Wanshou si) na górze Jing na zachód od stolicy Lin’an (Hangzhou). Klasztor ten stał się jedną z wiodących świątyń państwa. Nauki mistrza przyciągnęły wielką liczbę uczniów, która zwiększyła się z 300 mnichów do 1700. Miał później 2000 uczniów, a sam Dahhui zaczął być uważany za reinkarnację samego Linji Yixuana. Jego zasługą było odnowienie i rewitalizacja praktyki chan. Jednak jego zapatrywania polityczne spowodowały, iż w cztery lata później w 1141 r. został zesłany do kilku odległych miejsc na okres 15 lat. W 1155 r. zakończyło się jego zesłanie, które spędził nauczając, pisząc listy do różnych świeckich zwolenników i umacniając przyjaźnie z wieloma znanymi i mniej znanymi intelektualistami. Po powrocie z zesłania, w 1156 r. zaoferowano mu objęcie stanowiska opata w klasztorze na górze Asioki w Zhejiang po rekomendacji od mistrza caodong Hongzhi Zhengjuego. W 1158 r. powrócił do Hangzhou, do swojego dawnego klasztoru.
W 1161 r. poprosił o zwolnienie ze wszystkich oficjalnych funkcji i po wyrażeniu zgody przez cesarza udał się na górę Jing, gdzie ponownie został opatem Nengren si. W 1163 r. nowy cesarz Xiaozong obdarzył go tytułem Mistrz chan Wielkiej Mądrości – Dahui chanshi.
W 1163 r. na zachód od klasztoru spadł meteoryt i wkrótce Dahui zachorował. 9 dnia 8 miesiąca jego uczniowie zapytali go o zdrowie. Dahui mocnym głosem odparł "Jutro udaję się w podróż". Następnego dnia o 5 godzinie własnoręcznie napisał testament i list pożegnalny do swego przyjaciela Ziyana. Na życzenie mnichów napisał wiersz szerokimi pociągnięciami pędzla:
Odłożył pędzel i zmarł. Miał 1700 uczniów i pozostawił 94 oświeconych uczniów.
Ceremonia pogrzebowa była bardzo uroczysta. Mistrz został obdarzony tytułem Powszechne Oświecenie (Pujue). Na specjalne życzenie cesarza zbiór jego mów został włączony do buddyjskiego kanonu.
W 1190 r. jego uczeń Cijing zebrał mowy mistrza i wydał je jako Dahui bushou, znane później jako Dahui yulu.
Nauki i znaczenie.
Dahui jest uważany za wielkiego mistrza metody gong’anów. Występował przeciwko obrońcom cichego kontemplacyjnego chanu, ale również przeciwko samej metodzie huatou chan; teorii, że chan zawiera się w uchwyceniu gong’anu. Jego pojęcie chanu było zgodne z pojęciem dao przez Zhuangzi – jest on wszędzie i nigdzie. W swym praktycznym aspekcie chan zawiera działanie i niedziałanie w zgodzie ze stosownym sposobem. A więc w ciszy jest mowa, mowa jest w ciszy, działanie w bezczynności, bezczynność w działaniu. Stosowność jest podstawą; jeśli działanie odbywa się w odpowiedniej chwili, jest ono właściwie niedziałaniem. Jeśli mowa jest wygłaszana w odpowiednim momencie, to właściwie nie została wypowiedziana.
Dahui przeprowadził słynną dysputę na temat praktyki chan ze swym przyjacielem ze szkoły caodong, mistrzem Hongzhi Zhengjue. Bronił metody gong’anowej, ale z drugiej strony, obawiając się, że uczniowie chan tworzyć będą intelektualne koncepcje, zniszczył oryginał Biyan lu.
Wiadomo także, że był pod wpływem filozofii huayan. Wywarł olbrzymi wpływ na innych mistrzów chan. Pod jego wpływem byli wielcy mistrzowie epoki Song m.in. Wumen Huikai (1183–1260), epoki Yuan: Gaofeng Yuanmiao (1238–1295) i Zhongfeng Mingben (1263–1323), epoki Ming: Yunqi Zhuhong (1535–1615), Hanshan Deqing (1546–1623) i Miyun Yuanwu (1566–1642).
Pod jego wpływem byli także mistrzowie z Korei i Japonii. Z jego idei korzystał koreański mistrz Chinul (1158–1210) oraz mistrzowie japońscy: Dōgen, Musō Soseki (1275–1351) oraz Hakuin Ekaku (1686–1769). Jeśli chodzi o Dōgena, to wiadomo, że przez jakiś czas studiował on u mistrza chan Wuji Lepaia, ucznia Dahui Zonggao. Dahui napisał pracę na temat gong’anów zatytułowaną "Zhengfa yanzang" (正法眼藏 – "Skarbiec Właściwego Oka Dharmy"), czyli w j. jap. "Shōbōgenzō". Zbieżność z dziełem Dōgena jest uderzająca.
Ze współczesnych mistrzów z pewnością korzystali z jego nauk Xuyun (1840–1959) oraz Shengyan.
Dahui rozpoczął krytykę „chanu cichego oświecenia” praktykowanego przez szkołę caodong w 1134 r.
Uważa się, że jego doktryna była bardziej spekulatywna niż kontemplatywna i że był zbyt błyskotliwym, aby być głębokim. Być może i to było przyczyną, że chan szkoły linji zaczął właściwie od niego powoli chylić się ku upadkowi, tak jak chan szkoły fayan upadał po mistrzu Yongmingu Yanshou.
Dahui Zonggao był pierwszym mistrzem, który oficjalnie dokonywał przekazu Dharmy swoim uczennicom, "de facto" stawały się one mistrzyniami chan. Stanowiły one wzór dla późniejszych mniszek, zwłaszcza dla wybitnych mistrzyń chan w czasie XVII-wiecznego odrodzenia się chanu. Jego technika "kanhua chan" została ukształtowana podczas nauczania mniszki Miaodao; w 1134 r. osiągnęła oświecenie i obok Zishou Miaozong stała się drugą spadkobierczynią Dharmy mistrza.
Dahui mówił
Linia przekazu Dharmy.
Pierwsza liczba oznacza pokolenia mistrzów od 1 Patriarchy indyjskiego Mahakaśjapy.
Druga liczba oznacza pokolenia od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="975126" url="https://pl.wikipedia.org/wiki?curid=975126" title="Kot tonkijski">
Kot tonkijski

Kot tonkijski, kot tonkiński – rasa kota.
Pochodzenie.
Rasa kotów tonkijskich została wyhodowana kilkadziesiąt lat temu. Z początku wiadomo było tylko, że rasa ta jest spokrewniona z kotami syjamskimi, teraz już wiadomo, że jest to krzyżówka kota syjamskiego z burmańskim. W latach 80. XX w. Związek Hodowców Kotów Rasowych w USA uznał koty tonkijskie za odrębną rasę. FIFe (Międzynarodowa Federacja Felinologiczna) nie uznaje ich do tej pory.
W Polsce pierwszym kotem tonkijskim był kocur Hades Ton Carry*pl, który został wyhodowany przez pana Tomasza Kordalskiego z Lublina.Kocur ten powstał ze skrzyżowania kotki syjamskiej z oznaczeniami seal o imieniu Sonia i rudego kocura burmańskiego CH Harry`ego Fox CS importowanego z Czech. 
Rozróżnia się dwa główne typy tych kotów. Bardziej znany kot amerykański ma bardziej zaokrąglony łepek, mniejsze uszy i dość krępą sylwetkę, natomiast kot angielski ma lżejszą budowę ciała, bardziej wydłużony pyszczek i większe uszy.
Charakter.
Koty tonkijskie uważa się za najbardziej przyjazne i życzliwe koty krótkowłose. Mają duży temperament i są bardzo energiczne. Są bardzo przywiązane do swoich opiekunów i nie wyróżniają żadnego domownika. Bardzo lubią dzieci, pieszczoty i zabawy. Są inteligentnymi, ciekawskimi i towarzyskimi kotami. Koty tonkijskie są odważne, nie stresują ich nieznane sytuacje ani dźwięki. W swoich postanowieniach potrafią być uparte i konsekwentne.
Pielęgnacja.
Futro tych kotów bardzo łatwo utrzymać w dobrym stanie. Wystarczy przecierać je szmatką lub specjalną rękawicą, nadając mu połysk i wyczesywać raz na kilka dni, aby usunąć martwy włos. Pokarm powinien być urozmaicony, dostosowany do wieku i aktywności kota. Można też im podawać gotowe karmy oraz produkty naturalne.

</doc>
<doc id="975129" url="https://pl.wikipedia.org/wiki?curid=975129" title="Okruch lodu">
Okruch lodu

Okruch lodu – opowiadanie Andrzeja Sapkowskiego o wiedźminie ze zbioru "Miecz przeznaczenia".
Postacie.
W opowiadaniu występują:
Fabuła.
Geralt i Yennefer przybywają do Aedd Gynvael. Tam wiedźmin zostaje wynajęty do zabicia zeugla, który grasuje na tamtejszym śmietniku. Wykonuje zadanie i wraca do karczmy, gdzie się zatrzymał wraz z Yennefer. Czarodziejka przed snem opowiada mu o swoim byłym kochanku, czarodzieju Istreddzie, który obecnie mieszka w tym mieście. Snuje również legendę o tajemniczej królowej, która podróżując saniami w powietrzu rozsypuje na ziemię kawałki szkła, a każdy, którego taki kawałek trafi w serce, temu ono natychmiast zamienia się w okruch lodu i zaczyna podążać za królową.
Wiedźmin idzie na spotkanie ze starostą Herbolthem. Przed jego kantorem na targu spotyka dowódcę gwardii starosty, Ivo Mirce, „Cykadę”, płatnego mordercę, za którego głowę wyznaczono sporą nagrodę. Widać, że zbój chętnie by skrzyżował miecz z wiedźminem. Herbolth oszukuje Geralta, nie płaci mu tyle, ile się należy. Następnie, szukając Yennefer, udaje się do domu Istredda. Nie zastaje tam jej, jednak dowiaduje się, że oboje czarodziejów łączy wieloletni, otwarty związek, który Istredd chciałby obecnie przekształcić w stałą relację. Próbuje on przekonać Geralta, by oddalił się i zostawił czarodziejkę w spokoju, gdyż jest w jej rękach tylko zabawką. Oburzony Geralt proponuje mu to samo.
W trakcie kolejnej rozmowy z Yennefer czarodziejka wyjaśnia mu, że kocha ich obydwu i nie potrafi się zdecydować, którego z nich wybrać. Czarodziej i wiedźmin spotykają się ponownie i dochodzą do wniosku, iż skoro ich partnerka nie potrafi sama wybrać jednego z nich, rozstrzygną ten problem sami w pojedynku następnego dnia.
Starosta dowiaduje się o wszystkim. Zaczepia Geralta siedzącego w karczmie, proponuje mu łapówkę w zamian za opuszczenie miasta i porzucenie pomysłu pojedynku, w którym zginąć może ważny dla miasta czarodziej. Wiedźmin jednak nie ma zamiaru go słuchać. Jest nerwowy i zdesperowany, rozdrażnia tym, chroniącego starostę, „Cykadę”.
Następnego dnia, gdy Geralt zmierza na pojedynek z czarodziejem, natyka się w bramie na „Cykadę”, który chce z nim walczyć. Wiedźmin pokonuje go, ciężko przy tym raniąc.
Okazuje się, że Istredd dostał wiadomość od Yennefer, mówiącą, iż rozstaje się ona z nim i wyjeżdża z miasta. Zrozpaczony czarodziej zamiast magii zdecydował się w pojedynku z Geraltem użyć miecza, co praktycznie oznaczałoby dla czarodzieja samobójstwo. Geralt nie godzi się jednak walczyć z nim na takich warunkach i odchodzi. Wracając do karczmy spodziewa się już, jak brzmieć będzie list, który i on dzisiaj otrzyma od swojej kochanki.
Odbiór.
Na portalu Esencja.pl "Okruch lodu" został uznany za jedno z najlepszych opowiadań o wiedźminie i doceniony za głębię postaci, szczególnie Yennefer. Także Kamil Kacperski z Antyradia wyróżnił to opowiadanie, kontrastując je z nieudaną adaptacją w serialu z 2002 roku.
Adaptacje.
Fabułę opowiadania wykorzystał Michał Szczerbic w scenariuszu do piątego odcinka serialu "Wiedźmin" Marka Brodzkiego. Geralta zagrał Michał Żebrowski, Yennefer – Grażyna Wolszczak, Istredda – Bronisław Wrocławski, Herboltha – Paweł Nowisz.
W 2017 roku powstał musical "Wiedźmin", zrealizowany na podstawie pięciu opowiadań, wśród których znalazł się "Okruch lodu".
Serial z 2019 nie adaptuje bezpośrednio "Okruchu lodu" lecz uczynił z Istredda jedną z najważniejszych postaci drugoplanowych.

</doc>
<doc id="975130" url="https://pl.wikipedia.org/wiki?curid=975130" title="Curug">
Curug



</doc>
<doc id="975136" url="https://pl.wikipedia.org/wiki?curid=975136" title="Genowefa Surma">
Genowefa Surma

Genowefa Surma, z domu Majsterek (ur. 7 stycznia 1944 w Gorzałkowie koło Opoczna, zm. 12 lipca 1995 w Gdańsku) – polska językoznawczyni, profesor Uniwersytetu Gdańskiego.
Życiorys.
Pochodziła z rodziny rolniczej, była córką Stanisława i Marii. Kształciła się w Opocznie (Szkoła Podstawowa nr 2, Liceum Ogólnokształcące im. Stefana Żeromskiego), następnie uzyskała dyplom Studium Nauczycielskiego w Radomiu. Pracowała jako nauczycielka szkół podstawowych i średnich (Opoczno, Malbork, Orneta, Debrzno). W 1978 ukończyła zaoczne studia polonistyczne w Wyższej Szkole Pedagogicznej w Słupsku, również w trybie zaocznym była słuchaczką Studium Doktoranckiego w Instytucie Filologii Polskiej Uniwersytetu Gdańskiego. W 1982 na Wydziale Humanistycznym tej uczelni obroniła pracę doktorską "Toponimia powiatu bytowskiego", przygotowaną pod kierunkiem Huberta Górnowicza. Została wówczas adiunktem w słupskiej uczelni pedagogicznej, by rok później przenieść się na Uniwersytet Gdański na analogiczne stanowisko w Zakładzie Metodyki Instytutu Filologii Polskiej. Na podstawie rozprawy "Nazwy osobowe w Opoczyńskiem" habilitowała się w 1992 na Uniwersytecie Gdańskim i od 1994 była profesorem nadzwyczajnym tej uczelni.
Była autorką licznych prac z onomastyki. Wiele uwagi poświęciła nazwom własnym w folklorze opoczyńskim (m.in. "Imiona w Opoczyńskiem", "Onomastica", 1995; "Nazwy miejscowe z członem Wola, Wólka, Wolica w procesie komunikacji językowej (na przykładzie Opoczyńskiego)", "Onomastica", 1996) oraz nazwom własnym okolic Debrzna (w piśmie "Onomastica" pisała o imionach ludzi i zwierząt, w "Pracach Językoznawczych Uniwersytetu Gdańskiego" o przezwiskach oraz nazwiskach żon, córek i synów). Publikowała również na temat metodyki nauczania onomastyki i dialektologii w szkole średniej, a na potrzeby IV klasy szkoły podstawowej opracowała podręcznik "Poznajemy polską mowę". W pismach "Pomerania" i "Jantarowe Szlaki" ogłosiła kilka prac popularnonaukowych o ziemi bytowskiej. Była członkiem Rady Programowej kieleckiego biuletynu metodycznego z polonistyki "Język Polski".
Zmarła w lipcu 1995 w wieku 51 lat, pochowana została na gdańskim cmentarzu Srebrzysko (rejon VIII, górka-1-23). Z małżeństwa z Kazimierzem Surmą (zawodowym wojskowym) miała dwoje dzieci, córkę Agatę (psychologa) i syna Włodzimierza. 

</doc>
<doc id="975140" url="https://pl.wikipedia.org/wiki?curid=975140" title="Heigenbrücken">
Heigenbrücken

Heigenbrücken – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg, siedziba wspólnoty administracyjnej Heigenbrücken. Leży w paśmie górskim Spessart, około 18 km na północny wschód od Aschaffenburga, nad rzeką Lohr, przy linii kolejowej Frankfurt nad Menem – Würzburg.
Polityka.
Wójtem od 2002 jest Werner Englert z SPD, jego poprzednikiem był Hans Wüst. Rada gminy składa się z 15 członków:
Oświata.
W gminie znajduje się 100 miejsc przedszkolnych (z 79 dziećmi) oraz szkoła podstawowa (17 nauczycieli, 312 uczniów).

</doc>
<doc id="975142" url="https://pl.wikipedia.org/wiki?curid=975142" title="Cliff Robinson">
Cliff Robinson



</doc>
<doc id="975145" url="https://pl.wikipedia.org/wiki?curid=975145" title="Heinrichsthal (Bawaria)">
Heinrichsthal (Bawaria)

Heinrichsthal – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg, wchodzi w skład wspólnoty administracyjnej Heigenbrücken. Leży w pasmie górskim Spessart, około 20 km na północny wschód od Aschaffenburga.
Dzielnice.
W skład gminy wchodzą następujące dzielnice: Altenplos, Cottenbach, Heinersreuth i Unterwaiz.
Polityka.
Wójtem jest Guido Schramm. Rada gminy składa się z 9 członków:
Oświata.
W gminie znajduje się 50 miejsc przedszkolnych (z 44 dziećmi).

</doc>
<doc id="975150" url="https://pl.wikipedia.org/wiki?curid=975150" title="Zespół hipereozynofilowy">
Zespół hipereozynofilowy

Zespół hipereozynofilowy (, HES) – stan chorobowy charakteryzujący się przewlekle, znacznie podwyższoną we krwi obwodowej liczbą granulocytów kwasochłonnych (hipereozynofilia) (≥ 1500 eozynofili/mm³) przez okres przynajmniej 6 miesięcy bez wykrywalnej przyczyny i ze współistnieniem zmian w sercu, układzie nerwowym lub szpiku kostnym.
Epidemiologia.
Na HES chorują głównie mężczyźni (90%). W Stanach Zjednoczonych w latach 1971-1982 zanotowano 50 przypadków zespołu hipereozynofilowego.

</doc>
<doc id="975151" url="https://pl.wikipedia.org/wiki?curid=975151" title="Weibersbrunn">
Weibersbrunn

Weibersbrunn – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg. Leży w pasmie górskim Spessart, około 18 km na wschód od Aschaffenburga, przy autostradzie A3.
1 stycznia 2021 do gminy przyłączono 5 728 m² terenu pochodzącego z obszaru wolnego administracyjnie Rohrbrunner Forst.
Dzielnice.
W skład gminy wchodzą trzy dzielnice:
Polityka.
Wójtem od 2002 jest Herbert Rüppel z SPD, jego poprzednikiem był Erich Noll. Rada gminy składa się z 15 członków:
Oświata.
W gminie znajduje się 100 miejsc przedszkolnych (z 72 dziećmi) oraz szkoła podstawowa (9 nauczycieli, 166 uczniów).

</doc>
<doc id="975153" url="https://pl.wikipedia.org/wiki?curid=975153" title="Sherwood Anderson">
Sherwood Anderson

Sherwood Anderson (ur. 13 września 1876 w Camden w stanie Ohio, zm. 8 marca 1941 w Colón w Panamie) – amerykański pisarz, znany najbardziej ze zbioru opowiadań "Miasteczko Winesburg".
Życiorys.
Urodził się w Camden (Ohio), jako syn Irwina McClaina Andersona, rzemieślnika i Emmy Jane Smith. Przez pierwsze 35 lat życia Anderson stał się człowiekiem, którego kultura uważała za idealnego. Jego ojciec był krnąbrnym człowiekiem, ledwo zdolnym do utrzymania żony i siedmiorga dzieci. Swą młodość spędził w Clyde. Anderson w wieku 14 lat porzucił szkołę i imał się różnych prac. Wychowywał się w trudnych warunkach. Ojciec popadł w alkoholizm i wcześnie zmarł (w 1895). Kiedy Anderson miał 19 lat, zmarła jego cierpliwa matka, po czym, usilnie starając się zarobić pieniądze w Clyde, stał się znany jako "Jobby" i ukończył mniej niż rok liceum. W tym czasie ruszył do Chicago w poszukiwaniu swojego miejsca w życiu.
Pracował w Chicago w latach 1896-1898, następnie zaciągnął się do armii. Był w składzie sił wysłanych na Kubę w czasie wojny amerykańsko-hiszpańskiej, ale nie wziął udziału w walkach. Następnie uczęszczał na Uniwersytet Wittenberg w Springfield. Pracował z sukcesem w Chicago jako copywriter. W 1904 ożenił się (po raz pierwszy) z Cornelią Lane,z którą miał trójkę dzieci.
W następnych latach prowadził własną firmę zajmującą się dostarczaniem farb. W 1912 przeżył załamanie nerwowe z powodu kłopotów rodzinnych i zawodowych. Porzucił rodzinę i firmę i przeniósł się do Chicago, by poświęcić się pisarstwu.
Początkowo kontynuował pracę copywritera. W 1916 rozwiódł się i poślubił Tennessee Mitchell. W tym samym roku opublikował swą pierwszą powieść "Windy McPherson’s Son". W 1919 wydał swą najbardziej znaną książkę, zbiór opowiadań "Miasteczko Winesburg", które istotnie wpłynęło na kształt nowelistyki amerykańskiej.
W 1924 ponownie się rozwiódł i ożenił, tym razem z Elizabeth Prall. Zamieszkali w Nowym Orleanie. W 1927 Anderson osiedlił się w Troutdale w Wirginii. Małżeństwo przetrwało do 1928. W 1933 ożenił się po raz czwarty z Eleanor Copenhaver. Pod jej wpływem wiele podróżował na południe Stanów Zjednoczonych, by poznawać panujące tam warunki życia i pracy.
Wiele podróżował razem z żoną. Podczas jednej z takich podróży zmarł w Panamie na zapalenie otrzewnej spowodowane połknięciem wykałaczki.
Znaczenie.
Proza Sherwooda Andersona wywarła wpływ na wielu pisarzy amerykańskich następnego pokolenia, w tym na Williama Faulknera, Ernesta Hemingwaya, Thomasa Wolfe’a, Johna Steinbecka.

</doc>
<doc id="975155" url="https://pl.wikipedia.org/wiki?curid=975155" title="Mainaschaff">
Mainaschaff

Mainaschaff – gmina w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg.
Graniczy bezpośrednio z Aschaffenburgiem (około 4 km na zachód od centrum), leży na prawym brzegu Menu, przy autostradzie A3 i linii kolejowej Darmstadt – Erbach – Aschaffenburg.
Polityka.
Wójtem jest Rudolf Roth. Rada gminy składa się z 20 członków:

</doc>
<doc id="975157" url="https://pl.wikipedia.org/wiki?curid=975157" title="Sigave">
Sigave

Sigave (zwane również Singave) – jeden z trzech okręgów administracyjnych (tradycyjnie zwanych „królestwami”) wchodzących w skład francuskiego terytorium zależnego Wallis i Futuna.
Okręg zajmuje zachodnią część wyspy Futuna wchodzącej w skład Wysp Hoorn. Jego powierzchnia wynosi 30 km², a zamieszkany jest przez 1918 osób (2007). Stolicą okręgu jest Leava, w której mieszka 480 osób (2003), a pozostałymi miejscowościami są: Fiua (250 mieszkańców), Nuku (308), Tavai (277), Toloke (551), Vaisei (228).

</doc>
<doc id="975158" url="https://pl.wikipedia.org/wiki?curid=975158" title="Super stacja">
Super stacja



</doc>
<doc id="975159" url="https://pl.wikipedia.org/wiki?curid=975159" title="Referendum niepodległościowe w Czarnogórze, 2006">
Referendum niepodległościowe w Czarnogórze, 2006



</doc>
<doc id="975162" url="https://pl.wikipedia.org/wiki?curid=975162" title="Glattbach (Bawaria)">
Glattbach (Bawaria)

Glattbach – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg. Leży około 3 km na północ od centrum Aschaffenburga, przy autostradzie A3.
Polityka.
Wójtem jest Fridolin Fuchs. Rada gminy składa się z 17 członków:
Współpraca.
Miejscowości partnerskie:

</doc>
<doc id="975170" url="https://pl.wikipedia.org/wiki?curid=975170" title="Alo">
Alo

Alo (zwane również nieoficjalnie Tuʻa) – jeden z trzech okręgów administracyjnych (tradycyjnie zwanych „królestwami”) wchodzących w skład francuskiego terytorium zależnego Wallis i Futuna.
Okręg zajmuje wschodnią część wyspy Futuna oraz niemal bezludną wyspę Alofi wchodzące w skład Wysp Hoorn. Jego powierzchnia wynosi 85 km², a zamieszkany jest przez 3017 osób (2007). Stolicą okręgu jest Malaʻe, w którym mieszka 238 osób (2003), a pozostałymi miejscowościami są: Alofitai (na wyspie Alofi – 2 mieszkańców), Ava, Fakaki, Fikavi, Kapau, Kolia (432), Kolopelu, Muli, Olu, Ono (738), Poi (294), Tamana (226), Taoa (717), Tuatafa (43), Tufuʻone, Vele (303).

</doc>
<doc id="975171" url="https://pl.wikipedia.org/wiki?curid=975171" title="Joanna Jedlewska">
Joanna Jedlewska

Joanna Jedlewska (ur. 3 maja 1937 w Lublinie, zm. 13 maja 1972 w Warszawie) – polska aktorka filmowa, telewizyjna oraz teatralna, pedagog, choreograf.
Życiorys.
Po ukończeniu podstawowej szkoły muzycznej i Średniej Szkoły Baletowej w Warszawie od 1955 studiowała w Państwowej Wyższej Szkole Filmowej, Telewizyjnej i Teatralnej w Łodzi. W 1960 ukończyła, z wyróżnieniem, studia na Wydziale Aktorskim, choć wcześniej studiowała na Wydziale Reżyserii Teatrów Niezawodowych.
W sezonie 1960/1961 występowała w łódzkim Teatr 7¹³. W latach 1961–1965 w Teatrze Dramatycznym w Warszawie, a od 1965 do 1971 w warszawskich teatrach: Klasycznym i Rozmaitości. W 1971 była aktorką Teatru Studio. Równocześnie od 1961 opracowała taniec i ruch sceniczny w około dziesięciu przedstawieniach w teatrach Warszawy, Łodzi i Poznania oraz była reżyserem i konsultantką w warszawskich teatrach studenckich.
Zagrała szereg ról w Teatrze Telewizji oraz audycjach radiowych. W latach 1957–1971, w PWSTiF w Łodzi, uczyła tańca, ruchu scenicznego i pantomimy. Od 1961 pracowała jako asystentka pantomimy w Akademii Teatralnej im. Aleksandra Zelwerowicza, a od 1964 była wykładowcą na Akademii Muzycznej w Warszawie.
Życie prywatne.
Była córką Stanisława i Kamili z Łopackich, pedagogów-polonistów, oraz siostrą Łukasza Jedlewskiego. Mężem jej był architekt Jerzy Pawłowski. Po rozwodzie, od około 1965 związana była z aktorem Janem Żardeckim.
Zmarła na białaczkę. Pochowana została na Cmentarzu Wojskowym na Powązkach w kwaterze 17B-6-14.
Filmografia.
Źródło.

</doc>
<doc id="975172" url="https://pl.wikipedia.org/wiki?curid=975172" title="Choroba reitera">
Choroba reitera



</doc>
<doc id="975173" url="https://pl.wikipedia.org/wiki?curid=975173" title="Stockstadt am Main">
Stockstadt am Main

Stockstadt am Main, Stockstadt a.Main – gmina targowa w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg. Leży około 5 km na zachód od Aschaffenburga, nad ujściem Gersprenz do Menu, przy autostradzie A3, drodze B469 i linii kolejowej Moguncja - Darmstadt – Aschaffenburg.
Polityka.
Wójtem jest Peter Wolf z CSU. Rada gminy składa się z 21 członków:
Współpraca.
Miejscowości partnerskie:

</doc>
<doc id="975175" url="https://pl.wikipedia.org/wiki?curid=975175" title="Pieniny Czorsztyńskie">
Pieniny Czorsztyńskie

Pieniny Czorsztyńskie lub Pieniny Zachodnie – region geograficzny obejmujący zachodnią część Pienin Właściwych od przełęczy Drzyślawa po przełęcz Szopka i Wąwóz Szopczański. Nazwę tę utworzył Kazimierz Ignacy Sosnowski w 1924 roku. Najwyższymi ich wzniesieniami są Nowa Góra (902 m n.p.m.) będąca drugim co do wysokości szczytem Pienin Właściwych i Macelak (856 m n.p.m.). Pozostałe ważniejsze szczyty to: Podskalnia Góra, Goła Góra, Macelowa Góra, Cyrlowa Skałka, Kozia Góra, Rabsztyn, Flaki, Groń, Łączana. Wszystkie te wzniesienia są porośnięte lasem, ale w wielu miejscach istnieją strome wapienne ściany i skały. Liczne skały wapienne sterczą także w lesie pomiędzy wzniesieniami. Stoki pocięte są głębokimi wąwozami. Potoki spływają albo bezpośrednio do Dunajca, albo do Krośnicy.
Niemal cały obszar Pienin Czorsztyńskich wchodzi w skład Pienińskiego Parku Narodowego. Od przełęczy Snozka do Przełęczy Szopka tworzą one długi częściowo lesisty, częściowo pokryty łąkami grzbiet. Z odsłoniętych części grzbietu szerokie widoki na Tatry, Gorce, Beskid Wyspowy i Beskid Sądecki oraz Babią Górę.
Pieniny Czorsztyńskie dawniej były własnością dworu w Czorsztynie. Przyrodniczo są uboższe od Pienin Centralnych. Stoki północne są bardziej wilgotne i w dolnej ich części są pola uprawne. Stoki południowe są bardziej suche i są w nich liczne turnie, wąwozy i urwiska z ciepłolubną roślinnością kserotermiczną.

</doc>
<doc id="975176" url="https://pl.wikipedia.org/wiki?curid=975176" title="Pieniny Zachodnie">
Pieniny Zachodnie



</doc>
<doc id="975180" url="https://pl.wikipedia.org/wiki?curid=975180" title="Zawiadomienie o niepopełnionym przestępstwie">
Zawiadomienie o niepopełnionym przestępstwie

Zawiadomienie o niepopełnionym przestępstwie – przestępstwo skierowane przeciwko wymiarowi sprawiedliwości, polegające na zawiadomieniu o przestępstwie organ powołany do ścigania wiedząc, że przestępstwa nie popełniono (art. 238 k.k.). Przestępstwo nie dotyczy fałszywego zawiadomienia o wykroczeniu. W takim przypadku sprawca popełnia wykroczenie polegające na wywołaniu fałszywego alarmu (art. 66 § 1 k.w.).
Przestępstwo stanowi występek zagrożony grzywną, karą ograniczenia wolności albo pozbawienia wolności do lat 2.

</doc>
<doc id="975181" url="https://pl.wikipedia.org/wiki?curid=975181" title="Radonek">
Radonek

Radonek – osada borowiacka w Polsce, na obszarze Tucholskiego Parku Krajobrazowego, położona w województwie kujawsko-pomorskim, w powiecie tucholskim, w gminie Tuchola, nad jeziorem Radonek. Miejscowość jest częścią składową sołectwa Legbąd.
W latach 1975–1998 miejscowość administracyjnie należała do województwa bydgoskiego.

</doc>
<doc id="975184" url="https://pl.wikipedia.org/wiki?curid=975184" title="Rothenbuch">
Rothenbuch

Rothenbuch – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg. Leży w paśmie górskim Spessart, około 18 km na wschód od Aschaffenburga, u źródła rzeki Hafenlohr, przy drodze B26.
Polityka.
Wójtem od 2002 jest Gerhard Aulenbach z SPD, jego poprzednikiem był Günter Eich. Rada gminy składa się z 13 członków:
Oświata.
W gminie znajduje się 75 miejsc przedszkolnych (61 dzieci) oraz szkoła podstawowa (5 nauczycieli, 96 uczniów).

</doc>
<doc id="975189" url="https://pl.wikipedia.org/wiki?curid=975189" title="Laufach">
Laufach

Laufach – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg. Leży około 12 km na północny wschód od Aschaffenburga, przy drodze B26 i linii kolejowej Frankfurt nad Menem – Würzburg.
Dzielnice.
W skład gminy wchodzą trzy dzielnice:
Polityka.
Wójtem jest Valentin Weber. Rada gminy składa się z 21 członków:

</doc>
<doc id="975190" url="https://pl.wikipedia.org/wiki?curid=975190" title="Abdülmecid II">
Abdülmecid II

Abdülmecid II (ur. 30 maja 1868 w Stambule, zm. 23 sierpnia 1944 w Paryżu) – głowa rodu Osmanów w latach 1922–1944 i nominalny kalif, proklamowany i uznawany przez Republikę Turcji w latach 1922–1924.
Życiorys.
Był synem Abdülaziza. 1 listopada 1922 roku jego kuzyn, sułtan Mehmed VI, został pozbawiony władzy, choć Turcji oficjalnie nie proklamowano republiką.
19 listopada 1922 w Ankarze Abdülmecid II, od 1918 noszący tytuł następcy tronu, został wybrany kalifem przez Wielkie Zgromadzenie Narodowe Turcji.
3 marca 1924 roku na wniosek Kemala Atatürka Wielkie Zgromadzenie Narodowe Turcji zniosło kalifat. Równocześnie z kalifatem zlikwidowano szkolnictwo religijne oraz zakazano poligamii. Członkowie dynastii Osmanów zostali zmuszeni do opuszczenia kraju. Abdülmecid II po wyjeździe z Turcji osiadł w Paryżu, gdzie zmarł. Pochowany został w Medynie.

</doc>
<doc id="975191" url="https://pl.wikipedia.org/wiki?curid=975191" title="Adam Gajewski (funkcjonariusz)">
Adam Gajewski (funkcjonariusz)

Adam Gajewski (ur. 24 grudnia 1904 w Brześciu, zm. ?) – pułkownik, oficer NKWD i Ludowego Komisariatu Bezpieczeństwa Państwowego, dyrektor Departamentu I MBP (kontrwywiad) w latach 1946–1948, doradca ministra Bezpieczeństwa Publicznego Stanisława Radkiewicza.
Życiorys.
Syn Ignacego i Marii. Od 1924 służył w NKWD i Ludowego Komisariatu Bezpieczeństwa Państwowego, został oficerem tych służb. Członek PPR.
Od 30 września 1944 do grudnia 1945 w stopniu majora był szefem kolejno Oddziału II Zarządu Informacji Dowództwa Wojska Polskiego (od 30 listopada 1944 – Głównego ZI DWP), Wydziału II i Zarządu II Głównego Zarządu Informacji. Następnie był w 1945 wykładowcą pracy operacyjnej na kursach oficerskich przy GZI w Szkole Oficerów Informacji. Od 1 grudnia 1946 do 15 czerwca 1948 był dyrektorem Departamentu I MBP. Wyjechał do ZSRR po skierowaniu w połowie czerwca 1948.
W dokumentach z tego okresu występuje postać ławnika sądów orzekających w sprawach wojskowych Adama Gajewskiego, posiadał on jednakże niższy stopień, np. 9 kwietnia 1945 – porucznik (wyrok Wojskowego Sądu Okręgowego w Lublinie).

</doc>
<doc id="975192" url="https://pl.wikipedia.org/wiki?curid=975192" title="Tadeusz de Virion">
Tadeusz de Virion

Tadeusz Józef de Virion (ur. 28 marca 1926 w Warszawie, zm. 25 października 2010 tamże) – polski prawnik, adwokat, dyplomata.
Życiorys.
Pochodził z rodziny pieczętującej się herbem Leliwa. W 1944 roku brał udział w powstaniu warszawskim. Był pierwszym po II wojnie światowej niekomunistycznym ambasadorem Rzeczypospolitej Polskiej w Wielkiej Brytanii w latach 1990–1993, członek Trybunału Stanu w latach 1989–1991 i 1993–2005.
Był obrońcą w procesach powojennej Polski. Występował też jako adwokat w procesach opozycjonistów w stanie wojennym. W III RP był obrońcą w procesach m.in. członków gangu pruszkowskiego i gangu „Rympałka”. Był adwokatem Andrzeja Kolikowskiego, ps. „Pershing” oraz polskim obrońcą Jeremiasza Barańskiego, ps. „Baranina”. Reprezentował prezydenta Aleksandra Kwaśniewskiego w procesie z gazetą „Życie”. Ostatnią głośną sprawą, w której występował, było wydanie, na mocy Europejskiego nakazu aresztowania, Belgii Adama G., który zamordował w Brukseli belgijskiego nastolatka.
Uczestnik prac Centrum Obywatelskich Inicjatyw Ustawodawczych Solidarności.
Dwukrotnie żonaty. Jego pierwszą żoną była Lucyna Rudzińska (1926–1983), z którą miał córkę Marię (ur. 1953). Drugą żoną była pochodząca z Indii Jayanti Hazra (ur. 1942).
Tadeusz de Virion zmarł w warszawskim szpitalu, po długiej chorobie. Został pochowany 29 października 2010 roku na cmentarzu Powązkowskim (kwatera 67-5-9).
Odznaczenia.
Został odznaczony m.in. Krzyżem Walecznych, Krzyżem Armii Krajowej, Warszawskim Krzyżem Powstańczym, Złotym Krzyżem Zasługi, Złotą Odznaką Adwokatury, Medalem Wojska, Krzyżem Komandorskim z Gwiazdą Orderu Pro Merito Melitensi, oraz, w 2010 roku, pośmiertnie Krzyżem Komandorskim Orderu Odrodzenia Polski (Krzyżem Komandorskim Orderu Odrodzenia Polski został również odznaczony przez Prezydenta RP na Uchodźstwie w 1990 roku). Od 1980 roku był również członkiem Zakonu Kawalerów Maltańskich.
W 2010 r. został pośmiertnie uhonorowany Wielką Odznaką "Adwokatura Zasłużonym".

</doc>
<doc id="975193" url="https://pl.wikipedia.org/wiki?curid=975193" title="Miejski Rów">
Miejski Rów

Miejski Rów – część miasta Tuchola, także osiedle mieszkaniowe, położone przy lokalnej drodze prowadzącej do Wielkiego Gacna, na wschodnim krańcu Borów Tucholskich, w pobliżu jezior Głęboczek i Trzcionek.

</doc>
<doc id="975201" url="https://pl.wikipedia.org/wiki?curid=975201" title="Tadeusz Józef de Virion">
Tadeusz Józef de Virion



</doc>
<doc id="975203" url="https://pl.wikipedia.org/wiki?curid=975203" title="Uvea">
Uvea

Uvea – jeden z trzech okręgów administracyjnych (tradycyjnie zwanych „królestwami”) wchodzących w skład francuskiego terytorium zależnego Wallis i Futuna.
Okręg zajmuje Wyspy Wallis – wyspę Uvea oraz liczne drobne niezamieszkane wysepki. Jego powierzchnia wynosi 77,5 km², a zamieszkany jest przez 10 417 osób (2007). Stolicą okręgu jest Mata-Utu, w którym mieszka 1266 osób (2003), będące stolicą całego terytorium Wallis i Futuna. 
Okręg Uvea podzielony jest na 3 dystrykty:
W skład dystryktu Hihifo wchodzą następujące osiedla: Alele (634 mieszkańców), Gamua, Lano, Malaʻe (498), Tufuʻone (237), Vailala (446), Vaitupu (607).
W skład dystryktu Hahake wchodzą następujące osiedla: Afala, Ahoa (464), Akaʻaka (538), Falaleu (650), Ha'afuasia (419), Liku (688), Makeke, Mata-Utu (1266), Taumata.
W skład dystryktu Mua wchodzą następujące osiedla: Gahi (271), Haʻapai, Haʻatofo (239), Halalo (637), Kolopopo (176), Lavegahau (379), Lotoalahi, Malaʻefoʻou (279), Malaʻetoli, Teʻesi (284), Tepa (246), Utufua (736), Vaimalau (452).

</doc>
<doc id="975204" url="https://pl.wikipedia.org/wiki?curid=975204" title="Biblia genewska">
Biblia genewska

Biblia genewska – protestancki przekład Pisma Świętego na język angielski, dokonany przez Williama Whittinghama i jego współpracowników, wydany w 1560 roku.
Charakterystyka przekładu.
Biblia genewska jest dziełem grupy protestanckich uczonych, którzy po dojściu do władzy Marii I Tudor (zwanej „Krwawą Mary”) w 1553 roku uciekli z Anglii przed represjami religijnymi królowej Marii i grożącą im śmiercią. Zbiegów przygarnęła społeczność protestancka w Genewie. Nowy Testament wydano w roku 1537, pełny przekład w roku 1560.
Przekład ten szybko zyskał w Anglii znaczną popularność. W porównaniu do wcześniejszych tłumaczeń łatwiej się go czytało. Była to pierwsza Biblia angielska z ponumerowanymi zarówno rozdziałami, jak i wersetami; system ten jest stosowany do dziś. Jako pierwsza posiadała ona także obszerne komentarze, wyjaśnienia, indeks tematyczny, mapy i ilustracje. Przekład zawierał również tzw. żywą paginę – u góry każdej strony podano kilka kluczowych słów, dzięki którym czytelnik mógł szybciej odnaleźć właściwy fragment. Poza tym zamiast grubego pisma gotyckiego zastosowano wyrazisty krój czcionki; podobny jest używany nawet obecnie w Bibliach angielskich. Starsza Wielka Biblia, drukowana w formacie folio, była gruba i wielka; Biblia genewska była o połowę mniejsza. Wiązała się z tym także niższa cena.
W odpowiedzi na Biblię genewską w roku 1568 wydano Biblię biskupią (ang. "Bishops' Bible"), przygotowaną przez biskupów w celu ograniczenia popularności Biblii genewskiej.

</doc>
<doc id="975206" url="https://pl.wikipedia.org/wiki?curid=975206" title="Piszczek (Tuchola)">
Piszczek (Tuchola)

Piszczek (niem. "Ernsthal") – część miasta Tuchola, także południowe osiedle, położone nad zachodnim brzegiem Brdy, na skraju Tucholskiego Parku Krajobrazowego, na zachód od Rudzkiego Mostu. Zachowała się kaskada po młynie, znajdującym się niegdyś nad rzeką Kicz.

</doc>
<doc id="975210" url="https://pl.wikipedia.org/wiki?curid=975210" title="Józef Kratko">
Józef Kratko

Józef Kratko (ur. w Pińsku, zm. 29 marca 2004) – oficer Ludowego Wojska Polskiego, pułkownik Ministerstwa Bezpieczeństwa Publicznego.
Życiorys.
Pochodził z rodziny żydowskiej, syn Azriela (Antoniego) i Rossy (Rozalii) Bajli z domu Szkolnik. Miał piątkę rodzeństwa, jego brat Załman (Zygmunt) również był działaczem komunistycznym. W 1933 zdał egzamin maturalny w Państwowym Gimnazjum im. Stefana Czarneckiego w Chełmie, następnie rozpoczął naukę w Państwowym Konserwatorium Muzycznym w Warszawie w klasie skrzypiec. 
Już podczas nauki w gimnazjum związał się z organizacjami komunistycznymi. Został działaczem Rewolucyjnego Związku Niezamożnej Młodzieży Szkolnej, od 1931 działał w Komunistycznym Związku Młodzieży Zachodniej Ukrainy. Po przyjeździe do Warszawy wstąpił do Komunistycznego Związku Młodzieży Polskiej, od 1935 był członkiem Komunistycznej Partii Polski. Na początku swej partyjnej kariery został aresztowany i skazany na rok więzienia. Kolejne aresztowanie z powodu działalności partyjnej miało miejsce w 1936, po śledztwie trwającym do marca 1936 został skazany na dwa lata więzienia. Pobyt w areszcie śledczym został mu zaliczony na poczet kary, więc wiosną 1939 wyszedł na wolność. Po wybuchu II wojny światowej walczył w obronie stolicy w I Warszawskim Batalionie Obrony Narodowej, tuż przed kapitulacją został ranny. 
Przedostał się do Lwowa, gdzie próbował kontynuować studia muzyczne. Następnie przeniósł się z żoną do Anapy, gdzie znalazł zatrudnienie w warsztatach lotniczych i wstąpił do Komsomołu. Po ataku Niemiec na ZSRR we wrześniu 1941 został skierowany do powstających Polskich Sił Zbrojnych w ZSRR i otrzymał przydział do 5 Dywizji Piechoty. 
Podczas dyslokacji jednostki w styczniu 1942 do Kirgizji zdezerterował i pozostał w ZSRR. W maju 1943 dostał się do Sielc i wstąpił do armii Berlinga. Został skierowany na podoficerski kurs polityczno-wychowawczy, po jego ukończeniu otrzymał awans na stopień podporucznika i objął stanowisko zastępcy dowódcy ds. polityczno-wychowawczych w 1. pułku czołgów 1 Dywizji Piechoty im. Tadeusza Kościuszki. W czerwcu 1943 wziął udział w pierwszym Zjeździe Związku Patriotów Polskich. Jako porucznik brał udział w bitwie pod Lenino. 
W październiku 1943 został przydzielony do Polskiego Samodzielnego Batalionu Specjalnego, od 1944 wszedł w skład jego dowództwa. W maju 1944 został przeniesiony do Polskiego Sztabu Partyzanckiego i wszedł w skład Zgrupowania „Jeszcze Polska nie zginęła”. Do 20 maja 1944 był zastępcą dowódcy ds. polityczno-wychowawczych Polskiego Samodzielnego Batalionu Specjalnego. W lipcu dostał do Lublina, gdzie wszedł w skład grupy operacyjnej organizującej struktury władzy komunistycznej. Od sierpnia pełnił funkcję dowódcy tzw. Warszawskiej Grupy Operacyjnej organizującej struktury Milicji Obywatelskiej w Warszawie. Otrzymał awans na kapitana i wstąpił do Polskiej Partii Robotniczej.
15 sierpnia 1944 wyznaczony został na stanowisko zastępcy komendanta Milicji Obywatelskiej miasta stołecznego Warszawy do spraw polityczno-wychowawczych. Następnie był szefem Inspektoratu Komendy Głównej MO (1944-1945), komendantem wojewódzkim MO w Katowicach (1945-1946), szefem Wojewódzkiego Urzędu Bezpieczeństwa Publicznego w Katowicach (1946-1947), dyrektorem Departamentu IV MBP (ochrona gospodarki) (1947-1953), dyrektorem Departamentu Szkolenia MBP (1953-1954), wicedyrektorem i p.o. dyrektora Departamentu VII Komitetu do spraw Bezpieczeństwa Publicznego (śledczy) (1955-1956). Dał się poznać jako bezwzględny funkcjonariusz resortu bezpieczeństwa. Wszelkie przerwy w pracy, nawet wynikające z problemów technicznych, klasyfikował jako sabotaż i dywersję. Od podległych mu pracowników wymagał również takiego postrzegania rozpatrywanych spraw, co skutkowało aresztowaniami niewinnych osób.
W maju 1956 został oddelegowany do Międzynarodowej Komisji dla Nadzoru i Kontroli w Indochinach, gdzie zajmował stanowisko doradcy ds. wojskowych. Na początku 1957 powrócił do Polski i został oddany do dyspozycji Departamentu Kadr i Szkolenia MSW. 30 kwietnia 1957 został zwolniony ze służby w organach bezpieczeństwa PRL, jako jedne z odpowiedzialnych za "błędy i wypaczenia". W listopadzie został zatrudniony w Ministerstwie Spraw Zagranicznych i w grudniu został skierowany na placówkę dyplomatyczną w Hanoi. W 1960 powrócił z Wietnamu i do 1962 pracował jako starszy radca w MSZ.
Powrócił do przerwanych studiów muzycznych i w 1963 uzyskał dyplom Państwowej Szkoły Muzycznej I st. nr 4 im. Karola Kurpińskiego. Następnie pracował jako nauczyciel muzyki w warszawskich szkołach. W 1968 został oskarżony o utrzymywanie kontaktów z osobami prezentującymi postawy proizraelskie, jego córka brała udział w wystąpieniach studenckich. Został oskarżony o udział w wywoływaniu zajść marcowych, jego sytuacja stała się trudna również z tego powodu iż negował zasadność interwencji wojsk Układu Warszawskiego w Czechosłowacji. Pod taką presją zdecydował się w 1969 na wyjazd z Polski oraz zrzeczenie się polskiego obywatelstwa.
Decyzją gen. Wojciech Jaruzelskiego z marca 1971 został zdegradowany do stopnia szeregowca i wpisany do tzw. indeksu osób niepożądanych w PRL.
Był członkiem Komunistycznej Partii Polski, Polskiej Partii Robotniczej i Polskiej Zjednoczonej Partii Robotniczej. 
Po śmierci został pochowany na Cmentarzu Leśnym (Minnesland) w Sztokholmie.
Życie prywatne.
Poślubił Helenę z domu Bartoszewską, która w 1943 r. zginęła podczas skoku spadochronowego. W 1945 ożenił się z Eufrozyną z domu Magiera, z którą miał dwie córki. Małżeństwo zakończyło się rozwodem w 1959. W latach 60. XX w. poślubił Krystynę Bożenę z domu Bażańską, z którą miał córkę

</doc>
<doc id="975214" url="https://pl.wikipedia.org/wiki?curid=975214" title="Ostrów (Rzepiczna)">
Ostrów (Rzepiczna)

Ostrów – nieoficjalna kolonia wsi Rzepiczna w Polsce, położona w województwie kujawsko-pomorskim, w powiecie tucholskim, w gminie Tuchola.
Miejscowość leży na obszarze Tucholskiego Parku Krajobrazowego (rejon Czerskich Łąk)
W latach 1975–1998 miejscowość administracyjnie należała do województwa bydgoskiego.
Zobacz też: Ostrów

</doc>
<doc id="975218" url="https://pl.wikipedia.org/wiki?curid=975218" title="SCORM">
SCORM

SCORM (ang. "Sharable Content Object Reference Model") to standard (specyfikacja) zapisu danych do e-learningu. Przedstawia sposób komunikacji pomiędzy klientem oraz serwerem. SCORM definiuje również w jaki sposób powinny być skompresowane dane do prezentacji (format ZIP). Wykorzystuje technologię XML.
Pakiet SCORM.
SCORM oznacza Sharable Content Object Reference Model (Model referencyjny obiektu zawartości), którą można udostępniać. Jest to międzynarodowy standard dla e-kursów.
Pakiet SCORM, który można również nazywać kursem SCORM lub modułem SCORM, to plik ZIP zawierający określone treści zdefiniowane przez standard SCORM. Jest znany jako plik wymiany pakietów (PIF) i zawiera wszystkie dane niezbędne do przeniesienia treści edukacyjnych do LMS.

</doc>
<doc id="975219" url="https://pl.wikipedia.org/wiki?curid=975219" title="Lipce (Legbąd)">
Lipce (Legbąd)

Lipce – nieoficjalna kolonia wsi Legbąd w Polsce, położona w województwie kujawsko-pomorskim, w powiecie tucholskim, w gminie Tuchola.
Miejscowość leży na obszarze Tucholskiego Parku Krajobrazowego.
W latach 1975–1998 miejscowość należała administracyjnie do województwa bydgoskiego.
Inne miejscowości o nazwie: Lipce

</doc>
<doc id="975221" url="https://pl.wikipedia.org/wiki?curid=975221" title="Wspólnota administracyjna Heigenbrücken">
Wspólnota administracyjna Heigenbrücken

Wspólnota administracyjna Heigenbrücken – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg. Siedziba wspólnoty znajduje się w miejscowości Heigenbrücken, przewodniczącym jej jest Werner Englert.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="975222" url="https://pl.wikipedia.org/wiki?curid=975222" title="Zauropod">
Zauropod



</doc>
<doc id="975224" url="https://pl.wikipedia.org/wiki?curid=975224" title="Wspólnota administracyjna Mespelbrunn">
Wspólnota administracyjna Mespelbrunn

Wspólnota administracyjna Mespelbrunn – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg. Siedziba wspólnoty znajduje się w miejscowości Heimbuchenthal. Powstała 1 maja 1978.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="975227" url="https://pl.wikipedia.org/wiki?curid=975227" title="Wspólnota administracyjna Schöllkrippen">
Wspólnota administracyjna Schöllkrippen

Wspólnota administracyjna Schöllkrippen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg. Siedziba wspólnoty znajduje się w miejscowości Schöllkrippen. Powstała 1 maja 1978.
Wspólnota administracyjna zrzesza jedną gminę targową "(Markt)" oraz sześć gmin wiejskich "(Gemeinde)": 

</doc>
<doc id="975229" url="https://pl.wikipedia.org/wiki?curid=975229" title="Raciąż-Piaski">
Raciąż-Piaski

Raciąż-Piaski – nieoficjalna części wsi Raciąż w Polsce, położona w województwie kujawsko-pomorskim, w powiecie tucholskim, w gminie Tuchola.
Miejscowość położona jest na obszarze Pojezierza Krajeńskiego przy zachodniej granicy Tucholskiego Parku Krajobrazowego, nad jeziorem Rudnica. Osada jest częścią składową sołectwa Raciąż.
W latach 1975–1998 miejscowość położona była w województwie bydgoskim.
Zobacz też: Raciąż

</doc>
<doc id="975235" url="https://pl.wikipedia.org/wiki?curid=975235" title="Kazimierz Olszański">
Kazimierz Olszański

Kazimierz Olszański (ur. 9 września 1923 w Tarnowie, zm. 13 października 2002 w Krakowie) – historyk sztuki.
W latach 1939-1943 brał udział w ruchu oporu został aresztowany i więziony w obozach koncentracyjnych w Oświęcimiu i Mauthausen-Gusen. Absolwent Uniwersytetu Jagiellońskiego. Doktorat nauk humanistycznych UJ uzyskał w 1974 roku. Specjalizował się w badaniach polskiego malarstwa batalistycznego. Biograf i znawca rodu Kossaków. W 1990 został uhonorowany Nagrodą Miasta Krakowa. Za książkę "Niepospolity ród Kossaków" otrzymał w lutym 1995 nagrodę „Krakowska Książka Miesiąca“, przyznaną przez Śródmiejski Ośrodek Kultury w Krakowie. Został pochowany na Cmentarzu Rakowickim w Krakowie (cmentarzu wojskowym przy ul. Prandoty) (kwatera XCVI-wsch.-10).

</doc>
<doc id="975236" url="https://pl.wikipedia.org/wiki?curid=975236" title="Bolesław Galczewski">
Bolesław Galczewski

Bolesław Galczewski (ur. 2 października 1922 w Łodzi, zm. 20 października 2013 w Warszawie) – pułkownik Ludowego Wojska Polskiego, dyrektor Departamentu IV Ministerstwa Bezpieczeństwa Publicznego w latach 1953–1954.
Życiorys.
Syn Bolesława i Amelii Galczewskich. W 1945 był słuchaczem Centralnej Szkoły MBP w Łodzi, następnie funkcjonariuszem w centrali MBP w Warszawie. Początkowo młodszy referent, od 1946 referent, od 1947 starszy referent Wydziału I Departamentu IV MBP. Wicedyrektor tego departamentu w latach 1951–1953, zastępca szefa Wojewódzkiego Urzędu ds. Bezpieczeństwa Publicznego w Szczecinie w 1955.
Od marca 1945 do grudnia 1947 brał udział w walkach z "bandami i reakcyjnym podziemiem", czyli z „żołnierzami wyklętymi”. Członek Polskiej Partii Robotniczej i Polskiej Zjednoczonej Partii Robotniczej. W 1946 odznaczony Brązowym Krzyżem Zasługi, a w 1997 Medalem za długoletnie pożycie małżeńskie.

</doc>
<doc id="975243" url="https://pl.wikipedia.org/wiki?curid=975243" title="Sphyrelaton">
Sphyrelaton

Sphyrelaton, czyli młotkowanie – w starożytnej Grecji jedna z technik rzeźbiarskich. Polega ona na wyklepywaniu niewielkich kawałków brązowej blachy, a następnie ich mocowaniu na drewnianym trzonie. Sphyrelaton jest techniką charakterystyczną dla okresu archaicznego.

</doc>
<doc id="975245" url="https://pl.wikipedia.org/wiki?curid=975245" title="Greg Graffin">
Greg Graffin

Greg Graffin, właściwie Gregory Walter Graffin (ur. 6 listopada 1964 w Madison, Wisconsin) – amerykański wokalista punk rockowy, współzałożyciel zespołu Bad Religion i zoolog.
Życiorys.
Gdy miał 7 lat, jego rodzice rozwiedli się i od tego czasu Greg podróżował między domem ojca w Racine a mieszkaniem matki w Milwaukee. Ostatecznie w roku 1976 osiadł w Los Angeles. Kiedy w roku 1983 rozpadł się założony dwa lata wcześniej zespół Bad Religion, Greg wrócił do Madison, gdzie zaczął studiować na uniwersytecie, z którego ostatecznie został usunięty z powodu braku zameldowania w Wisconsin. Zdołał jednak dostać się na Uniwersytet Kalifornijski (UCLA). Zdobył tam licencjat z antropologii, następnie magisterium i doktorat z geologii. Po wydaniu „Against the Grain”, w 1990 przeprowadził się do miejscowości Ithaca i zapisał się na Cornell University, gdzie uzyskał doktorat z biologii ewolucyjnej. W 1996 opuścił uniwersytet, w celu napisania dysertacji na temat tkanki kostnej. Egzamin zdał na najwyższy stopień.
Na kursie The Intellectual History of the US Greg spotkał Gretę, z którą ożenił się w 1988. Mieszkali w Ithaca z dziećmi, Grahamem (ur. 1992) oraz dwa lata młodszą Ellą, do czasu kiedy Greta się wyprowadziła. Obecnie Greg jest rozwiedziony, a swoje małżeństwo komentuje w ten sposób: „Jeśli chcesz się kłócić, ożeń się”. Nadal mieszka w ceglanym, dosyć dużym domu, otoczonym bogatym sąsiedztwem, w którego piwnicy mieści się studio nagrań.
Obecnie Greg wykłada na UCLA. Na czas koncertów bierze urlop. W wolnym czasie pisze także eseje.

</doc>
<doc id="975246" url="https://pl.wikipedia.org/wiki?curid=975246" title="Badzianko">
Badzianko

Badzianko – nieoficjalny przysiółek wsi Malachin w Polsce, położony w województwie pomorskim, w powiecie chojnickim, w gminie Czersk.
W latach 1975–1998 miejscowość administracyjnie należała do województwa bydgoskiego.

</doc>
<doc id="975248" url="https://pl.wikipedia.org/wiki?curid=975248" title="Uniwersytet Strasburski">
Uniwersytet Strasburski

Uniwersytet Strasburski składa się z trzech uczelni:
Uniwersytety połączyły się 1 stycznia 2009, tworząc ‘Uniwersytet Strasburga’ (fr. "Université de Strasbourg").
W latach 1872–1918 Reichsuniversität Straßburg, od 1877 jako Uniwersytet Cesarza Wilhelma. 
Po przyłączeniu Alzacji do Francji niemieckich uczonych zmuszono do emigracji, głównie na Uniwersytet Albrechta i Ludwika we Fryburgu. W latach 1919–1939 uniwersytet francuski, który w roku 1939 został przeniesiony do Clermont-Ferrand, a na jego miejsce powstał w 1941 nazistowski Reichsuniversität Straßburg, po wojnie powrócił francuski.

</doc>
<doc id="975249" url="https://pl.wikipedia.org/wiki?curid=975249" title="Szary Kierz (Lipki)">
Szary Kierz (Lipki)

Szary Kierz – zniesiona część wsi Lipki w Polsce położona w województwie pomorskim, w powiecie chojnickim, w gminie Czersk.
Miejscowość położona jest przy trasie dawnej magistrali węglowej tzw. "francuskiej" Maksymilianowo-Kościerzyna-Gdynia.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
W latach 1975–1998 miejscowość administracyjnie należała do województwa bydgoskiego.
Zobacz też: Kierz, Długi Kierz

</doc>
<doc id="975250" url="https://pl.wikipedia.org/wiki?curid=975250" title="Kossakowie">
Kossakowie

Kossakowie – galicyjski ród szlachecki.
Gałąź krakowska.
Krakowska gałąź rodu to znacząca rodzina artystyczna, której cztery pokolenia wyraziście odznaczyły się w kulturze i nauce polskiej. Malarska dynastia Kossaków ilustrowała swym talentem dzieje narodu polskiego - powstania narodowe, epopeję napoleońską, walki I wojny światowej. Również w poezji i literaturze ukazywali patriotyzm i umiłowanie do ojczyzny.

</doc>
<doc id="975258" url="https://pl.wikipedia.org/wiki?curid=975258" title="Prenoceratops">
Prenoceratops

Prenoceratops − roślinożerny dinozaur.
Występowanie.
Późna kreda, kampan, 83-74 milionów lat temu na terenie dzisiejszej Ameryki Północnej.
Pożywienie.
Roślinożerny. Żywił się prawdopodobnie roślinami (paprociami i nagonasiennymi takimi jak sagowce).
Opis.
Czworonożny roślinożerca, pozbawiony, charakterystycznych dla wielu innych ceratopsów, rogów oraz kryzy na szyi.
Odkrycie.
Znaleziony stosunkowo niedawno (2004 rok) w późnokredowych skałach Montany przez Brendę Chinnery.
Gatunki.
"Prenoceratops pieganensis"

</doc>
<doc id="975266" url="https://pl.wikipedia.org/wiki?curid=975266" title="Tadeusz Paszta">
Tadeusz Paszta

Tadeusz Paszta (ur. 6 marca 1905 w Warszawie, zm. 24 czerwca 1979) – funkcjonariusz Milicji Obywatelskiej i aparatu bezpieczeństwa publicznego PRL.
Życiorys.
Syn Józefa i Stanisławy. Tokarz. Od 3 sierpnia 1944 był komendantem wojewódzkim Milicji Obywatelskiej w Białymstoku, a od 18 stycznia 1945 w Poznaniu. Organizował tam pierwsze struktury Milicji Obywatelskiej. W czasie gdy był komendantem w Białymstoku z MO usunięto 200 funkcjonariuszy, z których ponad polowa została wcielona w szeregi Wojska Polskiego. Od 1 marca 1946 był zastępcą dyrektora Departamentu V Ministerstwa Bezpieczeństwa Publicznego, następnie od 15 maja 1946 w stopniu pułkownika szefem Wojewódzkiego Urzędu Bezpieczeństwa Publicznego w Warszawie. W 1946 został odznaczony Złotym Krzyżem Zasługi. Od 19 października do 31 grudnia 1947 brał udział w walce z „bandami i reakcyjnym podziemiem”. 22 marca 1948 zgodnie z uchwałą Centralnej Komisji Kontroli Partyjnej przy KC PZPR z dnia 20 marca 1948 został zdjęty z zajmowanego stanowiska i zwolniony z organów bezpieczeństwa za to, że „nie potrafił stanąć na wysokości zadania, nie zdołał należycie zorganizować i kierować pracą podległych sobie jednostek oraz przejawiał brak czujności wobec wrogów demokracji w najbliższym swoim otoczeniu” (IPN BU 706/935 t. 1, k. 73). 
Od 1 października 1956 do 31 grudnia 1957 był zatrudniony w Ministerstwie Spraw Zagranicznych, i oddelegowany w tym czasie jako zastępca szefa Polskiej Misji Komisji Nadzoru Państw Neutralnych w Korei. Pochowany na Cmentarzu Wojskowym na Powązkach w Warszawie (kwatera C35-7-12).
W 1976 roku napisał książkę "Z pokolenia w pokolenie" w formie pamiętnika.

</doc>
<doc id="975268" url="https://pl.wikipedia.org/wiki?curid=975268" title="Władysław Kossak">
Władysław Kossak

Władysław Sylwester Kossak (ur. 1828 w Nowym Wiśniczu, zm. w 1918 w Melbourne) – pochodzący ze słynnego rodu Kossaków. Brat Juliusza i Leona. Powstaniec, emigrant w Australii.
Życiorys.
Był najmłodszym synem Michała i Antoniny z Sobolewskich. W 1845 rozpoczął studia na Uniwersytecie Lwowskim, naukę przerwał w 1848 i udał się razem z bratem Leonem na Węgry, gdzie wzięli udział w powstaniu. Walczył jako podporucznik w I pułku ułanów w polskim legionie gen. Józefa Wysockiego. Po upadku powstania przedostał się do Turcji, gdzie był internowany w obozie Widyniu, a później w Kutahyi. W 1850 opuścił Turcję, po pobycie na Malcie udał się do Anglii. W 1852 popłynął razem z przyjacielem Leopoldem Kabatem do Australii, gdzie zajmowali się bez powodzenia poszukiwaniem złota. Następnie wstąpił do angielskiej policji konnej kolonii Wiktoria, uzyskał stopień porucznika. Wziął udział w tłumieniu buntu górników. 3 grudnia 1854 w mieście Ballarat w Australii stoczono potyczkę o Eureka Stockade, pomiędzy górnikami a siłami policji i wojska. Władysław dowodził w czasie rebelii szarżą policyjnej kawalerii. Bitwa była krótka i nierówna, zginęło 22 górników i 6 policjantów.
W marcu 1863 na wieść o wybuchu powstania styczniowego wziął roczny urlop, w czerwcu wypłynął do Europy, a do Polski dotarł w końcu lata. Wziął udział w walkach w czasie kampanii zimowej gen. Heydenreicha-Kruka.
Po upadku powstania wyjechał do Anglii, gdzie w 1865 wziął ślub z Elizą Scott, z którą miał trzy córki: Marcelinę, Jane i Ludwinę. W 1874 wyjechał z rodziną do Australii, osiedlili się w Brighton. Tym razem wiodło mu się zdecydowanie gorzej, jako były rebeliant przeciw zaprzyjaźnionemu mocarstwu nie mógł wrócić do pracy w policji. Imał się różnych zajęć m.in. był dróżnikiem kolejowym (1881). Rozwiódł się i ożenił ponownie, jego drugą żoną była Polka Maria Stelaska (Stolarska). W małżeństwie urodziły się trzy córki oraz syn Tadeusz. W 1893 po śmierci żony udał do zachodniej Australii, gdzie zajmował się poszukiwaniem złota. W 1914 jako 86-latek porzucił to zajęcie i wrócił do Melbourne, zmarł w lipcu 1918 kilka miesięcy przed odzyskaniem przez Polskę niepodległości. Został pochowany 12 lipca 1918 na cmentarzu Springvale.

</doc>
<doc id="975269" url="https://pl.wikipedia.org/wiki?curid=975269" title="Pałac w Kopicach">
Pałac w Kopicach

Pałac w Kopicach – pałac w ruinie z XIX wieku w Kopicach w powiecie brzeskim, wpisany do rejestru zabytków nieruchomych województwa opolskiego, część zabytkowego zespołu pałacowo-parkowego, w którego skład wchodzą ponadto: park z kaplicą grobową Schaffgotschów oraz folwark.
Historia.
Od 1360 roku Kopice były siedzibą rodu von Borsnitz, później znajdowały się w rękach rodziny von Beess (od 1450 roku). W 1534 roku posiadał je kanonik katedry wrocławskiej Baltzar von Neckern, po nim Jan Henryk Heymann von Rosenthal, Gotfryd von Spaetgen, a od 1751 roku śląska rodzina szlachecka von Sierstorpff. Rycerska siedziba została przebudowana na rezydencję w stylu klasycystycznym w 1783 roku według projektu opolskiego architekta Hansa Rudolpha. W 1859 roku obiekt zakupiony przez Hansa Ulryka von Schaffgotscha i Joannę Gryczik von Schomberg-Godulla, właścicielkę dóbr kopickich. Przebudowany w 1864 roku według projektu architekta Karla Lüdecke z Wrocławia oraz mistrza budowlanego Konstantego Heidenreicha z Kopic. Ogród zaaranżował Wilhelm Hampel, który był Królewskim Ogrodnikiem. Obszernie nt. opisane zostało w książce Kopice. Historia utraconego piękna. . Po przebudowie pałac zyskał charakter w stylu neogotyku z elementami neorenesansowymi. 
Ruiny pałacu od strony południowo-zachodniej otoczone są parkiem krajobrazowym o powierzchni 70 ha zaprojektowanym przez Wilhelma Hempla. W parku jest 10 stawów oraz okazy drzewostanu liściastego i iglastego. Początkowo w parku istniało wiele budowli, m.in. Świątynia Dumania.
Do lutego 1945 roku zespół pałacowo-parkowy był we władaniu rodziny von Schaffgotsch. W 1948 roku, w ramach likwidacji mienia podworskiego, przekazano do Muzeum Powiatowemu w Nysie obraz z wyposażenia pałacu, tj. "Madonnę Lombardzką" z XVI wieku, jest to prawdopodobnie jedyny zachowany obraz z tego obiektu. W 1958 roku pałac został podpalony przez nieznanych sprawców, a w latach kolejnych rozgrabiony i zdewastowany. Nominalnie należał wówczas do Okręgowego Zarządu Lasów Państwowych w Katowicach. W 1990 roku zakupiony przez krakowskiego biznesmena Adama Koca oraz Violettę Koc za sumę 5000 złotych, płatne w ratach do 2014 roku. Inwestor obiecał gminie, że doprowadzi obiekt do stanu sprzed 1958 r. w ciągu 4 lat. Obietnicy nie dotrzymał. Budynek nadal ulegał dewastacjom i grabieżom. Obiekt utracił m.in.: rzeźbę świętej Elżbiety, świętej Jadwigi, rycerza Siboto, posąg Hansa Ulricha Schaffgotscha oraz fontannę; zniszczono świątynię dumania w parku.
W czerwcu 2008 roku pałac nabyło śląskie przedsiębiorstwo Zarmen, które zabezpieczyło prowizorycznie obiekt i przeprowadziło prace porządkowe.
Z zespołu została wywieziona figura św. Krzysztofa, którą po odrestaurowaniu ustawiono w pobliżu Collegium Minus w Opolu.
W lutym 2014 roku pałac został ponownie wystawiony na sprzedaż za kwotę 5 milionów złotych. Jesienią 2016 roku obiektem zainteresował się inwestor z Luksemburga. W styczniu 2017 roku zarejestrowana we Wrocławiu spółka Globucor Luxembourg Polska Sp. z o.o. (należąca do Globucor Luxembourg) ogłasza przejęcie całego kompleksu pałacowo-parkowego w Kopicach z przeznaczeniem na siedzibę Polsko-Niemieckiego Muzeum Historii oraz renaturyzację zabytkowego parku (55 ha). Projekt odbudowy pałacu zakładał 7 etapów w 7 lat i planowane nakłady 100 milionów euro. Miesiąc później odbyła się pierwsza konferencja prasowa na terenie Uniwersytetu Opolskiego, druga 1 marca 2017 r. w Warszawie. Wokół pałacu pojawił się monitoring, ruszyła wycinka kilkudziesięciu drzew graniczących z pałacem oraz drobne prace porządkowe wewnątrz pałacu. Pod koniec marca zapowiadany projekt stanął pod znakiem zapytania. Okazało się, że wbrew przekazywanym wcześniej informacjom, luksemburski inwestor nie jest właścicielem pałacu a także nie ma pieniędzy na jego zakup i planowaną odbudowę. W październiku 2017 roku luksemburski inwestor ostatecznie zrezygnował i ogłosił upadłość. Wówczas pałac w Kopicach został ponownie wystawiony na sprzedaż za sumę 6 milionów złotych (z gotowością do negocjacji).
28 października 2019 roku ciała rodziny Schaffgotsch ponownie spoczęły w grobowcu przy kościele parafialnym w Kopicach. 
22 czerwca 2021 roku parafia w Kopicach i Maciej Mischok zorganizowali Pierwsze Kopickie Spotkania Pałacowe. 
7 sierpnia 2021 r. Janusz Skop za zgodą ówczesnego właściciela zorganizował Dzień Otwartych Bram Pałacu w Kopicach .
28 stycznia 2022 roku pałac kupił opolski przedsiębiorca Joachim Wiesiollek, właściciel pałacu w Żyrowej.
Co roku od 2017 parafia w Kopicach wydaje kalendarz kolekcjonerski, z którego dochód jest przeznaczony na ratowanie dziedzictwa Schaffgotschów. Zawarte w nim zdjęcia przedstawiają niedostępne miejsca związane z Kopicami i Schaffgotschami. Kalendarz na rok 2022 został wydany przy pomocy rodu Schaffgotsch.
25 czerwca 2022 roku odbyła się kolejne II Kopickie Spotkania Pałacowe, jest to festyn społeczny. Zaangażowani są w niego przede wszystkim mieszkańcy Kopic, parafia pw. Podwyższenia Krzyża Świętego w Kopicach, Maciej Mischok (Mauzoleum Kopice) oraz grupa społeczna Kopice.pl 
Parafia w Kopicach, wraz z Maciejem Mischokiem wydała książkę o rodzie Schaffgotsch autorstwa Stanisława Firszta.
Obiekt na planie litery L, o nieregularnej bryle. W części centralnej trzykondygnacyjny z herbem Schaffgotschów nad głównym wejściem, z ryzalitem i portykiem. Elewacje tynkowane, gładkie we fragmentach boniowane, pierwotnie licznie zdobione architektonicznymi detalami kamieniarskimi i rzeźbami Karola Kerna z Wrocławia. Dominanty bryły pałacu stanowiły dwie wieże czworoboczne (wyższa w części wschodniej) zwieńczone wysokimi dachami wielospadowymi z iglicami. Pierwotnie w skrzydle północno-wschodnim oranżeria i rozarium. W części południowej kaplica Najświętszego Serca Pana Jezusa. Pałac przekryty był wysokim dachem wielospadowym. Od strony północno-zachodniej kamienny most nad fosą pałacową połączoną ze stawem.
Pałac w Kopicach został wzniesiony dla hr. Joanny i hr. Hansa Schaffgotschów. Obiekt powstał w wyniku przebudowy i rozbudowy starszej, klasycystycznej rezydencji, zaprojektowanej przez Jana Rudolpha, architekta z Opola. Był to pałac trzykondygnacyjny na planie prostokąta o zwartej i symetrycznej bryle. Projekt „nowego pałacu” w stylu neogotyckim sporządził wrocławski architekt Carl Lüdecke oraz mistrz budowlany Konstanty Heidenreich z Kopic. Po rozbudowie, która realizowana była etapami od 1864 r., „stary pałac” stał się głównym korpusem nowego obiektu. Finalnie pałacowi nadano rzut na planie litery L. Stara część budynku zachowała wysokość trzech kondygnacji, zyskując reprezentacyjne wejścia w postaci ryzalitów z portykami od strony zachodniej i wschodniej, zwieńczonych bogato zdobionymi trójkątnymi szczytami. Dominanty wysokościowe pałacu stanowią dwie wieże czworoboczne. W pierwszym etapie rozbudowy powstała wieża południowa. Pierwotnie posiadała wysoki hełm na planie wydłużonego ośmioboku. Druga, niższa wieża (północna) posadowiona została bezpośrednio przy biegnącym, od strony północnej, wodnym kanale. Połączona jest z korpusem przewiązką z bramą przejazdową, a nakryta wysokim hełmem ostrosłupowym.
Główny korpus posiada układ trójtraktowy. W jego środkowym fragmencie znajdował się dwukondygnacyjny westybul z dwoma, usytuowanymi naprzeciw siebie, klatkami schodowymi, a także – od strony wschodniej – jadalnia ze sklepieniem gwiaździstym.
Od strony południowej do korpusu przylega jednonawowa kaplica pw. Najświętszego Serca Pana Jezusa. Posiadała ona wystrój neogotycki z przekryciem sklepieniami krzyżowo-żebrowymi. Prezbiterium zamknięte trójboczną absydą. Nad kruchtą empora organowa. W narożu południowo-zachodnim ośmioboczna dzwonnica z zegarem słonecznym. Wnętrze kaplicy doświetlone jest wysokimi, ostrołukowymi oknami z maswerkami, pierwotnie wypełnionymi witrażami. Ściany kaplicy posiadają przypory, wieńczone początkowo sterczynami. Wejście do kaplicy dekorowane jest portalem z łukiem typu ośli grzbiet, zaś u samej góry ściany znajdowała się rzeźba przedstawiająca Archanioła Michała.
W części środkowej dwukondygnacyjnego skrzydła północnego zlokalizowana była reprezentacyjna sala (tzw. sala rycerska) doświetlona dużym świetlikiem dachowym. We wschodniej części tego skrzydła funkcjonowały oranżeria i rozarium. Druga z reprezentacyjnych sal (tzw. sala zielona) znajdowała się w korpusie głównym, w jego północno-wschodniej części. Sala ta posiadała bardzo bogaty wystrój sztukatorski ścian oraz sufitu.
Elewacje pałacu są tynkowane, gładkie, we fragmentach boniowane, pierwotnie z bogatą dekoracją w postaci sztukaterii, reliefów, a także rzeźb autorstwa Carla Kerna z Wrocławia. Dekoracje sztukatorskie wypełniają m.in. pola nadokienne pierwszego piętra elewacji zachodniej. Część z nich jest ceramiczna w kolorze ceglastym. Elewacje wieńczone były ażurowymi attykami z motywem m.in. czteroliścia. Podobne dekoracje wieloliśćmi i rybimi pęcherzami posiadały balustrady tarasów i balkonów.
Pałac przykryty był wysokimi, wielospadowymi dachami. Nad korpusem głównym znajdował się symetryczny dach czterospadowy, a nad skrzydłem północnym symetryczny dach dwuspadowy, ze zdobionymi szczytami schodkowymi. Na najwyższych kalenicach umocowane były dekoracyjne metalowe grzebienie. Dach korpusu głównego posiadał także cztery nieduże lukarny, których formy nawiązywały do wieńczących portyki szczytów. Dwie mniejsze lukarny znajdowały się również w części przy kaplicy od strony wschodniej.
Ostatnią przebudowę pałacu w Kopicach, zaprojektował w latach 1896-1897 architekt Richard Jung, który był autorem przebudowy całego dominium w Kopicach. 
Co roku parafia w Kopicach wydaje kalendarze kolekcjonerskie.

</doc>
<doc id="975270" url="https://pl.wikipedia.org/wiki?curid=975270" title="Uvea (wyspa)">
Uvea (wyspa)

Uvea (czasami nazywana również Wallis) – wyspa na Oceanie Spokojnym należąca do francuskiego terytorium zależnego Wallis i Futuny wchodząca w skład Wysp Wallis. Powierzchnia wyspy to 82 km², a obwód około 50 km. Najwyższym szczytem jest Lulu Fakahega (151 m).
Wyspa Uvea położona jest 240 km na północny wschód od wysp Futuna oraz Alofi. Razem z 15 innymi wyspami tworzy archipelag Wallis położony na ogromnej rafie koralowej. Uvea ma bardzo bogate w minerały gleby wulkaniczne, idealne pod uprawy.

</doc>
<doc id="975277" url="https://pl.wikipedia.org/wiki?curid=975277" title="Wallis (archipelag)">
Wallis (archipelag)

Wyspy Wallis – archipelag na Oceanie Spokojnym należący do francuskiego terytorium zależnego Wallis i Futuny. W 2018 roku zamieszkana przez 8,3 tys. mieszkańców. 
Archipelag składa się z głównej wyspy Uvea, zajmującej jego większą część i skupiającą całą ludność, oraz wielu mniejszych wysp położonych na przybrzeżnej rafie. Do największych z tych wysp należą: Faioa, Fugalei, Luaniva, Nukuatea, Nukufotu, Nukuhifala, Nukuloa, Nukutapu i Nukuteatea.
Najwyższym szczytem Wysp Wallis jest Lulu Fakahega (151 m).

</doc>
<doc id="975278" url="https://pl.wikipedia.org/wiki?curid=975278" title="Tyche Antiochii">
Tyche Antiochii

Tyche Antiochii – starożytna grecka rzeźba boskiej opiekunki miasta Antiochia Syryjska.
Posąg przedstawia Tyche – personifikację bóstwa opiekuńczego miasta. Bogini ukazana jest jako piękna młoda dziewczyna. Na głowie ma koronę z wież miasta (tzw. corona muralis). Odziana jest w długą szatę. W prawej ręce zgiętej w łokciu bogini trzyma kłosy - symbol dostatku. Lewa ręka z kolei jest swobodnie oparta o skałę. Spod skały wynurza się półnagi młodzieniec, symbolizujący przepływającą przez Antiochię rzekę Orontes, zaś bogini opiera o niego stopę, odzianą w sandał.
Pierwotnie rzeźba ta była wykonana z brązu, lecz do dzisiejszego dnia zachowały się jedynie jej późniejsze marmurowe kopie. Jej autorstwo przypisuje się Eutychidesowi, który był uczniem Lizypa. Oryginał jest datowany na początek III wiek p.n.e.
W późniejszym okresie Tyche Antiochii była często wyobrażana w różnych obiektach sztuki i przy użyciu różnych technik jako boska protektorka miasta. Jej przedstawienie znajdowało się na monetach Antiochii bitych w czasie, gdy Antiochia wchodziła w skład Cesarstwa rzymskiego.

</doc>
<doc id="975283" url="https://pl.wikipedia.org/wiki?curid=975283" title="Mauzoleum w Kopicach">
Mauzoleum w Kopicach

Mauzoleum w Kopicach – mauzoleum rodzinne zlokalizowane w Kopicach (przy kościele Świętego Krzyża), które jest miejscem pochówku członków rodziny górnośląskiej linii Schaffgotschów.
Forma i historia.
W mauzoleum znajdują się grobowce Hansa Ulryka von Schaffgotscha i Joanny Gryczik von Schomberg-Godulla. Obiekt w stylu neoklasycystycznym na planie prostokąta. Wejście (na poziom balkonu) schodami wachlarzowymi akcentowane portykiem, zwieńczonym tympanonem trójkątnym. Fasada zwieńczona tympanonem trójkątnym z akroterionami. W polu tympanonu kartusz herbowy. Elewacje z cegły klinkierowej zdobione detalami kamieniarskimi.
Po profanacji grobów po II wojnie światowej prochy zmarłych pochowano we wspólnej mogile na cmentarzu obok mauzoleum.
W marcu 2017 rozpoczęto w obiekcie prace renowacyjne zainicjowane przez Macieja Mischoka. 28 października 2019, w wyniku działań proboszcza Jarosława Szeląga i Macieja Mischoka, przeprowadzono ekshumację szczątków rodziny Schaffgotschów. 

</doc>
<doc id="975285" url="https://pl.wikipedia.org/wiki?curid=975285" title="3.7cm Pak 158(r)">
3.7cm Pak 158(r)



</doc>
<doc id="975286" url="https://pl.wikipedia.org/wiki?curid=975286" title="Socjalistyczna Republika Serbii">
Socjalistyczna Republika Serbii

Socjalistyczna Republika Serbii (serb.-chorw. "Социјалистичка Република Србија" / "Socijalistička Republika Srbija") – jedna z sześciu republik wchodzących w skład Socjalistycznej Federalnej Republiki Jugosławii; stolica mieściła się w Belgradzie; na jej terytorium znajdowały się 2 autonomiczne prowincje: Socjalistyczna Prowincja Autonomiczna Kosowo i Socjalistyczna Prowincja Wojwodina.
Historia.
Utworzona w 1943 roku jako "Ludowa Republika Serbii" (serb.-chorw. "Narodna Republika Srbija"). 31 stycznia 1946 weszła w skład Socjalistycznej Federalnej Republiki Jugosławii. 7 lipca 1963 jej nazwę zmieniono na "Socjalistyczna Republika Serbii". 27 kwietnia 1992 roku wraz z SR Czarnogóry utworzyła Federalną Republikę Jugosławii.

</doc>
<doc id="975287" url="https://pl.wikipedia.org/wiki?curid=975287" title="Darker than black">
Darker than black



</doc>
<doc id="975291" url="https://pl.wikipedia.org/wiki?curid=975291" title="Borzymowo">
Borzymowo

Borzymowo (niem. "Abrahamsheide") – przysiółek wsi Złotna Polsce,położony w województwie warmińsko-mazurskim, w powiecie ostródzkim, w gminie Morąg.
W latach 1975–1998 przysiółek administracyjnie należała do województwa olsztyńskiego. Miejscowość leży w historycznym regionie Prus Górnych.
Wzmiankowany w XVIII w jako wieś szlachecka na 11 włókach. W roku 1782 we wsi odnotowano 12 domów (dymów), natomiast w 1858 w 9 gospodarstwach domowych było 66 mieszkańców. W latach 1937–1939 było także 66 mieszkańców. Majątek należał do Markowa.
W roku 1973 jako wieś Borzymowo należało do powiatu morąskiego, gmina Morąg, poczta Łączno.
Do 31 grudnia 2011 miejscowość była wsią. Od 1 stycznia 2012 miejscowość jest przysiółkiem wsi Złotna.

</doc>
<doc id="975294" url="https://pl.wikipedia.org/wiki?curid=975294" title="Leon Kossak">
Leon Kossak

Leon Robert Kossak (ur. 22 marca 1827 w Nowym Wiśniczu, zm. 18 czerwca 1877 w Krakowie) – polski malarz amator, pochodzący ze słynnego rodu Kossaków.
Życiorys.
Był oficerem, brał udział w powstaniu węgierskim 1848; przez rok przebywał w Australii, gdzie śladem najmłodszego brata Władysława poszukiwał złota. Od 1861 mieszkał w Galicji. W 1863 w czasie powstania styczniowego walczył na ziemi lubelskiej; zesłany na Sybir, wrócił ciężko schorowany do Krakowa około 1873.
Amatorsko malował akwarelowe sceny z życia żołnierzy, jego prace wystawiano we Lwowie w 1894 i 1930.

</doc>
<doc id="975295" url="https://pl.wikipedia.org/wiki?curid=975295" title="Dury (województwo warmińsko-mazurskie)">
Dury (województwo warmińsko-mazurskie)

Dury (niem. "Döhringshof") – osada w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych.
Wieś wzmiankowana w dokumentach z roku 1850 jako dwór na 8 włókach. W roku 1858 we wsi w dwóch gospodarstwach domowych było 24 mieszkańców. W latach 1937-1939 ludność liczono łącznie z Moragiem. W roku 1973 jako osada Dury należały do powiatu morąskiego, gmina i poczta Morąg.

</doc>
<doc id="975296" url="https://pl.wikipedia.org/wiki?curid=975296" title="Haynes Elwood">
Haynes Elwood



</doc>
<doc id="975299" url="https://pl.wikipedia.org/wiki?curid=975299" title="Kępa Kalnicka">
Kępa Kalnicka

Kępa Kalnicka (niem. "Wilhelmsthal") – osada w Polsce, położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość należała administracyjnie do województwa olsztyńskiego. Miejscowość leży w historycznym regionie Prus Górnych.
W dokumentach z 1700 r., miejscowość jest wzmiankowana jako wieś szkatułowa na 6 włókach. Pierwotna nazwa miejscowości – "Wilmsthal". W 1782 r. w miejscowości odnotowano 6 domów (dymów), natomiast w 1858 r. w 11 gospodarstwach domowych było 86 mieszkańców. W latach 1937-1939 miejscowość miała 73 mieszkańców.
W 1973 r. miejscowość należała do powiatu morąskiego, gmina Morąg, poczta Łączno.

</doc>
<doc id="975302" url="https://pl.wikipedia.org/wiki?curid=975302" title="Bjała Słatina">
Bjała Słatina

Biała Słatina () – miasto w Bułgarii; 10 934 mieszkańców (31.12.2012). Stolica gminy Bjała Słatina w obwodzie Wraca.
Urodziła się tu m.in. Błaga Dimitrowa (1922–2003) – bułgarska pisarka, wiceprezydent Bułgarii 1992–1993, tłumaczka literatury polskiej.

</doc>
<doc id="975303" url="https://pl.wikipedia.org/wiki?curid=975303" title="Anin (Kamionka)">
Anin (Kamionka)

Anin (niem. "Annenhof") – osada wsi Kamionka w Polsce, położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 osada administracyjnie należała do województwa olsztyńskiego.
W roku 1973 jako osada należała do powiatu morąskiego, gminy i poczty Morąg.

</doc>
<doc id="975305" url="https://pl.wikipedia.org/wiki?curid=975305" title="Kiko (piłkarz)">
Kiko (piłkarz)

Kiko, właśc. Francisco Miguel Narváez Machón (ur. 26 kwietnia 1972 w Jerez de la Frontera) – hiszpański piłkarz, napastnik.
Swoją karierę rozpoczął w 1990 w Córdobie, skąd po roku trafił do Cádiz Club de Fútbol. Przez dwa lata gry w Kadyksie rozegrał 78 spotkań, w których zdobył 12 bramek. W 1993 w wieku 21 lat przeniósł się do Atlético Madryt. W stolicy Hiszpanii spędził 8 lat, podczas których rozegrał 225 spotkań i zdobył 48 bramek. W tym czasie zdobył mistrzostwo Hiszpanii i Puchar Króla w sezonie 1995/1996. Po sezonie 2001/2002 przeszedł do Extremadury, w barwach której rozegrał 11 meczów i strzelił jedną bramkę.
W reprezentacji Hiszpanii zadebiutował w 1992 podczas meczu z Łotwą. Łącznie w reprezentacji rozegrał 26 spotkań i strzelił 5 bramek. Uczestniczył w mistrzostwach Europy w 1996 i w mistrzostwach świata w 1998. Z olimpijską reprezentacją zdobył złoty medal na igrzyskach olimpijskich w Barcelonie.

</doc>
<doc id="975306" url="https://pl.wikipedia.org/wiki?curid=975306" title="Białka (gmina Morąg)">
Białka (gmina Morąg)

Białka (dawna nazwa "Gehlfeld") – osada w Polsce położona w województwie warmińsko-mazurskim, w powiecie ostródzkim, w gminie Morąg. W latach 1975–1998 miejscowość administracyjnie należała do województwa olsztyńskiego.
Historia.
Miejscowość wzmiankowana w dokumentach z roku 1344, jako osada młyńska, do której przypisano 12 włók ziemi. Pierwotna nazwa "Gyelevelde" wywodzi się od pruskiego słowa "geyle" – biały. W roku 1782 we wsi odnotowano 6 domów (dymów), natomiast w 1858 w 4 gospodarstwach domowych było 28 mieszkańców. W latach 1937-1939 było 10 mieszkańców. W roku 1973 należała do powiatu morąskiego.
Na południowy wschód od osady znajduje się jezioro Butowo (niem. "Bauten See").

</doc>
<doc id="975307" url="https://pl.wikipedia.org/wiki?curid=975307" title="Razłog">
Razłog

Razłog (bułg. "Разлог") – miasto w Bułgarii; 12 tys. mieszkańców (2015). Siedziba gminy Razłog.

</doc>
<doc id="975309" url="https://pl.wikipedia.org/wiki?curid=975309" title="Dworek (Kalnik)">
Dworek (Kalnik)

Dworek (niem. "Inrücken") – przysiółek wsi Kalnik w Polsce, położony w województwie warmińsko-mazurskim, w powiecie ostródzkim, w gminie Morąg. W latach 1975–1998 przysiółek administracyjnie należał do województwa olsztyńskiego.
Historia.
Wzmiankowany w dokumentach z roku 1563 jako folwark szlacheckli na 5 włókach, należał do Markowa. W roku 1782 odnotowano w nim cztery domy, natomiast w 1858 w dwóch gospodarstwach domowych było 33 mieszkańców. W latach 1937-1939 było 26 mieszkańców. W roku 1973 jako kolonia Dworek należał do powiatu morąskiego, gmina Morąg, poczta Łączno.
Obecnie w miejscowości nie ma zabudowy.

</doc>
<doc id="975310" url="https://pl.wikipedia.org/wiki?curid=975310" title="Fotografia artystyczna">
Fotografia artystyczna

Fotografia artystyczna – dziedzina sztuki wykorzystująca technikę fotografii dla twórczego przedstawienia wizji artysty - autora fotografii. W założeniu nie powinna odpowiadać i być kształtowana przez zewnętrzne komercyjne zamówienie. Ma być wizją artysty, który nie chce odwzorowywać świata takim, jaki jest, ale stara się pokazać go innym swoimi oczami.
Najczęściej używanym narzędziem artysty jest aparat fotograficzny, lecz prace mogą powstawać także bez użycia aparatu fotograficznego, czyli przy zastosowaniu luksografii. Fotografia artystyczna bywa używana jako środek wyrazu przez artystów niebędących fotografikami (sztuka wizualna, sztuka mediów, sztuka internetu).
Jak w innych dziedzinach sztuki podział na podkategorie fotografii artystycznej jest płynny. W najszerszym rozumieniu fotografia artystyczna będzie każdą formą fotografii nieklasycznej i niekomercyjnej, chociaż i taka definicja może być dyskusyjna.
Od 2005 roku odbywa się w Warszawie Warszawski Festiwal Fotografii Artystycznej poświęcony popularyzacji fotografii jako języka ekspresji współczesnych twórców. 
Jak twierdzi wieloletni kurator festiwalu Magdalena Durda-Dmitruk, „fotografia artystyczna to fotografia w rękach artysty”. Wykracza poza tradycyjne podziały, gatunki oraz sposoby pojmowania, środek kreacji dający różnorodne możliwości twórczego zapisu. 

</doc>
<doc id="975311" url="https://pl.wikipedia.org/wiki?curid=975311" title="Jurecki Młyn">
Jurecki Młyn

Jurecki Młyn – osada w Polsce położona w województwie warmińsko-mazurskim, w powiecie ostródzkim, w gminie Morąg.
W roku 1973 jako majątek Jurecki Młyn należał do powiatu morąskiego, gmina i poczta Morąg. W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych.
We wspomnieniach absolwentów szkoły, w piśmiennictwie czasami osada występuje pod nazwą "Jurkowy Młyn".
Uniwersytet Ludowy w Jurkowym Młynie.
Uniwersytet Ludowy w Jurkowym Młynie (obecnie Jurecki Młyn) był jedną z dwóch placówek tego typu w dawnym województwie olsztyńskim (drugi to Mazurski Uniwersytet Ludowy w Rudziskach pod Pasymiem). W Jurkowym Młynie uczyła się głównie młodzież z Warmii. Celem edukacyjnym szkoły była repolonizacja młodzieży warmińskiej oraz przygotowanie do pracy. Uniwersytet Ludowy powstał we wrześniu 1946 roku (organizatorem był Jan Boenigk - działacz warmiński) i działał do 31 sierpnia 1950 r. W ciągu czterech lat swojego zorganizowano 6 turnusów (w czasie każdego turnusu uczyło się tu 40-45 osób).
Jana Boeniga wspierali w pracy nauczyciele z polskich szkół okresu międzywojennego: Alfons Barczewski, Jan Henrych, Konrad Sikora, Elżbieta Jankowska, Franciszek Jankowski. W Uniwersytecie Ludowym prowadzone były zajęcia z języka polskiego, spółdzielczości i rachunkowości. Ważną część edukacyjną pełniły zajęcia świetlicowe, w trakcie których uczniowie odtwarzali inscenizacje przygotowane przez Jana Boenigka na podstawie tekstów ks. Walentego Barczewskiego, Mickiewicza, Tuwima. Młodzież prowadziła 350-hektarowe gospodarstwo rolne, które zapewniało im utrzymanie w czasie nauki.

</doc>
<doc id="975312" url="https://pl.wikipedia.org/wiki?curid=975312" title="Kadzianka">
Kadzianka

Kadzianka – część wsi Wilnowo w Polsce, położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 Kadzianka administracyjnie należała do województwa olsztyńskiego.
W roku 1973 jako kolonia Kadzianka należała do powiatu morąskiego, gmina Morąg, poczta Boguchwały.

</doc>
<doc id="975313" url="https://pl.wikipedia.org/wiki?curid=975313" title="Lusajny Małe">
Lusajny Małe

Lusajny Małe (niem. "Kl. Luzeinen") – część wsi Wilnowo w Polsce, położona w województwie warmińsko-mazurskim, w powiecie ostródzkim, w gminie Morąg. W latach 1975–1998 Lusajny Małe administracyjnie należały do województwa olsztyńskiego.
Historia.
Wzmiankowana jako wieś w dokumentach z roku 1433, jako wieś pruska na czterech włókach. Pierwotna nazwa wsi – "Lyceyn". W roku 1782 we wsi odnotowano dwa domy, natomiast w 1858 w dwóch gospodarstwach domowych było 13 mieszkańców. W latach 1937–1939 było 19 mieszkańców. W roku 1973 jako kolonia Małe Lusajny należała do powiatu morąskiego, gmina Morąg, poczta Boguchwały.

</doc>
<doc id="975314" url="https://pl.wikipedia.org/wiki?curid=975314" title="Kostinbrod">
Kostinbrod

Kostinbrod, (bułg. "Костинброд") − miasto w Bułgarii; 12 tys. mieszkańców (2006).

</doc>
<doc id="975315" url="https://pl.wikipedia.org/wiki?curid=975315" title="Morzewko">
Morzewko

Morzewko (niem. "Mahrau") – osada wsi Wenecja w Polsce, położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 osada administracyjnie należała do województwa olsztyńskiego.
Osada wzmiankowana jako wieś w dokumentach z roku 1387, jako wieś pruska na 12 włókach, pod nazwą "Mynauwten". W roku 1782 we wsi odnotowano cztery domy, natomiast w 1858 w dwóch gospodarstwach domowych było 22 mieszkańców. W latach 1937-1939 było 92 mieszkańców.
W roku 1973 jako osada Morzewko należało do powiatu morąskiego, gmina Morąg, poczta Słonecznik.
Obecnie w miejscowości nie ma zabudowy.

</doc>
<doc id="975316" url="https://pl.wikipedia.org/wiki?curid=975316" title="Niebrzydowo Małe">
Niebrzydowo Małe

Niebrzydowo Małe – część wsi Niebrzydowo Wielkie w Polsce, położona w województwie warmińsko-mazurskim, w powiecie ostródzkim, w gminie Morąg. W latach 1975–1998 Niebrzydowo Małe administracyjnie należało do województwa olsztyńskiego.
Historia.
W roku 1973, jako niezamieszkany przysiółek, Niebrzydowo Małe należało do powiatu morąskiego, gmina i poczta Morąg.

</doc>
<doc id="975317" url="https://pl.wikipedia.org/wiki?curid=975317" title="Obuchowo">
Obuchowo

Obuchowo () – osada w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych.
Miejscowość wzmiankowana w dokumentach z roku 1720, jako dwór na 9 włókach. Nazwa wywodzi się od założyciela – "Obucha". W roku 1782 we osadzie odnotowano dwa domy, natomiast w 1858 w trzech gospodarstwach domowych było 21 mieszkańców. W latach 1937-1939 było 46 mieszkańców. W roku 1973 jako majątek Obuchowo należało do powiatu morąskiego, gmina i poczta Morąg.

</doc>
<doc id="975318" url="https://pl.wikipedia.org/wiki?curid=975318" title="Piłąg">
Piłąg

Piłąg (niem. "Pfeilings") – osada leśna w Polsce położona w województwie warmińsko-mazurskim, w powiecie ostródzkim, w gminie Morąg. W latach 1975–1998 miejscowość administracyjnie należała do województwa olsztyńskiego.
Wieś wzmiankowana w dokumentach z roku 1402 i 1408, jako wieś pruska na 9 włókach, pod pierwotną nazwą "Fewlingk". Później odnotowywana w dokumentach jako leśniczówka. W roku 1782 w miejscowości odnotowano cztery domy, natomiast w 1858 w dwóch gospodarstwach domowych było 30 mieszkańców. W roku 1973 jako leśniczówka, osada należała do powiatu morąskiego, gmina Morąg, poczta Żabi Róg.
Słobicki Las (niem. "Schlobittener Forst") – las położony na północ od osady Piłąg.

</doc>
<doc id="975320" url="https://pl.wikipedia.org/wiki?curid=975320" title="Plebania Wólka">
Plebania Wólka

Plebania Wólka (niem. "Pfarrsfeldchen") – osada w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego. W roku 1973 jako majątek Plebania Wólka należała do powiatu morąskiego, gmina i poczta Morąg.
W pobliżu Plebaniej Wólki, 25 stycznia, rozegrała się Bitwa pod Morągiem początkująca kampanię napoleońską roku 1807 w Prusach. We wsi znajdował się stary dąb – dawniej przez ludność miejscowa nazywany „dębem napoleońskim”, gdyż według przekazu pod tym drzewem cesarz Francji przyjmował paradę swoich wojsk, przed rozpoczęciem kampanii wojennej w roku 1807.

</doc>
<doc id="975324" url="https://pl.wikipedia.org/wiki?curid=975324" title="Prętki">
Prętki



</doc>
<doc id="975325" url="https://pl.wikipedia.org/wiki?curid=975325" title="Pawlikeni">
Pawlikeni

Pawlikeni, (bułg. "Павликени") – miasto w Bułgarii liczące 11 000 mieszkańców (2006).

</doc>
<doc id="975326" url="https://pl.wikipedia.org/wiki?curid=975326" title="Łąkówka wspaniała">
Łąkówka wspaniała

Łąkówka wspaniała ("Neophema splendida") – gatunek australijskiego ptaka z rodziny papug wschodnich (Psittaculidae). W naturze występuje na suchych obszarach południowej Australii. Nie wyróżnia się podgatunków. Mimo nietypowych wymagań (jako gatunek półpustynny nie znosi wilgoci) jest często spotykana w wielu prywatnych hodowlach w Europie. Uratowana od zagłady przez hodowców belgijskich i holenderskich.

</doc>
<doc id="975331" url="https://pl.wikipedia.org/wiki?curid=975331" title="Herb Nowogrodźca">
Herb Nowogrodźca

Herb Nowogrodźca – jeden z symboli miasta Nowogrodziec i gminy Nowogrodziec w postaci herbu.
Wygląd i symbolika.
Środek białej tarczy herbu miasta zajmują trzy elementy. Na środku umiejscowione jest smukła, wysoka wieża z czerwonej cegły, z blankami i bramą. Wieża kryta jest spadowym dachem zwieńczonym krzyżem. Kolor dachu jest szary. Obok wieży z prawej strony umieszczona jest zatknięta na hak głowa barana, zaś po lewej stronie wieży uwidoczniony jest hełm przykryty suknem, na którym podpiera się głowa barana. Obie części tej formy herbu pochodzą z herbu rodowego rodu von Rechenberg, którzy byli właścicielami Nowogrodźca w latach 1408-1491. 

</doc>
<doc id="975333" url="https://pl.wikipedia.org/wiki?curid=975333" title="Deja Vu (film 2006)">
Deja Vu (film 2006)

Deja Vu (tyt. oryg. "Déjà vu") – amerykański thriller fantastycznonaukowy z 2006 roku w reżyserii Tony’ego Scotta.
Opis fabuły.
Agent federalny z agencji ATF, Doug Carlin, prowadzi śledztwo w sprawie wybuchu bomby na promie pasażerskim w Nowym Orleanie, w wyniku którego zginęło kilkaset osób. W trakcie dochodzenia zostają odnalezione zwłoki kobiety, rzekomo jednej z ofiar eksplozji. Jednak sekcja zwłok wykazuje, że kobieta została zamordowana wcześniej. Na dodatek Carlin odnosi wrażenie, jakby już gdzieś ją wcześniej widział.
Ze zdziwieniem dostrzega, że zarówno on sam, jak i ci, którzy ocaleli, przeżywają déjà vu. Zjawisko okazuje się kluczem nie tylko do uniknięcia kolejnego zamachu, ale nawet i tego, który już miał miejsce.
Jego przypuszczenia okazują się prawdziwe, gdy do akcji wkracza jednostka specjalna, która może cofnąć się w czasie wykorzystując tunel czasoprzestrzenny (most Einsteina-Rosena) i sprawdzić, co tak naprawdę wydarzyło się na promie.

</doc>
<doc id="975334" url="https://pl.wikipedia.org/wiki?curid=975334" title="Stambolijski">
Stambolijski

Stambolijski (bułg. "Стамболийски") – miasto w środkowej Bułgarii. Znajduje się w obwodzie Płowdiw. Administracyjne centrum gminy Stambolijskiej.
Jest tutaj znana szkoła muzyczna Читалище Никола Вапцаров, która rozwija następujące działania: Dzieci-Młodzież Tańca "Jużnjacze", Szkoły Baletowej i Sztuki, Kursy w języku angielskim i niemieckim. 
Jest to miasto wielu krajów i międzynarodowych konkursów piosenki popularnej.
W tym mieście urodził się Bułgarski pisarz Gawraił Panczew.

</doc>
<doc id="975335" url="https://pl.wikipedia.org/wiki?curid=975335" title="Prętki (powiat ostródzki)">
Prętki (powiat ostródzki)

Prętki (niem. "Friedrichsfelde") – osada w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego.
W roku 1973 jako kolonia Prętki należały do powiatu morąskiego, gmina Morąg, poczta Łączno.

</doc>
<doc id="975337" url="https://pl.wikipedia.org/wiki?curid=975337" title="Borysthenes">
Borysthenes

Borysthenes (gr. "Borysthénēs") – kolonia Miletu, założona w VII w. p.n.e. Miasto leżało nad Dnieprem. Od słowa Borysthenes, oznaczającego kierunek północny, wzięła się nazwa miasta. Początkowo Borysthenes było niewielką wsią. W połowie VI w. osada rozrosła się do rozmiarów miasta i stała się centrum politycznym polis obejmującej mieszkańców wszystkich terenów nad limanem Bohu i wysepki Berezań. Borysthenes wraz z przyległymi osadami nazywano "Olbie polis" (gr. Ὀλβίη πόλις "Olbíē pólis") lub "Olbie", co znaczy "Miasto Bogate-Szczęśliwe"
Borysthenes jest również starożytną nazwą rzeki Dniepr.

</doc>
<doc id="975338" url="https://pl.wikipedia.org/wiki?curid=975338" title="Ludwik Szenborn">
Ludwik Szenborn

Ludwik Andrzej Szenborn, właściwie Ludwik Schönborn (ur. 25 sierpnia 1915 w Rzeszowie, zm. 1 lipca 1990 tamże) – funkcjonariusz Ministerstwa Bezpieczeństwa Publicznego.
Życiorys.
Od 1929 był członkiem Międzynarodowej Organizacji Pomocy Rewolucjonistom, od 1930 PPS-Lewicy i Komunistycznego Związku Młodzieży Polski (KZMP), od 1935 w Komunistycznej Partii Polski, od 1942 w Polskiej Partii Robotniczej. W latach 30. kilkakrotnie aresztowany za działalność komunistyczną.
Od 1941 był agentem radzieckiego wywiadu. 12 maja 1943 został aresztowany za działalność na rzecz sowieckiego wywiadu; był więziony na zamku w Rzeszowie, w Tarnowie, w więzieniu na Montelupich w Krakowie, w obozie pracy w Pustkowie i w obozach koncentracyjnych Groß-Rosen i Sachsenhausen. Po uwolnieniu i powrocie został II sekretarzem Komitetu Miejskiego PPR w Rzeszowie. Skierowany do pracy w rzeszowskim UB przez Komitet Wojewódzki PPR. Od 21 września 1946 zastępca kierownika Sekcji I Wydziału V Wojewódzkiego Urzędu Bezpieczeństwa Publicznego (WUBP) w Rzeszowie. W latach 1946–1947 brał udział w walkach z „bandami i reakcyjnym podziemiem”, czyli z żołnierzami wyklętymi. 1947–1948 sprawował funkcję naczelnika Wydziału V WUBP w Rzeszowie. W 1949 został zastępca kierownika WUBP w Krakowie. Od 1951 do 1952 był naczelnikiem Wydziału II Departamentu X Ministerstwa Bezpieczeństwa Publicznego. Następnie, do 1954 pełnił funkcję szefa Miejskiego UBP dla miasta stołecznego Warszawy i kierownika Obiektu Spacer w Miedzeszynie. Od 1955 do 1956 był kierownikiem Wojewódzkiego Urzędu ds. Bezpieczeństwa Publicznego w Bydgoszczy. Podczas śledztw stosował wobec przesłuchiwanych tortury fizyczne i psychiczne. 30 listopada 1956 został zwolniony z bezpieki.
Uchwałą Prezydium Krajowej Rady Narodowej z 12 czerwca 1946 został odznaczony Srebrnym Krzyżem Zasługi "za zasługi położone w walce z okupantem i za udział w Pracach konspiracyjnych w okresie okupacji".
Zmarł 1 lipca 1990 i został pochowany na Cmentarzu Wilkowyja w Rzeszowie. Był żonaty z Władysławą.

</doc>
<doc id="975340" url="https://pl.wikipedia.org/wiki?curid=975340" title="Flaga Nowogrodźca">
Flaga Nowogrodźca



</doc>
<doc id="975341" url="https://pl.wikipedia.org/wiki?curid=975341" title="Mezdra">
Mezdra

Mezdra () − miasto w Bułgarii, Obwód Wraca nad rzeką Iskyr; 13 723 mieszkańców (2006). Siedziba gminy o tej samej nazwie.
Historia.
Ślady osadnictwa już w czasach prehistorycznych. Do momentu rozpoczęcia budowy linii kolejowej w 1893 roku pozostawała niewielką wioską. Prawa miejskie od 1950 roku.
Transport.
Mezdra posiada 2 dworce kolejowe, połączone linią kolejową m.in. z Sofią, Bukaresztem i Salonikami.
Przemysł.
Przemysł kamieniarski i browarniczy.
Sport.
W mieście siedzibę ma klub bułgarskiej Grupy „A”, Łokomotiw Mezdra.

</doc>
<doc id="975343" url="https://pl.wikipedia.org/wiki?curid=975343" title="Johan Paulik">
Johan Paulik

Johan Paulik (ur. 14 marca 1975 w Bratysławie) - słowacki model i aktor pornograficzny, występujący w gejowskich filmach, współpracujący wyłącznie z Bel Ami Productions. W 2000 roku znalazł się na liście finalistów alei sław Hall of Fame - GayVN Awards.

</doc>
<doc id="975344" url="https://pl.wikipedia.org/wiki?curid=975344" title="Rogowo (Tątławki)">
Rogowo (Tątławki)

Rogowo – część wsi Tątławki w Polsce, położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 Rogowo administracyjnie należało do województwa olsztyńskiego.
W roku 1973 jako kolonia Rogowo należało do powiatu morąskiego, gmina Morąg, poczta Boguchwały.
Obecnie w miejscowości nie ma zabudowy. Na zdjęciach satelitarnych widoczne ślady po gospodarstwach, brak wysokich drzew.

</doc>
<doc id="975346" url="https://pl.wikipedia.org/wiki?curid=975346" title="Mount Loka">
Mount Loka

Mount Loka – drugi co do wysokości szczyt wyspy Uvea i zarazem archipelagu Wallis należących do Wallis i Futuny. Wznosi się na wysokość 131 m n.p.m. Góra stanowi zachodnie obrzeżenie niewielkiej kaldery, w której dnie położona jest miejscowość Lano i jezioro Alofivai.

</doc>
<doc id="975347" url="https://pl.wikipedia.org/wiki?curid=975347" title="Stabuniki">
Stabuniki

Stabuniki (niem. "Stobnitt") – przysiółek wsi Strużyna w Polsce, położony w województwie warmińsko-mazurskim, w powiecie ostródzkim, w gminie Morąg. W latach 1975–1998 przysiółek administracyjnie należał do województwa olsztyńskiego.
Historia.
Miejscowość wzmiankowana w dokumentach z roku 1448, jako wieś pruska na 12 włókach. Pierwotna nazwa "Stabonyke". W roku 1782 we wsi odnotowano 17 domów ('dymów'), natomiast w 1858 w 8 gospodarstwach domowych było 77 mieszkańców. W latach 1937–1939 było 55 mieszkańców. W roku 1973 jako kolonia Stabuniki należała do powiatu morąskiego, gmina Morąg, poczta Łączno.
Krucza Góra, Stabunicka Góra (niem. Kirch Berg) – pagórek, położony na północ od osady Stabunki.

</doc>
<doc id="975348" url="https://pl.wikipedia.org/wiki?curid=975348" title="Szczuplinki">
Szczuplinki



</doc>
<doc id="975349" url="https://pl.wikipedia.org/wiki?curid=975349" title="Lewski (miasto)">
Lewski (miasto)

Lewski (bułg. "Левски") – miasto w Bułgarii; 11 tys. mieszkańców (2006). Jest ośrodkiem administracyjnym gminy Lewski.

</doc>
<doc id="975350" url="https://pl.wikipedia.org/wiki?curid=975350" title="Happy Wkręt">
Happy Wkręt

Happy Wkręt (ang. "Happily N’Ever After", 2006) – niemiecko-amerykański film animowany, zrealizowany w technologii 3D. Film nawiązuje do baśni Braci Grimm.
Obsada.
i inni
Wersja polska.
Opracowanie wersji polskiej: HAGI FILM WROCŁAW
Reżyser: Igor Kujawski
Dialogi: Piotr Skotnicki
Kierownictwo produkcji: Stefan Hałabiś
Asystent: Robert Maniak
Dźwięk: Aneta Michalczyk-Falana
Montaż: Gabriela Turant-Wiśniewska
Tekst piosenek: Janusz Onufrowicz
Kierownictwo muzyczne: Piotr Gogol
Zgranie Dolby: Robert Buczkowski
Wystąpili:
oraz
i inni

</doc>
<doc id="975351" url="https://pl.wikipedia.org/wiki?curid=975351" title="Szczuplinki (Wenecja)">
Szczuplinki (Wenecja)

Szczuplinki – część wsi Wenecja w Polsce, położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 Szczuplinki administracyjnie należały do województwa olsztyńskiego.
W roku 1973, jako niezamieszkany przysiółek, Szczuplinki należały do powiatu morąskiego, gmina Morąg, poczta Słonecznik.

</doc>
<doc id="975352" url="https://pl.wikipedia.org/wiki?curid=975352" title="Wola Kudypska">
Wola Kudypska

Wola Kudypska (niem. "Wolla") – osada w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego.
Wieś wzmiankowana w dokumentach z roku 1771, jako folwark szlachecki na 24 włókach. Pierwotna nazwa – "Christalken". W roku 1782 we wsi odnotowano trzy domy, natomiast w 1858 w trzech gospodarstwach domowych było 38 mieszkańców. W roku 1973 jako osada Wola Kudypska należała do powiatu morąskiego, gmina Morąg, poczta Słonecznik.

</doc>
<doc id="975354" url="https://pl.wikipedia.org/wiki?curid=975354" title="Woryty Morąskie">
Woryty Morąskie

Woryty Morąskie (niem. "Woritten") – część wsi Gulbity w Polsce, położona w województwie warmińsko-mazurskim, w powiecie ostródzkim, w gminie Morąg. W latach 1975–1998 Woryty Morąskie administracyjnie należały do województwa olsztyńskiego.
Historia.
Miejscowość wzmiankowana w dokumentach z roku 1325, jako wieś pruska na 13 włókach. Pierwotna nazwa "Wotythen" wywodzi się z języka pruskiego, gdzie "wors" oznacza – 'stary'. W roku 1782 we wsi odnotowano sześć domów (dymów), natomiast w 1858 w sześciu gospodarstwach domowych było 73 mieszkańców. W latach 1937–1939 odnotowano 128 mieszkańców. W roku 1973 jako kolonia Morąskie Woryty należały do powiatu morąskiego, gmina i poczta Morąg.

</doc>
<doc id="975355" url="https://pl.wikipedia.org/wiki?curid=975355" title="Worytki">
Worytki

Worytki – część wsi Gulbity w Polsce, położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 Worytki administracyjnie należały do województwa olsztyńskiego.
W roku 1973 jako kolonia Worytki należały do powiatu morąskiego, gmina i poczta Morąg.

</doc>
<doc id="975357" url="https://pl.wikipedia.org/wiki?curid=975357" title="Zbożne">
Zbożne

Zbożne – osada w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego.
W roku 1973 jako osada Zbożne należało do powiatu morąskiego, gmina Morąg, poczta Boguchwały.

</doc>
<doc id="975359" url="https://pl.wikipedia.org/wiki?curid=975359" title="Zwierzyniec (Bogaczewo)">
Zwierzyniec (Bogaczewo)

Zwierzyniec – część wsi Bogaczewo w Polsce, położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 Zwierzyniec administracyjnie należał do województwa olsztyńskiego.
W roku 1973 jako kolonia Zwierzyniec należał do powiatu morąskiego, gmina i poczta Morąg.

</doc>
<doc id="975360" url="https://pl.wikipedia.org/wiki?curid=975360" title="Oskar Hansen">
Oskar Hansen

Oskar Nikolai Hansen (ur. 12 kwietnia 1922 w Helsinkach, zm. 11 maja 2005 w Warszawie) – polski architekt fińskiego pochodzenia, teoretyk, malarz, rzeźbiarz, pedagog, projektant wnętrz.
Życiorys.
Ukończył wileńskie Gimnazjum im. Króla Zygmunta Augusta, a następnie Wydział Mechaniczny w średniej Państwowej Szkole Technicznej im. Marszałka J. Piłsudskiego w Wilnie. Po wojnie studiował na Wydziale Architektury Politechniki Warszawskiej (dyplom w roku 1951 u Romualda Gutta). W 1948 wyjechał do Paryża gdzie studiował malarstwo u Fernanda Légera. Tam też praktykował architekturę u Pierre’a Jeannereta.
Od roku 1955 był wykładowcą, a od 1967 profesorem Akademii Sztuk Pięknych w Warszawie (patrz: Zakłady Artystyczno-Badawcze). Jego dydaktyka oraz teorie, zwłaszcza teoria formy otwartej, wywarły ogromny wpływ na jego studentów, m.in. Krzysztofa Bednarskiego, Grzegorza Kowalskiego, Zbigniewa Frączkiewicza, Zofię Kulik, Elżbietę Cieślar, Emila Cieślara, Wiktora Gutta i innych. W 1957 wystawa indywidualna. Uczestnik Sympozjum Plastycznego Wrocław ’70. W 2005 wystawa retrospektywna „Ku formie otwartej”, Zachęta Narodowa Galeria Sztuki (Warszawa).
Był twórcą teorii formy otwartej. Opracował urbanistyczną koncepcję rozwoju miast przyszłości („Linearny System Ciągły” (LSC) i „Forma Ciągła”). Teorie Hansena znajdują zastosowanie w BAS ("Bergen School of Architecture") w Bergen w Norwegii założonej w 1983 przez jego ucznia Sveina Hatløya.
Był mężem architekt Zofii Garlińskiej-Hansen, z którą poznał się podczas studiów na Wydziale Architektury. Wiele projektów stworzyli wspólnie. Ojciec Alvara Hansena.
Został pochowany na cmentarzu ewangelicko-augsburskim w Warszawie (aleja 53, rząd 1, miejsce 51).
Publikacje.
Jego dwie książki zawierające obserwacje, koncepcje i teorie zostały wydane pośmiertnie w niewielkim nakładzie jako katalogi towarzyszące retrospektywnej wystawie w Narodowej Galerii Sztuki Zachęta w Warszawie. Od czasu wystawy nie było wznowień.

</doc>
<doc id="975364" url="https://pl.wikipedia.org/wiki?curid=975364" title="Saint-Maurice (Szwajcaria)">
Saint-Maurice (Szwajcaria)

Saint-Maurice (Saint-Maurice d'Agaune) – miasto w południowo-zachodniej Szwajcarii, w kantonie Valais, w dolinie rzeki Rodan.
Populacja: 3967 mieszkańców (w roku 2005).
Na terenie miasta istniała starożytna kolonia rzymska Agaunum. Miasto słynie ze średniowiecznego opactwa św. Maurycego.
Należy odróżniać "Saint-Maurice" od znanego kurortu górskiego Sankt Moritz, ulokowanego w niemieckojęzycznej części Szwajcarii.
Zabytki – romańskie opactwo św. Maurycego, romański kościół St. Sigismond i inne.
W mieście regularnie odbywa się prestiżowy konkurs organowy.

</doc>
<doc id="975367" url="https://pl.wikipedia.org/wiki?curid=975367" title="Dioskuria">
Dioskuria

Dioskuria (gr. "Dioskurias") – kolonia Miletu założona w VI w. p.n.e. na wybrzeżu Kolchidy. Miasto stanowiło port wyjściowy na szlaku prowadzącym znad Morza Czarnego. Według relacji Strabona, miasto było ważnym punktem handlowym dla okolicznych plemion, mówiących 70 różnymi językami, żyjących osobno i wrogo do siebie nastawionych. Na gruzach antycznej Dioskurii obecnie znajduje się miasto Suchumi.

</doc>
<doc id="975368" url="https://pl.wikipedia.org/wiki?curid=975368" title="Saint-Maurice-en-Valais">
Saint-Maurice-en-Valais



</doc>
<doc id="975373" url="https://pl.wikipedia.org/wiki?curid=975373" title="Układ sercowo-naczyniowy">
Układ sercowo-naczyniowy



</doc>
<doc id="975376" url="https://pl.wikipedia.org/wiki?curid=975376" title="Wyziębienie">
Wyziębienie



</doc>
<doc id="975382" url="https://pl.wikipedia.org/wiki?curid=975382" title="Fasis">
Fasis

Fasis – starożytne miasto, kolonia Miletu założona w VI w. p.n.e. w czasie wielkiej kolonizacji na wybrzeżu Kolchidy przy ujściu Rioni, na Nizinie Kolchidzkiej. Fasis stanowiło port wyjściowy na szlaku prowadzącym znad Morza Kaspijskiego. Obecna nazwa miasta to Poti.

</doc>
<doc id="975383" url="https://pl.wikipedia.org/wiki?curid=975383" title="Jezioro Studzieniczne">
Jezioro Studzieniczne

Jezioro Studzieniczne – jezioro w Augustowie, województwo podlaskie, powiat augustowski, gmina Augustów (makroregion – Pojezierze Litewskie, mezoregion – Równina Augustowska).
Linia brzegowa jest dobrze rozwinięta, w ok. 70% porośnięta lasem (głównie sosnowym), występują też obszary podmokłe.
Jezioro leży na szlaku Kanału Augustowskiego. Od zachodu, poprzez śluzę Przewięź, łączy się z jeziorem Białym Augustowskim. Na wschodzie wypływa z jeziora kilkusetmetrowy odcinek Kanału Augustowskiego, prowadzący do śluzy Swoboda. Od południa Studzieniczne łączy się przesmykiem z niewielkim jeziorem Staw Studzieniczański.
Na Jeziorze Studzienicznym znajdują się wyspy: Lipówek, Janowy Grąd (największa), Brzozowy Grąd (najmniejsza: 0,08 ha), która stanowi od 1960 r. rezerwat florystyczny Brzozowy Grąd (stanowisko storczyka - obuwika pospolitego). Łączna powierzchnia wysp to 2,5 ha. Jezioro znajduje się w granicach Obszaru Chronionego Krajobrazu „Puszcza i Jeziora Augustowskie”.
Nad południowym brzegiem położona jest Studzieniczna, do roku 1973 samodzielna wieś, obecnie administracyjna część miasta Augustowa. Studzieniczna znana jest z sanktuarium Matki Boskiej Studzieniczańskiej, położonego na dawnej wyspie Jeziora Studzienicznego, połączonej obecnie z lądem groblą.
Nad brzegiem jeziora w Studzienicznej znajduje się klasa leśna „W puszczy głuszca” przygotowana do prowadzenia edukacji leśnej.
Na północnym brzegu Studzienicznego położona jest miejscowość turystyczna Przewięź. Wokół jeziora są pola namiotowe oraz ośrodki z domkami letniskowymi.

</doc>
<doc id="975384" url="https://pl.wikipedia.org/wiki?curid=975384" title="Dawid II">
Dawid II



</doc>
<doc id="975388" url="https://pl.wikipedia.org/wiki?curid=975388" title="Zupa grzybowa">
Zupa grzybowa

Zupa grzybowa – zupa na wywarze mięsno-warzywnym lub warzywnym z dodatkiem grzybów, także suszonych, w ilości nadającej potrawie grzybowy smak. Zupę grzybową można przyrządzać z grzybów różnorodnych gatunkowo bądź tego samego gatunku (zupa pieczarkowa, borowikowa, kurkowa). W kuchni polskiej podaje się ją najczęściej z kluskami lub makaronem, często z dodatkiem śmietany.
Lucyna Ćwierczakiewiczowa w swojej książce kucharskiej "365 obiadów" (pierwsze wydanie w 1860 roku) dzieli zupy z grzybów suszonych na kwaśne (z dodatkiem octu) i słodkie (bez octu). Podaje też przepis na zupę ze świeżych pieczarek lub rydzów, zaprawioną zasmażką z mąki i masła. Zaleca podawanie tych zup z krojonymi kluskami. Wincenta Zawadzka w swojej "Kucharce litewskiej" (pierwsze wydanie 1854) podaje przepis na bezmięsną zupę z suszonych borowików. Zaleca podawać ją z makaronem, kluskami zaparzanymi albo gęstą drobną kaszką, z dodatkiem koperku lub zielonej pietruszki. Jako odmianę proponuje tę samą zupę z dodatkiem wywaru z buraków oraz dużą ilością śmietany, ale podawaną z poszatkowanymi grzybami bądź podsmażanymi pierożkami grzybowymi.
Zupa z suszonych grzybów jest w Polsce jedną z typowych potraw wigilijnych.
Zupa grzybowa w kuchniach zachodnioeuropejskich na ogół występuje jako zupa krem. Campbell Soup Company rozpoczął produkcję puszkowanej "Cream of mushroom soup" w 1934 roku.

</doc>
<doc id="975392" url="https://pl.wikipedia.org/wiki?curid=975392" title="Delmira Agustini">
Delmira Agustini

Delmira Agustini (ur. 24 października 1886 w Montevideo, zm. 6 lipca 1914 tamże) – urugwajska poetka.
Jest uznawana za jedną z najwybitniejszych poetek Ameryki Południowej początków XX wieku. Jej rodzice byli włoskimi imigrantami. Uczyła się francuskiego, malarstwa, muzyki. Twórczość literacką rozpoczęła w wieku dziesięciu lat. Pisała do magazynu „La Alborada”. Była członkinią Pokolenia 1900 wraz z Julio Herrerą y Reissig, Leopoldo Lugonesem i Rubénem Darío. Specjalizowała się w opisywaniu kobiecej seksualności w czasie, gdy świat literatury był zdominowany przez mężczyzn. Jej twórczość jest klasyfikowana jako wczesna faza Modernizmu. Eros, grecki bóg miłości symbolizujący erotyzm jest protagonistą wielu utworów Agustini. 14 sierpnia 1913 wyszła za mąż za Enrique Joba Reyesa, ale opuściła go po miesiącu. Rozwód został sfinalizowany 5 czerwca 1914. Miesiąc później Reyes zastrzelił Agustini i popełnił samobójstwo.

</doc>
<doc id="975393" url="https://pl.wikipedia.org/wiki?curid=975393" title="Macbeth (album)">
Macbeth (album)

Macbeth – album wydany przez grupę muzyczną Laibach 30 listopada 1989 roku. Całość materiału muzycznego została nagrana w latach 1987-88. Jest on ścieżką dźwiękową do sztuki Williama Szekspira "Makbet", wystawionej w Hamburgu w Deutsches Schauspielhaus.

</doc>
<doc id="975397" url="https://pl.wikipedia.org/wiki?curid=975397" title="Arytmomania">
Arytmomania

Arytmomania (natręctwo liczenia) – natrętna i przymusowa potrzeba liczenia lub wykonywania działań arytmetycznych, występująca jako samodzielna obsesja lub częściej jako jeden z objawów w zaburzeniu obsesyjno-kompulsyjnym (często występuje jako kompulsja kontrolująca co może się objawiać dotykaniem przedmiotów określoną liczbę razy w celu zapobiegnięcia określonym wydarzeniem, które według chorego mogłyby wystąpić, gdyby nie wykonał on danej czynności). Chory zdaje sobie sprawę z irracjonalności własnych działań jednak z powodu odczucia lęku nie jest w stanie ich przerwać.

</doc>
<doc id="975399" url="https://pl.wikipedia.org/wiki?curid=975399" title="Izabela de Bruce">
Izabela de Bruce

Izabela de Bruce, właściwie: "Isabella de Brus" lub "Isobail a Brus" – księżniczka szkocka, królowa Norwegii jako druga żona króla Eryka II "Wroga Księży".
Była córką Roberta de Bruce'a, 8 lorda Annandale (zm. 1304) i Marjorie z Carrick (zm. 1292). Miała liczną rodzinę, jej najstarszym bratem był Robert I Bruce, pierwszy król Szkocji z dynastii Bruce; jej pozostałe rodzeństwo to Edward de Bruce – wielki król Irlandii, a także Aleksander, Tomasz, Niall, Krystyna, Małgorzata, Matylda i Maria.
Izabela została drugą żoną Eryka II, jego pierwsza żona – Małgorzata – była również księżniczką szkocką, córką króla Aleksandra III. Z pierwszego małżeństwa Eryk miał córkę – Małgorzatę zwaną "Panną Norweską", która w wieku 3 lat jako dziedziczka Aleksandra III została uznana królową Szkocji. Z Izabelą Eryk doczekał się kolejnej córki – Ingeborgi (zm. po 1353), która poślubiła księcia szwedzkiego, Waldemara (zm. 1318). 
Eryk zmarł w 1299 – nie doczekał się syna, więc tron Norwegii przejął jego brat, Haakon V Długonogi.

</doc>
<doc id="975400" url="https://pl.wikipedia.org/wiki?curid=975400" title="Duszpasterz">
Duszpasterz



</doc>
<doc id="975401" url="https://pl.wikipedia.org/wiki?curid=975401" title="Heraklea Pontyjska">
Heraklea Pontyjska

Heraklea Pontyjska (gr. , późnogr. , łac. "Heraclea Pontica") – kolonia Megary założona w roku 558 p.n.e. Położona była nad Morzem Czarnym, na pograniczu Bitynii i Paflagonii, o jeden dzień szybkiej żeglugi od Bosforu. Posiadała dogodny port, co przy korzystnym położeniu geograficznym umożliwiło miastu uzyskanie statusu ważnego centrum handlu czarnomorskiego. W okresie największego rozkwitu miasto rozciągało się aż na sąsiadującą z nim równinę.
Historia miasta.
Starożytność.
Heraklea szybko opanowała okoliczne tereny, na których zakładała własne kolonie, a w pierwszej połowie V w. p.n.e. podporządkowała sobie miejscowych Mariandynów, obracając ich w zależnych chłopów, gwarantując jednak, że nie będą sprzedawani poza granice kolonii. Zaplecze rolnicze, dogodne położenie oraz rozległe kontakty handlowe zapewniały miastu dobrobyt oraz silną pozycję na Morzu Czarnym. Heraklea zakładała kolonie także poza południowym wybrzeżem morza (Kallatis, Chersonez Taurydzki), mieszała się w sprawy innych poleis (m.in. na Półwyspie Krymskim), w czym pomagała jej flota wojenna – miasto dysponowało sporymi siłami morskimi w czasach hellenistycznych, a prawdopodobnie i wcześniej. Potęga militarna i gospodarcza pozwoliła polis zagwarantować sobie niezależność przez większość okresu hellenistycznego, kiedy to w świecie greckim dominowały wielkie monarchie.
W roku 72 p.n.e. miasto zostało zdobyte przez króla Pontu – Mitrydatesa VI. W trakcie jego walk przeciwko republice rzymskiej (Wojny Rzymu z Mitrydatesem) Rzymianie zdobyli i spalili miasto. Po tym wydarzeniu Heraklea, choć odbudowana, nigdy już nie odzyskała swojego pierwotnego rozmiaru i znaczenia. Ostatecznie wojna zakończyła się klęską, a następnie samobójstwem Mitrydatesa, zaś miasto, wraz z zachodnią częścią królestwa Pontu, zostało w roku 63 p.n.e. włączone do państwa rzymskiego.
Po podziale cesarstwa rzymskiego Heraklea Pontyjska znalazła się w jego wschodniej części, określanej później jako Cesarstwo Bizantyńskie. W okresie późnorzymskim miasto należało do prowincji Honorias, a następnie, po jej likwidacji, do prowincji Paflagonia.
W pierwszej połowie V wieku miasto zostało zniszczone przez trzęsienie ziemi, odbudowano je jednak staraniem cesarza Teodozjusza II w 440 roku.
Średniowiecze.
Od VII wieku miasto należało do temu Bukellarion. Dzięki swojemu położeniu za pasmami górskimi, oddzielającymi wybrzeże czarnomorskie od wnętrza Azji Mniejszej, Heraklea Pontyjska nie ucierpiała od licznych w tym okresie najazdów arabskich.
W mieście miało siedzibę biskupstwo, a po utracie w 1325 Klaudiopolis przeniesiono tutaj metropolię, którą w 1387 połączono z arcybiskupstwem Amastris.
W 1204 roku Herakleę zajął Dawid I Wielki Komnen i uczynił ją ośrodkiem swojego lokalnego państewka. Po śmierci Dawida w 1214 miasto opanował Teodor I Laskarys i włączył je do Cesarstwa Nikei. Po odzyskaniu Konstantynopola w 1261 Heraklea ponownie weszła w skład Cesarstwa Bizantyńskiego. Miasto utrzymywało swoje handlowe znaczenie aż do podboju tureckiego w 1360. Swoją faktorię mieli tu m.in. Genueńczycy.

</doc>
<doc id="975422" url="https://pl.wikipedia.org/wiki?curid=975422" title="Fundacja Rodziny Nissenbaumów">
Fundacja Rodziny Nissenbaumów

Fundacja Rodziny Nissenbaumów – istniejąca od 1983 roku fundacja z siedzibą w Warszawie założona przez pochodzącego z Polski Sigmunda Nissenbauma.
Siedziba fundacji znajduje się w Warszawie przy ul. Edwarda Gibalskiego 21.
Opis.
Celem fundacji jest ratowanie śladów kultury żydowskiej na ziemiach polskich, między innymi aktywnie włączyła się do prac renowacyjnych drugiego co do wielkości żydowskiego cmentarza w Europie, tzw. nowego cmentarza żydowskiego w Łodzi.
Wieloletnim prezesem fundacji był jej założyciel Sigmund Nissenbaum. Po jego śmierci w 2001 roku funkcję prezesa objęła jego żona Sonja Nissenbaum (zmarła w 2018).

</doc>
<doc id="975434" url="https://pl.wikipedia.org/wiki?curid=975434" title="Dystonia">
Dystonia

Dystonia – występowanie ruchów mimowolnych powodujących skręcanie i wyginanie różnych części ciała, przez co chory przybiera często nienaturalną postawę. Pojęcie dystonii wprowadził do medycyny Hermann Oppenheim w 1911 roku, opisując dystonię mięśniową deformacyjną.
Etiologia.
Etiologia dystonii jest różnorodna: może to być objaw chorób neurologicznych uwarunkowanych genetycznie, objaw choroby bez podłoża genetycznego (np. urazu, udaru, zakażenia, choroby zwyrodnieniowej mózgu) albo efekt niepożądany działania pewnych leków (np. neuroleptyków blokujących receptory D2).
Klasyfikacja.
Podział zespołów dystonicznych ze względu na etiologię (według Jankovica i Cardoso)

</doc>
<doc id="975435" url="https://pl.wikipedia.org/wiki?curid=975435" title="Ryszard Górecki (żołnierz AK)">
Ryszard Górecki (żołnierz AK)

Ryszard Górecki ps. "Majtek" (ur. 26 lutego 1927 w Warszawie, zm. 29 września 2012 tamże) – żołnierz Armii Krajowej w stopniu Strzelec, uczestnik "Akcji Wieniec". Podczas powstania warszawskiego walczył w batalionie "Parasol" w rejonie Woli, Starego Miasta i Górnego Czerniakowa. Autor książek wspomnieniowych o tematyce wojennej. Zmarł w Warszawie w wieku 85 lat.

</doc>
<doc id="975438" url="https://pl.wikipedia.org/wiki?curid=975438" title="Kawarna">
Kawarna

Kawarna (bułg. "Каварна") – miasto w Bułgarii nad Morzem Czarnym; 11 tys. mieszkańców (2006). Jest to centrum gospodarcze i administracyjne gminy Kawarna. W mieście znajdują się liczne plaże.

</doc>
<doc id="975441" url="https://pl.wikipedia.org/wiki?curid=975441" title="Etropole">
Etropole

Etropole (bułg. "Етрополе") – miasto w Bułgarii; 10 tys. mieszkańców (2006).

</doc>
<doc id="975443" url="https://pl.wikipedia.org/wiki?curid=975443" title="Ełchowo">
Ełchowo

Ełchowo () – miasto w Bułgarii, w obwodzie Jamboł, siedziba administracyjna gminy Ełchowo, nad rzeką Tundżą. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 10008 mieszkańców.

</doc>
<doc id="975449" url="https://pl.wikipedia.org/wiki?curid=975449" title="Tetewen">
Tetewen

Tetewen (bułg. "Тетевен") – miasto w Bułgarii; 10 tys. mieszkańców (2006).

</doc>
<doc id="975456" url="https://pl.wikipedia.org/wiki?curid=975456" title="Sakai Izumi">
Sakai Izumi



</doc>
<doc id="975457" url="https://pl.wikipedia.org/wiki?curid=975457" title="Food not bombs">
Food not bombs



</doc>
<doc id="975460" url="https://pl.wikipedia.org/wiki?curid=975460" title="Kaliakra (przylądek)">
Kaliakra (przylądek)

Kaliakra (bułg. Нос Калиакра) – przylądek w odległości 12 km od bułgarskiego miasta Kawarna.

</doc>
<doc id="975462" url="https://pl.wikipedia.org/wiki?curid=975462" title="Atak zbrojny na szkołę w Biesłanie">
Atak zbrojny na szkołę w Biesłanie



</doc>
<doc id="975465" url="https://pl.wikipedia.org/wiki?curid=975465" title="Denis Irwin">
Denis Irwin

Denis Joseph Irwin (ur. 31 października 1965 roku w Corku) – irlandzki piłkarz, obrońca.
Kariera klubowa.
Irwin rozpoczął karierę w 1983 roku dołączając do drużyny seniorów Leeds United. Trzy lata później, zmienił klub na Oldham United, by w 1990 roku zostać obrońcą Manchesteru United. "Czerwone Diabły" zapłaciły za 25-letniego wówczas Irlandczyka 650 tysięcy £. W czasie jego gry na Old Trafford Manchester wywalczył 15 trofeów. Początkowo grał na prawej stronie linii defensywnej, jednak po pierwszym sezonie w barwach United Alex Ferguson przeniósł go na lewą stronę. W swoim pięćsetnym meczu w barwach Manchester United założył opaskę kapitana. 12 maja 2002 rozegrał swój ostatni mecz jako zawodnik "Czerwonych Diabłów". Po sezonie, za darmo przeszedł do klubu, któremu kibicował od dziecka - Wolverhampton Wanderers, który wtedy grał w II lidze angielskiej. Miał wtedy 36 lat. Pomógł swojej nowej drużynie awansować do Premier League. Po zakończeniu sezonu 2003/04 zakończył karierę.
Kariera reprezentacyjna.
W reprezentacji Irlandii zadebiutował w 1991 roku. Po 8 latach miał już na koncie 56 występów i 4 gole. W styczniu 2000 ogłosił zakończenie kariery reprezentacyjnej. Z kolei w 1994 wziął udział w Mistrzostwach Świata w USA.

</doc>
<doc id="975469" url="https://pl.wikipedia.org/wiki?curid=975469" title="Dnestrovsc">
Dnestrovsc

Dnestrovsc (ros. Днестровск, "Dniestrowsk"; ukr. Дністровськ, "Dnistrowśk") – miasto w Mołdawii, w Naddniestrzu (rejon Slobozia), ok. 10,5 tys. mieszkańców (2014). Ośrodek przemysłu energetycznego.

</doc>
<doc id="975471" url="https://pl.wikipedia.org/wiki?curid=975471" title="Twierdzenie Diniego">
Twierdzenie Diniego

Twierdzenie Diniego – kryterium badania zbieżności jednostajnej ciągów funkcyjnych funkcji rzeczywistych.
Twierdzenie.
Niech formula_1 będzie zbiorem zwartym (np. przedziałem domkniętym), formula_2 będą funkcjami ciągłymi i formula_3 Jeśli
to jest jednostajnie zbieżny do formula_7

</doc>
<doc id="975474" url="https://pl.wikipedia.org/wiki?curid=975474" title="Socjalistyczna Republika Słowenii">
Socjalistyczna Republika Słowenii

Socjalistyczna Republika Słowenii (słoweń. "Socialistična Republika Slovenija") – jedna z sześciu republik wchodzących w skład Socjalistycznej Federacyjnej Republiki Jugosławii. Stolica mieściła się w Lublanie.
Utworzona 19 lutego 1944 roku jako Ludowa Republika Słowenii. 31 stycznia 1946 weszła w skład Federalnej Ludowej Republiki Jugosławii. 7 czerwca 1963 roku jej nazwę zmieniono na Socjalistyczna Republika Słowenii. 25 czerwca 1991 roku uzyskała niepodległość jako Słowenia.

</doc>
<doc id="975480" url="https://pl.wikipedia.org/wiki?curid=975480" title="TT-Line">
TT-Line

TT-Line – niemieckie przedsiębiorstwo armatorskie z Lubeki zarządzające flotą promów morskich kursujących na Morzu Bałtyckim pomiędzy północnymi Niemcami (Travemünde, Szlezwik-Holsztyn i Rostock, Meklemburgia-Pomorze Przednie) a południową Szwecją (Trelleborg i Helsingborg, Skania) oraz od 2014 roku między Polską (Świnoujście) a Szwecją (Trelleborg). Od 9 czerwca 2018 roku armator rozpoczął również regularne kursy pomiędzy Szwecją(Trelleborg) a Litwą (Kłajpeda). 
Firma powstała w 1962 w celu obsługi linii Travemünde – Trelleborg, a jej nazwa pochodzi od pierwszych liter nazw tych portów. Spółka jest własnością niemieckich przedsiębiorców dr Arenda Oetkera i dr Bernharda Termühlena. W 1979 roku przejęła Olau Line.
W 2023 roku firma posiada dziewięć promów:

</doc>
<doc id="975481" url="https://pl.wikipedia.org/wiki?curid=975481" title="Jonas Davidsson">
Jonas Davidsson

Jonas Davidsson, właśc. Jan Jonas Daniel Davidsson (ur. 7 sierpnia 1984 w Motali) – szwedzki żużlowiec, syn Jana Davidssona i brat Daniela Davidssona – również żużlowców.
Trzykrotny srebrny medalista indywidualnych mistrzostw Szwecji (2007, 2008, 2013). Czterokrotny brązowy medalista drużynowego Pucharu Świata (2008, 2009, 2010, 2011). Srebrny medalista drużynowych mistrzostw świata juniorów (2005).
Od 2007 do 2009 był reprezentantem Polonii Bydgoszcz. Na sezon 2010 przeniósł się do Częstochowy. W roku 2011 jest zawodnikiem zielonogórskiego Falubazu, z którym wywalczył mistrzostwo kraju. Od roku 2014 jest zawodnikiem Carbon Start Gniezno.
Pod koniec 2020 r. ogłosił zakończenie czynnej kariery żużlowej.
Osiągnięcia.
Finał IMŚJ 2003 - IX miejsce

</doc>
<doc id="975485" url="https://pl.wikipedia.org/wiki?curid=975485" title="Joanna Kulig">
Joanna Kulig

Joanna Kulig (ur. 24 czerwca 1982 w Muszynce lub Krynicy-Zdroju) – polska aktorka filmowa, telewizyjna i teatralna, piosenkarka, dwukrotna laureatka Orła za drugoplanową rolę w filmie "Sponsoring" i za pierwszoplanową rolę w filmie "Zimna wojna", za który otrzymała także Europejską Nagrodę Filmową.
Życiorys.
Wykształcenie.
W dzieciństwie śpiewała w chórze kościelnym i uczyła się gry na fortepianie. Ukończyła Technikum Hotelarskie w Zespole Szkół Gastronomicznych nr 1 w Krakowie (2002) i Państwową Szkołę Muzyczną im. F. Chopina w Krynicy-Zdroju (klasa fortepianu) i Zespół Państwowych Szkół Muzycznych II stopnia im. M. Karłowicza w Krakowie (klasa śpiewu solowego). Jest absolwentką Państwowej Wyższej Szkoły Teatralnej im. Ludwika Solskiego w Krakowie (2007), którą ukończyła ze specjalizacją wokalno-estradową.
Kariera.
W 1998 wygrała jeden z odcinków programu "Szansa na sukces", śpiewając piosenkę „Między ciszą a ciszą” Grzegorza Turnaua. Wystąpiła w koncercie finałowym sezonu, zajmując w nim trzecie miejsce. W 2001 nagrała album studyjny z kolędami. W 2002 brała udział w przesłuchaniach do drugiej edycji programu "Idol", jednak nie dostała się do stawki finałowej. Na deskach teatru zadebiutowała, będąc jeszcze studentką krakowskiego PWST. Zagrała Hermię w sztuce „Sen nocy letniej” wystawianą w Teatrze Starym w Krakowie.
Zasiadała w jury sekcji „Un Certain Regard” na 75. MFF w Cannes (2022).
Za działalność na rzecz osób niepełnosprawnych otrzymała Medal Świętego Brata Alberta przyznany przez kapitułę powołaną przez Fundację im. Brata Alberta (2023). 
Życie prywatne.
Pochodzi z rodziny o artystycznych tradycjach. Ma czworo rodzeństwa, a jedną z jej sióstr jest Justyna Schneider.
Jej mężem jest reżyser i scenarzysta Maciej Bochniak. W lutym 2019 w amerykańskiej klinice urodziła syna Jana.

</doc>
<doc id="975491" url="https://pl.wikipedia.org/wiki?curid=975491" title="Międzynarodowy Festiwal Wratislavia Cantans">
Międzynarodowy Festiwal Wratislavia Cantans

Międzynarodowy Festiwal Oratoryjno-Kantatowy Wratislavia Cantans im. Andrzeja Markowskiego – festiwal muzyczny odbywający się co roku we wrześniu we Wrocławiu oraz na Dolnym Śląsku, którego organizatorem jest Narodowe Forum Muzyki im. Witolda Lutosławskiego we Wrocławiu. 
Nazwa „Wratislavia Cantans” oznacza po łacinie „Wrocław Śpiewający”. Wydarzenie od początku skupia się przede wszystkim na prezentowaniu piękna ludzkiego głosu. Koncerty co roku przyciągają tysiące melomanów do sal Narodowego Forum Muzyki oraz zabytkowych wnętrz Wrocławia i kilkunastu miast Dolnego Śląska. W ostatnich latach na festiwalu gościli m.in. Philippe Herreweghe, sir John Eliot Gardiner, Zubin Mehta, Cecilia Bartoli, Julia Lezhneva, Philippe Jaroussky, Mariusz Kwiecień, Jordi Savall, Marcel Pérès oraz takie zespoły, jak: Israel Philharmonic Orchestra, Collegium Vocale Gent, Akademie für Alte Musik Berlin, Monteverdi Choir, Gabrieli Consort &amp; Players, Il Giardino Armonico, The Swingle Singers czy English Baroque Soloists. 
Od 2008 roku dyrektorem generalnym festiwalu jest Andrzej Kosendiak, a od 2013 roku stanowisko dyrektora artystycznego pełni wybitny włoski dyrygent i instrumentalista Giovanni Antonini.
Miejsca koncertów:
Wydarzenia festiwalu od początku odbywają się w zabytkowych wnętrzach Wrocławia, takich jak świątynie: bazylika św. Elżbiety, katedra św. Marii Magdaleny, archikatedra św. Jana Chrzciciela, kościół uniwersytecki pw. Najświętszego Imienia Jezus, ewangelicko-augsburski kościół Opatrzności Bożej, kolegiata Świętego Krzyża i św. Bartłomieja, Synagoga pod Białym Bocianem, a także Ratusz i sale uniwersyteckie (Aula Leopoldina, Oratorium Marianum). W przeszłości miejscami koncertów były także Sala Koncertowa Radia Wrocław oraz sala dawnej Filharmonii Wrocławskiej.
Poza Wrocławiem koncerty odbywają się w miastach Dolnego Śląska i Wielkopolski, dotąd były to m.in.: Bardo, Bielawa, Bolesławiec, Brzeg, Dzierżoniów, Głogów, Jelcz-Laskowice, Jelenia Góra, Kalisz, Kamieniec Ząbkowicki, Kłodzko, Krotoszyn, Krzeszów, Legnica, Lubiąż, Lubomierz, Milicz, Oleśnica, Oława, Polkowice, Prochowice, Strzegom, Szczawno-Zdrój, Syców, Środa Śląska, Świdnica, Trzebnica, Wałbrzych, Zgorzelec i Żmigród.
Plakaty festiwalowe:
Twórcami plakatów festiwalowych byli znani polscy artyści, tacy jak m.in.: Rafał Olbiński, Eugeniusz Get-Stankiewicz, Lech Majewski i Michał Batory.
Przynależność do organizacji międzynarodowych:
W 1978 roku festiwal Wratislavia Cantans stał się członkiem European Festivals Association (EFA), co oficjalnie nadało wydarzeniu rangę międzynarodową (choć praktycznie niemal od początku festiwal gościł artystów zagranicznych). W 1998 roku festiwal dołączył do International Society for the Performing Arts (ISPA). Festiwal należy także do Music Masters on Air (MusMA). W latach 2015–2019 Wratislavia Cantans została wyróżniona Europe for Festivals, Festivals for Europe Label (EFFE Label).
Historia festiwalu:
Wratislavia Cantans została powołana do życia w 1966 roku jako festiwal oratoryjno-kantatowy przez Andrzeja Markowskiego, kompozytora i dyrygenta, od roku 1965 dyrektora Filharmonii Wrocławskiej, która to instytucja była organizatorem tego wydarzenia. Andrzej Markowski pełnił funkcję dyrektora festiwalu przez jedenaście lat. Od 1978 do 1996 roku kierownictwo sprawował Tadeusz Strugała, który dodał do festiwalu nowe elementy: muzykę etniczną i muzykę różnych religii, wystawy towarzyszące koncertom, projekcje filmów o tematyce muzycznej, turnieje kontratenorów na Zamku Piastów Śląskich w Brzegu, prowadzone przez wybitnych naukowców akademie festiwalowe, a także sesje naukowe oraz kurs interpretacji muzyki oratoryjnej. Od 1991 roku głównym organizatorem festiwalu był Ośrodek Kultury i Sztuki we Wrocławiu. W latach 1995–1998 festiwal nosił podtytuł „Muzyka i sztuki piękne”. W 1996 roku organizatorem festiwalu został Państwowa Instytucja Kultury „Wratislavia Cantans” Międzynarodowy Festiwal Muzyka i Sztuki Piękne, a kierownictwo festiwalu zostało podzielone pomiędzy dwie osoby: dyrektora generalnego i dyrektora artystycznego. Dyrektorem generalnym została Lidia Geringer de Oedenberg, a dyrektorami artystycznymi za jej kadencji byli: od 1997 roku Ewa Michnik, od 2002 roku Mariusz Smolij, a od 2004 roku Jan Latham Koenig. Lidia Geringer de Oedenberg zainicjowała współpracę z wieloma dolnośląskimi miastami, aby organizować koncerty festiwalowe poza Wrocławiem. W 2005 roku dyrektorem generalnym festiwalu został Andrzej Kosendiak, a dyrektorem artystycznym Paul McCreesh. W 2014 roku instytucje Międzynarodowy Festiwal Wratislavia Cantans oraz Filharmonia Wrocławska im. Witolda Lutosławskiego zostały połączone w jedną instytucję kultury Narodowe Forum Muzyki im. Witolda Lutosławskiego, które od tego momentu jest organizatorem festiwalu. Od 2013 roku dyrektorem artystycznym Wratislavii jest Giovanni Antonini, włoski instrumentalista i dyrygent, twórca i szef orkiestry barokowej Il Giardino Armonico. Pod jego kierownictwem odbyły się dotąd następujące edycje festiwalu: „Podróż do Włoch” (2013), „Z ciemności w światło” (2014), „Niech żyje Wratislavia” (2015; jubileuszowa 50. edycja), „Recitar Cantando” (2017) oraz „Wyzwolenie” (2018). W 2019 roku festiwal odbywa się pod hasłem „Południe”.

</doc>
<doc id="975492" url="https://pl.wikipedia.org/wiki?curid=975492" title="Joan Rivers">
Joan Rivers

Joan Rivers, właściwie Joan Alexandra Molinsky (ur. 8 czerwca 1933 w Nowym Jorku, zm. 4 września 2014 tamże) – amerykańska aktorka, gospodyni programów talk-show i bizneswoman.
Życiorys.
Urodziła się 8 czerwca 1933 w Nowym Jorku, w rodzinie żydowskich emigrantów z Rosji: Beatrice z domu Grushman (1906−1975) i Meyera Molinsky’ego (1900−1985). Miała starszą siostrę, Barbarę Waxler (1931−2013). Została wychowana w nowojorskim Brooklynie, z czasem jej rodzina przeniosła się do Larchmont, wsi w hrabstwie Westchester. W latach 1950–1952 uczęszczała do Connecticut College w New London. W 1954 ukończyła nowojorski Barnard College ze stopniem bakalaureata ("Bachelor of Arts") literatury angielskiej i antropologii. Przed rozpoczęciem pracy w branży rozrywkowej pracowała na różnych stanowiskach, m.in. jako przewodniczka po Rockefeller Center, korektorka tekstu w agencji ogłoszeń i konsultantka mody w sieci Bond Clothing Stores. W tym okresie poznała agenta Tony’ego Riversa, który zaproponował jej zmianę nazwiska, przyjęła więc pseudonim sceniczny Joan Rivers.
W końcówce lat 50. występowała w sztuce "Driftwood", w roli lesbijki zakochanej w postaci granej przez wówczas nieznaną Barbrę Streisand. Na początku lat 60., Rivers zaczęła występować jako komiczka w popularnych klubach w Greenwich Village, m.in. The Bitter End i The Gaslight Cafe. 17 lutego 1965 zadebiutowała w telewizji, w "The Tonight Show", talk-show prowadzonym wtedy przez Johnny’ego Carsona. Od tamtej pory cyklicznie występowała w różnych programach telewizyjnych, m.in. "The Ed Sullivan Show", "The Carol Burnett Show" oraz "Hollywood Squares", pisała materiał dla dziecięcego show "Topo Gigio", a w 1969 przez krótki czas prowadziła autorski talk-show: "That Show with Joan Rivers". Rok wcześniej dostała pierwszą rolę filmową, w surrealistycznym dramacie "The Swimmer", z Burtem Lancasterem w roli głównej. W latach 1972–1976 była narratorką animowanego programu edukacyjnego dla dzieci, "The Electric Company".
W latach 70. zaczęła intensywnie pracować w przemyśle filmowym. Napisała scenariusz do czarnej komedii, "The Girl Most Likely to..." ze Stockard Channing w roli głównej, a także wyreżyserowała komedię "Rabbit Test", w której zagrali m.in. Billy Crystal i Michael Keaton. Ponadto występowała w teatrach rewiowych w Las Vegas Strip, otwierając występy m.in. Helen Reddy, Roberta Gouleta, Maca Davisa i Sergio Franchiego. W 1972 zagrała w sztuce "Fun City" wystawianej w Morosco Theatre na Broadwayu.
W 1983 poprowadziła jeden odcinek "Saturday Night Live". W latach 80. wydała w wytwórni Geffen Records album komediowy "What Becomes a Semi-Legend Most?", który znalazł się na 22 miejscu listy Billboard 200 i był nominowany do nagrody Grammy. W 1984 napisała książkę "The Life and Hard Times of Heidi Abramowitz", która stała się bestsellerem. W 1986 pozwała parodystę Franka Marino na kwotę 5 milionów dolarów, po tym jak odkryła, że wykorzystywał on jej autorski materiał w swojej sztuce w Las Vegas, gdzie odgrywał rolę aktorki. Po kilku latach doszło jednak do ugody. Od 1986 była prowadzącą talk-show "The Late Show". Zrezygnowała z tej roli w 1987, po samobójczej śmierci jej męża, Edgara Rosenberga. Do branży rozrywkowej powróciła po roku, pojawiając się gościnnie w programie dla dzieci "Pee-wee’s Playhouse". W tym samym roku wystąpiła w "Broadway Bound", półautobiograficznej sztuce Neila Simona.
W latach 90. współpracowała z telewizją E! Entertainment, a także z nowojorską stacją radiową WOR. W ramach pracy w telewizji E! była gospodynią programów poświęconych rozrywce, prowadziła również transmisje z gal rozdania Oscarów czy Złotych Globów. W 1994 wystąpiła w tytułowej roli w spektaklu "Sally Marr... and Her Escorts", poświęconego postaci popularnej artystki komediowej Sally Marr. Za tę rolę była nominowana do Drama Desk Award w kategorii "najbardziej olśniewająca aktorka w sztuce teatralnej", a także do Nagrody Tony w kategorii "najlepsza aktorka w sztuce teatralnej". W latach 90. Joan Rivers była wielokrotnie nominowana do nagrody Daytime Emmy Award dla najlepszej prowadzącej talk-show, za swój autorski program "The Joan Rivers Show". Wygrała tę nagrodę w 1990, a w 2009 ponownie uzyskała do niej nominację, za swój udział w serialu "Artur". Od 1990 ma swoją gwiazdę w Hollywood Walk of Fame.
W 2003 odeszła z telewizji E! i związała się z TV Guide Network. Była gościem licznych programów telewizyjnych, występowała w gościnnych rolach w serialach komediowych, m.in. "How’d You Get So Rich?" i "Rozpalić Cleveland". W 2010 nakręcono biograficzny film poświęcony aktorce, "Joan Rivers: A Piece of Work".
28 sierpnia 2014 przechodziła operację strun głosowych w szpitalu w nowojorskim Yorkville na Manhattanie. Podczas zabiegu doszło do nagłego zatrzymania krążenia. Aktorka została przewieziona do szpitala Mount Sinai, gdzie była utrzymywana w stanie śpiączki farmakologicznej. Próby wybudzania, trwające od 1 września, nie przyniosły efektów. Joan Rivers zmarła 4 września 2014. Została pochowana 7 września 2014 w obrządku żydowskim.
Z mężem Edgarem Rosenbergiem miała córkę Melissę Warburg Rosenberg (ur. 1968), aktorkę znaną jako Melissa Rivers. Joan Rivers była członkinią reformowanej synagogi Temple Emanu-El w Nowym Jorku.

</doc>
<doc id="975493" url="https://pl.wikipedia.org/wiki?curid=975493" title="Socjalistyczna Republika Macedonii">
Socjalistyczna Republika Macedonii

Socjalistyczna Republika Macedonii – jedna z sześciu republik wchodzących w skład Socjalistycznej Federalnej Republiki Jugosławii. Stolica mieściła się w Skopje.
Utworzona 2 sierpnia 1944 roku. 31 stycznia 1946 weszła w skład Socjalistycznej Federalnej Republiki Jugosławii. Do 1963 roku jej oficjalna nazwa to Ludowa Republika Macedonii. Po tej dacie znana jako Socjalistyczna Republika Macedonii. 8 września 1991 roku uzyskała niepodległość jako Macedonia.

</doc>
<doc id="975496" url="https://pl.wikipedia.org/wiki?curid=975496" title="Wzór szkieletowy">
Wzór szkieletowy



</doc>
<doc id="975501" url="https://pl.wikipedia.org/wiki?curid=975501" title="Jądro odrzutu">
Jądro odrzutu

Jądro odrzutu – jądro atomowe, powstające w wyniku rozpadu promieniotwórczego. Jądro to w wyniku odrzutu uzyskuje pęd o takiej samej wartości co wyemitowana cząstka lecz przeciwnym zwrocie. Zjawisko to ma znaczenie głównie w przypadku rozpadów alfa ze względu na znaczącą masę cząstki α (w porównaniu z masą elektronu powstającego w rozpadzie β).
Odrzut jądra wywołuje poszerzenie linii spektralnych emitowanego po rozpadzie promieniowania gamma. Jądra odrzutu są wykorzystywane do badania jąder wzbudzonych.

</doc>
<doc id="975502" url="https://pl.wikipedia.org/wiki?curid=975502" title="Język krymskotatarski">
Język krymskotatarski

Język krymskotatarski (krymskotat. , , , ), język krymski (krymskotat. , , , ) – język Tatarów Krymskich, tradycyjnie zaliczany w skład podgrupy kipczacko-połowieckiej kipczackiej grupy języków tureckich.
Liczebność i rozkład geograficzny.
Językiem krymskotatarskim posługuje się na co dzień około 350 tysięcy osób, w tym około 250 tysięcy na Krymie. W dalszej kolejności mówiący tym językiem zamieszkują Turcję i Azję Środkową, głównie Uzbekistan. Istotna diaspora posługująca się tym językiem zamieszkuje w Rumunii i Bułgarii – łącznie nie więcej niż 30 tysięcy.
Dialekty.
Każda z trzech grup etnicznych Tatarów Krymskich posiada własny dialekt. Można wyróżnić następujące dialekty:
Historia.
Trzy dość odległe od siebie dialekty języka krymskotatarskiego ukształtowały się na skutek złożonej historii regionu i samych Tatarów Krymskich.
Współczesny rozdział dziejów języka otwiera działalność İsmaila Gaspıralı, który podjął się trudu dźwignięcia języka krymskotatarskiego z upadku, wywołanego włączeniem Krymu w skład Imperium Rosyjskiego, i który zapoczątkował odrodzenie tego języka i stworzył jego wariant literacki, bazujący, w odróżnieniu od dzisiejszego, na dialekcie południowym.
W 1928 zebrana na Krymie konferencja lingwistyczna uchwaliła powołanie nowego języka literackiego, opartego na dialekcie średnim, który jako wariant niejako kompromisowy dla dwóch pozostałych, jest dla wszystkich równo zrozumiały, a przy tym – najczęściej używany.
Alfabety.
Do 1928 roku język krymskotatarski zapisywano alfabetem arabskim, następnie do 1939 roku – łacińskim, a od 1939 roku – cyrylicą. Od lat 90. XX wieku następuje przechodzenie na alfabet łaciński. Nie jest to jednak przywrócenie starego alfabetu, ale zapożyczenie i modyfikacja alfabetu języka tureckiego. Obecnie równolegle używa się zarówno alfabetu łacińskiego, jak i cyrylicy. Cyrylica przeważa w wydawnictwach książkowych, a alfabet łaciński – w Internecie. Alfabet cyrylicki jest również używany urzędowo do zapisu języka krymskotatarskiego na terytorium Ukrainy.
Łaciński alfabet języka krymskotatarskiego:
Cyrylica języka krymskotatarskiego:

</doc>
<doc id="975505" url="https://pl.wikipedia.org/wiki?curid=975505" title="Podział administracyjny Tunezji">
Podział administracyjny Tunezji

Tunezja jest podzielona na 24 gubernatorstwa zwane "wilajetmi". Gubernatorstwa dzielą się dalej na łącznie 262 dystrykty, a te na gminy.

</doc>
<doc id="975510" url="https://pl.wikipedia.org/wiki?curid=975510" title="Jądro złożone">
Jądro złożone

Jądro złożone – rodzaj silnie wzbudzonego jądra atomowego, które powstaje w wyniku zespolenia się ze sobą co najmniej dwóch zderzających się ze sobą jąder, bądź wchłonięcia określonej cząstki przez dane jądro. Produkty reakcji zazwyczaj znacznie różnią się od cząstek padających. Ponadto produkty reakcji przez jądro złożone mają kierunek słabo skorelowany z kierunkiem cząstki padającej. Inaczej niż w reakcji bezpośredniej, w której kierunek ruchu emitowanych cząstek pokrywa się mniej więcej z kierunkiem ruchu cząstki padającej. Jedynie kierunek prostopadły do płaszczyzny wyznaczanej przez kierunek ruchu cząstki padającej i środek bombardowanego jądra jest dyskryminowany, ponieważ jest to kierunek osi obrotu, jaki zaczyna wykonywać uderzone jądro, przy niecentralnym uderzeniu przez cząstkę padającą. Pozostałe kierunki są uprzywilejowane ze względu na pewien wpływ siły odśrodkowej. 
Przykładem jądra złożonego jest jądro uranu 236 powstające po chwyceniu neutronu

</doc>
<doc id="975515" url="https://pl.wikipedia.org/wiki?curid=975515" title="Efekt wypierania">
Efekt wypierania



</doc>
<doc id="975519" url="https://pl.wikipedia.org/wiki?curid=975519" title="Sturmmann">
Sturmmann

Sturmmann – był to stopień obowiązujący w SS (później w Allgemeine SS) i SA, na który awansowani byli członkowie organizacji, którzy w czasie pierwszych sześciu miesięcy służby nie otrzymali nagany. Jego odpowiednikiem w Waffen-SS był stopień SS-Oberschütze. Pełna nazwa różniła się zależnie od organizacji. W SA brzmiała "SA-Sturmmann" a w SS "SS-Sturmmann".

</doc>
<doc id="975520" url="https://pl.wikipedia.org/wiki?curid=975520" title="Parkowa Góra">
Parkowa Góra

Góra Parkowa () – masyw w Górach Opawskich (), w Sudetach Wschodnich, w rejonie Głuchołaz. Bardziej jest znana pod nazwą Góra Chrobrego. Na masywie, nad Wiszącymi Skałami, znajduje się zabytkowa kapliczka św. Anny z 1908 r. Do masywu Góry Parkowej zalicza się szczyty górskie: Przednią Kopę ("Vorder-Koppe", 467 m n.p.m.), Średnią Kopę ("Mittel-Koppe", 543 m n.p.m.) i Tylną Kopę ("Hinter-Koppe", 527 m n.p.m.). Wzdłuż drogi na szczyt Przedniej Kopy znajdują się kamienne kapliczki drogi krzyżowej.
Na szczycie Przedniej Kopy znajduje się wieża widokowa z 1898 r., pierwotnie o wysokości 16,5 m, w 1927 r. podwyższona do 22 m i otoczona w przyziemiu budynkiem schroniska, które spłonęło w 1996 r.
Prawie cały obszar masywu jest porośnięty lasem świerkowym. Pozostałości dawnego lasu bukowego można zobaczyć na północnych stokach, schodzących do doliny Białej Głuchołaskiej, chronionego w obrębie rezerwatu przyrody Las Bukowy.

</doc>
<doc id="975521" url="https://pl.wikipedia.org/wiki?curid=975521" title="SS-Schütze">
SS-Schütze

SS-Schütze – „strzelec”, podstawowy stopień wojskowy w Waffen-SS. Jego odpowiednikiem w Allgemeine SS był stopień SS-Mann.

</doc>
<doc id="975524" url="https://pl.wikipedia.org/wiki?curid=975524" title="Alaksandr Aksionau">
Alaksandr Aksionau

Alaksandr Niczyparawicz Aksionau (; , "Aleksandr Nikiforowicz Aksionow"; ur. 9 października 1924 w Kuntorówce, zm. 8 września 2009) – radziecki polityk narodowości białoruskiej, w latach 1978–1983 premier Białoruskiej SRR, w latach 1960–1965 minister spraw wewnętrznych Białoruskiej SRR, w latach 1983–1985 ambasador ZSRR w Polsce, wieloletni parlamentarzysta Białoruskiej SRR i ZSRR.
Życiorys.
Urodził się 9 października 1924 roku we wsi Kuntorówka, w powiecie homelskim guberni homelskiej Rosyjskiej FSRR, ZSRR. W 1941 roku ukończył Homelską Szkołę Pedagogiczną. Uczestniczył w walkach na froncie wschodnim II wojny światowej. Był dowódcą oddziału 49 Gwardyjskiej Dywizji Strzeleckiej, walczył na Froncie Stalingradzkim, gdzie został ciężko ranny.
W 1944 roku został oddelegowany przez Komsomoł do pracy w obwodzie orenburskim Rosyjskiej FSRR i w obwodach baranowickim i grodzieńskim Białoruskiej SRR. Pracował jako zastępca kierownika oddziału ds. pracy z młodzieżą szkolną i pionierami Baranowickiego Obwodowego Komitetu Leninowskiego Komunistycznego Związku Młodzieży Białorusi (LKZMB). W 1945 roku wstąpił do Wszechzwiązkowej Komunistycznej Partii (bolszewików) (WKP(b)). Od 1953 roku pracował jako sekretarz, II sekretarz, a od września 1954 roku – I sekretarz Komitetu Centralnego LKZMB. W 1957 roku ukończył Wyższą Szkołę Partyjną przy Komitecie Centralnym KPZR. W latach 1957–1959 był sekretarzem ogólnoradzieckiego Komsomołu. Od sierpnia 1959 roku był zastępcą przewodniczącego Komitetu Bezpieczeństwa Państwowego Białoruskiej SRR (KGB) przy Radzie Ministrów Białoruskiej SRR. W latach 1960–1965 pełnił funkcję ministra spraw wewnętrznych Białoruskiej SRR. Od 1965 roku pracował jako I sekretarz Witebskiego Komitetu Obwodowego Komunistycznej Partii Białorusi (KPB). Od grudnia 1978 do 1983 roku pełnił funkcję przewodniczącego Rady Ministrów Białoruskiej SRR. W latach 1983–1985 był Nadzwyczajnym i Pełnomocnym Ambasadorem ZSRR w Polsce. W latach 1985–1989 pracował jako przewodniczący Państwowego Komitetu ZSRR ds. Telewizji i Radia.
Wielokrotnie sprawował funkcje parlamentarne. W latach 1955–1967 i 1971–1983 był deputowanym do Rady Najwyższej Białoruskiej Socjalistycznej Republiki Radzieckiej IV, V, VI, VIII, IX, X i XI kadencji. W latach 1966–1984 i 1986–1990 był deputowanym do Rady Najwyższej ZSRR. W latach 1975–1983 pełnił funkcję członka Prezydium Rady Najwyższej Białoruskiej SRR. Pełnił także przez wiele lat funkcje kierownicze w partii komunistycznej. W latach 1976–1990 był członkiem Komitetu Centralnego KPZR, w latach 1956–1986 – członkiem Komitetu Centralnego KPB. W latach 1956–1960 był kandydatem na członka Biura Komitetu Centralnego KPB, w latach 1971–1983 – członkiem tego biura. Od 1971 roku pełnił funkcję II sekretarza Komitetu Centralnego KPB. W 1989 roku przeszedł w stan spoczynku, powrócił do Białoruskiej SRR i nie brał więcej udziału w życiu politycznym. Zmarł 8 września 2009 roku. Wyrazy współczucia rodzinie przekazał przywódca Białorusi Alaksandr Łukaszenka.
Oceny.
Zdaniem autorów książki "Kto jest kim w Białorusi", Alaksandr Aksionau zasiadając na stanowisku przewodniczącego Państwowego Komitetu ds. Radia i Telewizji ZSRR sprzyjał demokratyzacji telewizji.

</doc>
<doc id="975527" url="https://pl.wikipedia.org/wiki?curid=975527" title="Zopiklon">
Zopiklon

Zopiklon ("zopiclone", ATC N05 CF01) – organiczny związek chemiczny, pochodna cyklopirolonu, stosowany jako lek nasenny.
Mechanizm działania.
Zopiklon wykazuje działanie nasenne, uspokajające, anksjolityczne, przeciwdrgawkowe i miorelaksacyjne. Wiąże się w miejscu odpowiednim dla benzodiazepin, znajdującym się w obrębie kompleksu receptorowego GABA-A kwasu γ-aminomasłowego. Efekty działania zopiklonu wiążą się ze swoistym działaniem agonistycznym na receptor GABA-ergiczny, prowadzącym do otwarcia kanału chlorkowego. Działanie uspokajające i nasenne leku jest zbliżone siłą do wykazywanego przez pochodne benzodiazepiny, natomiast właściwości przeciwlękowe, hamujące agresję i miorelaksacyjne są słabsze; siła działania przeciwdrgawkowego jest podobna, ale trwa ono krócej.
Zopiklon przyspiesza zasypianie, zmniejsza liczbę przebudzeń w nocy, przedłuża czas snu, poprawia jakość snu oraz samopoczucie po przebudzeniu. Po podaniu leku w zalecanych dawkach, występuje charakterystyczny obraz EEG, inny niż po podaniu pochodnych benzodiazepiny. U chorych na bezsenność zopiklon skraca fazę 1 snu wolnofalowego i wydłuża fazę 2. Czas trwania fazy 3 i 4 snu wolnofalowego oraz snu paradoksalnego jest zachowany lub przedłużony.
Farmakokinetyka.
Po podaniu doustnym zopiklon szybko się wchłania z przewodu pokarmowego. Tmax leku wynosi 1,5–2 godziny. Pokarm nie wpływa na wchłanianie leku. Działanie nasenne pojawia się po około 30 minutach. Zopiklon w około 45% wiąże się z białkami osocza (w 25% u osób w starszym wieku). Dostępność biologiczna leku wynosi około 80%. Zopiklon charakteryzuje się dużym powinowactwem do lipidów osocza. Metabolizm leku zachodzi w wątrobie: głównymi metabolitami zopiklonu są "N"-tlenek wykazujący aktywność farmakologiczną i "N"-demetylozopiklon. T1/2 zopiklonu wynosi około 5 godzin (u chorych w podeszłym wieku około 7 godzin), w marskości wątroby 11 godzin. T1/2 "N"-tlenku wynosi 4,5 godziny, a T1/2 "N"-demetylozopiklonu 7,4 godziny. "In vivo" zopiklon nie indukuje enzymów mikrosomalnych. Eliminacja leku odbywa się głównie w wyniku biotransformacji. Zopiklon wydalany jest w 80% z moczem, głównie w postaci metabolitów, w około 16% z kałem, w 4–5% wydalany jest w postaci niezmienionej. Wielokrotne podawanie leku nie prowadzi do kumulacji zopiklonu ani jego metabolitów. Klirens osoczowy zopiklonu u chorych z marskością wątroby zmniejsza się o około 40%, co jest związane ze zwolnieniem procesów demetylacji.
Wskazania.
Krótkotrwałe (maksymalnie do 4 tygodni) leczenie bezsenności przejściowej, krótkotrwałej albo przewlekłej u dorosłych, poważne trudności w zasypianiu, spłycony sen, częste przebudzenia nocne. Czas leczenia i dawka powinny być ograniczone do minimum.
Przeciwwskazania.
Przeciwwskazaniami do stosowania leku są:
Zopiklonu nie należy stosować u dzieci i młodzieży do 18. roku życia.
Działania niepożądane.
Zopiklon może powodować uzależnienie, odstawienie leku, zwłaszcza po długotrwałym stosowaniu, może powodować bezsenność z „odbicia” lub zespół abstynencyjny. Długotrwałe stosowanie leku prowadzi do rozwoju tolerancji. Opisywano zaburzenia psychiczne i reakcje paradoksalne po przyjęciu zopiklonu, takie jak drażliwość, agresywność, splątanie, depresja, zaburzenia świadomości, omamy i koszmary senne. Pacjent powinien mieć zapewniony nieprzerwany sen po przyjęciu zopiklonu; zmniejsza to ryzyko wystąpienia niepamięci następczej.
Najczęstszym objawem ubocznym leku jest gorzki smak w ustach. U przyjmujących lek występują niekiedy zawroty i bóle głowy, senność, uczucie zmęczenia, ataksja, podwójne widzenie, objawy dyspeptyczne, nudności, suchość błony śluzowej jamy ustnej, skórne reakcje alergiczne (świąd, osutka), rzadziej obrzęk naczynioruchowy czy reakcja anafilaktyczna. Bardzo rzadko występuje zwiększenie aktywności aminotransferaz lub fosfatazy zasadowej.
Przedawkowanie.
Przedawkowanie zopiklonu powoduje różnego stopnia zahamowanie ośrodkowego układu nerwowego, od senności do śpiączki. Leczenie jest objawowe i podtrzymujące, polega na płukaniu żołądka oraz monitorowaniu układu krążenia i oddechu. Jako antidotum można zastosować flumazenil, podobnie jak w przypadku zatrucia pochodnymi benzodiazepiny. Hemodializa nie wykazuje skuteczności w usuwaniu zopiklonu z osocza.
Interakcje.
Zopiklon nasila działanie leków wpływających depresyjnie na ośrodkowy układ nerwowy: neuroleptyków, leków nasennych, anksjolityków, leków przeciwdepresyjnych, opioidów, barbituranów, leków przeciwpadaczkowych, leków znieczulenia ogólnego, leków przeciwhistaminowych działających uspokajająco, a także alkoholu. Działanie zopiklonu mogą nasilać leki hamujące cytochrom P450, takie jak erytromycyna. Ryfampicyna znacznie zmniejsza stężenie zopiklonu we krwi. Atropina zmniejsza stężenie zopiklonu we krwi, metoklopramid je zwiększa. Podczas równoległego podawania z karbamazepiną następuje zwiększenie stężenia zopiklonu i zmniejszenie stężenia karbamazepiny we krwi; stwierdzano addytywne działanie na czynność psychomotoryczną.
Stosowanie w ciąży i laktacji.
Kategoria B. Nie zaleca się stosowania w ciąży. Jeśli dojdzie do przyjmowania leku w ciąży, u noworodka mogą wystąpić objawy odstawienia. Podawanie leku w III trymestrze lub w okresie porodu wiąże się z ryzykiem wystąpienia zespołu wiotkiego dziecka (ang. floppy infant syndrome), objawiającego się hipotonią, hipotermią, zaburzeniami oddychania i odruchu ssania u noworodka. Zopiklon przenika do pokarmu kobiecego, w związku z czym nie zaleca się stosowania leku w okresie karmienia piersią.
Dawkowanie.
Leczenie powinno trwać jak najkrócej, nie dłużej niż miesiąc, włącznie z okresem stopniowego zmniejszania dawki leku. Lek podaje się doustnie w dawce 7,5 mg bezpośrednio przed snem. Pacjentowi należy zapewnić minimum 7 godzin nieprzerwanego snu. U osób w podeszłym wieku, z niewydolnością wątroby i(lub) nerek początkowa dawka jest o połowę mniejsza. Leczenie w bezsenności przejściowej trwa 2 do 5 dni, w bezsenności krótkotrwałej 2 do 3 tygodni.
Uwagi.
W okresie stosowania zopiklonu i w następnym dniu po przyjęciu leku nie należy prowadzić pojazdów ani obsługiwać urządzeń mechanicznych w ruchu. W okresie stosowania leku nie wolno spożywać alkoholu.

</doc>
<doc id="975530" url="https://pl.wikipedia.org/wiki?curid=975530" title="Lot orłów">
Lot orłów

Lot orłów (ang. "Flight of Eagles") – powieść sensacyjna Jacka Higginsa z 1998 roku, w Polsce wydana w roku 1999; światowy bestseller. Opowiada o losach niezwykłych braci bliźniaków, których II wojna światowa zmusiła do walki przeciwko sobie.
Bracia bliźniacy – Max von Halder (później baron von Halder, pseudonim „Czarny Baron”) z Berlina i Harry Kelso z Bostonu, zostali rozdzieleni w wyniku umowy pomiędzy ich matką, niemiecką baronową, i dziadkiem, amerykańskim milionerem i senatorem, którą zawarli po śmierci ojca chłopców. Obaj bracia, wyborowi piloci, podczas II wojny światowej biorą udział w bitwie o Anglię nad kanałem La Manche: jeden w mundurze RAF-u, drugi – Luftwaffe. Konfrontacja między nimi jest nieunikniona – muszą stoczyć między sobą dramatyczną walkę. Dzięki tajemniczej więzi łączącej braci, walka ta pewien sposób odwraca bieg wojny. Ich historia jako jedna z najbardziej bulwersujących tajemnic z czasów II wojny światowej, dopiero po latach może być ujawniona.
Powieść jest jakoby oparta na faktach.

</doc>
<doc id="975536" url="https://pl.wikipedia.org/wiki?curid=975536" title="Tomasz Jurasz">
Tomasz Jurasz

Tomasz Jurasz (ur. 29 listopada 1929 w Wilnie, zm. 12 maja 2016 w Rzeszowie) – polski literat, historyk sztuki. Laureat Nagrody Ministerstwa Kultury i Sztuki za popularyzację wiedzy o sztuce i Nagrody Literackiej miasta Rzeszowa. Mieszkał w Łańcucie.

</doc>
<doc id="975537" url="https://pl.wikipedia.org/wiki?curid=975537" title="Podhajecki rajon">
Podhajecki rajon



</doc>
<doc id="975540" url="https://pl.wikipedia.org/wiki?curid=975540" title="Bogdan III Ślepy">
Bogdan III Ślepy



</doc>
<doc id="975542" url="https://pl.wikipedia.org/wiki?curid=975542" title="Jądra zwierciadlane">
Jądra zwierciadlane



</doc>
<doc id="975543" url="https://pl.wikipedia.org/wiki?curid=975543" title="Reichsuniversität Straßburg">
Reichsuniversität Straßburg

Reichsuniversität Straßburg (pl. "Uniwersytet Rzeszy w Strasburgu") – niemiecka uczelnia w Strasburgu do 1918, na której miejscu utworzono francuski Uniwersytet w Strasburgu, zastąpiony z kolei nazistowską uczelnią niemiecką w latach 1941–1944.
Historia.
Rektorem uniwersytetu był profesor okulista Karl Schmidt, dziekanem Wydziału Filozofii historyk Ernst Anrich, dziekanem Wydziału Nauk Przyrodniczych geograf Georg Niemeier.

</doc>
<doc id="975546" url="https://pl.wikipedia.org/wiki?curid=975546" title="Dieta Montignaca">
Dieta Montignaca

Dieta Montignaca (ang. "Montignac diet"); Metoda Montignaca, MM – sposób odżywiania, który zdaniem jego twórcy prowadzi do spadku i uregulowania wagi ciała. Dieta ta ma charakter diety niskoglikemicznej, uzupełnionej o dodatkowe restrykcje.
Powstanie diety i jej podstawy.
Twórcą założeń diety jest Michel Montignac (ur. 1944, zm. 22 sierpnia 2010), francuski pracownik przedsiębiorstw farmaceutycznych, który nie miał formalnego wykształcenia medycznego, ale wykorzystując dostęp do wyników badań, w latach 80. powiązał otyłość z funkcjonowaniem trzustki. Sam Montignac miał nadwagę i szukał diety, która pozwoli mu schudnąć.
Schemat powstawania otyłości według Montignaca:
Pierwsze wydanie książki Montignaca, "Je mange donc je maigris!" (polskie wydanie: "Jeść aby schudnąć") ukazało się we Francji w roku 1987. Do końca lat 90. wydano ją w 25 krajach i przetłumaczono na 18 języków.
Dieta ta stała się popularna w Polsce po roku 1999, gdy ukazało się tłumaczenie pierwszej książki Montignaca. Następnie wydane zostały inne pozycje na temat diety, także innych autorów, np. "Montignac nad Wisłą", powstały również serwisy internetowe i fora dyskusyjne poświęcone tej diecie.
Zasady diety.
W przeciwieństwie do innych diet MM nie wymaga ograniczeń ilości jedzenia, ani liczenia kalorii.
Najważniejsze zasady Metody Montignaca:
W praktyce Metoda Montignaca dopuszcza dwa rodzaje posiłków:
Dietę MM można podzielić na dwie fazy. W pierwszej – restrykcyjnej – następuje chudnięcie, należy zatem przestrzegać wszystkich zasad diety. Druga faza odpowiedzialna jest za utrzymanie wagi. Jest ona już mniej restrykcyjna jeśli chodzi o łączenie tłuszczów i węglowodanów. Montignac dopuszcza też tzw. "odstępstwa", czyli okazjonalne spożywanie pokarmów w ogóle niedozwolonych przez pierwszą fazę.
Chudnięcie jest według Montignaca ubocznym skutkiem jego diety, zaś podstawowym jest regulacja działania trzustki, poziomu cukru we krwi oraz metabolizmu. Przy pomocy diety MM nie jest możliwe zejście poniżej wagi właściwej, do obliczenia której Montignac zaleca tradycyjny wskaźnik BMI.
Podobnie jak MM pojęcie indeksu glikemicznego i podział procesu odchudzania na fazy wykorzystuje dieta South Beach autorstwa Arthura Agatstona.
Skuteczność diety oraz jej krytyka.
Kilka badań potwierdziło krótkoterminową skuteczność diety MM w leczeniu otyłości:
Krytyka diety skupia się na następujących argumentach:
Początkowo dietę MM wiązano z dietami niskowęglowodanowymi, takimi jak dieta Atkinsa lub Kwaśniewskiego – powodem tego nieporozumienia było zalecanie przez Montignaca posiłków tłuszczowych.

</doc>
<doc id="975548" url="https://pl.wikipedia.org/wiki?curid=975548" title="Proporcje obrazu">
Proporcje obrazu



</doc>
<doc id="975551" url="https://pl.wikipedia.org/wiki?curid=975551" title="Histria">
Histria

Histria ("Istros", "Istropolis") – miasto greckie nad Morzem Czarnym przy limanach, blisko delty Dunaju, założone jako kolonia Miletu, którego pozostałości znajdują się niedaleko obecnego rumuńskiego miasteczka Istria.
Historia miasta.
Jego nazwa wzięła się od starożytnej greckiej nazwy Dunaju. Miasto założone zostało w połowie VII wieku p.n.e. – Euzebiusz z Cezarei podawał lata 657/656 p.n.e. jako czas założenia kolonii, Skymnos z Chios za rok założenia miasta uważał 630 p.n.e. Histria była więc najstarszą grecką kolonią na zachodnim wybrzeżu Morza Czarnego i jedną z najstarszych w całym basenie Morza Czarnego. Jest też najstarszym, potwierdzonym miastem na terytorium obecnej Rumunii.
Walki z Imperium Scytyjskim.
W okresie potęgi Scytów polis było z nimi w stanie wojny.
W VI-V wieku p.n.e. było ważnym centrum handlowo-produkcyjnym oraz ośrodkiem kultowym. W okresie rzymskim miasto zachowało swój grecki charakter. W III wieku n.e. zniszczone zostało przez Gotów, następnie odbudowane, egzystowało do VII wieku.
Odkrycie i wykopaliska.
Ruiny miasta zostały odkryte w 1868 przez francuskiego archeologa Ernesta Desjardinsa i od tego czasu pozostałości miasta były wielokrotnie eksplorowane aż do czasów współczesnych.
W trakcie wykopalisk archeologicznych odsłonięto znaczną część miasta antycznego z ulicami, ruinami domów mieszkalnych, świątyń i budowli publicznych oraz duże partie murów obronnych. Okryto liczne inskrypcje, monety oraz greckie towary importowane. W mieście natomiast rozwinęła się produkcja ceramiczna, m.in. czarek megaryjskich o plastycznej dekoracji i figurek terakotowych.

</doc>
<doc id="975552" url="https://pl.wikipedia.org/wiki?curid=975552" title="Willem Wagenaar">
Willem Wagenaar

Willem Albert Wagenaar (ur. 1941 w Utrechcie, zm. 27 kwietnia 2011) — holenderski psycholog. Badał procesy pamięciowe, zwłaszcza pamięć autobiograficzną.
W 1986 opublikował swoje sześcioletnie badania nad własną pamięcią, w wyniku których odkrył m.in., że wspomnienia nieprzyjemnych zdarzeń zachowują się paradoksalnie: początkowo są słabo pamiętane, ale z biegiem czasu (w ciągu pierwszych 3 lat) zdolność do ich przypominania sobie rośnie. Dopiero po tym czasie ich pamięć stopniowo słabnie, co jest efektem typowego procesu zapominania. 
Zjawisko to może być tłumaczone między innymi poprzez trudności w kodowaniu informacji w pamięci długotrwałej (długi czas potrzebny do zintegrowania tych danych z posiadanymi już informacjami), a także poprzez wypieranie śladów pamięciowych i amnezję funkcjonalną.
Do pewnego stopnia podobne badanie do tego prowadzonego przez Wagenaara prowadziła Amerykanka Marigold Linton.

</doc>
<doc id="975554" url="https://pl.wikipedia.org/wiki?curid=975554" title="Jądro zwierciadlane">
Jądro zwierciadlane



</doc>
<doc id="975555" url="https://pl.wikipedia.org/wiki?curid=975555" title="Operacja kocia karma">
Operacja kocia karma

Operacja kocia karma – czwarty album muzyczny hip-hopowej grupy Killaz Group, stworzonej przez DonGuralesko (Piotr Górny) i Kaczora (Dominik Kaczmarek). Na płycie gościnnie wystąpili m.in. Ramona 23, Miodu (zespół Jamal), Smokin Mo', Shellerini, Maja i Onil. Płytę promowały teledyski do utworów „Manewry” oraz „Karma”. Nagrania dotarły do 18. miejsca listy OLiS.
Lista utworów.
Opracowano na podstawie materiału źródłowego.

</doc>
<doc id="975558" url="https://pl.wikipedia.org/wiki?curid=975558" title="Wyspy Soko">
Wyspy Soko

Wyspy Soko (chin. 索罟群島) – grupa wysp w Hongkongu, w dzielnicy Islands, składająca się z wysp: Tai A Chau, Siu A Chau oraz kilku mniejszych wysp, która położone są na południowy zachód od wyspy Lantau. 

</doc>
<doc id="975559" url="https://pl.wikipedia.org/wiki?curid=975559" title="MF Jan Śniadecki">
MF Jan Śniadecki

MF Jan Śniadecki – polski prom samochodowo-kolejowy typu RORO. 
Zbudowany został w szwedzkiej stoczni Falkenbergs Varv na zamówienie Polskich Linii Oceanicznych i przekazany do eksploatacji latem 1989 roku. W 1991 przeszedł do powstałej na bazie szczecińskiego oddziału PLO Euroafriki; od 1995 operatorem jednostki jest Unity Line. W międzyczasie statek został przeniesiony pod banderę cypryjską a jego portem macierzystym jest Limassol.
Od początku swojej służby morskiej pływa w czarterze początkowo PKP, później PKP Cargo na linii Świnoujście – Ystad i wykorzystywany jest do przewozu TIRów i wagonów kolejowych. Posiada 1175-metrowej długości linię ładunkową, w tym 5 torów kolejowych o łącznej długości 615 m. Prom nie zabiera zwykłych pasażerów; kabiny na jego pokładzie przeznaczone są tylko dla kierowców i obsługi ciężarówek.

</doc>
<doc id="975571" url="https://pl.wikipedia.org/wiki?curid=975571" title="Wybory parlamentarne w Albanii w 2005 roku">
Wybory parlamentarne w Albanii w 2005 roku

Oficjalne wyniki wyborów do albańskiego Zgromadzenia XVII kadencji, przeprowadzonych 3 lipca 2005 roku:

</doc>
<doc id="975572" url="https://pl.wikipedia.org/wiki?curid=975572" title="Hilary Ostrowski">
Hilary Ostrowski

Hilary Ostrowski syn Józefa i Marianny z Łaszczyńskich, (ur. 14 stycznia 1788, zm. 6 października 1870 w Lelewie) – tajny radca, marszałek szlachty guberni płockiej.
W dniu 2(14) października 1839 roku otrzymał od cesarza Mikołaja I herb Dąbrowo-Korab oraz potwierdzenie szlachectwa. 
Życiorys.
Był on między innymi: Tajnym Radcą, Sekretarzem Skarbu Państwa Królestwa Polskiego, Dyrektorem Wydziału Kontroli Jeneralnej i Podatków stałych w Komisji Rządowej Przychodów i Skarbu Królestwa Polskiego, marszałkiem szlachty guberni płockiej (w spisie szlachty zapisany pod pozycją jeden), urzędnikiem zasłużonym, właścicielem majątku Tułowice koło Sochaczewa (w latach 1866-1870), założycielem wsi Hilarów nieopodal Tułowic (wioska do dziś nosi tę nazwę).
Był on także właścicielem licznych dóbr położonych w Powiecie Pułtuskim przeniesionych w 1842 roku przez Radę Administracyjną Królestwa Polskiego do obwodu płockiego z racji nadania Ostrowskiemu godności marszałka szlachty guberni płockiej i konieczności zamieszkiwania przez niego w obwodzie płockim. Do dóbr Hilarego Ostrowskiego należały: folwark Pieścirogi - Budy i Pieścirogi Olszany - Morgi (od 1820 roku), wieś Czajki, Kosewo-Mokrzyce, Malczyn, Wymysły, Łyczno i Chlebiotki.
Członek z urzędu Towarzystwa Rolniczego w Królestwie Polskim w 1858 roku.
Zamieszkiwał on w Warszawie przy ulicy Świętokrzyskiej 1327 B (dom Rozalii Rzewuskiej). Wraz z innymi marszałkami szlachty podał się do dymisji 27 lutego 1861 r., w akcie protestu przeciwko 5 ofiarom śmiertelnych rozruchów w Warszawie. Oficjalnie, 5 maja 1861 roku, wraz ze zwinięciem działalności Heroldii - zwolniono wszystkich marszałków.
Zmarł w swoim majątku Lelewo koło Nasielska. Pochowany na cmentarzu parafialnym w Cieksynie w powiecie Nowy Dwór Mazowiecki, gdzie do dziś przetrwała górna część jego grobowca wykutego w piaskowcu. 
Więcej informacji o Hilarym Ostrowskim można znaleźć w Archiwum w Sochaczewie. 
Zapisany w Spisie Szlachty Królestwa Polskiego, z dodaniem krótkiej informacji o dowodach szlachectwa, Drukarnia Stanisława Strąbskiego, Warszawa 1851, s. 176.
Dwukrotnie żonaty. Po raz pierwszy z Józefą, córką kpt. Józefa Lemańskiego herbu Bukowczyk i Magdaleny z Zalewskich. Ślubowali w Jazgarzewie 4 lutego 1815 roku. Józefa była wdową po Tadeuszu Maszewskim dzierżawcy majątku Chorynów. Zmarła niosąc pomoc rannym i chorym powstańcom listopadowym. Drugą żoną Hilarego została Kamila z Tabędzkich, córka Józefa i Amalii. Ich ślub odbył się w Warszawie 9 października 1835 roku. 
Jeden ze spadkobierców Hilarego Ostrowskiego Robert Ostrowski wraz z żoną Julią z Michałowskich odziedziczył po nim dobra Pieścirogi oraz Kosewo i Mokrzyce. Udało mu się znacznie rozbudować folwark i zbudować dwór w Pieścirogach Olszanach. Jednak tak on jak i inni spadkobiercy Hilarego Ostrowskiego z czasem wpadli w kłopoty finansowe, typowe dla sytuacji ówczesnej szlachty po powstaniu styczniowym i uwłaszczeniu przez carat chłopów. W księgach hipotecznych można znaleźć wzmianki o jego długach i pożyczkach obciążających majątki. Natomiast inny spadkobierca Hilarego Ostrowskiego Michał Ostrowski pod koniec XIX wieku był już tylko administratorem cudzych majątków w pobliżu Nasielska. Stało się tak, ponieważ Michał Ostrowski uczestniczył w powstaniu styczniowym 1863 roku, za co został zesłany na Syberię, a jego majątek władze carskie skonfiskowany. Udało mu się zbiec z zesłania. Zmarł już w niepodległej Polsce.

</doc>
<doc id="975573" url="https://pl.wikipedia.org/wiki?curid=975573" title="Tomasz Kusior">
Tomasz Kusior

Tomasz Kusior (ur. 26 czerwca 1987 w Sanoku) – polski siatkarz, grający na pozycji środkowego bloku.
Kariera.
W 2008 roku w barwach Asseco Resovii zajął 4. miejsce w turnieju Final Four Challenge Cup rozgrywanym w Rzeszowie. W tym samym roku został powołany do kadry B Reprezentacji Polski przez trenerów Radosława Panasa i Andrzeja Kowala oraz w 2009 - przez trenera Grzegorza Wagnera. W sezonie 2008/2009 został srebrnym a w 2009/2010 brązowym medalistą mistrzostw Polski. Następnie w sezonie 2013/14 występował w klubie Błękitni Ropczyce, a od sezonu 2014/15 ponownie broni barw klubu ze swojego rodzinnego miasta.

</doc>
<doc id="975574" url="https://pl.wikipedia.org/wiki?curid=975574" title="Fanagoria">
Fanagoria

Fanagoria () – powstałe w starożytności miasto na Półwyspie Tamańskim nad Zalewem Tamańskim należącym do Cieśniny Kerczeńskiej (zwanej wówczas Bosforem Kimmeryjskim). Miasto to istniało od VI wieku p.n.e. do X wieku n.e.
Pozostałości miasta położone są na zachód od dzisiejszej miejscowości Sennoj w Rosji.
Historia.
Starożytność.
Zostało założone przez kolonistów z greckiego miasta Teos w połowie VI wieku p.n.e., którzy uciekając przed najazdem perskim osiedlili się na wybrzeżu Morza Czarnego. Nazwa miasta wywodzi się od imienia ich przywódcy Fanagora.
Na początku IV wieku p.n.e. Fanagoria została włączona w skład Królestwa Bosporańskiego. Wtedy też zaczął się intensywny rozwój miasta, które stało się wielkim centrum handlowym, korzystającym na intensywnych kontaktach z Grecją, szczególnie z Atenami. Głównym surowcem eksportowym było zboże, z Grecji natomiast płynęły odzież, ozdoby, wino, rozmaite wyroby rzemieślnicze, które trafiały do odbiorców w Fanagorii, ale także dalej na Kubaniu i w regionach nadwołżańskich. W I wieku p.n.e. Fanagoria weszła w skład Królestwa Pontyjskiego, jednak w wojnie władcy Pontu Mitrydatesa VI Eupatora przeciw Rzymowi opowiedziała się po stronie Rzymu. Miasto był oblegane przez wojska Mitrydatesa, lecz wytrzymało oblężenie. W nagrodę od zwycięskiego Rzymu Fanagoria otrzymała niepodległość. W tym okresie w Fanagorii rozwijało się rzemiosło artystyczne, głównie ceramika (np. terakotowe figurki zdobione bogatą polichromią), obróbka metali (odnaleziono formy odlewnicze) i tkactwo (zachowane ciężarki do warsztatów).
Średniowiecze.
W IV wieku miasto zostało zdobyte i spalone przez Hunów. Następnie znalazło się pod władzą Kaganatu Chazarskiego, stając się jednym z jego centrów administracyjnych. W 704 w mieście przebywał na wygnaniu, korzystając z gościny swojego szwagra – kagana chazarskiego, cesarz bizantyjski Justynian II wraz z żoną Teodorą. W VII wieku Fanagoria stała się stolicą Wielkiej Bułgarii i stąd wyruszyły wojska chana Asparucha, twórcy współczesnej Bułgarii, nad Dunaj. W tym czasie w mieście istniała jedna z najstarszych wspólnot żydowskich nad Morzem Czarnym – fanagoryjska synagoga otwarta została w 52 n.e. Miasto funkcjonowało do X wieku.
W późnym średniowieczu istniała tu kolonia genueńska o nazwie Matrega.
Ruiny Fanagorii w XVIII i XIX wieku.
W 1794, w czasie wojny Rosji z Turcją, na ruinach Fanagorii z kamienia wydobytego w grodzisku została zbudowana przez żołnierzy Suworowa twierdza Fanagoria. Zarówno ten fakt, jak i późniejsze pozyskiwanie kamiennego surowca do celów budowlanych spowodowało duże straty wśród zabytków miasta. W latach trzydziestych XIX wieku angielski podróżnik Clark, który widzieli ruiny Fanagorii, mógł napisać, że widział jeszcze pozostałości murów miejskich i baszt (we wspomnieniach nazwał resztki miasta „grobowcem starogreckich bas-reliefów i kamieni z napisami”).
Wykopaliska.
Pierwsze prace wykopaliskowe miały tutaj miejsce jeszcze w XIX wieku – w 1859. Wykopaliska te jednak miały charakter raczej poszukiwania skarbów, a nie prawdziwej archeologii. Prawdziwe badania naukowe rozpoczęły się dopiero w 1936.
Obecnie Fanagoria jest odkopywana spod stepowego piasku, albowiem na powierzchni ziemi nie zachowały się żadne zabytki. Szacuje się, że mniej niż 1% ogólnej powierzchni miasta zostało zbadane przez archeologów. Badania archeologiczne pozwoliły stwierdzić, że Fanagoria rozpościerała się na 2 płaskowyżach: niższym, schodzącym bezpośrednio do brzegu morskiego, i wyższym, na którym znajdowała się zasadnicza część miasta. Miasto zajmowało powierzchnię 65 ha i ciągnęło się ze wschodu na zachód na długości 900–1000 m, a jego szerokość (kierunek północ – południe) wynosiła 400-500 m. Obecnie północna część miasta zatopiona jest przez wody zalewu, ale podwodne badania archeologiczne w 1958 i 1999 pozwoliły ustalić, że północna część miasta kończyła się 300 m od współczesnego brzegu.
W mieście i w nekropoli odkryto liczne rzeźby statuaryczne i reliefy (np. stelę nagrobną Agatona z II wieku p.n.e.). Zachowały się także resztki budowli monumentalnych o bogatej dekoracji rzeźbiarskiej (np. marmurowy akroterion, kapitele jońskie) i domów mieszkalnych z dekoracją malarską.
Nekropola Fanagorii rozpościera się po 3 stronach miasta: od wschodu, południa i zachodu. Składa się z kurhanów i ziemnych, bezkurhanowych grobowców. Wykopaliska odsłoniły różnorodność budowli grobowcowych:
Badania nekropoli przyniosły odkrycia licznych egzemplarzy broni, srebrnych naczyń i złotej biżuterii, głównie z IV wieku p.n.e.
Galeria.
Skansen w Bułgarii w okolicach Warny, ukazujący Fanagorię w okresie władzy chanów bułgarskich.

</doc>
<doc id="975575" url="https://pl.wikipedia.org/wiki?curid=975575" title="Willem Albert Wagenaar">
Willem Albert Wagenaar



</doc>
<doc id="975576" url="https://pl.wikipedia.org/wiki?curid=975576" title="Ryszard Kalinowski">
Ryszard Kalinowski

Ryszard Kalinowski (ur. 21 grudnia 1952 w Elblągu) – działacz NSZZ Solidarność, przedsiębiorca.
Życiorys.
W 1980 pracował w Elbląskim Przedsiębiorstwie Budownictwa Przemysłowego. W sierpniu 1980 uczestniczył w strajku solidarnościowym. Od 18 sierpnia był członkiem, a od 21 sierpnia przewodniczącym Międzyzakładowego Komitetu Strajkowego w Elblągu i delegatem do Międzyzakładowego Komitetu Strajkowego w Gdańsku. 1 września 1980 został przewodniczącym Międzyzakładowego Komitetu Założycielskiego „Solidarności” w Elblągu, był także członkiem Krajowej Komisji Porozumiewawczej NSZZ „Solidarność” od chwili jej powstania w dniu 17 września 1980, jej wiceprzewodniczącym, a od lutego 1981 członkiem powstałego wówczas prezydium. Odpowiadał w KKP za kontakty zagraniczne. Uczestniczył w wielu delegacjach zagranicznych „Solidarności”. W czerwcu 1981 zrezygnował z kandydowania do Zarządu Regionu Elbląskiego „Solidarności”. Był delegatem na I Zjazd Krajowy „Solidarności”, ale nie wszedł w skład nowo wybranej Komisji Krajowej.
Został internowany 13 grudnia 1981 w ośrodku odosobnienia w Iławie, zwolniono go w kwietniu 1982. Został zwolniony z pracy z zakazem pracy w sektorze państwowym. Organizował kolportaż prasy podziemnej. Był inwigilowany, wielokrotnie zatrzymywany i przesłuchiwany przez Służbę Bezpieczeństwa. W grudniu 1984 wyemigrował do Norwegii, gdzie organizował pomoc dla osób represjonowanych w Polsce. 
Od 1992 jest współwłaścicielem R.T.K Sp. z o.o. z siedzibą w Elblągu. Od 1985 jest członkiem, a od 2006 przewodniczącym Towarzystwa Polsko Norweskiego w Stavanger. W tym czasie T.P.N. w Stavanger organizowało pomoc charytatywną do Polski m.in. dla Fundacji „Budzik”, Hospicjum w Elblągu, Szkoły Muzycznej w Elblągu i osób chorych potrzebujących pomocy. W 2016 za swoja działalność na rzecz Elbląga został wyróżniony przez prezydenta miasta Elbląg.
W 2011 został wyróżniony tytułem Wybitny Polak w 2011 przez Fundację Polskiego Godła Promocyjnego. W tym samym roku władze miasta Stavanger mianowały go na Przewodniczącego Wydziału do Spraw Imigracji w Stavanger.

</doc>
<doc id="975577" url="https://pl.wikipedia.org/wiki?curid=975577" title="Tar-Minyatur">
Tar-Minyatur



</doc>
<doc id="975581" url="https://pl.wikipedia.org/wiki?curid=975581" title="Queen’s Club Championships">
Queen’s Club Championships

Queen’s Club Championships – męski turniej tenisowy kategorii ATP Tour 500 (w latach 2009–2014 należący do serii ATP World Tour 250). Rozgrywany na kortach trawiastych w zachodnim Londynie od 1890 roku (jeden z najstarszych na świecie) jako preludium Wimbledonu.
W latach 1890–1973 toczyły się także rozgrywki kobiece, od roku 1971 zaliczane do cyklu WTA Tour.

</doc>
<doc id="975582" url="https://pl.wikipedia.org/wiki?curid=975582" title="Tar-Anducal">
Tar-Anducal



</doc>
<doc id="975583" url="https://pl.wikipedia.org/wiki?curid=975583" title="Zespół von Hippla i Lindaua">
Zespół von Hippla i Lindaua



</doc>
<doc id="975593" url="https://pl.wikipedia.org/wiki?curid=975593" title="Jan Paweł Kruk">
Jan Paweł Kruk

Jan Paweł Kruk (ur. 2 grudnia 1943 w Domaniewicach) – polski aktor teatralny i filmowy.
Życiorys.
Absolwent łódzkiej PWSTiF w 1966 roku. W latach 1966–1969 aktor Teatru im. Bogusławskiego w Kaliszu, od 1969 roku występuje na deskach Teatru im. Jaracza w Łodzi. Aktor charakterystyczny, w filmach grywa przeważnie epizody. 
Autor sztuk teatralnych i programów estradowych, m.in. „Walczący konwój”, wystawionego w Murmańsku z udziałem aktorów rosyjskich i polskich oraz „Monte Casino”, pokazywanego m.in. w Londynie i Monte Cassino. 

</doc>
<doc id="975597" url="https://pl.wikipedia.org/wiki?curid=975597" title="Krajowa Komisja Porozumiewawcza">
Krajowa Komisja Porozumiewawcza

Krajowa Komisja Porozumiewawcza, później Komisja Krajowa NSZZ Solidarność – struktura władz NSZZ Solidarność, powołana 17 września 1980, jako organ koordynujący działalność struktur regionalnych i zakładowych związku. Początkowo skupiała przedstawicieli Międzyzakładowych Komitetów Strajkowych.
Przewodniczącym KKP został wybrany Lech Wałęsa, a wiceprzewodniczącymi Andrzej Gwiazda i Ryszard Kalinowski. 
Statut NSZZ Solidarność przyjęty 20 września określił kompetencje KKP.
Należały do nich: reprezentowanie związku wobec władz, organów administracji państwowej i gospodarczej, koordynacja działalności statutowej organizacji regionalnych związku, uchwalanie budżetu, zawieranie układów zbiorowych, wybór przewodniczącego KKP i członków prezydium.

</doc>
<doc id="975601" url="https://pl.wikipedia.org/wiki?curid=975601" title="Kallatis">
Kallatis

Kallatis – kolonia Miletu na zachodnim wybrzeżu Morza Czarnego. Założona została w VI w. p.n.e. Po wypędzeniu z miasta kolonistów z Miletu zasiedlili ją mieszkańcy Heraklei Pontyjskiej.
W czasach rzymskich w prowincji Mezja Dolna.
Obecnie Mangalia w Rumunii.

</doc>
<doc id="975607" url="https://pl.wikipedia.org/wiki?curid=975607" title="Kerasos">
Kerasos

Kerasos ("Karesus") – starożytne polis na azjatyckim brzegu Morza Czarnego. Kolonia Synopy.

</doc>
<doc id="975608" url="https://pl.wikipedia.org/wiki?curid=975608" title="Fábio Rochemback">
Fábio Rochemback

Fábio Rochemback (ur. 10 grudnia 1981 w Soledade) – piłkarz brazylijski grający na pozycji środkowego pomocnika. Wraz z końcem sezonu 2013 w barwach Dalian A’erbin, zakończył piłkarską karierę.
Kariera klubowa.
Rochemback jest wychowankiem klubu SC Internacional z Porto Alegre. W drużynie tej zadebiutował w 2000 roku w lidze brazylijskiej i przez niepełne dwa lata był podstawowym zawodnikiem tej drużyny. Z Internacionalem nie walczył o mistrzostwo, a w jego barwach wystąpił łącznie w 40 meczach i strzelił 7 goli.
W 2001 roku Rochemback stał się jednym z letnich zakupów prezesa FC Barcelona Joana Gasparta – kosztował 9 milionów euro. U Carlesa Rexacha zadebiutował 26 sierpnia w wygranym 2:1 wyjazdowym meczu z Sevillą. Transfer Fábio okazał się jednak niewypałem. W pierwszym sezonie gry Rochemback wystąpił w 24 ligowych meczach i strzelił 2 gole (z Rayo Vallecano oraz Deportivo Alavés), a z Barceloną zajął 4. miejsce. Natomiast w sezonie 2002/2003 już za trenerskiej kadencji Louisa van Gaala Brazylijczyk zagrał w 21 meczach i zdobył 1 bramkę w lidze, a Barcelona zajęła 6. miejsce. Z klubem z Camp Nou nie osiągnął sukcesów także w rozgrywkach Pucharu Hiszpanii i Ligi Mistrzów.
Latem 2003 z klubu odszedł Gaspart, a nowy prezes Joan Laporta zrezygnował z usług Rochembacka, który został wypożyczony do Sportingu, a potem sprzedany za 2,5 miliona euro. W Sportingu Fábio osiągnął wysoką formę i już w pierwszym sezonie w lidze portugalskiej zdobył 9 goli w lidze, a w następnym jednego. Ze Sportingiem dwukrotnie zajmował 3. miejsce, a w sezonie 2004/2005 wystąpił w finale Pucharu UEFA, który portugalski klub przegrał 1:3 z CSKA Moskwa.
W sierpniu 2005 roku Rochemback za 1,5 miliona euro przeszedł do angielskiego Middlesbrough F.C. W Premiership zadebiutował 10 września w wygranym 2:1 meczu z Arsenalem, a 11 lutego zdobył swoją pierwszą bramkę na angielskich boiskach (Boro pokonało wówczas Chelsea F.C. 3:0). W 2006 roku Fábio po raz drugi w karierze wystąpił w finale Pucharu UEFA, a Middlesbrough uległ w nim Sevilli aż 0:4. W sezonie 2006/2007 z Middlesbrough, w którym był zawodnikiem wyjściowej jedenastki, zajął 12. miejsce w Premiership, o dwa oczka wyższe niż rok wcześniej.
13 maja 2008 roku Rochemback powrócił do Sportingu, z którym podpisał trzyletni kontrakt. Rozegrał tam 4 spotkania i został wicemistrzem Portugalii.
Latem 2009 roku Rochemback wrócił do Brazylii i został piłkarzem Grêmio Porto Alegre.
Kariera reprezentacyjna.
W reprezentacji Brazylii Rochemback zadebiutował 31 maja 2001 w wygranym 2:0 meczu z Kamerunem, rozegranym za kadencji Emersona Leão w ramach Pucharu Konfederacji 2001. Podczas tego turnieju Fábio z "Canarinhos" zajął 4. miejsce, a po tym turnieju w reprezentacji więcej nie wystąpił. Ogółem w reprezentacji Brazylii zagrał w 7 meczach.

</doc>
<doc id="975609" url="https://pl.wikipedia.org/wiki?curid=975609" title="Bienozaur">
Bienozaur

Bienozaur ("Bienosaurus") – dinozaur z rodziny scelidozaurów
Nazwa.
Nazwa rodzajowa oznacza "jaszczur Biena".
Epitet gatunkowy pochodzi od nazwy formacji, w której szczątki zostały znalezione.
Pożywienie.
rośliny&lt;br&gt;
Zęby jak u stegozaura i ankylozaura.
Występowanie.
Żył we wczesnej jurze w Chinach.
Odkrycie.
Został odkryty w Lufeng Basin w 2001 roku przez Dong'a Zhiminga. Odkryto tylko dolną szczękę i zęby podobne do zębów stegozaurów i ankylozaurów.

</doc>
<doc id="975611" url="https://pl.wikipedia.org/wiki?curid=975611" title="Fabio Rochemback">
Fabio Rochemback



</doc>
<doc id="975618" url="https://pl.wikipedia.org/wiki?curid=975618" title="Kolegiaty wieluńskie">
Kolegiaty wieluńskie

Godność kolegiaty wieluńskiej nosiły dwa kościoły w Wieluniu:

</doc>
<doc id="975619" url="https://pl.wikipedia.org/wiki?curid=975619" title="Kolegiata Bożego Ciała w Wieluniu">
Kolegiata Bożego Ciała w Wieluniu

Kolegiata Bożego Ciała, Sanktuarium Najświętszej Maryi Panny Pocieszenia – kościół w Wieluniu będący kościołem parafialnym parafii Nawiedzenia Najświętszej Maryi Panny w Wieluniu oraz kościołem kolegiackim kapituły kanoników przy sanktuarium.
Historia.
Kościół poaugustiański zbudowany w XIV w. przez Kazimierza Wielkiego dla ojców augustianów wraz z klasztorem. Po zgonie ostatniego zakonnika w 1893 r. przeszedł pod zarząd kapłanów diecezjalnych. 20 października 1965 r. z chwilą reaktywowania Kapituły Wieluńskiej przez Pawła VI - kościół został podniesiony do godności kolegiaty. 5 września 1971 r. odbyła się przed kościołem koronacja obrazu NMP Pocieszenia koronami papieskimi.

</doc>
<doc id="975622" url="https://pl.wikipedia.org/wiki?curid=975622" title="Fara wieluńska">
Fara wieluńska



</doc>
<doc id="975630" url="https://pl.wikipedia.org/wiki?curid=975630" title="Obiekty typu 5335 Damocles">
Obiekty typu 5335 Damocles



</doc>
<doc id="975631" url="https://pl.wikipedia.org/wiki?curid=975631" title="Oni żyją">
Oni żyją

Oni żyją (tytuł oryginalny "They Live") – amerykański thriller science fiction z 1988 w reżyserii Johna Carpentera.
Scenariusz oparty jest na motywach opowiadania "Eight O'Clock in the Morning" Raya Nelsona.
Opis fabuły.
John Nada przybywa do Los Angeles w poszukiwaniu pracy. Tu odkrywa szokującą prawdę. Na Ziemi żyją tysiące przybyszów z kosmosu, ukrywających swoją prawdziwą tożsamość, za pomocą ukrytych hipnotyzujących sygnałów. Ich prawdziwe oblicza dostrzec można tylko przez specjalne okulary.
Przybysze przejęli władzę nad światem. Zajmują miejsca ludzi – polityków, biznesmenów, policjantów. Innych korumpują. Garstka ludzi organizuje ruch oporu i próbuje odnaleźć źródło sygnału przybyszów. John Nada przyłącza się do nich.

</doc>
<doc id="975633" url="https://pl.wikipedia.org/wiki?curid=975633" title="Ambasadorowie ZSRR w PRL">
Ambasadorowie ZSRR w PRL

Posłowie i ambasadorowie ZSRR w Polsce

</doc>
<doc id="975634" url="https://pl.wikipedia.org/wiki?curid=975634" title="Zauropelta">
Zauropelta

Zauropelta ("Sauropelta") (łac. jaszczurza tarcza) – rodzaj dinozaura pancernego żyjącego we wczesnym okresie kredowym w Ameryce Północnej. Wyróżnia się tylko jeden gatunek "S. edwardsorum", aczkolwiek nie wyklucza istnienia innych. Pod względem anatomii zauropelta należy do najlepiej poznanych nodozaurów. Jej szczątki odnaleziono w stanach Wyoming, Montana, a prawdopodobnie także w Utah. Jest ona także najwcześniejszym rodzajem swej rodziny, albowiem jej pozostałości pochodzące w większości z formacji Cloverly datowane są na około 115 do 110 milionów lat.
Był to średniej wielkości przedstawiciel nodozaurów, osiągał 5 metrów długości. Zauropeltę wyróżniał długi ogon stanowiący połowę długości jej ciała. Choć ustępowała ona rozmiarami dzisiejszemu nosorożcowi czarnemu, osiągała podobną masę, wynoszącą około 1500 kilogramów. Ta „nadwyżka” masy powodowana była istnieniem kostnego pancerza wyposażonego m.in. w długie kolce sterczące z szyi zwierzęcia.
Morfologia.
Zauropelta była ciężko zbudowanym czworonożnym roślinożercą osiągającym 5 metrów długości. Masę ciała oszacowano na ponad 900 kg. Jej czaszka oglądana z góry przypominała trójkąt, którego tylny koniec był szerszy niż ostro zakończony pysk. W najszerszym punkcie, za oczami, mierzyła około 35 centymetrów. W przeciwieństwie do innych nodozaurów górna powierzchnia grubej w tym miejscu czaszki układała się płasko, a nie kopułowato. Pokrywały ją również płaskie płyty kostne połączone z sobą tak mocno, że nie zauważa się między nimi szwów, obserwowanych u panoplozaura, pawpawzaura, sylwizaura, a także wielu innych dinozaurów pancernych. Nie można jednak wykluczyć, że to artefakt powstały dopiero podczas konserwacji lub preparacji. Z pokrewnymi rodzajami łączyły natomiast zauropeltę trójkątne tarczki odchodzące od kości zaoczodołowej, jak również jarzmowej, poniżej i za oczami. Typowe dla nodozaurów liściaste w kształcie zęby używane do odcinania pokarmu roślinnego wyścielały górną, jak i dolną szczękę. Budowy przedniego krańca czaszki nie poznano, ale na końcu szczęk mogła się znajdować ostra krawędź obecna u innych przedstawicieli Ankylosauria, a dzisiaj u ptaków i żółwi (ang. "tomium"). Wspierała ona prawdopodobnie keratynowy dziób.
Charakterystyczny długi ogon tego zauropsyda stanowił aż połowę długości zwierzęcia. W pewnym szkielecie doliczono się 40 kręgów ogonowych. Niektórych jednak brakowało, co oznacza, że rzeczywista ich liczba była jeszcze większa. Skostniałe ścięgna usztywniały ogon. Jak inne dinozaury pancerne, zauropelta miała szerokie ciało z obszerną miednicą i klatką piersiową. Przednie łapy nie dorównywały długością tylnym. W związku z tym grzbiet zwierzęcia przyjmował kształt łukowaty, najwyższą wysokość osiągając w biodrach. Stopy, kończyny, barki i miednicę cechowała solidna budowa, musiały bowiem dawać sobie radę z utrzymaniem nad ziemią dużej masy tyreofora. Amerykański paleontolog Kenneth Carpenter oszacował ją na około 1500 kilogramów.
Jak i inne nodozaury, zauropeltę pokrywała kostna zbroja łącząca się ze skórą. Odkrycie szkieletu z zachowanym na miejscu pancerzem pozwoliło Carpenterowi i innym naukowcom dokładniej opisać jego obronną funkcję. Dwa równoległe rzędy kopulastych tarczek biegły od szczytu szyi w płaszczyźnie strzałkowej na grzbiet zwierzęcia. Na górnej powierzchni grzbietu i ogona skórę pokrywały małe, kostne guzki oddzielające większe stożkowate tarczki ułożone w równoległe rzędy, tym razem przebiegające w płaszczyźnie czołowej od jednego boku do drugiego. Powyżej bioder mniejsze guzki, jak i większe tarczki wiązały się z sobą bardzo mocno, tworząc swoistą przypominającą tarczę strukturę spotykaną także u polakanta i antarktopelty.
Olbrzymie, ostro zakończone kolce, których wielkość zwiększała się idąc od głowy w kierunku barków, a następnie zmniejszała, zdobiły boki szyi i tułowia, dopóki nie zakończyły się nad biodrami. Za nimi z kolei trójkątne płyty malejących w kierunku tylnym rozmiarów sterczały po obu stronach ogona, kierując się swymi spiczastymi końcami bocznie. Carpenter pierwotnie opisał kolce szyjne i ogonowe płyty jako tworzące jeden rząd na każdym boku, jednak bardziej współczesne poglądy jego i Jamesa Kirklanda stanowią o dwóch równoległych rzędach po każdej stronie, jeden nad drugim. Kolce należące do tego wyższego kierowały swe końce do tyłu i w górę, niższe natomiast w tył i bocznie. Podstawy każdej pary zarówno kolców, jak i ogonowych płyt łączył się z sobą, co znacznie ograniczało ruchomość szyi i górnej części ogona.
Systematyka.
Od kiedy John Ostrom opisał rodzaj w roku 1970, rozpoznano w nim członka rodziny nodozaurów. Zwierzęta te razem z rodziną ankylozaurów (Ankylosauridae) należą do infrarzędu ankylozaurów (Ankylosauria). Nodozaury charakteryzowały się pewnymi cechami czaszki, w tym żuchwą zawijającą się przy końcu w dół. Ogólnie posiadały węższe pyski niż ich krewniacy, brakowało im też ciężkiej ankylozaurzej maczugi na ogonie. Szczątki członków obu rodzin odnaleziono w Ameryce Północnej, Europie i Azji.
Gdy systematyka nodozaurów nie była jeszcze wiarygodnie ustalona, rodzaje "Sauropelta", "Silvisaurus" i "Pawpawsaurus" uznawano czasami za bazalne w stosunku do młodszych geologicznie, jak "Panoplosaurus", "Edmontonia" czy "Animantarx". W analizie z 2001 roku Carpenter włączył pierwsze trzy rodzaje w klad siostrzany w stosunku do grupy zawierającej trzy kolejne. Jednakże jego zdaniem panoplozaura można zaliczyć do obu grup w zależności od tego, które cechy bierze się pod uwagę.
Odkrycie i nazwa.
We wczesnym latach trzydziestych XX wieku sławny łowca dinozaurów i paleontolog Barnum Brown odkrył holotyp rodzaju (AMNH 3032), niekompletny szkielet z formacji Cloverly w hrabstwa Big Horn w Montanie, niedaleko Crow Indian Reservation. Brown odnalazł także dwa inne znaleziska: AMNH 3035 i 3036. Ten ostatni to jeden z najlepiej zachowanych znanych nauce szkieletów nodozaurów. Zawiera dużą część pancerza pozostałego na właściwym miejscu. Można go oglądać w Amerykańskim Muzeum Historii Naturalnej (w Nowym Jorku). AMNH 3035 zachował pancerz szyjny i większość czaszki, brakuje w niej tylko czubka pyska. Ekspedycje lat sześćdziesiątych tego samego wieku prowadzone przez podobnie znanego Johna Ostroma, z Peabody Museum of Natural History (należącego do Uniwersytetu Yale), ujawniły kolejne niekompletne znaleziska z tej samej formacji. W 1970 Ostrom włączył pozostałości odkryte przez obie ekspedycje do ukutego przez siebie rodzaju "Sauropelta". Nazwa wzięła początek od pochodzących ze starożytnej greki słów "σαυρος"/"sauros" (‘jaszczur’) i "πελτε"/"pelte" (‘tarcza’). Odnosi się ona oczywiście do kostnego pancerza zwierzęcia, w wolnym tłumaczeniu oznacza „jaszczura okrytego tarczą”. Chociaż Ostrom pierwotne nazwał gatunek originally "S. edwardsi", nomenklaturysta George Olshevsky zmienił ją na w 1991 "S. edwardsorum", by zgadzała się z regułami gramatyki obowiązującymi w łacinie.
Mimo nadania nazwy dwa lata później, w 1972, powstał konflikt, bowiem fotografia znaleziska AMNH 3026 podpisana została jako „Peltosaurus”. Choć Brown nigdy nie opublikował nazwy ani opisu pozostałości znanych obecnie jako "Sauropelta edwardsorum", nazwa „Peltosaurus” używana była nieformalnie na wykładach i wystawach muzealnych. Jednak zajmował ją już rodzaj północnoamerykańskiej jaszczurki z wymarłej gałęzi współczesnej rodziny padalcowatych i nie można już używać jej odnośnie do dinozaura.
W 1999 Carpenter i współpracownicy opisali szczątki dużego przedstawiciela nodozaurów z Utah, odkrytego w formacji Cedar Mountain, a dokładniej w Poison Strip Sandstone, z tych samych czasów, co formacja Cloverly. Pierwotnie uznano, że należą do nowego gatunku zauropelty, ale nigdy ich nie nazwano. W nowszych publikacjach Carpenter nie umieszcza już tego stworzenia w rodzaju "Sauropelta", a tylko w rodzinie nodozaurów.
Inne niedawne, jeszcze nieopisane, odkrycie obejmuje kompletną czaszkę z montańskiej formacji Cloverly i duży fragmentaryczny szkielet z formacji Cedar Mountain z Utah. Opublikowano je jedynie jako abstrakty dla dorocznej konferencji Society of Vertebrate Paleontology. Kiedy nastąpi formalna publikacja, może się okazać, że należą lub nie do gatunku "S. edwardsorum", a nawet do rodzaju zauropelty.
Paleoekologia.
"Sauropelta" jest najwcześniejszym znanym rodzajem rodziny nodozaurów. Wszystkie znaleziska zaliczane do gatunku "S. edwardsorum" należały do środkowej części formacji Cloverly w stanach Wyoming i Montana, datuje się je na późny apt do wczesnego albu we wczesnej kredzie, około 115–110 milionów lat temu. Zauropelta zamieszkiwała szerokie równiny zalewowe usytuowane wokoło rzeki niosącej zerodowany materiał z niewysokich gór i uchodzącej do płytkiego śródlądowego morza leżącego na północy i wschodzie. Okresowe powodzie powodowane przez rzeki pokryły okoliczne równiny błotnistymi osadami, tworząc późniejszą formację Cloverly i ukrywając pozostałości wielu zwierząt, z których część miała ulec fosylizacji. W późniejszych czasach płytkie morze zwiększyło swój zasięg, pokrywając cały ten region i podzieliło Amerykę Północną całkowicie, tworząc Morze Środkowego Zachodu.
Liczne szczątki roślin iglastych wskazują, że równiny pokrywały lasy. Trawy nie zdążyły jeszcze wyewoluować, więc zauropelty i inne wczesnokredowe dinozaury roślinożerne pożywiały się iglastymi i sagowcami. Nodozaury miały wąski pyski. Podobną adaptację spotyka się dziś u zwierząt skubiących liście, pędy, wyżej położone części roślin, w przeciwieństwie do szerokich pysków trawożerców.
O ile "Sauropelta" stanowiła ważną część gildii roślinożerców z Cloverly, najpopularniejszym z nich był w tym czasie duży ornitopod tenontozaur. Mniejszy ornitopod zefirozaur, rzadkie tytanozaury i nieznany bliżej przedstawiciel ornitomimozaurów także żyli obok zauropelty. Zaliczany do dromeozaurów teropod deinonych żywił się niektórymi z nich, a pozostałe po nim zęby stanowią dowód jego dużej liczebności. Mikrowenator, mały bazalny owiraptorozaur, polował na niewielką zdobycz, podczas gdy na szczycie piramidy pokarmowej stały wielkie teropody z grupy allozauroidów. Stworzenia te znane są jedynie z fragmentarycznych szczątków, mogą być blisko spokrewnione ze współczesnym im akrokantozaurem z dzisiejszych Teksasu i Oklahomy. Ryby dwudyszne, ssaki z grupy trykonodontów i kilka gatunków żółwi także zamieszkiwało ten teren. W rzekach, jeziorach i na bagnach czaiły się krokodylomorfy, dostarczając dowodów na ciepły klimat przez cały rok. Późnojurajska fauna zdominowana przez allozauroidy, stegozaury i różnorodne olbrzymie zauropody ustapiła wczesnokredowej, w której dominowały dromeozaury, ornitopody i nodozaury, takie jak zauropelta. Gdy czas Cloverly minął, duża fala zwierząt azjatyckich, jak tyranozaury, ceratopsy i ankylozaury, rozprzestrzeniła się w zachodniej Ameryce Północnej, tworząc mieszaną faunę późnej kredy.

</doc>
<doc id="975635" url="https://pl.wikipedia.org/wiki?curid=975635" title="Czarnogórska Armia Ludowa">
Czarnogórska Armia Ludowa



</doc>
<doc id="975636" url="https://pl.wikipedia.org/wiki?curid=975636" title="Club Deportivo Ferroviarios de Chile">
Club Deportivo Ferroviarios de Chile



</doc>
<doc id="975640" url="https://pl.wikipedia.org/wiki?curid=975640" title="Mr. President">
Mr. President

Mr. President – niemiecki zespół muzyczny, który powstał w Bremie i pierwotnie nazywał się Satellite One. Zespół zadebiutował w 1995 roku albumem "Up'N Away".
W 1996 roku zespół zdobył światową popularność hitem "Coco Jamboo". Wówczas występował w składzie: Lady Danii, Lazy Dee, T Seven. Kolejne single utrzymujące popularność grupy na listach przebojów to: "Jojo Action", "Happy People", "Simbaleo". Najmłodszym albumem zespołu jest "Forever And One Day" z roku 2003.
Album z 1996 "We See the Same Sun" w Polsce uzyskał status platynowej płyty.

</doc>
<doc id="975641" url="https://pl.wikipedia.org/wiki?curid=975641" title="Ptasia Studnia">
Ptasia Studnia

Ptasia Studnia, właściwie System Ptasia Studnia – jaskinia w Dolinie Miętusiej w Tatrach Zachodnich. Jest jedną z najdłuższych i najgłębszych jaskiń w Tatrach. Zajmuje siódme miejsce pod względem długości i deniwelacji w Polsce. Niektóre części jaskini są słabo zbadane i udokumentowane. Długość odkrytych dotychczas korytarzy wynosi 6283 metry, a deniwelacja 352 metry.
System Ptasia Studnia jest określeniem obejmującym 3 jaskinie poznawane niezależnie od siebie i w wyniku odkryć w pewnym momencie (w różnych latach) łączone ze sobą. Są to: Ptasia Studnia, Jaskinia nad Dachem i Jaskinia Lodowa Litworowa.
Obecnie nie jest znana rola hydrologiczna Ptasiej Studni, jednak podejrzewa się, że zasila ona Lodowe Źródło.
Ptasia Studnia.
Jest to bez porównania największa jaskinia w systemie. Wejście do niej znajduje się po zachodniej stronie Ratusza Mułowego, około 300 metrów nad dnem Wielkiej Świstówki.
Odkryta została 10.07.1960 r. przez znanego zakopiańskiego grotołaza Janusza Flacha. jako pierwsza i stanowi główny ciąg jaskini. Wyróżnia się głębokimi i obszernymi studniami, takimi jak Studnia Wlotowa czy Studnia Taty (78 m). W tej części znajduje się też obszerna Sala Dantego. Do obecnie znanego dna jaskini (Szczeliny Strzygi) prowadzi Studnia Flacha. Znajduje się tu szczelina Zmora, która kończy się na powierzchni, w piargu u podnóży Ratusza Mułowego. W Partiach Sądeckich znajduje się obecnie największe podziemne jezioro w Tatrach – Wielki Kłamca. 
Jaskinia nad Dachem.
To druga jaskinia pod względem długości. Wejście do niej znajduje się w środkowej części Ratusza Mułowego, 54 metry poniżej Jaskini Lodowej Litworowej, na wysokości 1522 metrów n.p.m.. Została odkryta dzień po Ptasiej Studni przez zespół zakopiańskich grotołazów. Zgodnie z nazwą okolica otworu wlotowego jest zalodzona. Tę część jaskini tworzy kaskadowo opadający korytarz. 
Jaskinia, o bardzo trudnym dojściu do otworu wejściowego, uznawana była przez dłuższy czas za niezbyt atrakcyjną i mało obiecującą co do możliwości odkryć nowych korytarzy. Jednak 10 listopada 1990 r. grupa grotołazów z Sądeckiego Klubu Taternictwa jaskiniowego PTTK sforsowała na głębokości 30 m niski, ciasny korytarzyk odchodzący z dna studni P.14 i przedostała się do nieznanych dotąd partii jaskini. Jeszcze w tym samym miesiącu członkowie SKTJ odkryli łącznie 612 metrów nowych korytarzy, rozwiniętych na 111 metrach deniwelacji, znajdując jednocześnie połączenie z systemem jaskiniowym Ptasia Studnia - Lodowa Litworowa. Długość jaskini wynosi w chwili obecnej 750 metrów.
Jaskinia Lodowa Litworowa.
Jest najmniejszą z jaskiń systemu. Wejście do niej znajduje się we wschodniej części Ratusza Mułowego na wysokości 1576 metrów n.p.m. Jej długość wynosi w chwili obecnej 460 metrów.
Jaskinię odkryli krakowscy grotołazi 1962 roku. Składa się z niewielkich studni i ciasnych, meandrowatych korytarzy.

</doc>
<doc id="975642" url="https://pl.wikipedia.org/wiki?curid=975642" title="Márton Csókás">
Márton Csókás



</doc>
<doc id="975644" url="https://pl.wikipedia.org/wiki?curid=975644" title="Kyzikos">
Kyzikos

Kyzikos, także Kizyk, Kyzik (gr. , łac. "Cyzicus", wł. "Cizico") – kolonia Miletu na azjatyckim wybrzeżu Propontydy, we Frygii w kraju Dolionów na przylądku łączącym półwysep Arktonnesos z kontynentem. Współcześnie stanowisko archeologiczne w Turcji, w pobliżu miasta Erdek.
Kolonia została założona w 756 p.n.e., a następnie ponownie w roku 676 p.n.e. po zniszczeniu przez Kimerów. Polis należała do Związku Ateńskiego. W epoce hellenistycznej miasto zostało przyłączone do Pergamonu. W okresie Cesarstwa Rzymskiego w Kyzikos znajdowała się mennica, w której bito monety dla całego państwa. Po zniszczeniach doznanych wskutek licznych trzęsień ziemi, miasto zostało odbudowane przez cesarza Hadriana. Słynęło z pozyskiwania elektronu i produkcji wełny.
W 670 roku Kyzikos został zajęty przez Arabów. W latach 674-678 stacjonowała tam flota arabska. Opanowany na przełomie 1206 i 1207 roku przez Henryka de Hainaut, w 1207 roku na mocy rozejmu został zwrócony Teodorowi Laskarisowi. W 1304 roku w rejonie Kyzikos toczyły się walki pomiędzy Rogerem de Flor a Turkami.
Nazwę „Kyzikos” nosił grecki okręt wojenny (torpedowiec) z okresu międzywojennego.

</doc>
<doc id="975645" url="https://pl.wikipedia.org/wiki?curid=975645" title="Jaskinia Lodowa Litworowa">
Jaskinia Lodowa Litworowa



</doc>
<doc id="975646" url="https://pl.wikipedia.org/wiki?curid=975646" title="Jaskinia nad Dachem">
Jaskinia nad Dachem



</doc>
<doc id="975651" url="https://pl.wikipedia.org/wiki?curid=975651" title="Nodozaur">
Nodozaur

 
Nodozaur ("Nodosaurus") – rodzaj ankylozaura z rodziny nodozaurów (Nodosauridae). 
Nazwa.
Nazwę rodzajową "Nodosaurus" można tłumaczyć jako „jaszczur z guzami” lub „guzowaty jaszczur”. Nazwa wiąże się z pancerzem, który chronił wierzchnią część ciała nodozaura.
Pożywienie.
Głównie paprocie, sagowce, a także inne nisko rosnące rośliny.
Wielkość.
Nodozaur mierzył około 5 m długości i ważył około 680 kg.
Występowanie.
Żył w późnej kredzie na terenie dzisiejszych Stanów Zjednoczonych (Wyoming i Kansas).
Odkrycie.
Skamieniałe szczątki nodozaura zostały nazwane w 1889 przez Othniela Charlesa Marsha.
Zachowanie.
Zaatakowany prawdopodobnie nie uciekał przed drapieżnikiem próbującym go pożreć, ale przywierał mocno do ziemi, odwracając się w stronę teropoda swym twardym kostnym pancerzem, który doskonale go chronił. Mięsożerca w żaden sposób nie mógł upolować i zjeść nodozaura, chyba że zdołałby przewrócić go na grzbiet, odsłaniając nieopancerzone podbrzusze.

</doc>
<doc id="975660" url="https://pl.wikipedia.org/wiki?curid=975660" title="Leszczyny (stacja kolejowa)">
Leszczyny (stacja kolejowa)

Leszczyny – stacja kolejowa w Leszczynach, dzielnicy miasta Czerwionka-Leszczyny, w województwie śląskim, w Polsce. Główną linią kolejową w Leszczynach jest linia nr 140 z Katowic do Nędzy, która przechodzi tutaj z linii jednotorowej (kierunek Czerwionka) na dwutorową (kierunek Rybnik). Stację obsługują Koleje Śląskie oraz Przewozy Regionalne.
W roku 2017 stacja obsługiwała 200–299 pasażerów na dobę.
Niegdyś była to stacja węzłowa, gdyż zatrzymywały się tutaj pociągi relacji Rybnik - Zabrze Makoszowy przez Knurów. Na dzień dzisiejszy linia ta wykorzystywana jest tylko przez pociągi towarowe oraz pociąg Kolei Śląskich z Gliwic do Wisły Głębce.
Stacja posiada 6 torów głównych, z których dwa znajdują się przy dwukrawędziowym peronie wyspowym. Jest to jedyny peron, wykorzystywany głównie w celach obsługi pociągów pasażerskich. Pozostałe tory eksploatują zwykle składy towarowe. Ruch pociągów prowadzony jest przez nastawnie "Lsz" i "Lsz1”, które zlokalizowane są na krańcach stacji.
Ruch Pociągów.
Na stacji zatrzymują się pociągi relacji S7 Katowice - Racibórz, S71 Katowice - Bohumin oraz S76 Gliwice - Wisła Głębce obsługiwane przez Koleje Śląskie.
Od grudnia 2018 ze stacji kursują pociągi do/ze stacji Wodzisław Śląski w ramach Szybkiej Kolei Miejskiej Subregionu Zachodniego.
Skomunikowanie.
W pobliżu stacji znajduje się przystanek autobusowy „Leszczyny Osiedle” obsługiwany przez ZTM, MZK Jastrzębie oraz ZTZ Rybnik.
Marsz Śmierci (1945).
Przed stacją w Leszczynach znajduje się pomnik ofiar, które zginęły w czasie ewakuacji obozu w Oświęcimiu. W okolicy stacji rozstrzelanych zostało 447 więźniów.

</doc>
<doc id="975661" url="https://pl.wikipedia.org/wiki?curid=975661" title="Mesembria">
Mesembria

Mesembria – kolonia Megary założona w VI w. p.n.e. na zachodnim wybrzeżu Morza Czarnego. Zajmowała strategiczną pozycję w pobliżu ujścia Morza Czarnego.

</doc>
<doc id="975676" url="https://pl.wikipedia.org/wiki?curid=975676" title="Los Ángeles (Chile)">
Los Ángeles (Chile)

Los Ángeles – stolica chilijskiej prowincji Biobío. Obszar miasta liczący 1748 km² zamieszkiwało według spisu z 2002 roku 166 556 mieszkańców. Miasto zlokalizowane jest pomiędzy rzekami Laja i Biobío. 
Miasto założone zostało 26 maja 1739 roku.

</doc>
<doc id="975679" url="https://pl.wikipedia.org/wiki?curid=975679" title="Port lotniczy Fuerteventura">
Port lotniczy Fuerteventura

Port lotniczy Fuerteventura – port lotniczy położony 5 km na południe od Puerto del Rosario, na wyspie Fuerteventura. Jest jednym z największych portów lotniczych na Wyspach Kanaryjskich. W 2006 obsłużył 4 424 880 pasażerów.

</doc>
<doc id="975680" url="https://pl.wikipedia.org/wiki?curid=975680" title="Cory in the House">
Cory in the House



</doc>
<doc id="975682" url="https://pl.wikipedia.org/wiki?curid=975682" title="Elżbieta Burbon">
Elżbieta Burbon



</doc>
<doc id="975684" url="https://pl.wikipedia.org/wiki?curid=975684" title="Odessos">
Odessos

Odessos – starożytne miasto, kolonia Miletu na zachodnim wybrzeżu Morza Czarnego. Założona w roku 560 p.n.e. Obecnie miasto nosi nazwę Warna. Za czasów rzymskich Odessos był jednym z głównym miast prowincji Mezja. 

</doc>
<doc id="975695" url="https://pl.wikipedia.org/wiki?curid=975695" title="Nikola Poplašen">
Nikola Poplašen

Nikola Poplašen (cyr. Никола Поплашен, ur. w 1951 w Stanišiciu koło Sombora) – prezydent Republiki Serbskiej w latach 1998–1999.
Podczas wojny w Bośni i bezpośrednio po jej zakończeniu pełnił funkcję wiceprzewodniczącego parlamentu Republiki Serbskiej. W 1997 został przewodniczącym Partii Radykalnej. W 1998 pokonał Biljanę Plavšić w wyborach prezydenckich. Jego partia była koalicyjnym partnerem Serbskiej Partii Demokratycznej założonej w 1990 przez wojennego przywódcę bośniackich Serbów Radovana Karadžicia. Była ona skrzydłem Partii Radykalnej serbskiego skrajnego nacjonalisty Vojislava Šešelja, którego paramilitarne oddziały "Białych Orłów" brały udział w wojnie w Bośni. Podczas kampanii wyborczej zadeklarował, że chce połączyć Republikę Serbską z Serbią, ale zachodni przywódcy ostrzegli go, że porozumienie pokojowe z Dayton nie pozwala na zmianę granic. Jego stosunki ze wspólnotą międzynarodową wspierającą proces pokojowy mocno pogorszyły się w 1999, osiągając szczyt w jego zdymisjonowaniu przez międzynarodowego koordynatora procesu pokojowego Carlosa Westendorpa za utrudnianie porozumienia z Dayton. Poplašen odmówił zaakceptowania decyzji Westendorpa o zwolnieniu go z funkcji prezydenta i postanowił poczekać na wyniki referendum w jego sprawie, ale to nie przyniosło rezultatu.

</doc>
<doc id="975698" url="https://pl.wikipedia.org/wiki?curid=975698" title="Deportes Iberia">
Deportes Iberia

Club Deportivo Social y Cultural Iberia – chilijski klub piłkarski z siedzibą w mieście Los Ángeles leżącym w regionie Biobío (tzw. region VIII).
Historia.
Iberia założony został 15 czerwca 1933 roku z inicjatywy Nelsona Bastidasa. Pierwszym sukcesem klubu było wygranie drugiej ligi amatorskiej (División de Honor Amateur). Ostatnim poważnym sukcesem w historii klubu było wygranie turnieju Apertura drugiej ligi w 1984 roku. Obecnie Iberia występuje w trzeciej lidze chilijskiej (Tercera división chilena).

</doc>
<doc id="975699" url="https://pl.wikipedia.org/wiki?curid=975699" title="Power of the Dollar">
Power of the Dollar

Power of the Dollar – niewydany debiutancki album amerykańskiego rapera 50 Centa. 
Album miał zostać wydany 25 czerwca 2000 roku przez Columbia Records, jednak wytwórnia zerwała kontrakt z raperem dowiedziawszy się, iż brał on udział w strzelaninie, w której został dziewięciokrotnie postrzelony, dwa miesiące przed planowaną datą wydania. Album był wielokrotnie bootlegowany. Columbia Records nie zamierza wydawać albumu oficjalnie. 
Lista utworów.
Ze względu na brak oficjalnego wydania, lista utworów jest niekompletna. Większość informacji opracowana została na podstawie notatek z różnych wydań w Europie jak i w Stanach Zjednoczonych przez różne wytwórnie w kilku formach – na płytach CD, jak i płytach winylowych czy kasecie. Niektóre wersje zawierają krótkie wstawki tzw. snippety, inne wydania nie posiadają kilku utworów. Poniżej została przedstawiona lista utworów, w której informacje powtarzają się na kilku wydaniach oraz informacje potwierdzone przez samą wytwórnię Columbia Records.

</doc>
<doc id="975703" url="https://pl.wikipedia.org/wiki?curid=975703" title="Lech Sopur">
Lech Sopur

Lech Sopur (ur. 22 lipca 1973 w Łasku) – polski szachista.
Kariera szachowa.
W 1990 r. zdobył w Brzozowie brązowy medal mistrzostw Polski juniorów do 19 lat. W tym samym roku reprezentował narodowe barwy w mistrzostwach świata juniorów do 18 lat, rozegranych w Singapurze. W latach 1994–2003 nie występował w turniejach klasyfikowanych do szachowego rankingu ELO. W 2004 r. podzielił II miejsce (za Bartłomiejem Heberlą) w otwartym turnieju w Polanicy-Zdroju, natomiast w 2005 r. zwyciężył w Obrze. W 2007 r. odniósł duże sukcesy, zwyciężając w memoriale Emanuela Laskera w Barlinku (przed m.in. Klaudiuszem Urbanem, Witalijem Koziakiem, Leonidem Wołoszynem i Jurijem Zezulkinem) oraz w memoriale Tadeusza Gniota w Policach.
Najwyższy ranking w dotychczasowej karierze osiągnął 1 października 2007 r., z wynikiem 2438 punktów zajmował wówczas 40. miejsce wśród polskich szachistów.
Posiada tytuł mistrza krajowego, który zdobył w roku 1989. Od 18 maja 2015 reprezentuje klub RPW Okucia Budowlane Łódź

</doc>
<doc id="975705" url="https://pl.wikipedia.org/wiki?curid=975705" title="Macierz (województwo zachodniopomorskie)">
Macierz (województwo zachodniopomorskie)

Macierz – osada w Polsce położona w województwie zachodniopomorskim, w powiecie gryfińskim, w gminie Moryń.
W latach 1975–1998 miejscowość administracyjnie należała do województwa szczecińskiego.

</doc>
<doc id="975707" url="https://pl.wikipedia.org/wiki?curid=975707" title="Iberia Los Angeles">
Iberia Los Angeles



</doc>
<doc id="975708" url="https://pl.wikipedia.org/wiki?curid=975708" title="Mierno">
Mierno

Mierno – osada leśna w Polsce położona w województwie zachodniopomorskim, w powiecie gryfińskim, w gminie Moryń.
W latach 1975–1998 miejscowość administracyjnie należała do województwa szczecińskiego.

</doc>
<doc id="975710" url="https://pl.wikipedia.org/wiki?curid=975710" title="Pantikapajon">
Pantikapajon

Pantikapajon (, obecny Kercz) – starożytne miasto na Krymie na Półwyspie Kerczeńskim nad Bosforem Kimmeryjskim (obecną Cieśniną Kerczeńską), kolonia grecka, a następnie stolica Królestwa Bosporańskiego.
Historia.
Miasto zostało założone w pierwszej połowie VI wieku p.n.e. przez kolonistów z Miletu w dolinie ograniczonej od północy rzeką Pantikałą, a od południa górą określaną teraz jako Góra Mitrydatesa, na ziemi uzyskanej nadaniem od scytyjskiego króla Agaeta. Kolonia szybko się bogaciła dzięki korzystnemu położeniu geograficznemu nad cieśniną łącząca Morza Azowskie i Czarne. Bogactwo czerpało z rybołówstwa i handlu pszenicą z Grecją. Około 530 p.n.e. miasto zaczęło emitować własną, a jednocześnie pierwszą na Krymie monetę – srebrny tetrabol. Największe jednak znaczenie Pantikapajon zdobył po 480 p.n.e., gdy wraz z innymi polis greckimi z Krymu utworzył samodzielne państwo – Królestwo Bosporańskie – i stał się jego stolicą. Stąd królowie bosporańscy rządzili całym królestwem. Okres od IV do II wieku p.n.e. to czas wielkiego rozwoju i świetności miasta – w tym okresie powstało wiele budowli, rozwinęła się twórczość artystyczna, miasto powiększyło znacznie swoją powierzchnię i otoczone zostało murami obronnymi. Warsztaty rzemieślnicze Pantikapajonu pracowały wówczas zarówno dla potrzeb ludności greckiej, jak i dla okolicznych ludów, z którymi Grecy utrzymywali stosunki handlowe – Scytów, Sarmatów, Syndów czy Meotów. Szczególnie wysoki poziom osiągnęła sztuka jubilerska, malarstwo i snycerstwo, przejawem czego było wytwarzanie drewnianych sarkofagów. W I wieku p.n.e. Pantikapajon, jak i całe królestwo, popadło w zależność od Rzymu. Pomimo tego miasto, którego znaczenie polityczne spadło, utrzymało swoją pozycję gospodarczą i kulturalną. W latach pięćdziesiątych III wieku Pantikapajon stał się celem najazdu Gotów, którzy wykorzystali wycofanie w tym czasie z Krymu rzymskich garnizonów. Z tego najazdu zachowała się, odkryta przez archeologów, warstwa pogorzeliska w dzielnicy rzemieślniczej miasta. W 370 miasto zostało zniszczone przez Hunów, ale przetrwało jeszcze do V wieku.
Wykopaliska w mieście.
Wykopaliska prowadzone w ruinach Pantikapajonu odsłoniły duże partie starożytnej zabudowy i murów obronnych, m.in. resztki świątyń i domów mieszkalnych z dekoracją malarską. Znaleziono też liczne wyroby ceramiczne, np. lampki i terakotowe figurki, a także marmurowe rzeźby, drewniane sarkofagi i monety.
Nekropola Pantikapajonu.
Za zachodnim murem miasta ciągnęła się nekropola kurhanowa. Najstarsze zachowane kurhany pochodzą z połowy V wieku p.n.e., są grobowcami zamożnych, należących do warstwy uprzywilejowanej, greckich mieszkańców miasta i zawierają wyłącznie przedmioty pochodzenia greckiego.
Groby z III i IV wieku p.n.e. zawierają pochówki zarówno arystokracji greckiej, jak i miejscowej arystokracji plemiennej i zawierają bogate wyposażenie, świadczące o rozkwicie miasta i bogactwie jego mieszkańców w tym czasie. Do najsłynniejszych kurhanów z tego okresu należą kurhan Królewski i kurhan Kul Oba.
Kurhany z II i I wieku p.n.e. mają już skromniejsze wyposażenie, a kurhany z I-IV wieku n.e. zawierają świadectwa postępującej sarmatyzacji Państwa Bosporańskiego.

</doc>
<doc id="975713" url="https://pl.wikipedia.org/wiki?curid=975713" title="Moryń-Dwór">
Moryń-Dwór

Moryń-Dwór – osada w Polsce położona w województwie zachodniopomorskim, w powiecie gryfińskim, w gminie Moryń.
W latach 1975–1998 miejscowość administracyjnie należała do województwa szczecińskiego.

</doc>
<doc id="975717" url="https://pl.wikipedia.org/wiki?curid=975717" title="Niwka (powiat gryfiński)">
Niwka (powiat gryfiński)

Niwka – osada w Polsce położona w województwie zachodniopomorskim, w powiecie gryfińskim, w gminie Moryń.
W latach 1975–1998 miejscowość administracyjnie należała do województwa szczecińskiego.
Zobacz też: Niwka

</doc>
<doc id="975718" url="https://pl.wikipedia.org/wiki?curid=975718" title="Skotnica">
Skotnica



</doc>
<doc id="975719" url="https://pl.wikipedia.org/wiki?curid=975719" title="Skotnica (województwo zachodniopomorskie)">
Skotnica (województwo zachodniopomorskie)

Skotnica – osada w Polsce położona w województwie zachodniopomorskim, w powiecie gryfińskim, w gminie Moryń.
W latach 1975–1998 miejscowość administracyjnie należała do województwa szczecińskiego.
Zobacz też: Skotnica

</doc>
<doc id="975720" url="https://pl.wikipedia.org/wiki?curid=975720" title="Vere Bird">
Vere Bird

Vere Cornwall Bird (ur. 7 grudnia 1910 w Saint John’s, Antigua, zm. 28 czerwca 1999 w Saint John’s), pierwszy premier niepodległej Antigui i Barbudy, w latach 1981–1994. Jego syn Lester Bird zastąpił go jako premier. W 1994 został ogłoszony bohaterem narodowym.
W 1991 sprawował urząd ministra spraw zagranicznych.

</doc>
<doc id="975725" url="https://pl.wikipedia.org/wiki?curid=975725" title="Wisław (województwo zachodniopomorskie)">
Wisław (województwo zachodniopomorskie)

Wisław – osada w Polsce położona w województwie zachodniopomorskim, w powiecie gryfińskim, w gminie Moryń.
W latach 1975–1998 miejscowość administracyjnie należała do województwa szczecińskiego.

</doc>
<doc id="975727" url="https://pl.wikipedia.org/wiki?curid=975727" title="Witniczka (województwo zachodniopomorskie)">
Witniczka (województwo zachodniopomorskie)

Witniczka – osada leśna (leśniczówka) w Polsce położona w województwie zachodniopomorskim, w powiecie gryfińskim, w gminie Moryń.
W latach 1975–1998 miejscowość administracyjnie należała do województwa szczecińskiego.

</doc>
<doc id="975728" url="https://pl.wikipedia.org/wiki?curid=975728" title="Odsypisko">
Odsypisko



</doc>
<doc id="975730" url="https://pl.wikipedia.org/wiki?curid=975730" title="Przymulisko">
Przymulisko

Przymulisko – trwale utrzymująca się, górna część odsypiska, często porośnięta roślinnością. Znajduje się od strony lądu.

</doc>
<doc id="975731" url="https://pl.wikipedia.org/wiki?curid=975731" title="Ida Bauer">
Ida Bauer



</doc>
<doc id="975735" url="https://pl.wikipedia.org/wiki?curid=975735" title="Tetragraf">
Tetragraf

Tetragraf – głoska zapisana czterema literami. Przykładem jest „dsch”, „tsch” oraz używany tylko w nazwach własnych „zsch” w ortografii języka niemieckiego.

</doc>
<doc id="975736" url="https://pl.wikipedia.org/wiki?curid=975736" title="Armenocyd">
Armenocyd



</doc>
<doc id="975738" url="https://pl.wikipedia.org/wiki?curid=975738" title="Lynden Pindling">
Lynden Pindling

Lynden Oscar Pindling (ur. 22 marca 1930 w Nassau, zm. 26 sierpnia 2000 tamże) – polityk bahamski; pierwszy czarnoskóry premier kolonii Bahamów w latach 1967-1973 i pierwszy premier niepodległych Bahamów w latach 1973-1992. Przewodniczący Postępowej Partii Liberalnej ("Progressive Liberal Party", PLP).

</doc>
<doc id="975744" url="https://pl.wikipedia.org/wiki?curid=975744" title="Andrzej Andrzejczak">
Andrzej Andrzejczak

Andrzej Jan Andrzejczak (ur. 25 lutego 1960 w Gorzyczkach) – polski polityk, poseł na Sejm I kadencji.
Życiorys.
Ukończył w 1981 Technikum Górnicze w Jastrzębiu-Zdroju. W czasach PRL działał w opozycji demokratycznej, należał do Konfederacji Polski Niepodległej i „Solidarności”. W stanie wojennym dwukrotnie był internowany na kilkudniowe okresy.
W latach 1991–1993 z ramienia KPN sprawował mandat posła I kadencji, wybranego w okręgu gliwickim. Później wycofał się z działalności politycznej.
W 2016 otrzymał Krzyż Wolności i Solidarności.

</doc>
<doc id="975745" url="https://pl.wikipedia.org/wiki?curid=975745" title="Brzeźno (powiat tczewski)">
Brzeźno (powiat tczewski)

Brzeźno (kaszb. "Brzézno") – osada kociewska w Polsce położona w województwie pomorskim, w powiecie tczewskim, w gminie Morzeszczyn. Miejscowość wchodzi w skład sołectwa Nowa Cerkiew.
W latach 1975–1998 miejscowość należała administracyjnie do województwa gdańskiego.

</doc>
<doc id="975747" url="https://pl.wikipedia.org/wiki?curid=975747" title="Podor">
Podor

Podor (wolof: "Podoor") – miasto w północnym Senegalu nad rzeką Senegal w regionie Saint Louis, ok. 12 tys. mieszkańców. Miasto usytuowane jest na zachodnim krańcu wyspy rzecznej Morfil. Francuzi osiedlili się w Podorze w 1743 roku.
W czasach kolonialnych Podor był fortem, broniącym posiadłości francuskich w Senegalu przed wojowniczymi plemionami regionu, stawiającymi opór władzy Europejczyków. Z czasem wokół fortu wyrosło niewielkie miasteczko.
We współczesnym Podorze zachowały się z czasów kolonialnych ruiny dawnego fortu francuskiego, kilka budynków wojskowych oraz wciąż wykorzystywany budynek szkoły średniej.

</doc>
<doc id="975751" url="https://pl.wikipedia.org/wiki?curid=975751" title="Roman Andrzejewski (ekonomista)">
Roman Andrzejewski (ekonomista)

Roman Marian Andrzejewski (ur. 30 lipca 1931 w Poznaniu, zm. 29 kwietnia 2012 tamże) – polski ekonomista, poseł na Sejm I kadencji.
Życiorys.
Syn Leona i Władysławy. Ukończył studia na Wydziale Prawa Uniwersytetu Poznańskiego (1953) i na Akademii Ekonomicznej w Poznaniu (1975). Uzyskał stopień naukowy doktora nauk ekonomicznych.
W latach 1991–1993 z listy Porozumienia Obywatelskiego Centrum sprawował mandat posła na Sejm I kadencji, wybranego w okręgu poznańskim. W trakcie kadencji odszedł z Porozumienia Centrum, przechodząc do Konwencji Polskiej. W 1993 organizował Bezpartyjny Blok Wspierania Reform, bez powodzenia kandydował z listy tego ugrupowania w wyborach parlamentarnych w tym samym roku. Od 1990 do 1998 był radnym Rady Miasta Poznania.
Pochowany 10 maja 2012 na cmentarzu Górczyńskim w Poznaniu.

</doc>
<doc id="975752" url="https://pl.wikipedia.org/wiki?curid=975752" title="Hołowczyn">
Hołowczyn

Hołowczyn (biał. "Галоўчын") – agromiasteczko na Białorusi, w obwodzie mohylewskim w rejonie białynickim. Miasteczko znalazło się na trasie przemarszu i postoju wojsk w czasie bitwy pod Szepielewiczami w okresie wojny polsko-rosyjskiej 1654-1667.
Hołowczyn był prywatnym miastem szlacheckim położonym w końcu XVIII wieku w hrabstwie hołowczyńskim w powiecie orszańskim województwa witebskiego. Należał do książąt Hołowczyńskich herbu Łabędź, którzy od nazwy tej miejscowości wywodzą swe nazwisko.

</doc>
<doc id="975756" url="https://pl.wikipedia.org/wiki?curid=975756" title="George Cadle Price">
George Cadle Price

George Cadle Price (ur. 15 stycznia 1919 w Belize City, zm. 19 września 2011 tamże) – belizeński polityk, pierwszy minister kolonii Honduras Brytyjski w latach 1961–1964, premier Hondurasu Brytyjskiego w latach 1964–1973, premier kolonii Belize w latach 1973–1981, pierwszy premier niepodległego Belize w latach 1981–1984. Po raz drugi pełnił tę funkcję w latach 1989–1993.

</doc>
<doc id="975757" url="https://pl.wikipedia.org/wiki?curid=975757" title="Taedong-gang">
Taedong-gang

Taedong-gang (kor. 대동강) - najdłuższa rzeka w Korei Północnej. Długość rzeki wynosi 439 km, a powierzchnia dorzecza 20 247 km².
Źródło rzeki znajduje się w północnej części kraju, w górach Rangrim ("Nangnim"), a uchodzi w południowo-zachodniej części kraju do Zatoki Zachodniokoreańskiej, w miejscowości Nampo. Rzeka przepływa przez stolicę Korei Północnej - Pjongjang, gdzie płynie m.in. obok Wieży Idei Dżucze oraz Placu Kim Ir Sena. 
Wykorzystywana jest do żeglugi i nawadniania.
Na rzece w Namp’o znajduje się zapora Sŏhaegammun.

</doc>
<doc id="975759" url="https://pl.wikipedia.org/wiki?curid=975759" title="Troika Games">
Troika Games

Troika Games – amerykański producent gier komputerowych. Firma została utworzona w 1998 a rozwiązana w 2005 roku.
Studio zostało założone w 1998 roku przez trzech byłych pracowników firmy Interplay – Tima Caina, Leonarda Boyarsky'ego i Jasona Andersona. Wcześniej zajmowali oni kluczowe stanowiska przy produkcji gry "Fallout". Troika stworzyła trzy gry do czasu swego bankructwa w lutym 2005 roku – ' (2001), "Świątynia pierwotnego zła" (2003) i ' (2004).

</doc>
<doc id="975762" url="https://pl.wikipedia.org/wiki?curid=975762" title="Bogulin">
Bogulin

Bogulin – osada leśna w Polsce położona w województwie wielkopolskim, w powiecie poznańskim, w gminie Mosina.
W latach 1975–1998 miejscowość administracyjnie należała do województwa poznańskiego.

</doc>
<doc id="975763" url="https://pl.wikipedia.org/wiki?curid=975763" title="Piotr Aszyk">
Piotr Aszyk

Piotr Aszyk (ur. 9 marca 1960 w Starogardzie Gdańskim) – polski polityk, poseł na Sejm I i II kadencji.
Życiorys.
Ukończył w 1979 Technikum Przemysłu Skórzanego w Starogardzie Gdańskim. W latach 1991–1997 przez dwie kadencje z listy Konfederacji Polski Niepodległej sprawował mandat posła na Sejm, reprezentując okręgi gdańskie: nr 22 i nr 11. W 1994 odszedł z KPN jako przedstawiciel tzw. Frakcji Reformatorskiej i założył partię o nazwie Forum Polskie, którą kierował (weszła ona w skład Akcji Wyborczej Solidarność). W 1997 zrezygnował z działalności politycznej.

</doc>
<doc id="975765" url="https://pl.wikipedia.org/wiki?curid=975765" title="FKBP">
FKBP

FKBP (z ang. "FK506 binding proteins" – białka wiążące FK506) – rodzina białek o aktywności izomerazy prolilowej, o funkcji zbliżonej do cyklofiliny, ale innej strukturze. Białka FKBP są obecne w komórkach różnych eukariontów, od drożdży do ludzi, gdzie funkcjonują jako chaperony wiążące białka zawierające reszty prolinowe. Razem z cyklofilinami należą do rodziny immunofilin.
Zastosowanie medyczne.
Białko FKBP12 u ludzi odgrywa istotną rolę jako białko wiążące lek immunosupresyjny, takrolimus (dawna nazwa FK506), podawany po operacjach przeszczepiania narządów i u pacjentów z chorobami autoimmunologicznymi. Stosowanie takrolimusu zmniejsza liczbę odrzuconych przeszczepów w większym stopniu niż wiążąca cyklofilinę cyklosporyna. Zarówno kompleks FKBP12–takrolimus, jak i kompleks cykolporyna–cyklofilina hamują fosfatazę zwaną kalcyneuryną, blokując szlak sygnalizacyjny komórek T. 
Działanie terapeutyczne białek FKBP nie ma związku z ich aktywnością izomerazową.

</doc>
<doc id="975772" url="https://pl.wikipedia.org/wiki?curid=975772" title="Bitwa nad rzeką Sajo">
Bitwa nad rzeką Sajo



</doc>
<doc id="975774" url="https://pl.wikipedia.org/wiki?curid=975774" title="Tarma">
Tarma

Tarma – miasto w Peru leżące w regionie Junín.
Miasto położone 3053 metry nad poziomem morza zamieszkiwało według spisu z 2001 roku 60 542 mieszkańców.
Tarma, oddalona 232 km na zachód od stolicy państwa Limy, założona została 25 czerwca 1875 roku.

</doc>
<doc id="975776" url="https://pl.wikipedia.org/wiki?curid=975776" title="Alexander Bustamante">
Alexander Bustamante

Sir William Alexander Clarke Bustamante (ur. 24 lutego 1884 w pobliżu Kingston na Jamajce, zm. 6 sierpnia 1977) – jamajski polityk i działacz związkowy; odznaczony orderem Bohatera Narodowego Jamajki; 1938 założył centralę związków zawodowych, a 1943 Jamajską Partię Pracy (jej przywódca do 1967); główny minister Jamajki od 5 maja 1953 do 2 lutego 1955, jej pierwszy premier po uzyskaniu niepodległości od 29 kwietnia 1962 do 23 lutego 1967.
Syn irlandzkiego plantatora, spędził wiele lat poza krajem. Przebywał głównie w Nowym Jorku, na Kubie i w Panamie. W 1932 powrócił do kraju, gdzie udało mu się nakłonić dotąd apolitycznych jamajskich robotników do organizowania się w związki zawodowe. Podczas stanu wyjątkowego w 1940 został internowany z polecenia gubernatora. W 1943 założył Partię Pracy Jamajki, która w 1944 wygrała wybory do Izby Reprezentantów. Uznany przez następne rządy Wielkiej Brytanii za przywódcę Jamajki, w 1955 otrzymał tytuł szlachecki. Wskutek opozycji wobec jego rządów projekt federacji głównych Wysp Karaibskich zakończył się fiaskiem. W sierpniu 1962 Jamajka uzyskała status dominium. Bustamante objął urząd szefa rządu, jednak słabe zdrowie nie pozwoliło mu sprawować urzędu premiera dłużej niż trzy lata.

</doc>
<doc id="975777" url="https://pl.wikipedia.org/wiki?curid=975777" title="Julien Escudé">
Julien Escudé

Julien Escudé (ur. 17 sierpnia 1979 w Chartres) – francuski piłkarz występujący na pozycji środkowego obrońcy.
Kariera klubowa.
Escudé jest wychowankiem klubu AS Cannes. W sezonie 1998/1999 występował z nim przez rok w Ligue 2, a po sezonie przeszedł do pierwszoligowego Stade Rennais FC, do którego sprowadził go trener zespołu Paul Le Guen. W lidze zadebiutował 19 września w przegranym 0:3 wyjazdowym meczu z FC Nantes. W Rennes dość szybko wywalczył miejsce w wyjściowej jedenastce i w jednej z najmłodszych drużyn Ligue 1 grał przez pełne 4 lata, a największym sukcesem przez ten okres było zajęcie 6. miejsca w sezonie 2000/2001 i gra w Pucharze Intertoto.
Latem 2003 Escudé przeszedł do Ajaksu Amsterdam. W Eredivisie zadebiutował 23 sierpnia w wygranym 1:0 meczu z RBC Roosendaal. W Ajaksie był podporą obrony i czołowym jej zawodnikiem. Z amsterdamskim klubem wywalczył mistrzostwo Holandii. W sezonie 2004/2005 bez sukcesów wystąpił w Lidze Mistrzów, a w lidze jego 5 bramek dało Ajaksowi wicemistrzostwo kraju. W zespole tym grał też w rundzie jesiennej sezonu 2005/2006, ale rozegrał w niej tylko 2 mecze. Ogółem w holenderskiej drużynie wystąpił w 61 meczach ligowych i strzelił 6 bramek.
W styczniu 2006 Escudé podpisał kontrakt z hiszpańską Sevillą. W Primera División zadebiutował 11 lutego w wygranym 4:0 wyjazdowym meczu z Cadizem. Wystąpił także w rozgrywkach Pucharu UEFA i doszedł do finału. 10 maja zagrał w nim, a Sevilla wygrała z Middlesbrough 4:0. Od początku sezonu 2006/2007 był zawodnikiem wyjściowej jedenastki andaluzyjskiego klubu i po raz drugi z rzędu zdobył z nim Puchar UEFA, ale w finałowym meczu z Espanyolem Barcelona nie zagrał.
22 lipca 2012 roku podpisał 2-letnią umowę z tureckim Beşiktaşem JK. W 2014 roku zakończył tam karierę.
Kariera reprezentacyjna.
W reprezentacji Francji Escudé zadebiutował 11 października 2006 roku w wygranym 5:0 meczu z Wyspami Owczymi rozegranym w ramach eliminacji do Euro 2008.

</doc>
<doc id="975779" url="https://pl.wikipedia.org/wiki?curid=975779" title="Hao Haidong">
Hao Haidong

Hao Haidong (; ur. 9 maja 1970 w Qingdao) – chiński piłkarz występujący na pozycji napastnika. Mierzy 180 cm, waży 70 kg.

</doc>
<doc id="975781" url="https://pl.wikipedia.org/wiki?curid=975781" title="Julien Escude">
Julien Escude



</doc>
<doc id="975782" url="https://pl.wikipedia.org/wiki?curid=975782" title="Bitwa nad rzeką Sajó">
Bitwa nad rzeką Sajó



</doc>
<doc id="975787" url="https://pl.wikipedia.org/wiki?curid=975787" title="Stephenie Meyer">
Stephenie Meyer

Stephenie Meyer (ur. 24 grudnia 1973 w Hartford) – amerykańska pisarka. Autorka powieści "Intruz" i cyklu "Zmierzch", składającego się z czterech części.
Życie prywatne.
Stephenie Meyer urodziła się w Hartford. Jest córką Steve'a i Candy Morgan. Dorastała w mieście Phoenix, w stanie Arizona. Ma pięcioro rodzeństwa: Setha, Emily, Jacoba, Paula i Heidi. Uczęszczała do liceum Chaparral High School w Scottsdale, Arizona i na uniwersytet w Provo w stanie Utah – Uniwersytet Brighama Younga, gdzie otrzymała tytuł licencjata z języka angielskiego w 1995 roku. Swojego męża Christina (przydomek „Pancho”) spotkała, gdy dorastała w Arizonie. W 1994 roku poślubiła go. Razem mają trzech synów: Gabe'a, Setha i Eliego. Meyer należy do Kościoła Jezusa Chrystusa Świętych w Dniach Ostatnich.
Meyer mówi, że pomysł na napisanie książki "Zmierzchu" przyszedł jej do głowy 2 czerwca 2003 roku. Wtedy zapisała swój sen, który stał się potem 13. rozdziałem książki. Po napisaniu i poprawieniu powieści, podpisała umowę na trzy książki ze spółką "Little, Brown and Company", na 750 tys. dolarów.
Sequel "Zmierzchu", książka pt. "Księżyc w nowiu", pojawiła się w wielu księgarniach w Ameryce Północnej w sierpniu 2006 roku. Trzecia książka z serii, "Zaćmienie" została wydana w Stanach Zjednoczonych 7 sierpnia 2007 roku, a czwarty czyli ostatni tom "Przed świtem" trafił do czytelników 2 sierpnia 2008 roku.
Stephenie jest wielką fanką zespołu Muse. Wyznała fanom, że koncert, który odbywa się w trzeciej części sagi to właśnie koncert tego zespołu i że niektórzy z głównych bohaterów są ich fanami.
Publikacje.
Pierwsza z części cyklu "Zmierzch" została wydana w USA w październiku 2005 roku (w Polsce 1 stycznia 2007 roku). W listopadzie "Zmierzch" znalazł się na piątym miejscu na liście bestsellerów New York Timesa.
Wkrótce Meyer wydała drugą część cyklu, "Księżyc w nowiu", we wrześniu 2006 roku (w Polsce 1 stycznia 2007 roku). Zadebiutowała na piątej pozycji liście New York Timesa. W drugim tygodniu znalazła się na pierwszym miejscu i utrzymywała się na nim przez jedenaście tygodni. W sumie "Księżyc w nowiu" na liście figurował przez ponad pięćdziesiąt tygodni.
10 kwietnia 2007 roku jedno z opowiadań Stephenie znalazło się w zbiorze "Bale maturalne z piekła" ("Prom Nights from Hell").
5 maja 2007 roku została wydana specjalna edycja "Księżyca w nowiu", z dodatkowymi tatuażami, plakatem z okładką trzeciej części oraz jej pierwszym rozdziałem.
7 sierpnia 2007 roku (w Polsce 18 kwietnia 2008 roku) została wydana trzecia część "Zmierzchu" – "Zaćmienie". Wszystkie trzy części spędziły na topliście New York Timesa aż 143 tygodnie.
6 maja 2008 roku Meyer wydała swoją drugą już powieść nie związaną ze "Zmierzchem" – "Intruz".
31 maja 2008 roku wyszło specjalne wydanie "Zaćmienia" zawierające okładkę czwartej części "Przed świtem" i jej pierwszy rozdział oraz napisy na koszulki „Team Edward” i „Team Jacob”.
2 sierpnia 2008 roku (w Polsce 25 marca 2009 roku) wyszła czwarta część sagi – "Przed świtem". W pierwszym dniu (w USA) sprzedano ok. 1,3 miliona egzemplarzy.
16 czerwca 2010 roku wyszła "Drugie życie Bree Tanner", na motywach "Zaćmienia"
Projekty.
Meyer ma w planach napisanie drugiej części powieści "Intruz" – "The Soul". Jeśli zdecydowałaby się na kontynuowanie serii, trzecia część miałaby tytuł: "The Seeker".
Chciałaby jeszcze napisać wiele innych powieści, m.in. książkę o duchach zatytułowaną "Summer House".
Stephenie zaplanowała również wydać "The Twilight Saga: The Official Guide" - która będzie oficjalnym przewodnikiem po wszystkich częściach "Zmierzchu".
Rozpoczęła pisanie piątej części sagi "Zmierzch", mającej być pierwszym tomem widzianym z perspektywy Edwarda. Na skutek wycieku do internetu dwunastu rozdziałów nieedytowanej części powieści, początkowo zawiesiła pracę nad owym projektem. Następnie jednak zdecydowała się kontynuować prace nad powieścią, nieznana jest jednak data oficjalnej publikacji. W 2020 roku pisarka poinformowała, że zakończyła prace nad piątą częścią, książką opowiedzianą z perspektywy Edwarda Cullena. Premiera książki zaplanowana została na 4 sierpnia 2020 roku.
Kontrowersje.
Pomimo ogromnej popularności wśród czytelników (oraz osobliwej euforii w Stanach Zjednoczonych), krytycy literaccy zarzucają autorce schematyczność fabuły, przerysowania, brak wyrazistych postaci i jakiejkolwiek głębi emocjonalnej oraz silnie zaakcentowany marysuizm. Szczególnie ostatni zarzut jest często powtarzany − zdarza się, że sagę "Zmierzch" wskazuje się jako sztandarowy przykład tego zjawiska literackiego.
Stephenie Meyer prowadzi także osobliwą kampanię reklamową swoich ulubionych zespołów muzycznych (umieszczanie utworów, czy wręcz całych dyskografii, które były inspiracją do napisania książek na stronie autorki). Twierdzi, że jej twórczość jest silnie związana z muzyką oraz dziełami literackimi takimi jak "Dziwne losy Jane Eyre", "Wichrowe Wzgórza", "Ania z Zielonego Wzgórza", "Duma i uprzedzenie", "Romeo i Julia" czy "Sen nocy letniej".
Adaptacja filmowa.
Reżyserem pierwszej część sagi, czyli "Zmierzchu" (2008) została Catherine Hardwicke, scenariusz napisała Melissa Rosenberg, a dystrybucją zajął się Summit Entertainment. Główne role zagrali Kristen Stewart (jako Bella Swan) i Robert Pattinson (jako Edward Cullen). Początkowo premiera miała się odbyć 12 grudnia, lecz później została przyspieszona, przesunięta na datę premiery szóstej części "Harry'ego Pottera" - 21 listopada. Po premierze film wywołał istną euforię wśród amerykańskich nastolatków, choć krytycy nie zostawili na nim suchej nitki, krytykując brak wyrazistych postaci, schematyczność i przerysowanie na granicach groteski (z podobnymi zarzutami spotyka się także książka).

</doc>
<doc id="975790" url="https://pl.wikipedia.org/wiki?curid=975790" title="Andrzej Bajołek">
Andrzej Bajołek

Andrzej Feliks Bajołek (ur. 20 listopada 1945 w Krakowie, zm. 5 stycznia 2016 w Miechowie) – polski polityk, górnik, poseł na Sejm X, I i II kadencji.
Życiorys.
Ukończył w 1964 Technikum Górnicze w Krakowie. Od 1965 do 1979 pracował w Kopalni Węgla Kamiennego Janina w Libiążu. W 1979 rozpoczął prowadzenie indywidualnego gospodarstwa rolnego w Prandocinie. Wchodził w skład rady nadzorczej Spółdzielni Ogrodniczo-Pszczelarskiej w Krakowie.
W 1978 wstąpił do Zjednoczonego Stronnictwa Ludowego. Był radnym Miejskiej i Gminnej Rady Narodowej w Słomnikach. W latach 1989–1997 sprawował mandat posła – X kadencji wybranego z listy ZSL w okręgu Kraków-Śródmieście, następnie I i II kadencji z listy Polskiego Stronnictwa Ludowego (którego został następnie działaczem) w okręgach krakowskich: nr 33 i nr 21.
W latach 1998–2006 sprawował mandat radnego sejmiku małopolskiego (nie uzyskał następnie reelekcji). Bez powodzenia kandydował z ramienia PSL do Sejmu i do Senatu w wyborach, po raz ostatni w 2007.

</doc>
<doc id="975792" url="https://pl.wikipedia.org/wiki?curid=975792" title="Perzyny">
Perzyny



</doc>
<doc id="975794" url="https://pl.wikipedia.org/wiki?curid=975794" title="Biman Bangladesh Airlines">
Biman Bangladesh Airlines

Biman Bangladesh Airlines – bengalskie narodowe linie lotnicze z siedzibą w Dhace. Obsługuje połączenia z Azją, Europą. Głównym hubem jest Port lotniczy Dhaka.
Agencja ratingowa Skytrax przyznała liniom trzy gwiazdki.
Ciekawoski.
24 lutego 2014 roku linie Biman wykonały ostatni na świecie pasażerski przelot z użyciem maszyny McDonnell DC-10 na trasie z Birmingham do Dhaki. Lot ten obsługiwała maszyna o numerach rejestracyjnych S2-ACR.
Flota.
obecna.
Stan na styczeń 2011:

</doc>
<doc id="975797" url="https://pl.wikipedia.org/wiki?curid=975797" title="Kodex">
Kodex

Kodex – pierwsza część płytowej serii grupy producenckiej White House, skupiająca na płycie polskich raperów. Na albumie ukazały się nagrania takich wykonawców jak DonGURALesko, Tede, Fenomen, Fisz, Fokus, O.S.T.R., Peja, WWO i wielu innych. Płyta została wydana w grudniu 2002 roku.
Nagrania dotarły do 5. miejsca listy OLiS.
Pochodząca z albumu piosenka „Na żywo” znalazła się na 60. miejscu listy 120 najważniejszych polskich utworów hip-hopowych według serwisu T-Mobile Music.

</doc>
<doc id="975798" url="https://pl.wikipedia.org/wiki?curid=975798" title="Perzyny (województwo świętokrzyskie)">
Perzyny (województwo świętokrzyskie)

Perzyny – wieś w Polsce położona w województwie świętokrzyskim, w powiecie włoszczowskim, w gminie Moskorzew. 
Miejscowość wchodzi w skład sołectwa Moskorzew.
W latach 1975–1998 miejscowość administracyjnie należała do województwa częstochowskiego.

</doc>
<doc id="975799" url="https://pl.wikipedia.org/wiki?curid=975799" title="Kennedy Simonds">
Kennedy Simonds

Kennedy Alphonse Simonds (ur. 12 kwietnia 1936 w Basseterre) – polityk Saint Kitts i Nevis, jeden z założycieli Ruchu Akcji Ludowej. 
Życiorys.
Od 21 lutego 1980 pełnił funkcję szefa rządu kolonii Saint Kitts i Nevis. Od 19 września 1983 do 7 lipca 1995 był premierem niepodległego Saint Kitts i Nevis.

</doc>
<doc id="975801" url="https://pl.wikipedia.org/wiki?curid=975801" title="Ostańce Jerzmanowickie">
Ostańce Jerzmanowickie

Ostańce Jerzmanowickie – pojedyncze skały wapienne oraz grupy skał znajdujące się na wierzchowinie Wyżyny Olkuskiej w górnej części Doliny Będkowskiej i Doliny Szklarki. Są to tereny wsi Jerzmanowice w woj. małopolskim. Teren, na którym znajdują się Ostańce Jerzmanowickie należy do Parku Krajobrazowego Dolinki Krakowskie.
Większość z tych skał to ostańce wierzchowinowe, wznoszące się ponad otaczający teren od kilku do ok. 20 metrów. Mają fantastyczne kształty i zwykle przynajmniej część ścian bardzo stromych. Do skał tych należą m.in.:
Jedna z nich – Grodzisko czyli Skała 502 jest najwyższym wzniesieniem Wyżyny Olkuskiej i drugim w kolejności wzniesieniem Jury Krakowsko-Częstochowskiej (513 m). Niektóre z tych skał udostępnione są do wspinaczki skałkowej. Wszystkie mają status pomnika przyrody.

</doc>
<doc id="975805" url="https://pl.wikipedia.org/wiki?curid=975805" title="Ceramika czerwonofigurowa">
Ceramika czerwonofigurowa



</doc>
<doc id="975810" url="https://pl.wikipedia.org/wiki?curid=975810" title="Lulu Fakahega">
Lulu Fakahega

Lulu Fakahega (fr. "Mont Lulu Fakahega", ang. "Mount Lulu Fakahega") – najwyższy szczyt archipelagu Wysp Wallis należących do Wallis i Futuny. Góra znajduje się na wyspie Uvea. Jest to niewysoki stożek wygasłego wulkanu. Jego zachodnie krawędzie osiągają 151 m n.p.m., wschodnie 125 m n.p.m., a dno krateru znajduje się na wysokości 97 m n.p.m.

</doc>
<doc id="975811" url="https://pl.wikipedia.org/wiki?curid=975811" title="Bernd Meier">
Bernd Meier

Bernd Meier (ur. 11 lutego 1972 roku w Rain, zm. 2 sierpnia 2012 w Burgheim), niemiecki piłkarz, zawodnik Borussii Dortmund.
Życiorys.
Kariera.
Zaczynał karierę w młodzieżowym klubie TSV Burgheim, lecz jego pierwszym profesjonalnym klubem był TSV Rain. skąd w 1991 roku trafił do TSV Aindling. Po dwuletnim pobycie w tym klubie 21 letni Bernd przeszedł do TSV 1860 Monachium. Występował w tym klubie przez 6 lat, podczas których wygrywał rywalizację m.in. z Rainardem Bergiem. W 1999 roku trafił do Borussii Mönchengladbach, gdzie występował przez kolejne 2 lata. W 2002 przeniósł się do LR Ahlen, w którym to klubie spędził najlepsze lata swojej kariery, będąc uznawany za jednego z najlepszych bramkarzy 2 Bundesligi tamtego okresu. W 2005 roku trafił do Borussii Dortmund, jednak już po pierwszych treningach doznał poważnego urazu, w wyniku którego musiał pauzować przez prawie cały sezon. Po odbyciu rehabilitacji na jednym z meczów amatorów drużyny z Dortmundu po raz kolejny doznał ciężkiej kontuzji, w wyniku której stracił ponad 6 miesięcy gry. 
Śmierć.
Zmarł 2 sierpnia 2012 na zawał serca po przyjęciu do szpitala w związku ciężkim zatruciem pokarmowym.

</doc>
<doc id="975812" url="https://pl.wikipedia.org/wiki?curid=975812" title="Jeżowa Woda">
Jeżowa Woda

Jeżowa Woda (895 m) – mało wybitny wierzchołek w Beskidzie Wyspowym. Znajduje się w Paśmie Ostrej, pomiędzy Ostrą a Skiełkiem. Od południowej strony stoki Jeżowej Wody opadają do doliny potoku Jastrzębik, ze stoków północnych spływają źródłowe potoki Słomki.
Sam wierzchołek Jeżowej Wody jest porośnięty lasem, ale na wschód od wierzchołka znajduje się bezleśny teren przysiółka Jeżowa Woda. Administracyjnie należy ono do miejscowości Roztoka w województwie małopolskim, w powiecie limanowskim, w gminie Łukowica. Jest to najwyżej w okolicy położony przysiółek. Znajdujące się na grzbiecie, oraz północnych stokach odkryte tereny tego przysiółka są jednym z najlepszych punktów widokowych w regionie Limanowej. Możemy stamtąd obserwować Beskid Sądecki, Pasmo Łososińskie, Gorce i przy dobrej widoczności Tatry. Przez Jeżową Wodę przechodzi szlak turystyczny. Na szczyt prowadzą też nieoznakowane ścieżki z miejscowości Siekierczyna i Młyńczyska.

</doc>
<doc id="975815" url="https://pl.wikipedia.org/wiki?curid=975815" title="Stanisław Gliwa">
Stanisław Gliwa

Stanisław Michał Gliwa (ur. 26 marca 1910 w Siedliskach, zm. 7 lipca 1986 w Londynie) – artysta-drukarz, linorytnik, właściciel wydawnictwa „Officina Typographica”. 
Drukował publikacje artystyczne na tradycyjnej ręcznej prasie drukarskiej Albion z 1872 oraz na prasie pedałowej Arab z 1920. Jego żona, Maria Gliwa, po jego śmierci, przekazała do Oficyny Drukarskiej Książnicy Miejskiej w Toruniu potrzebne materiały do toruńskiego wydania "Sarmacji" według Schedla.
Członek grupy artystycznej nawiązującej do przedchrześcijańskiej historii Słowiańszczyzny Szczep Rogate Serce. Twórca szaty graficznej "Bitwy o Monte Cassino", autorstwa Melchiora Wańkowicza.
Spopielone zwłoki Stanisława Gliwy zostały złożone na cmentarzu parafialnym przy kościele św. Stanisława Boboli w Londynie. W dniu 27 września 1997 żona przywiozła urnę z prochami męża i pogrzebała na cmentarzu parafialnym w Słocinie w grobie rodzinnym. Maria Gliwa (1915-2009) z domu Lewandowska primo voto Zielińska spoczęła u boku męża w dniu 29 kwietnia 2010.
1 stycznia 1986 został odznaczony przez prezydenta RP na uchodźstwie Edwarda Raczyńskiego Krzyżem Kawalerskim Orderu Odrodzenia Polski "za zasługi położone w szerzeniu kultury polskiej".

</doc>
<doc id="975817" url="https://pl.wikipedia.org/wiki?curid=975817" title="Eric Gairy">
Eric Gairy

Eric Gairy (ur. 18 lutego 1922, zm. 23 sierpnia 1997) – grenadzki polityk, szef ministrów kolonii Grenada, w latach 1954–1956, 1958–1960, 1961–1962, 1967–1974, pierwszy premier niepodległej Grenady w latach 1974–1979, założyciel Zjednoczonej Partii Pracy Grenady.
Życiorys.
Urodził się w 1922 roku. Pracował jako nauczyciel i działał w związkach zawodowych. W 1950 roku założył centrolewicową Zjednoczoną Partię Pracy Grenady. W latach 1957–1962 był pierwszym ministrem Federacji Indii Zachodnich. Kilkukrotnie sprawował funkcję szefa ministrów kolonii Grenady. Po uzyskaniu przez kraj niepodległości w 1974 roku został premierem. Swoje rządy oparł na prywatnej armii znanej jako „Mongoose Gang“. W 1976 roku sfałszował wybory co umożliwiło mu przedłużenie rządów. Od 1978 roku prowadził aresztowania pośród opozycjonistów. Jego rządy przerwał zamach stanu, który zorganizował opozycyjny Nowy Ruchu JEWEL w dniu 13 marca 1979 roku. Udał się na emigrację do Stanów Zjednoczonych. W 1984 roku powrócił do kraju, gdzie w 1997 roku zmarł.

</doc>
<doc id="975818" url="https://pl.wikipedia.org/wiki?curid=975818" title="Arcanum (gra)">
Arcanum (gra)



</doc>
<doc id="975821" url="https://pl.wikipedia.org/wiki?curid=975821" title="Powęziny">
Powęziny

Powęziny – kolonia w Polsce położona w województwie łódzkim, w powiecie piotrkowskim, w gminie Moszczenica.
W latach 1975–1998 miejscowość administracyjnie należała do województwa piotrkowskiego.

</doc>
<doc id="975824" url="https://pl.wikipedia.org/wiki?curid=975824" title="Moszczenica-Wola">
Moszczenica-Wola



</doc>
<doc id="975826" url="https://pl.wikipedia.org/wiki?curid=975826" title="Skiełek">
Skiełek

Skiełek (749 m) – szczyt w Beskidzie Wyspowym, symbol gminy Łukowica. Położony jest w granicach czterech miejscowości: Łukowica, Jastrzębie, Młyńczyska i Roztoka. Na niektórych mapach opisywany jest jako Szkiełek. Jest to jednak nazwa nieprawidłowa, gdyż nazwa góry wywodzi się nie od szkła, lecz od gwarowego określenia skowytu wilków ("„skiauczenie”").
Znajduje się w mającym 3,5 km długości paśmie górskim (nazywanym czasami Pasmem Ostrej), przebiegającym od Ostrej w południowo-wschodnim kierunku przez Jeżową Wodę do Skiełka, który kończy od wschodu to pasmo. Od południowej strony stoki Skiełka opadają do doliny potoku Jastrzębik, od północnej do doliny potoku Łukowica. Południowymi stokami wspina się od Łukowicy wąska droga asfaltowa dochodząca aż do domów po zachodniej stronie szczytu. Drogą tą prowadzi szlak turystyczny, dopiero pod szczytem schodzi z niej w las i wyprowadza na szczyt. Skiełek jest porośnięty lasem, głównie świerkowym z dość dużą domieszką brzozy i sosny. Przez szczyt i grzbietem Skiełka prowadzi szlak turystyki pieszej, istnieje też na nim kilka nieoznakowanych ścieżek. Na górze znajduje się znak triangulacyjny, metalowy krzyż upamiętniający wizytę Jana Pawła II w Starym Sączu w czerwcu 1999, ławeczki dla turystów, a także miejsce na ognisko. Z podwierzchołkowych polan rozciągają się widoki na Kotlinę Sądecką, Pasmo Radziejowej, Gorce i Tatry.
Wielką osobliwością przyrodniczą Skiełka jest występowanie na nim bardzo rzadkiego gatunku rośliny – brzozy ojcowskiej, która w całej Polsce występuje na 5 tylko stanowiskach.

</doc>
<doc id="975832" url="https://pl.wikipedia.org/wiki?curid=975832" title="Wałach (nazwisko)">
Wałach (nazwisko)

Wałach (forma żeńska: Wałach, Wałachowa, Wałachówna; liczba mnoga: Wałachowie) – polskie nazwisko. Według danych z lat 90 XX wieku nazwisko to nosi 1793 Polaków.

</doc>
<doc id="975833" url="https://pl.wikipedia.org/wiki?curid=975833" title="Madaba">
Madaba

 
Madaba (arab. مادبا, biblijna Medeba) – miasto w północno-zachodniej Jordanii, w oazie na płaskowyżu, na południowy zachód od Ammanu, stolica muhafazy Madaby. 

</doc>
<doc id="975839" url="https://pl.wikipedia.org/wiki?curid=975839" title="Club Deportivo Social y Cultural Iberia">
Club Deportivo Social y Cultural Iberia



</doc>
<doc id="975841" url="https://pl.wikipedia.org/wiki?curid=975841" title="HALO HAHO">
HALO HAHO



</doc>
<doc id="975842" url="https://pl.wikipedia.org/wiki?curid=975842" title="Milton Cato">
Milton Cato

Milton Cato (ur. 3 czerwca 1915, zm. 10 lutego 1997 w Kingstown na wyspie Saint Vincent) – socjalistyczny polityk Saint Vincent i Grenadyn. W 1955 był jednym z założycieli Partii Pracy Saint Vincent. W latach 1967-69 pełnił funkcję szefa ministrów państwa stowarzyszonego z Wielką Brytanią-Saint Vincent i Grenadyny. W latach 1969-1972 pełnił funkcję premiera tego kraju. Ponownie pełnił tę funkcję w latach 1974-84. w 1979 doprowadził swój kraj do niepodległości od Wielkiej Brytanii. 

</doc>
<doc id="975843" url="https://pl.wikipedia.org/wiki?curid=975843" title="Mont Puke">
Mont Puke

Mont Puke (czasami nazywana również Mont Singavi) to najwyższy szczyt Wallis i Futuny, położony jest na wyspie Futuna w archipelagu Wysp Hoorn. Wznosi się na wysokość 524 m n.p.m.

</doc>
<doc id="975846" url="https://pl.wikipedia.org/wiki?curid=975846" title="HALO">
HALO



</doc>
<doc id="975847" url="https://pl.wikipedia.org/wiki?curid=975847" title="HAHO">
HAHO



</doc>
<doc id="975849" url="https://pl.wikipedia.org/wiki?curid=975849" title="SimCity Societies">
SimCity Societies



</doc>
<doc id="975856" url="https://pl.wikipedia.org/wiki?curid=975856" title="Polly World">
Polly World

Polly World (ang. "Polly World: Her First Full-Length Movie", 2006) – amerykański film animowany. Polly Pocket wraz z przyjaciółkami jedzie do najsłynniejszego lunaparku na świecie. Jednak na jej drodze staje zła macocha Polly. 28 lipca 2007 film wyemitował kanał MiniMini+.
Wersja polska.
Wystąpili:
i inni

</doc>
<doc id="975860" url="https://pl.wikipedia.org/wiki?curid=975860" title="Soczewka (Jerzmanowice)">
Soczewka (Jerzmanowice)

Soczewka – jedna ze skał na wierzchowinie Wyżyny Olkuskiej, pomiędzy górnymi częściami Doliny Szklarki i Doliny Będkowskiej, na terenie wsi Jerzmanowice. Położona jest wśród pól uprawnych, w grupie skał ciągnących się od Grodziska na północ, w kierunku drogi krajowej nr 94. Znajduje się w tej grupie pomiędzy skałami Słup (Palec) i Ostry Kamień. Pomiędzy Ostrym Kamieniem i Soczewką biegnie droga polna. 
Skała zbudowana jest z wapienia i jest ostańcem wierzchowinowym. Ma wysokość 12 m i nie jest na niej uprawiana wspinaczka skalna. Zaliczana jest do tzw. Ostańców Jerzmanowickich. Obszar, na którym znajduje się Soczewka i pozostałe ostańce, ze względu na piękno krajobrazu i duże walory przyrodnicze został włączony do Parku Krajobrazowego Dolinki Krakowskie. Podobnie jak inne skałki w gminie Jerzmanowice-Przeginia, od 1970 roku ma status pomnika przyrody (figuruje w rejestrze wojewódzkim pomników przyrody pod nr 10/31 jako Ostra Skała). 

</doc>
<doc id="975869" url="https://pl.wikipedia.org/wiki?curid=975869" title="Bronisława Bajor">
Bronisława Bajor

Bronisława Bajor (ur. 19 września 1939 w Dobrej) – polska polityk, rolnik, posłanka na Sejm I kadencji.
Życiorys.
Ukończyła zasadniczą szkołę rolniczą, prowadziła indywidualne gospodarstwo rolne. W latach 1991–1993 sprawowała mandat posła I kadencji, wybranego z listy Sojuszu Lewicy Demokratycznej w okręgu wyborczym krośnieńsko-przemyskim. Bez powodzenia kandydowała w wyborach parlamentarnych w 1993 i 1997. W 2006 bezskutecznie ubiegała się o mandat radnej gminy Sieniawa, uzyskała go cztery lata później z ramienia lokalnego komitetu, a utrzymała również w 2014 i 2018.

</doc>
<doc id="975872" url="https://pl.wikipedia.org/wiki?curid=975872" title="Mont Kolafau">
Mont Kolafau

Mont Kolafau (znany także jako Mount Bougainville) – najwyższy szczyt wyspy Alofi w archipelagu Wysp Hoorn (francuskie terytorium zależne Wallis i Futuna). Wznosi się na wysokość 412 m n.p.m.

</doc>
<doc id="975876" url="https://pl.wikipedia.org/wiki?curid=975876" title="Osiedle Kościuszki (Szydłowiec)">
Osiedle Kościuszki (Szydłowiec)

Osiedle Kościuszki, "Południe" – część Szydłowca, położona w południowej części miasta, wzdłuż ulicy Tadeusza Kościuszki.
Jej obszar wyznacza ul. T. Kościuszki (dawniej Główna, następnie Kościuszkowska) do skrzyżowania z ul. Kolejową oraz, niektóre przylegające do niej ulice: Żołnierzy Września (w PRL-u Hanki Sawickiej), Brzozowa, Wola; oraz fragmenty ulicy Kamiennej (od skrzyżowania z ul. Hubala) i Hubala (od skrzyżowania z ul. Kościuszki). Nazwa "Osiedle Kościuszki "jest praktycznie nie używana, z wyjątkiem niektórych urzędowych pism, stąd w języku potocznym, na określenie urzędowych nazw osiedl Kościuszki I, II oraz III przyjęło się mówić: "Pekin", "Uniwersal" lub "przy Cmentarzu" oraz "Polanki". Przy czym to ostatnie, w świadomości mieszkańców miasta, stanowi oddzielne osiedle. Ponadto, do obszaru "osiedla", zaliczyć można zabudowę znajdującą się przy lesie "Korzonek", przypisaną formalnie do ul. Kamiennej.
Od założenia miasta południowe tereny miasta wchodziły w skład gruntów plebańskich. Były to miejsca związane z wydobyciem piaskowca. Poza tym, znajdowały się tu pola uprawne, łąki oraz borki. Od centrum miasta, przechodziła tędy droga do Wąchocka przy której zlokalizowano wieś Polanki. We wsi znajdowało się kilka domów, stodół oraz kamieniołom. W XIX wieku od drogi na Wąchock wytyczono, śladem obecnej ul. Kościuszki, odrębny trakt w kierunku Kielc, przez co droga była mniej wykorzystana, a wieś straciła na znaczeniu. W 1875 roku, przy drodze wylotowej na Kielce na ul Głównej, powstała Szydłowiecka Fabryka Powozów Braci Węgrzeckich, gdzie produkowano głównie bryczki i powozy, cieszące się dużą popularnością ze względu na wysoką jakość wykonania. W związku, z tym postępowała rozbudowa miasta w tym kierunku. W 1922 roku, śladem obecnej ul. Hubala powstała kolejka wąskotorowa łącząca Szydłowiec i Chlewiska ze stacją kolejową. W 1925 roku, przy ul. Kamiennej, rozpoczęto eksploatacje kamieniołomu "Pikiel". W tym samym roku rozszerzono granice miasta włączając między innymi wieś Polanki Moskiewki. W latach 70 XX. wieku, miasto wyznaczyło miejsca pod budowę domków jednorodzinnych, wyznaczając nowe ulice równoległe do ul. Kościuszki. Szczególna rozbudowa osiedla Polanki nastąpiła w latach 80. i 90. XX wieku.
Przy ulicy Kościuszki znajduje się obecnie Zespół Szkół Ponadgimnazjalnych nr. 2 w Szydłowcu im. KOP kilka firm i sklepów oraz piekarnia. Przy ul. Brzozowej znajduje się pas ogródków działkowych oraz cmentarz. Przy ulicy Kamiennej znajduje się stary kamieniołom Pikiel.

</doc>
<doc id="975881" url="https://pl.wikipedia.org/wiki?curid=975881" title="Errol Barrow">
Errol Barrow

Errol Walton Barrow (ur. 21 stycznia 1920 w Saint Lucy, zm. 1 czerwca 1987 w Saint Michael) – polityk barbadoski, dwukrotny premier.
W 1955 założył Demokratyczną Partię Pracy. W latach 1961–1966 pełnił funkcję szefa rządu kolonii Barbados. Od 1966 do 1976 był pierwszym premierem, niepodległego Barbadosu. Ponownie pełnił urząd premiera od 1986. Funkcję tę pełnił aż do swej śmierci. Dzień jego urodzin, 21 stycznia, został ogłoszony przez parlament świętem narodowym Barbadosu.

</doc>
<doc id="975884" url="https://pl.wikipedia.org/wiki?curid=975884" title="Puchar Ligi Angielskiej">
Puchar Ligi Angielskiej



</doc>
<doc id="975888" url="https://pl.wikipedia.org/wiki?curid=975888" title="Marusia">
Marusia

Marusia − fikcyjna postać z polskiego serialu telewizyjnego "Czterej pancerni i pies" oraz z książki Janusza Przymanowskiego pod tym samym tytułem. 
Biografia.
Jest radziecką sanitariuszką, graną w serialu przez Polę Raksę. Na jej cześć czołg tytułowych pancernych został nazwany „Rudy” − jest ona rudowłosa (stąd przydomek „Ogoniok” - z ros. ogieniek, płomyk). Gdy snajper przestrzelił jej płuco, Janek Kos zabił go i uratował jej życie. Była narzeczoną, a w finale żoną Janka Kosa (gra go Janusz Gajos). Jej nazwisko nie pada nigdy ani w książkach, ani w filmie, co jest sytuacją wyjątkową, jako że wszyscy inni bohaterowie "Czterech pancernych i psa" są wymieniani z nazwisk.
Stopnie wojskowe.
W 2002 r. powstała piosenka pt. „Marusia” wykonywana przez Marylę Rodowicz.

</doc>
<doc id="975893" url="https://pl.wikipedia.org/wiki?curid=975893" title="Mount Bougainville">
Mount Bougainville



</doc>
<doc id="975897" url="https://pl.wikipedia.org/wiki?curid=975897" title="Tomasz Bańkowski">
Tomasz Bańkowski

Tomasz Bańkowski (ur. 2 grudnia 1947 w Łodzi) – polski polityk i przedsiębiorca, poseł na Sejm I kadencji.
Życiorys.
Ukończył w 1971 studia na Wydziale Inżynieryjno-Mechanicznym Politechniki Warszawskiej. Następnie do 1981 pracował na różnych stanowiskach w Zakładzie Elektronicznej Techniki Obliczeniowej (m.in. był tam dyrektorem). Po rezygnacji z pracy w ZETO związał się z firmą polonijną Thomex. W 1983 założył własne przedsiębiorstwo Intech (wyroby medyczne, elektroniczne i metalowe). Przez 15 lat prowadził swoją działalność gospodarczą.
Od 1991 do 1993 sprawował jednocześnie mandat posła I kadencji wybranego z listy Polskiej Partii Przyjaciół Piwa w okręgu gliwickim. Po rozłamie w macierzystej partii należał do koła poselskiego Polski Program Gospodarczy (tzw. Duże Piwo), który 6 listopada 1992 wraz z posłami Kongresu Liberalno-Demokratycznego współtworzył klub Polski Program Liberalny. W wyborach w 1993 bez powodzenia ubiegał się o reelekcję z ramienia KLD w województwie kieleckim.
Od 1996 obejmował kierownicze stanowiska w biznesie. Był prezesem zarządu Przymierza – Towarzystwa Funduszy Powierniczych. W 2000 został prezesem zarządu Pekao Pioneer Powszechnego Towarzystwa Emerytalnego. Kierował Izbą Gospodarczą Towarzystw Emerytalnych.
Działał w Unii Wolności, z której przeszedł w 2001 do Platformy Obywatelskiej. Był także radnym sejmiku mazowieckiego I kadencji (w 1999 zrezygnował z mandatu).

</doc>
<doc id="975898" url="https://pl.wikipedia.org/wiki?curid=975898" title="Black Era">
Black Era

Black Era – włoski zespół trip-hopowy pochodzący z Neapolu (Kampania).
Trzon zespołu jest tworzony przez wokalistkę Dy Darshan, zajmującą się instrumentami elektronicznymi i miksowaniem Bloba oraz gitarzystę Alla Fuzza. Dodatkowo zespół współpracuje z innymi artystami.
Kariera.
Zespół założony w 2004. Po półtora roku od założenia wydał swój pierwszy album zatytułowany "The Point of No Return", który reprezentuje klasyczne brzmienia trip-hopowe o mrocznym zabarwieniu. Album został dobrze przyjęty przez słuchaczy.
W czerwcu 2007 tylko na samym serwisie Jamendo album cieszył się oceną słuchaczy o wartości ponad 9 (dla maksymalnej noty wynoszącej 10). Łącznie odnotowano ponad 2200 pobrań oraz ponad 25000 odsłuchań, co pozwoliło na osiągnięcie pierwszego miejsca pod względem popularności albumów trip-hopowych.
Pod koniec marca 2007 grupa wydała swój drugi długogrający album "Then", którego brzmienie jest zbliżone do pierwszego albumu. Album ten oraz wydana w międzyczasie EPka "the tunnel EP" również zostały pozytywnie przyjęte przez słuchaczy.
Licencjonowanie.
Albumy zespołu rozpowszechniane są na licencji Creative Commons (CC BY-NC-SA) między innymi przez serwis Jamendo, czy wytwórnię aquietbump. Nie zrezygnowano jednak z tradycyjnych kanałów dystrybucji, więc albumy są dostępne również na nośniku CD (dystrybucja przez wytwórnię "aquietbump").

</doc>
<doc id="975900" url="https://pl.wikipedia.org/wiki?curid=975900" title="Padół Kielecko-Łagowski">
Padół Kielecko-Łagowski

Padół Kielecko-Łagowski (nazywany też "Niecką Łagowską") – obniżenie w Górach Świętokrzyskich położone na południe od Pasma Masłowskiego i Łysogór. Ciągnie się od Kielc do Łagowa, na długości około 40 km. Od południa ograniczone jest pasmami: Brzechowskim i Orłowińskim. Na wschodzie zwęża się, ograniczone od północy Pasmem Bielińskim i Wałem Małacentowskim. Obszar padołu odwadniany jest przez Lubrzankę oraz jej dopływy.
Padół ten jest uwarunkowaną tektonicznie synkliną. W jego podłożu występują mało odporne margle dewońskie, wapienie, karbońskie łupki oraz piaskowce. 
Przez oś padołu przebiega droga krajowa nr 74. W Cedzynie, na wschód od Kielc, ulokowany jest sztuczny zbiornik wodny na rzece Lubrzance. Pod Łagowem, w wąwozie krasowym Dule, znajduje się unikalna odkrywka czarnych wapieni dewońskich.

</doc>
<doc id="975901" url="https://pl.wikipedia.org/wiki?curid=975901" title="Niecka Łagowska">
Niecka Łagowska



</doc>
<doc id="975907" url="https://pl.wikipedia.org/wiki?curid=975907" title="Agrozaur">
Agrozaur



</doc>
<doc id="975908" url="https://pl.wikipedia.org/wiki?curid=975908" title="Peter Kenilorea">
Peter Kenilorea

Peter Kenilorea (ur. 23 maja 1943 w Takataka, Malaita, zm. 24 lutego 2016 w Honiarze) – salomoński polityk, pochodzący z plemienia 'Are'are. Pierwszy premier Wysp Salomona w latach 1978–1981.
W latach 1968–1976 pracował jako nauczyciel oraz urzędnik administracji. Pomagał w zakładaniu Zjednoczonej Partii Wysp Salomona. 14 czerwca 1976 został szefem rządu kolonii Wyspy Salomona i doprowadził kraj do niepodległości od Wielkiej Brytanii w 1978. 7 lipca 1978 został pierwszym premierem niepodległego państwa, funkcję pełnił do 31 sierpnia 1981, kiedy zastąpił go Solomon Mamaloni. Trzy lata później zastąpił Mamaloniego na stanowisku szefa rządu i ponownie sprawował ten urząd od 31 sierpnia 1984 do 1 grudnia 1986. W latach 1988–1989 oraz 1990–1993 był ministrem spraw zagranicznych. W latach 2001–2010 był spikerem (przewodniczącym) parlamentu Wysp Salomona
W 1982 otrzymał tytuł szlachecki.

</doc>
<doc id="975918" url="https://pl.wikipedia.org/wiki?curid=975918" title="Chłoniak Burkitta">
Chłoniak Burkitta

Chłoniak Burkitta (BL, z ) – nowotwór złośliwy należący do chłoniaków nieziarniczych (NHL), wywodzący się z komórek B centrum folikularnego węzła chłonnego. Translokacje z udziałem genu "MYC" są stałą cechą tych komórek. Do powierzchniowych markerów należą łańcuchy ciężkie immunoglobulin (Igµ) i antygeny pan-B (CD19, CD20, CD79a), a także CD10 i BCL6. Ekspresja łańcuchów lekkich jest ograniczona.
Chłoniak Burkitta występuje przede wszystkim u dzieci i młodzieży w Afryce Równikowej (typ endemiczny) i jest związany z zakażeniem wirusem Epsteina-Barr (chociaż dokładny patomechanizm nie jest znany). Zakażenie EBV może mieć również związek z przypadkami sporadycznego chłoniaka Burkitta, jednak związek jest mniejszy niż w przypadku typu endemicznego.
Wyróżnia się trzy typy chłoniaka Burkitta: sporadyczny, endemiczny i związany z niedoborem odporności. Sporadyczny i związany z niedoborem odporności może wystąpić wszędzie, a endemiczny występuje w Afryce. Rozwija się często w kościach szczęki (gł. w typie endemicznym), ale może dotyczyć też jelita, układu nerwowego, nerki, jajnika czy innych narządów.
Nowotwór został nazwany od Denisa Parsonsa Burkitta, brytyjskiego chirurga, który jako pierwszy opisał chorobę w 1956 w czasie jego pracy w Afryce.
Leczenie.
Efekt chemioterapii zależy od stadium, w którym zostanie postawione rozpoznanie chłoniaka Burkitta.
Leki stosowane w chemioterapii:

</doc>
<doc id="975920" url="https://pl.wikipedia.org/wiki?curid=975920" title="Tekodontozaur">
Tekodontozaur

Tekodontozaur ("Thecodontosaurus") – rodzaj dinozaura będącego jednym z najbardziej bazalnych znanych przedstawicieli kladu Sauropodomorpha. Żył w późnym triasie (ok. 218–207 mln lat temu) na terenach Europy. Długość ciała ok. 2 m, masa ok. 40 kg. Jego szczątki znaleziono w Wielkiej Brytanii.

</doc>
<doc id="975921" url="https://pl.wikipedia.org/wiki?curid=975921" title="Liceum Ogólnokształcące nr II im. Joachima Chreptowicza w Ostrowcu Świętokrzyskim">
Liceum Ogólnokształcące nr II im. Joachima Chreptowicza w Ostrowcu Świętokrzyskim

Liceum Ogólnokształcące nr II im. Joachima Chreptowicza w Ostrowcu Świętokrzyskim – jedno z ostrowieckich liceów z tradycjami sięgającymi pierwszych dziesięcioleci XX wieku. Posiada obecnie 19 oddziałów, w których uczy 40 pedagogów. Do szkoły uczęszcza 580 uczniów.
Budynek liceum znajduje się przy ul. Rosłońskiego 1.
Historia.
Szkoła powstała decyzją Kuratorium Okręgu Warszawskiego z dnia 9 lutego 1913 jako 4-klasowe prywatne progimnazjum męskie. Jej pierwszy budynek, przy ulicy Iłżeckiej, zapisał miastu w testamencie lekarz Jan Głogowski. Pierwszy dyrektor szkoły, Stefan Czapliński, przybył do Ostrowca z Warszawy, na zaproszenie ostrowieckiej inteligencji. Wybuch I wojny światowej stał się powodem zamknięcia progimnazjum. Jednakże już w lipcu 1915 roku Rada Opiekuńcza powołała na stanowisko dyrektora progimnazjum Sławomira Czerwińskiego. Natomiast progimnazjum przekształcono w pełne gimnazjum już jako szkoła polska. W listopadzie 1915 r. prefekt gimnazjum ks. Władysław Muszalski zorganizował I Ostrowiecką Drużynę Harcerską im. M. Langiewicza. W 1917 roku gimnazjum przeniesiono na teren byłych koszar rosyjskich znajdujących się przy ul. Polnej 54. 1 września 1919 gimnazjum upaństwowiono, a już w roku następnym odbyła się pierwsza matura, do której przystąpiło siedmiu maturzystów.
W 1923 roku nadano gimnazjum imię Joachima Chreptowicza.
Organizacje w szkole.
Współpraca z innymi instytucjami
Języki obce.
Uczniowie mają możliwość nauki języka angielskiego, niemieckiego, hiszpańskiego, i rosyjskiego.

</doc>
<doc id="975928" url="https://pl.wikipedia.org/wiki?curid=975928" title="She’s So Unusual">
She’s So Unusual

She's So Unusual − pierwszy album amerykańskiej piosenkarki Cyndi Lauper, wydany w roku 1983.
O albumie.
Płyta dotarła w Stanach Zjednoczonych do pozycji 4. i zdołała pokryć się sześciokrotną platyną, co uczyniło ją jedną z najpopularniejszych płyt dekady lat osiemdziesiątych. Do 1985 "She's So Unusual" było najlepiej sprzedającym się debiutanckim krążkiem wszech czasów.
Album wylansował 5 singli, które do dnia dzisiejszego uznawane są za przeboje-wizytówki Cyndi Lauper. "Girls Just Want to Have Fun" (pierwszy singel) dotarł do pozycji drugiej po obu stronach Atlantyku, a w USA zdołał zyskać status platynowego krążka. Do singla artystka nakręciła wideoklip wymieniany często jako jeden z najbardziej kultowych teledysków w historii. Drugi singel, ballada "Time After Time" okazał się kolejnym wielkim hitem. Piosenka przez dwa tygodnie nie schodziła ze szczytu amerykańskiej listy przebojów i zdołała zyskać status złotego krążka. "Time After Time" jest uznawane za jedną z najpopularniejszych ballad dekady. O popularności piosenki może świadczyć fakt, iż do dnia dzisiejszego ponad 100 artystów wykonało tę piosenkę (min. Matchbox Twenty, Miles Davis, Eva Cassidy). Trzeci singel, "She Bop", dotarł do pozycji 3. w USA i także pokrył się złotem. Piosenka wywołała skandal, gdyż jej tekst stanowi gloryfikację masturbacji. Czwarty singel, "All Through the Night", był kolejnym przebojem Top 5 w USA, dzięki czemu Lauper ustanowiła rekord − była pierwszą debiutującą artystką, której 4 single z jednej płyty znalazły się w Top 5 listy "Billboardu". Ostatni singel, "Money Changes Everything", mimo iż dotarł jedynie do pozycji 26. na amerykańskiej liście przebojów, uznawany jest za jedną z najbardziej rozpoznawalnych piosenek Cyndi Lauper. Wideoklip do tej piosenki, będący zapisem występu na żywo, był nominowany do nagrody MTV Video Music Awards w 1985 roku.
Debiutancki album Lauper na całym świecie sprzedano w prawie 20 milionach egzemplarzy. Artystka w 1985 roku otrzymała za niego nagrodę Grammy. Zdołała także otrzymać wiele innych prestiżowych nagród, min. MTV Video Music Award, American Music Award i Billboard Music Award. W 2003 album został sklasyfikowany na 494. miejscu listy 500 albumów wszech czasów magazynu Rolling Stone. Krążek uznawany jest także za jedną z najlepszych płyt lat 80. oraz jedną z najlepszych "kobiecych" rockowych płyt w historii.
W 2000 roku ukazała się specjalna reedycja albumu, zawierająca trzy dodatkowe utwory koncertowe ("Money Changes Everything", "She Bop" i "All Through the Night"), a także rozszerzoną wkładkę z tekstami i nowymi zdjęciami. Reedycja albumu dostała bardzo dobre recenzje.

</doc>
<doc id="975929" url="https://pl.wikipedia.org/wiki?curid=975929" title="Jasiński">
Jasiński

Jasiński (forma żeńska: Jasińska; liczba mnoga: Jasińscy) – polskie nazwisko.
Osoby o nazwisku „Jasiński”:

</doc>
<doc id="975930" url="https://pl.wikipedia.org/wiki?curid=975930" title="Veľké Kapušany">
Veľké Kapušany

Veľké Kapušany (węg. "Nagykapos") – miasto na Słowacji w kraju koszyckim, w powiecie Michalovce. W 2011 roku liczyło około 9,4 tys. mieszkańców.

</doc>
<doc id="975931" url="https://pl.wikipedia.org/wiki?curid=975931" title="Vráble">
Vráble

Vráble (weg. "Verebély") – miasto na Słowacji w kraju nitrzańskim; liczy niecałe 9 tys. mieszkańców (2011).

</doc>
<doc id="975938" url="https://pl.wikipedia.org/wiki?curid=975938" title="Sellozaur">
Sellozaur

Sellozaur ("Sellosaurus") – dinozaur z rodziny plateozaurów (Plateosauridae).
Żył w okresie triasu (ok. 225 mln lat temu) na terenach współczesnej Europy. Długość ciała ok. 6 m, masa ok. 200 kg. Jego szczątki znaleziono w Niemczech.
Sellozaur był dinozaurem średniej wielkości ciała ale, poruszał się zapewne na dwóch jak i na czterech kończynach. Kończyny przednie wyposażone były w pięć palców a pazur na kciuku był zaskakująco duży. Jego kończyny tylne były dużo dłuższe od kończyn przednich. Można powiedzieć, iż sellozaur był blisko spokrewniony z plateozaurem innym prozauropodem z tej samej rodziny, ale sellozar był dużo mniejszy a poza tym żył dużo wcześniej niż plateozaur.
Gatunki:

</doc>
<doc id="975942" url="https://pl.wikipedia.org/wiki?curid=975942" title="Les Aspin">
Les Aspin

Leslie „Les” Aspin, Jr. (ur. 21 lipca 1938, zm. 21 maja 1995) – amerykański polityk z Partii Demokratycznej. Od 1971 do 1993 zasiadał w Izbie Reprezentantów Stanów Zjednoczonych jako przedstawiciel stanu Wisconsin.
Od 21 stycznia 1993 do 3 lutego 1994 służył jako sekretarz obrony USA w administracji Billa Clintona. Zrezygnował z powodu fali krytyki skierowanej przeciwko niemu, wywołanej między innymi przez amerykańskie niepowodzenia w Somalii.

</doc>
<doc id="975950" url="https://pl.wikipedia.org/wiki?curid=975950" title="Voluntari">
Voluntari

Voluntari – miasto w Rumunii, w okręgu Ilfov. Liczy 33.050 mieszkańców (2009).

</doc>
<doc id="975954" url="https://pl.wikipedia.org/wiki?curid=975954" title="Plater (herb szlachecki)">
Plater (herb szlachecki)

Plater – herb szlachecki.
Opis herbu.
Przedstawia trzy pasy srebrne w polu czerwonym, na nich położony skos srebrny. W klejnocie trzy strusie pióra, srebrne między czerwonym i błękitnym.
Odmiany herbu:
Herbowni.
Plater, Broël-Plater, Plater-Zyberk

</doc>
<doc id="975956" url="https://pl.wikipedia.org/wiki?curid=975956" title="Powiat biecki">
Powiat biecki

Powiat biecki – powiat w Królestwie Polskim i Rzeczypospolitej Obojga Narodów, utworzony w 2. połowie XIV w. jako jeden z sześciu powiatów w województwie krakowskim. Jego siedzibą było miasto Biecz.
Biecz był siedzibą kasztelanii. Gdy zaczęły one tracić w XIV w. swoje dawne znaczenie, zaistniała potrzeba reorganizacji administracji i sądownictwa. Powstało więc sześć powiatów, w tym rozległy powiat biecki. W Bieczu zostały zlokalizowane sądy grodzkie i ziemskie. Obok Krakowa i Nowego Sącza miasto było także siedzibą sądu wyższego prawa magdeburskiego. Powiat biecki przodował w województwie krakowskim m.in. w liczbie rzemieślników wiejskich i w liczbie pił trackich.
Do tego powiatu w XVII w. należało 11 miast i 264 wsie. Miasto jednak zaczęło podupadać, a w 1783 r. nastąpiła likwidacja powiatu bieckiego przez Austriaków. Po odzyskaniu niepodległości przez Polskę Biecz stał się siedzibą gminy, która do dzisiaj znajduje się w powiecie gorlickim.
Adolf Pawiński wyliczył, że w XVI wieku powiat biecki obejmował powierzchnię 41,75 mil kwadratowych, tj. 2299,25 km².

</doc>
<doc id="975964" url="https://pl.wikipedia.org/wiki?curid=975964" title="Perinthos">
Perinthos

Perinthos – starożytne miasto, kolonia Samos na europejskim wybrzeżu Propontydy. Założone w roku 601 p.n.e. Była członkiem Związku Ateńskiego.

</doc>
<doc id="975968" url="https://pl.wikipedia.org/wiki?curid=975968" title="Dofteana">
Dofteana

Dofteana – wieś w Rumunii, w okręgu Bacău, w gminie Dofteana. W 2011 roku liczyła 2540 mieszkańców.
Pierwsze wzmianki o miejscowości Dofteana lub "Dohtana" pochodzą z 1436 roku.

</doc>
<doc id="975971" url="https://pl.wikipedia.org/wiki?curid=975971" title="Modrakowo">
Modrakowo

Modrakowo – osada w Polsce położona w województwie kujawsko-pomorskim, w powiecie nakielskim, w gminie Mrocza. Miejscowość wchodzi w skład sołectwa Kosowo.
W latach 1975–1998 miejscowość należała administracyjnie do województwa bydgoskiego.

</doc>
<doc id="975972" url="https://pl.wikipedia.org/wiki?curid=975972" title="Prokonnesos">
Prokonnesos

Prokonnesos – kolonia grecka na wyspie Prokonessos, na Propontydzie (Morzu Marmara). Prokonnesos założone zostało przez kolonistów z Miletu w roku 675 p.n.e.

</doc>
<doc id="975973" url="https://pl.wikipedia.org/wiki?curid=975973" title="Kozia Góra Krajeńska">
Kozia Góra Krajeńska

Kozia Góra Krajeńska – osada w Polsce położona w województwie kujawsko-pomorskim, w powiecie nakielskim, w gminie Mrocza. Miejscowość wchodzi w skład sołectwa Kosowo
W latach 1975–1998 miejscowość należała administracyjnie do województwa bydgoskiego.
Zobacz też: Kozia Góra

</doc>
<doc id="975974" url="https://pl.wikipedia.org/wiki?curid=975974" title="Porsche Cayman">
Porsche Cayman

Porsche Cayman - samochód sportowy klasy kompaktowej produkowany pod niemiecką marką Porsche od 2006 roku. Od 2012 roku produkowana jest druga generacja modelu, która w 2016 roku zmieniła nazwę na 718 Cayman.
Pierwsza generacja.
Porsche Cayman I został zaprezentowany po raz pierwszy w 2005 roku.
Pierwsza generacja modelu Caymana otrzymała kod fabryczny 987c. Auto zostało zaprezentowane po dwóch latach badań w 2005 roku podczas targów motoryzacyjnych we Frankfurcie.
W 2006 roku model Cayman S zajął w konkursie na Światowy Samochód Roku 3. pozycję (za BMW E90 i Mazdą MX-5 3. generacji).
Mocno usportowiona wersja Cayman R ma moc 330 KM i masę własną 1295 kg. Z manualną skrzynią Cayman R rozwija 100 km/h w 5 s i rozpędza się do 282 km/h, a z przekładnią PDK potrzebuje 4,9 s i może rozpędzić się do 280 km/h. Oferowana była również opcjonalna funkcja Sport+, z którą do 100 km/h samochód rozpędzić można w 4,7 s, zrównując się z najszybszym 911 Carrera S.
Sześciocylindrowy silnik bokser o pojemności 3.4 l montowany w wersji Cayman S jest rozwinięciem jednostki pracującej w modelu Boxster S o pojemności 3.2 l. Wyposażony został także w kilka elementów w motoru 3.8 litra znanego z 997 S z zaimplementowanym systemem zmiennego czasu otwarcia zaworów. Zwykła wersja Caymana posiada ten sam rodzaj silnika lecz o pojemności 2.7 l. Silniki te zostały wykorzystane w modelach Boxster oraz Boxster S z rocznika 2007.
Osiągi.
Osiągi modelu Cayman S dorównują sztandarowemu modelowi Porsche, 911 Carrera. Mała różnica w osiągach pomiędzy Caymanem S a Carrerą 911 stała się przyczyną spekulacji, czy model Cayman nie stanie się przyczyną spadku sprzedaży modelu 911 z powodu swojej znacznie niższej ceny (w USA o około 12 500 $).
Druga generacja.
Porsche Cayman II został zaprezentowany po raz pierwszy w marcu 2012 roku. W 2016 roku nazwę zmieniono na 718 Cayman.
Druga generacja Caymana otrzymała kod fabryczny 981c i zadebiutowała na marcowym Geneva Motor Show 2012 razem z odmianą roadster o nazwie Boxster. Oba modele posiadały to samo rozwiązanie dotyczące sposobu umiejscowienia silnika (centralnie) oraz wiele innych elementów, takich jak przednie zderzaki, pokrywa bagażnika, drzwi boczne, światła przednie oraz przednia część wnętrza. Stylistyka modelu Cayman pochodzi od dwóch klasycznych modeli Porsche: 550 Coupé oraz 904 Coupé. Konstrukcja zawieszenia jest oparta na tych samych rozwiązaniach co w modelu Boxster.
W 2013 roku samochód wspólnie z modele 981 Boxster zdobył tytuł "World Performance Car of the Year".
W marcu 2014 roku Porsche zaprezentowało model Cayman w wersji GTS (Gran Turismo Sport). Auto napędzane jest silnikiem typu Boxer o mocy 340 KM i maksymalnym momencie obrotowym 380 Nm. Samochód w wersji z dwusprzęgłową przekładnią PDK rozpędza się do 100 km/h w 4,6 s. Auto trafiło do salonów w maju.
Lifting i zmiana nazwy.
W grudniu 2015 roku rodzina modeli Cayman i Boxster przeszła gruntowną modernizację, w ramach której zmodyfikowano także nazewnictwo. Od teraz, kompaktowy samochód sportowy Porsche nazywa się 718 Cayman i nosi nowy kod fabryczny 982c. Samochód zyskał m.in. przemodelowany kształt zderzaków, inny kształt reflektorów oraz zmodyfikowany pas tylny dopasowany wyglądem do innych modeli Porsche przedstawionych w tamtym czasie. W środku pojawił się nowy kokpit, gdzie zmodyfikowano m.in. kształt nawiewów i przyrządów w konsoli centralnej. Pod maskę trafiły nowe jednostki napędowe, a sprzedaż zmodernizowanego coupe ruszyła wiosną 2016 roku.

</doc>
<doc id="975975" url="https://pl.wikipedia.org/wiki?curid=975975" title="Konstantowo (powiat nakielski)">
Konstantowo (powiat nakielski)

Konstantowo – osada w Polsce położona w województwie kujawsko-pomorskim, w powiecie nakielskim, w gminie Mrocza. Miejscowość wchodzi w skład sołectwa Wiele.
W latach 1975–1998 miejscowość należała administracyjnie do województwa bydgoskiego.
Zobacz też: Konstantowo

</doc>
<doc id="975977" url="https://pl.wikipedia.org/wiki?curid=975977" title="Gigantoraptor">
Gigantoraptor

Gigantoraptor – rodzaj dużego teropoda z nadrodziny owiraptorozaurów, żyjącego ok. 70 milionów lat temu w późnym okresie kredowym. Został odkryty w 2005 roku w formacji skalnej Dabasu Iren na chińskiej części pustyni Gobi w Mongolii Wewnętrznej.
Największy znany przedstawiciel rodziny owiraptorów, 35 razy cięższy od dotychczasowego rekordzisty z rodzaju "Citipati". Szacowane rozmiary, prawdopodobnie młodocianego osobnika: 8 m długości, 3,5 m wysokości i waga 1,4 tony.
Wygląd 
Należał do form wybitnie ptakokształtnych, posiadał długie kończyny przednie, długą szyję, małą głowę, kończyny tylne o ptasiej budowie, bezzębne szczęki zakończone przypuszczalnie dziobem. Według odkrywców był opierzony, jednak nie przedstawili oni na to bezpośrednich dowodów. 
Gatunki
Znany jest jeden gatunek: "Gigantoraptor erlianensis", wyróżniony na bazie niekompletnego szkieletu jednego osobnika.

</doc>
<doc id="975978" url="https://pl.wikipedia.org/wiki?curid=975978" title="Gałecki">
Gałecki

Gałecki (forma żeńska: Gałecka; liczba mnoga: Gałeccy) – polskie nazwisko. Na początku lat 90. XX wieku w Polsce nosiły je 4753 osoby.

</doc>
<doc id="975981" url="https://pl.wikipedia.org/wiki?curid=975981" title="Dąbrowice (powiat nakielski)">
Dąbrowice (powiat nakielski)

Dąbrowice – osada leśna w Polsce położona w województwie kujawsko-pomorskim, w powiecie nakielskim, w gminie Mrocza. Miejscowość wchodzi w skład sołectwa Wiele.
W latach 1975–1998 miejscowość należała administracyjnie do województwa bydgoskiego.
Zobacz też: Dąbrowice

</doc>
<doc id="975982" url="https://pl.wikipedia.org/wiki?curid=975982" title="Estadio Pocitos">
Estadio Pocitos

Estadio Pocitos – wielofunkcyjny stadion w Montevideo, dziś już nieistniejący. Jedna z trzech aren premierowych mistrzostw świata w piłce nożnej (1930).
Estadio Pocitos znajdował się w dzielnicy o tej samej nazwie. W latach 1921-1933 na tym stadione swe mecze rozgrywał klub piłkarski Peñarol. Podczas MŚ 30 na obiekcie odbyły się dwa spotkania: Francja – Meksyk (4:1) oraz Rumunia – Peru (3:1). W pierwszym z tych spotkań Francuz Lucien Laurent zdobył historyczną, premierową bramkę mistrzostw.
W latach 30. Peñarol przeniósł się na Estadio Centenario. Estadio Pocitos wyburzono w 1940.

</doc>
<doc id="975983" url="https://pl.wikipedia.org/wiki?curid=975983" title="FC Barcelona (hokej na rolkach)">
FC Barcelona (hokej na rolkach)

FC Barcelona Sorli Discau to sekcja hokeja na rolkach katalońskiego klubu FC Barcelona. 
Sekcja została założona w 1942 roku, w czasie prezydentury Enrique Piñeyro. Drużyna dwudziestokrotnie zdobywała europejskie puchary, co czyni ją najbardziej utytułowanym zespołem tej dyscypliny.

</doc>
<doc id="975988" url="https://pl.wikipedia.org/wiki?curid=975988" title="Čepin">
Čepin

Čepin – wieś w Chorwacji, w żupanii osijecko-barańskiej, siedziba gminy Čepin. W 2011 roku liczyła 9500 mieszkańców.
Pierwsze wzmianki o miejscowości pochodzą z XIII wieku. Obecną nazwę uzyskała na początku XVIII w., wcześniej zwana była "Csapa". W Čepinie znajduje się kościół barokowy św. Trójcy oraz zamek będący dawniej w posiadaniu Adamovicha Čepinskiiego.

</doc>
<doc id="975990" url="https://pl.wikipedia.org/wiki?curid=975990" title="Orlinek (województwo kujawsko-pomorskie)">
Orlinek (województwo kujawsko-pomorskie)

Orlinek – osada w Polsce położona w województwie kujawsko-pomorskim, w powiecie nakielskim, w gminie Mrocza. Miejscowość wchodzi w skład sołectwa Białowieża.
W latach 1975–1998 miejscowość należała administracyjnie do województwa bydgoskiego.
Urodził się tu Bernard Paweł Bzdawka –podporucznik piechoty Wojska Polskiego, cichociemny.

</doc>
<doc id="975992" url="https://pl.wikipedia.org/wiki?curid=975992" title="Jadwigowo">
Jadwigowo



</doc>
<doc id="975993" url="https://pl.wikipedia.org/wiki?curid=975993" title="Gałecka">
Gałecka



</doc>
<doc id="975995" url="https://pl.wikipedia.org/wiki?curid=975995" title="Księżyc w misce">
Księżyc w misce

Księżyc w misce – piąty album polskiego wykonawcy poezji śpiewanej Grzegorza Turnaua, wydany w 1998 roku przez Pomaton EMI. Nagranie przeprowadzono między sierpniem a październikiem 1998 roku, w Studio Mastykarz w Krakowie. Realizatorem nagrania był Piotr Brzeziński, funkcję kierownika produkcji pełnił Piotr Ferster.
Album zawiera utwory pochodzące głównie ze spektaklów teatralnych i telewizyjnych, do których muzykę skomponował Grzegorz Turnau.

</doc>
<doc id="976000" url="https://pl.wikipedia.org/wiki?curid=976000" title="Jadwigowo (województwo kujawsko-pomorskie)">
Jadwigowo (województwo kujawsko-pomorskie)

Jadwigowo – osada w Polsce położona w województwie kujawsko-pomorskim, w powiecie nakielskim, w gminie Mrocza. Miejscowość wchodzi w skład sołectwa Białowieża.
W latach 1975–1998 miejscowość należała administracyjnie do województwa bydgoskiego.
Zobacz też: Jadwigowo

</doc>
<doc id="976004" url="https://pl.wikipedia.org/wiki?curid=976004" title="Staurikozaur">
Staurikozaur

Staurikozaur ("Staurikosaurus") – rodzaj wczesnego dinozaura gadziomiednicznego żyjącego w późnym triasie na terenach współczesnej Ameryki Południowej. Znany jest jeden niekompletny szkielet pochodzący z formacji Santa Maria w Brazylii. Staurikozaur był aktywnym dwunożnym drapieżnikiem – mimo niewielkich rozmiarów był prawdopodobnie w stanie atakować zwierzęta dorównujące mu wielkością. Pozycja filogenetyczna rodzaju "Staurikosaurus" jest niejasna – uznawano go za drapieżnego zauropodomorfa, wczesnego teropoda, bazalnego dinozaura gadziomiednicznego lub dinozauromorfa niebędącego dinozaurem. Większość nowszych analiz kladystycznych umiejscawia go albo jako prymitywnego teropoda, albo bazalnego przedstawiciela Saurischia, choć niektóre wspierają jego pozycję jako zauropodomorfa. Staurikozaur jest uznawany za blisko spokrewnionego z herrerazaurem, innym wczesnym dinozaurem drapieżnym. Oba te rodzaje klasyfikowane są w rodzinie Herrerasauridae, obejmującej zwierzęta będące przedstawicielami jednej z najwcześniejszych radiacji ewolucyjnych dinozaurów.
Budowa.
Staurikozaur był niewielkim, dwunożnym dinozaurem, o silnych tylnych kończynach i niewielkich przednich. Żuchwa niemal dorównywała długością kości udowej, co dowodzi, że "Staurikosaurus" miał stosunkowo dużą głowę. Jego puste w środku kości miały dość grube ścianki. Masę staurikozaura szacowano na około 18,5–19 kg, a jego długość na od około 210 cm do 220–225 cm.
Czaszka.
Jedynymi zachowanymi kośćmi czaszki są dwie kości żuchwy złamane w przedniej części tak, że spojenie nie zachowało się. Całkowita długość żuchwy została oszacowana przez Colberta na 215 mm. Gregory Paul uważał, że jej przednia część mogła być lekko zakrzywiona ku dołowi, podobnie jak u prozauropodów. Okolice dołów żuchwowych obu kości żuchwy są zniekształcone, co uniemożliwia identyfikację wyrostka dziobiastego. Fragmenty zębów zachowały się "in situ". W lewej kości zębowej znajdują się dowody na obecność co najmniej piętnastu zębów. Na ośmiu zębach zachowało się piłkowanie, odpowiadające generalnemu wzorcowi występującemu u teropodów. Przypominające dłuto ząbkowanie znajduje się na dystalnej krawędzi – w przybliżeniu dwa ząbki na 1 mm. Sereno i Novas zasugerowali, że staw śródżuchwowy – zwiększający ruchomość kości żuchwy – występuje u herrerazaura i staurikozaura, podobnie jak u niektórych ceratozaurów, takich jak "Ceratosaurus" i "Carnotaurus". W poddanym ponownej preparacji holotypie staurikozaura nie udało się jednak potwierdzić występowania stawu śródżuchwowego, nie ma więc pewności, czy stanowi on synapomorfię wszystkich przedstawicieli Herrerasauridae.
Szkielet pozaczaszkowy.
U holotypu obecna jest większość kręgosłupa, jednak jego przednia część nie zachowała się, co uniemożliwia oszacowanie dokładnej liczby kręgów przedkrzyżowych. Colbert ocenił ją na 23–25, a Galton na prawdopodobnie 24 lub być może 25–15 grzbietowych i 9 lub 10 szyjnych. Bittencourt i Kellner wsparli hipotezę Galtona i oszacowali liczbę kręgów przedkrzyżowych na 24–9 szyjnych i 15 grzbietowych – podobnie jak Novas dla herrerazaura. Kontrowersje budzi liczba kręgów krzyżowych – Colbert początkowo ocenił ją na trzy, Galton ostatni spośród nich uznał nie za trzeci kręg krzyżowy, lecz pierwszy ogonowy, co wsparli również Brinkman i Sues (1987) oraz Sues (1990). Benton oraz Juul stwierdzili, iż nie jest jasne, czy staurikozaur miał dwa, czy trzy kręgi krzyżowe. Galton (2000) zwrócił uwagę na niekompletność ostatniego kręgu grzbietowego i nie wykluczył obecności kręgu grzbietowo-ogonowego. Bittencourt i Kellner poparli pierwszą propozycję Colberta, wskazując na gruby wyrostek boczny, nieobecny u kręgów ogonowych. Również u herrerazaura, uznawanego za takson siostrzany staurikozaura, liczba kręgów krzyżowych nie jest pewna – Novas sugerował dwa, podczas gdy Sereno – trzy. Ogon staurikozaura był bardzo długi – u holotypu zachowały się 34 kręgi. Kompletny ogon składał się prawdopodobnie z 45–47 kręgów i stanowił około 60% całkowitej długości zwierzęcia.
Jedyna kość holotypu należąca niewątpliwie do obręczy barkowej to grzbietowy fragment łopatki. Jedna z kości była interpretowana przez Novasa, Sereno i Galtona jako prawa łopatka, jednak Bittencourt i Kellner uznali ją za prawą kość kulszową, gdyż ogólną budową przypomina bardziej kompletną lewą kość kulszową. Kości kończyn przednich nie zachowały się – były one prawdopodobnie znacznie mniejsze od kończyn tylnych. Colbert opisał jedną ze skamieniałości jako proksymalne zakończenie prawej kości ramiennej, jednak Galton i Sereno nie wsparli tej interpretacji. Bittencourt i Kellner stwierdzili, że budowa tej kości odróżnia ją od kości ramiennych występujących u dinozaurów i uznali ją za niemożliwy do zidentyfikowania element.
Kości obręczy miednicznej są dobrze zachowane, jednak nieco zniekształcone przez procesy tafonomiczne. Zachowały się kości biodrowe, kulszowe i łonowe, jednak większość z nich nie jest kompletna. Według Colberta budowa miednicy staurikozaura reprezentuje typ "brachyiliac", charakteryzujący się krótkim przodem kości biodrowej. Z interpretacją tą zgadzają się również późniejsi autorzy, jednak Galton spostrzegł w niej również cechy charakterystyczne dla typu "dolichoiliac", cechującego się wydłużeniem przedpanewkowej części kości biodrowej. Ogólna budowa kości biodrowej herrerazaurydów bardziej przypomina tę spotykaną u dinozauromorfów takich jak "Lagerpeton" i "Marasuchus", niż bazalnych dinozaurów. U staurikozaura występuje otwarta panewka stawu biodrowego, uznawana za cechę wspólną dinozaurów, co dowodzi jego przynależności do tej grupy. Kość piszczelowa stanowi około 107% długości kości udowej, a ogólna budowa kości kończyn tylnych wskazuje na dwunożność staurikozaura. Początek pierwszego mięśnia "puboischiofemoralis internus" przypuszczalnie odpowiada dołowi w brzusznej krawędzi przedpanewkowej części kości kulszowej, co może stanowić stadium pośrednie przed wykształceniem prawdziwego dołu przedpanewkowego. Mięśnie "caudofemoralis longus" i "caudofemoralis brevis" prawdopodobnie były dobrze wykształcone.
Klasyfikacja.
Pozycja filogenetyczna staurikozaura, jako jednego z najstarszych znanych dinozaurów, stanowiła przedmiot licznych analiz, w których przedstawiono kilka alternatywnych hipotez dotyczących jego filogenezy.
Colbert początkowo zaklasyfikował staurikozaura do rodziny Palaeosauriscidae, należącej do infrarzędu Teratosauria, w obrębie podrzędu Palaeopoda, odpowiadającego prozauropodom. Hipoteza ta nie uzyskała jednak poparcia w późniejszych pracach. Pierwszym naukowcem, który zwrócił uwagę na bardzo bliskie pokrewieństwo staurikozaura z herrerazaurem – przez Colberta również zaklasyfikowanym do Teratosauria, lecz do odrębnej rodziny Teratosauridae – był Juan Luis Benedetto, który w 1973 roku ustanowił rodzinę Herrerasauridae obejmującą te dwa rodzaje. Porównał budowę staurikozaura i herrerazaura oraz prozauropodów i wskazał na znaczące różnice niepozwalające na włączenie Herrerasauridae do prozauropodów, jednak nowo nazwanej rodziny nie przypisał do żadnej mniejszej grupy wewnątrz dinozaurów gadziomiednicznych. W 1977 roku Peter Galton uznał, że różnice pomiędzy herrerazaurem a staurikozaurem są na tyle duże, iż zasadne staje się utworzenie dla staurikozaura nowej rodziny, której nadał nazwę Staurikosauridae. Przedstawił trzy hipotezy dotyczące pozycji filogenetycznej tej rodziny oraz Herrerasauridae – mogły być drapieżnymi prozauropodami, prymitywnymi teropodami lub dinozaurami gadziomiednicznymi, które oddzieliły się od linii ewolucyjnej Saurischia jeszcze przed jej podziałem na teropody i zauropodomorfy. Galton stwierdził, że "Staurikosaurus" był prawdopodobnie prymitywnym teropodem, nie miał jednak pewności w przypadku herrerazaura i zarówno Staurikosauridae, jak i Herrerasauridae uznał za Saurischia "incertae sedis". Również Bakker i Galton stwierdzili, że "Staurikosaurus" znajdował się prawdopodobnie blisko podstawy drzewa filogenetycznego dinozaurów gadziomiednicznych. Nazwę Staurikosauridae stosowało kilku paleontologów, jednak obecnie wśród naukowców panuje konsensus, że Herrerasauridae to grupa monofiletyczna, a rodziny Staurikosauridae jako taksonu monotypowego nie wyróżnia się. Według definicji filogenetycznej Novasa z 1992 roku Herrerasauridae obejmuje ostatniego wspólnego przodka herrerazaura i staurikozaura i wszystkich jego potomków. Innymi potencjalnymi przedstawicielami tego kladu są "Chindesaurus" z formacji Chinle w Arizonie oraz "Caseosaurus" z formacji Dockum w Teksasie, przez niektórych uznawany za tożsamy z czindezaurem. Pozycja filogenetyczna staurikozaura wiąże się z pozycją herrerazaura – jego taksonu siostrzanego, znanego ze znacznie bardziej kompletnych szczątków. Według alternatywnej definicji, przedstawionej w 1998 roku przez Sereno, do Herrerasauridae należą wszystkie zwierzęta bliżej spokrewnione z herrerazaurem niż z Neornithes – tak definiowane herrerazaury obejmowałyby te same taksony, co grupa Herrerasauria w definicji Langera z 2004 roku.
Pokrewieństwo grupy Herrerasauridae pozostaje niejasne – obecnie większość naukowców uznaje ją albo za bazalne teropody, albo bazalne dinozaury gadziomiedniczne, choć hipotezy o ich bliskim pokrewieństwie z zauropodomorfami nie można wykluczyć.
Budowa zębów i kręgów ogonowych wspiera teorię o przynależności staurikozaura do teropodów, jednak u holotypu nie występują niektóre cechy charakterystyczne dla teropodów i zauropodomorfów, co sugeruje, że "Staurikosaurus" nie należy do Eusaurischia – kladu obejmującego te dwie grupy. Według niektórych naukowców w ogóle nie należał do dinozaurów (definiowanych jako grupa obejmująca ostatniego wspólnego przodka triceratopsa i ptaków i wszystkich jego potomków). Herrerazaury mają wiele cech wspólnych z neoteropodami, przez co wielu naukowców wsparło hipotezę o przynależności Herrerasauridae do teropodów. Jednej z potencjalnych synapomorfii herrerazaurów i neoteropodów, obecności stawu śródżuchwowego, nie można potwierdzić u staurikozaura ze względu na niekompletność materiału kopalnego – dodatkowo nie ma pewności, czy staw śródżuchwowy herrerazaurów jest homologiczny z tym u neoteropodów. Większość nowszych analiz kladystycznych sugeruje, że Herrerasauridae stanowią pierwotną linię dinozaurów gadziomiednicznych, powstałą jeszcze przed podziałem linii ewolucyjnej Saurischia na teropody i zauropodomorfy, jednak analiza przeprowadzona przez Sterlinga Nesbitta i współpracowników po odkryciu kilku niemal kompletnych szkieletów niewielkiego teropoda "Tawa hallae" – mogącego, ze względu na występującą u niego kombinację cech prymitywnych i zaawansowanych, mieć kluczowe znaczenie dla rozumienia wczesnej ewolucji dinozaurów – wsparła hipotezę o ich przynależności do teropodów. Stosunkowo słabe wsparcie dla takiej pozycji filogenetycznej herrerazaurów w analizie Nesbitta i in. sprawia, że ich pokrewieństwo prawdopodobnie pozostanie kwestią sporną. Obrazuje to analiza przeprowadzona przez Barona i wsp., sugerująca że dinozaury gadziomiedniczne nie są grupą monofiletyczną, a herrerazaury są bliżej spokrewnione z zauropodomorfami, a nie teropodami.
Historia odkryć.
Holotyp staurikozaura pochodzi z formacji Santa Maria w Brazylii. Został wydobyty w 1936 roku przez ekspedycję paleontologiczną z Muzeum Zoologii Porównawczej na Uniwersytecie Harvarda pod kierownictwem Llewellyna Ivora Price'a i Theodore'a White'a. Odnaleziono go kilka kilometrów na wschód od centrum miasta Santa Maria, w lokalizacji znanej jako Kilometre 3 lub Alemoa. Formacja Santa Maria ma tam około dwustu metrów grubości i dzieli się na trzy strefy – dolna ma około 70 metrów grubości, środkowa – 30, zaś górna – 100. Skamieniałości gadów pochodzą wyłącznie ze środkowej strefy. Szczątki staurikozaura są w większości połamane lub zdeformowane, kilka z nich pokrywa warstwa czerwonego hematytu. Nie są ani całkowicie spłaszczone, jak wiele skamieniałości z Lagerstätten takich jak grupa Jehol w Chinach, ani nie zachowały się w postaci w pełni trójwymiarowej, jak liczne szczątki z formacji Santana w Brazylii. Zewnętrznych powierzchni kości staurikozaura nie wypełnia osad, znacząco zwiększający rozmiary poszczególnych kości, co jest deformacją powszechną wśród szczątków z formacji Santana. Po wielomiesięcznych wykopaliskach liczne i zróżnicowane skamieniałości przywieziono do Museum of Comparative Zoology. Jedną z nich był niekompletny szkielet archozaura skatalogowany jako MCZ 1669. W latach 60. okaz ten został zbadany przez Edwina Harrisa Colberta. Później Colbert udał się do Brazylii, by we współpracy z Price'em i Fausto Luizem da Souza Cunhą zbadać formację Santa Maria, z której wydobyto szkielet. Ostatecznie opis staurikozaura ukazał się na łamach „American Museum Novitates” w marcu 1970 roku. Nazwa "Staurikosaurus" pochodzi od słowa "staurikos", oznaczającego „krzyż” i odnoszącego się do Krzyża Południa, oraz "saurus", znaczącego „jaszczur”, natomiast nazwa gatunkowa gatunku typowego, "pricei", honoruje Llewellyna Ivora Price'a.
W 1958 roku niekompletny szkielet niewielkiego dinozaura drapieżnego został odkryty przez Alfreda Romera w formacji Ischigualasto, około kilometra na północny zachód od Arroyo de Agua w argentyńskiej prowincji San Juan. Okaz ten opisali w 1987 roku Donald Brinkman i Hans-Dieter Sues i przypisali do rodzaju "Staurikosaurus". Nie wykazuje on jednak cech diagnostycznych tego rodzaju i w późniejszych pracach uznawano, że należy do gatunku "Herrerasaurus ischigualastensis".
Garcia, Müller i Dias-da-Silva (2019) zbadali okaz holotypowy "Teyuwasu barbarenai", przedstawiciela kladu Dinosauriformes o niepewnej pozycji filogenetycznej, opisanego na podstawie kości udowej i kości piszczelowej odkrytych w osadach ogniwa Alemoa na stanowisku znajdującym się niedaleko stanowiska, z którego pochodzi holotyp "S. pricei". Autorzy stwierdzili, że "Teyuwasu" różni się budową kości udowej i piszczelowej od wszystkich znanych współczesnych mu przedstawicieli Dinosauriformes poza staurikozaurem. W ocenie tych autorów przedstawiona przez autora opisu "T. barbarenai" Edio-Ernst Kischlata diagnoza nie wskazuje żadnych różnic pomiędzy "Teyuwasu" a staurikozaurem; sami Garcia, Müller i Dias-da-Silva nie znaleźli też żadnych niebudzących wątpliwości różnic między tymi taksonami, stwierdzili natomiast występowanie u obu tych zwierząt pięciu charakterystycznych cech budowy kości udowej i piszczelowej, które nie występują u żadnego innego żyjącego współcześnie z "Teyuwasu" i staurikozaurem przedstawiciela Dinosauriformes. Skamieniałości okazów holotypowych "T. barbarenai" i "Staurikosaurus pricei" są kośćmi zwierząt o zbliżonych rozmiarach; oba okazy odkryto w osadach ogniwa Alemoa, na położonych w niewielkiej odległości stanowiskach. Mając to wszystko na względzie Garcia, Müller i Dias-da-Silva uznali "Teyuwasu barbarenai" za młodszy synonim "Staurikosaurus pricei".
Paleobiologia i paleoekologia.
Jedyne znane skamieniałości staurikozaura pochodzą z formacji Santa Maria w południowej Brazylii. Wydobyto je z datowanych na karnik osadów ogniwa Alemoa. Ogniwo Alemoa składa się z czerwonych mułowców – od laminowanych do masywnych – oraz piaskowców – od drobnoziarnistych do zlepieńców. W sąsiedztwie szczątków staurikozaura odkryto skamieniałości licznych kręgowców, takich jak cynodonty, Proterochampsidae, rynchozaury oraz wczesny dinozaur "Saturnalia tupiniquim". Żyły tam również dicynodonty i Procolophonidae, jednak w pobliżu staurikozaura nie odnaleziono żadnych ich śladów. Bardzo pospolite były za to rynchozaury. W formacji Santa Maria odkryto również skamieniałości innych archozaurów – potencjalnych dinozaurów, takich jak "Spondylosoma", a także bazalnego zauropodomorfa "Pampadromaeus".
Ze względu na niekompletność materiału kopalnego niewiele wiadomo na temat paleobiologii staurikozaura. Dowodów na występowanie zachowań stadnych, gniazdowania, opieki rodzicielskiej nie potwierdzono ani u staurikozaura, ani u żadnego z jego bliskich krewnych. Dinozaur ten miał stosunkowo dużą czaszkę, odpowiadającą długością kości udowej, oraz ostre, osadzone w zębodołach zęby, co skłoniło Colberta do postawienia hipotezy, że "Staurikosaurus" był bardzo aktywnym drapieżnikiem o silnych szczękach. Polował prawdopodobnie na małe i średniej wielkości kręgowce, takie jak cynodonty i rynchozaury, chociaż Colbert stwierdził, że potrafił atakować zwierzęta dorównujące mu rozmiarami. Tylny fragment ogona staurikozaura, podobnie jak herrerazaura, był usztywniony dzięki wydłużonym prezygapofyzom kręgów, co pomagało prawdopodobnie zachować równowagę podczas biegu i skoków. Wydatny grzebień nadpanewkowy sugeruje, że staurikozaur mógł utrzymywać tułów uniesiony o ponad 20° w stosunku do osi poziomej, przynajmniej w trakcie szybkiego poruszania się.

</doc>
<doc id="976005" url="https://pl.wikipedia.org/wiki?curid=976005" title="Michalski">
Michalski

osoby o nazwisku „Michalski”:

</doc>
<doc id="976006" url="https://pl.wikipedia.org/wiki?curid=976006" title="Drążonek">
Drążonek

Drążonek – osada w Polsce położona w województwie kujawsko-pomorskim, w powiecie nakielskim, w gminie Mrocza. Miejscowość wchodzi w skład sołectwa Drążno.
W latach 1975–1998 miejscowość należała administracyjnie do województwa bydgoskiego.

</doc>
<doc id="976010" url="https://pl.wikipedia.org/wiki?curid=976010" title="Gryga">
Gryga

Gryga (forma żeńska: Gryga; liczba mnoga: Grygowie) - polskie nazwisko. Na początku lat 90. XX wieku w Polsce nosiło je 837 osób.

</doc>
<doc id="976014" url="https://pl.wikipedia.org/wiki?curid=976014" title="Podgórz (powiat nakielski)">
Podgórz (powiat nakielski)

Podgórz – osada w Polsce położona w województwie kujawsko-pomorskim, w powiecie nakielskim, w gminie Mrocza. Miejscowość wchodzi w skład sołectwa Izabela.
W latach 1975–1998 miejscowość należała administracyjnie do województwa bydgoskiego.
Zobacz też: Podgórz

</doc>
<doc id="976016" url="https://pl.wikipedia.org/wiki?curid=976016" title="Zdrogowo (województwo kujawsko-pomorskie)">
Zdrogowo (województwo kujawsko-pomorskie)

Zdrogowo – osada w Polsce położona w województwie kujawsko-pomorskim, w powiecie nakielskim, w gminie Mrocza. Miejscowość wchodzi w skład sołectwa Izabela.
W latach 1975–1998 miejscowość należała administracyjnie do województwa bydgoskiego.

</doc>
<doc id="976017" url="https://pl.wikipedia.org/wiki?curid=976017" title="Campeonato Capixaba">
Campeonato Capixaba

Campeonato Capixaba – ligowe mistrzostwa brazylijskiego stanu Espírito Santo.
Historia.
W latach 1917–1929 rozgrywano Campeonato da Cidade de Vitória (mistrzostwa miasta Vitória) - rozgrywki, w których brały udział tylko kluby z miasta Vitória. W roku 1930 dotychczasowe rozgrywki ograniczone jedynie do stolicy stanu zostały zastąpione przez, do dziś rozgrywane, mistrzostwa stanu Espírito Santo - Campeonato Capixaba.
Format.
Pierwsza liga 2006
Dwa ostatnie w tabeli sumarycznej (obejmującej wyniki obu etapów) kluby spadają do drugiej ligi stanowej.
Jak we wszystkich rozgrywkach brazylijskich format ulega częstym zmianom.
Kluby.
Pierwsza liga 2007

</doc>
<doc id="976026" url="https://pl.wikipedia.org/wiki?curid=976026" title="Zofia Romaszewska">
Zofia Romaszewska

Irena Zofia Romaszewska z domu Płoska (ur. 17 sierpnia 1940 w Warszawie) – polska działaczka społeczna, uczestniczka opozycji demokratycznej w PRL. Razem z mężem Zbigniewem Romaszewskim współtwórczyni Biura Interwencyjnego KSS „KOR” i Radia „Solidarność”, od 2015 doradca prezydenta RP Andrzeja Dudy. Dama Orderu Orła Białego.
Życiorys.
Działalność do 1989.
W październiku 1956, w czasie zjazdu założycielskiego marksistowskiego Rewolucyjnego Związku Młodzieży, poznała swego przyszłego męża Zbigniewa Romaszewskiego, z którym związek małżeński zawarła w 1960.
Absolwentka Uniwersytetu Warszawskiego. W latach 1959–1963 studiowała fizykę na tej uczelni. W 1967 współinicjatorka akcji zbierania podpisów pracowników naukowych w obronie Adama Michnika, zawieszonego w prawach studenta Wydziału Historycznego UW. Po marcu 1968 mieszkanie małżonków Romaszewskich stało się miejscem regularnych spotkań dysydentów. Od 1976 uczestniczyła w akcji pomocy robotnikom represjonowanym po protestach czerwcowych w Ursusie i Radomiu, od października 1976 kierowała razem z mężem grupą pomagającą w Radomiu. Była współpracownikiem Komitetu Obrony Robotników, w maju 1977 razem z mężem stanęła na czele Biura Interwencyjnego KOR, które koordynowało pomoc osobom represjonowanym przez władze PRL. We wrześniu 1977 podpisała Deklarację Ruchu Demokratycznego – dokument programowy opozycji „korowskiej”. Po powstaniu we wrześniu Komitetu Samoobrony Społecznej „KOR” w dalszym ciągu kierowała razem z mężem Biurem Interwencyjnym KSS „KOR”. W „Biuletynie Informacyjnym KSS „KOR”” redagowała dział „Praworządność”. W latach 1980–1981 kierowała ze Zbigniewem Romaszewskim powstałą w oparciu o doświadczenie Biura Interwencyjnego Komisją Interwencji i Praworządności Regionu Mazowsze NSZZ „Solidarność” (do związku dołączyła we wrześniu 1980).
Uniknęła internowania po ogłoszeniu stanu wojennego, działała w ukryciu. Razem z mężem organizowała konspiracyjne warszawskie Radio „Solidarność”. Wystąpiła jako spikerka w pierwszej audycji radia w dniu 12 kwietnia 1982. Została aresztowana 5 lipca 1982. 17 lutego 1983 za działalność opozycyjną skazana na karę 3 lat pozbawienia wolności, zwolniona na mocy amnestii w lipcu 1983. Od 1986 do 1989 działała w Komisji Interwencji i Praworządności NSZZ „Solidarność”, którą kierował Zbigniew Romaszewski.
Działalność od 1989.
W latach 1989–1995 była dyrektorem Biura Interwencji Kancelarii Senatu, a w 1991–1993 – sędzią Trybunału Stanu. W latach 1996–2001 należała do Ruchu Odbudowy Polski. W 2003 była wśród założycieli powołanej z inicjatywy jej męża partii Suwerenność-Praca-Sprawiedliwość.
W 2010 i 2015 klub parlamentarny Prawo i Sprawiedliwość przedstawiał ją jako kandydatkę na stanowisko rzecznika praw obywatelskich, w obu przypadkach nie uzyskała wystarczającego poparcia w sejmowym głosowaniu. W 2011 weszła w skład rady stowarzyszenia Solidarni 2010.
24 września 2015 została doradcą społecznym, a następnie doradcą etatowym prezydenta RP Andrzeja Dudy. Została też przewodniczącą Zespołu do spraw opiniowania wniosków o nadanie odznaczeń dla działaczy Opozycji Demokratycznej. W lipcu 2017 miała, w opinii prezydenta, decydujący wpływ na jego decyzję o zawetowaniu ustaw o Sądzie Najwyższym i Krajowej Radzie Sądownictwa, wzmacniających pozycję ministra sprawiedliwości.
Życie prywatne.
Jest córką Stanisława Płoskiego i Ewy Prauss-Płoskiej, wnuczką Ksawerego Praussa i Zofii Praussowej. Była żoną polityka Zbigniewa Romaszewskiego (1940–2014), z którym ma córkę Agnieszkę Romaszewską-Guzy.
Odznaczenia i wyróżnienia.
Postanowieniem prezydenta Lecha Kaczyńskiego z 21 września 2006, "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych w kraju", została odznaczona Krzyżem Wielkim Orderu Odrodzenia Polski. W czerwcu 2007 została powołana na kanclerza Kapituły tego orderu – z członkostwa w Kapitule zrezygnowała we wrześniu 2010.
28 kwietnia 2016, "w uznaniu znamienitych zasług dla Rzeczypospolitej Polskiej, za wybitne osiągnięcia w pracy publicznej i państwowej", prezydent Andrzej Duda nadał jej Order Orła Białego. 29 lipca otrzymała Krzyż Wolności i Solidarności, a 4 sierpnia powołana została w skład Kapituły Orderu Orła Białego.
W 2019 została udekorowana Medalem Stulecia Odzyskanej Niepodległości. W 2022 wyróżniona odznaką honorową „Za Zasługi dla Ochrony Praw Człowieka”.
W 2006 Zofia i Zbigniew Romaszewscy otrzymali nagrodę Kustosz Pamięci Narodowej.
W 2015 została laureatką Nagrody im. Prezydenta RP Lecha Kaczyńskiego, przyznanej przez Ruch Społeczny im. Prezydenta RP Lecha Kaczyńskiego.

</doc>
<doc id="976034" url="https://pl.wikipedia.org/wiki?curid=976034" title="Gigantoraptor erlianensis">
Gigantoraptor erlianensis



</doc>
<doc id="976038" url="https://pl.wikipedia.org/wiki?curid=976038" title="Gostycyn-Nogawica">
Gostycyn-Nogawica

Gostycyn-Nogawica – nieoficjalna nazwa osady letniskowej w Polsce położonej w województwie kujawsko-pomorskim, w powiecie tucholskim, w gminie Gostycyn u ujścia rzeki Kamionki do Brdy przy północnym krańcu zbiornika Koronowo. Znajduje się tu stary młyn wodny. Osada jest punktem końcowym turystycznego szlaku Kasztelańskiego.
W latach 1975–1998 miejscowość administracyjnie należała do województwa bydgoskiego.

</doc>
<doc id="976039" url="https://pl.wikipedia.org/wiki?curid=976039" title="Kozarska Dubica">
Kozarska Dubica

Kozarska Dubica (cyr. Козарска Дубица, dawniej Bosanska Dubica) – miasto w Bośni i Hercegowinie, w Republice Serbskiej, siedziba gminy Kozarska Dubica. W 2013 roku liczyło 10 005 mieszkańców.

</doc>
<doc id="976040" url="https://pl.wikipedia.org/wiki?curid=976040" title="Plateozaur">
Plateozaur

Plateozaur ("Plateosaurus") – rodzaj późnotriasowego dinozaura należącego do prozauropodów z rodziny plateozaurów (Plateosauridae). Nazwa rodzajowa "Plateosaurus" oznacza „płaski jaszczur”.
Morfologia.
Plateozaur był prawdopodobnie największym dinozaurem swoich czasów. Osiągał od około 6 do około 10 m długości. Ważył około 4 t.
Historia.
W 1834 lekarz Johann Friedrich Engelhardt odkrył kilka kręgów i kości nóg w Heroldsberg niedaleko Norymbergi. Trzy lata później paleontolog Christian Erich Hermann von Meyer uznał je za typowe znalezisko nowego rodzaju, któremu nadał nazwę "Plateosaurus". Nazwa pochodzi od starożytnych greckich słów /"platys" - "szeroki" lub "płaski" albo też /"platé" - "płaska powierzchnia" oraz /"sauros" - "jaszczur". Odnosi się on do płaskich kości gada. Drugi jej człon w przypadku gatunku typowego honoruje odkrywcę.
Pomiędzy drugą i czwartą dekadą XX wieku wykopaliska w glinie w Saksonii-Anhalt ujawniły pomiędzy 39 a 50 szkieletów należących do takich rodzajów, jak plateozaur, liliensztern i haltikozaur. Część materiału przypisano gatunkowi "P. longiceps", opisanemu przez paleontologa Otto Jaekela w 1914. W tym samym czasie pokłady z Trossingen ujawniły szczątki plateozaura. Większość z nich zaliczono do gatunków dziś uznawanych za wątpliwe lub niepewne.
W 1997 pracownicy platformy wiertniczej pola naftowego Snorre położonego na północnym krańcu Morza Północnego wiercili w piaskowcu w poszukiwaniu ropy, gdy napotkali długi skalny cylinder 2256 metrów pod poziomem morza. Zawierał on skamieniałości uznane za szczątki roślin. W 2003 znalezisko wysłano na badania Jørnowi Hurumowi, paleontologowi z Uniwersytetu w Oslo. Po konsultacjach ze specjalistami z Uniwersytetu w Bonn dzięki badaniom mikroskopowym ustalono, że skała zawiera zachowaną tkankę kostną włóknistą ze skruszonej części dłoni, którą przypisano plateozaurowi. Jest to pierwszy dinozaur znaleziony w Norewegii, a zarazem najgłębiej na świecie.
W sierpniu 2007 dzięki paleontologowi amatorowi światło dzienne ujrzało cmentarzysko dinozaurów w okolicy szwajcarskiego Frick. Liczyło ono około 300 kości, w tym należące do dwóch osobników plateozaurów. Martin Sander, paleontolog z Uniwersytetu w Bonn, stwierdził, że obszar ten może rozciągać się na 1,5 kilometra, co czyniłoby z niego największe takie miejsce w Europie. Ocenia się też, że jeden dinozaur występuje w nim na 100 metrów kwadratowych.
Klasyfikacja.
"Plateosaurus" to pierwszy odkryty prozauropod, a więc i typowy rodzaj w rodzinie plateozaurów, której użyczył nazwy. Jednakże na początku swej historii, kiedy znano go jeszcze bardzo słabo, zaliczono go tylko do "Sauria". Wedle ówczesnej wiedzy mógł należeć do wszelkich grup gadów. W 1845 von Meyer ukuł nieużywany obecnie termin Pachypodes dla grupy łączącej plateozaura, iguanodonta, megalozaura i hileozaura. Jednakże istniał już termin Dinosauria, technicznie o takim samym znaczeniu. Nazwę rodziny Plateosauridae zaproponował Othniel Charles Marsh w 1895, umieszczjąc ją wśród teropodów. Lata później Huene przeniósł ją do prozauropodów, co zaakceptowała większość autorów. Przez długi czas obejmowała ona jedynie plateozaura, ale niedawno dopisano do niej dwa nowe rodzaje: sellozaura i prawdopodobnie unajzaura.
Gatunki.
Pewne i przeniesione.
Spośród licznych gatunków umieszczonych w obrębie rodzaju jako pewne ostały się jedynie dwa. "P. engelhardti", gatunek typowy, znany jest z co najmniej dziesięciu czaszek i ponad setki fragmentarycznych lub kompletnych szkieletów pochodzących głównie z Bawarii w Niemczech. Drugi, lepiej znany, to "P. longiceps". Wiedza na jego temat opiera się o trzy z pięćdzisięciu znalezisk z niemieckiego Knollenmergel. Różni się on od wcześniej wymienionego dłuższymi pyskiem i kończynami, a także lżejszą budową ciała. Trzeciemu gatunkowi o nazwie "P. gracilis" (łac. "gracilis" - smukły) brakuje cech plateozaura i przeniesiono go zatem do odrębnego rodzaju "Sellosaurus". Kolejne gatunki, jak "P. trossingensis", "P. fraasianus" i "P. integer", uznano za synonimy "P. longiceps".
Niepewne.
Kilka gatunków omawianego rodzaju uznaje się za "nomina nuda" lub "nomina dubia" z powodu fragmentarycznego materiału i kiepskiego zachowania. Na przykład "P. erlenbergiensis" jest trudny do identyfikowania, ponieważ holotypowi brakuje kości krzyżowej, biodrowej i proksymalnej części kości łonowej, które są ważne w porównaniach z lepiej znanymi gatunkami
Występowanie.
Plateozaur był najbardziej znanym z prozauropodów, a jego szczątki należą do najczęstszych wśród dinozaurów. Ponad sto znalezisk i mnóstwo dobrze zachowanych szkieletów wydobyto z ponad pięćdziesięciu miejsc z triasowych piaskowców w zachodniej Europie. O ile "P. engelhardti" znajdowany był tylko w Niemczech, "P. longiceps" oprócz tego kraju także we Francji, w Szwajcarii, a nawet na Grenlandii. Zaproponowano co prawda, że grenlandzkie znaleziska z formacji Fleming Fjord należą do tego pierwszego, jednak później materiał został ponownie przestudiowany i zaliczony do gatunku "P. longiceps".
Paleoekologia.
Znalezione w niektórych miejscach grupy szkieletów różnych osobników wskazują, że stada plateozaurów przemierzały wspólnie suche pustynne tereny Europy, szukając pożywienia i dogodnych warunków życia. Obok nich żył podobny prozauropod sellozaur, średniej wielkości teropody liliensztern i haltikozaur oraz maleńki prokompsognat, a spośród innych zwierząt jeden z najwcześniejszych znanych żółwi "Proganochelys", temnospondyle, aetozaury, prymitywne ssaki, pterozaury, sfenodonty i ryby.
Istnieje jeszcze drugie wyjaśnienie spoczywających razem szkieletów. Mówi ono, że samotne osobniki zamieszkiwały suche, wysoko położone tereny, a po śmierci ich ciała zmiotła i zebrała razem fala okresowej powodzi, typowa dla dzisiejszych pustynnych środowisk.
Paleobiologia.
"Plateosaurus" był tajemniczym stworzeniem do przeszłego stulecia, dysponowano bardzo skąpym materiałem i niewieloma szczegółowymi badaniami. Jednak wraz z upływem czasu nowe odkrycia dały badaczom więcej informacji na temat lokomocji, odżywiania się i metabolizmu tego zwierzęcia.
Pożywienie.
Prozauropody, jak "Plateosaurus", mogła cechować roślinożerność lub wszystkożerność. W latach osiemdziesiątych XX wieku debatowano nad ich mięsożernością. Hipotezę taką jednakże odrzucono, a obecne prace wspominają tylko roślino- lub wszystkożerny tryb życia. Galton i Upchurch w 2004 odkryli, że pewne cechy czaszki spotykane u większości prozauropodów, jak budowa stawu żuchwowego, czynią ją bardziej podobną do czaszek roślinożernych gadów. Kształt korony zęba przywodzi na myśl ten obserwowany u dzisiejszych roślino- bądź wszystkożernych legwanów. Jej maksymalna długość przewyższa długość korzenia, wobec czego pojawia się tnąca krawędź, jak u gadzich u roślino- i wszystkożerców. Barrett (2000) zaproponował, że prozauropody uzupełniały swą roślinną dietę małą zdobyczą lub padliną.
Poruszanie się.
Jak u innych prozauropodów, przednie kończyny plateozaura nie dorównywały rozmiarami tylnym. Kończył się wyraźnie odgraniczonymi palcami i zaostrzonym kciukiem. Zwierzę tradycyjnie przedstawia się jako czworonożne, ale badania anatomiczne przednich łap z 2007 roku wykazały, że ich zakres ruchów uniemożliwiał efektywny zwyczajowy czworonożny chód. Jak teropody, "Plateosaurus" i inne spokrewnione z nim prozauropody nie były zdolne do ustawienia powierzchni dłoniowej ręki od dołu. Wobec czego ich kończyny przednie nie podpierały ciała podczas stania czy chodu. Badania wykluczyły też z uwagi na ograniczoną zdolność zwierzęcia do pronacji możliwość opierania się na kościach w sposób, w jaki czynią to dziś goryle, a także inne podobne formy poruszania się. Wobec tego, mimo że masa sugeruje czworonożność, dinozaur ograniczał się w lokomocji do stąpania na tylnych nogach. Przednich używał do zdobywania pożywienia z drzew, do chwytania i do obrony.
Metabolizm.
Obecne analizy pozostałości tego rodzaju wykazują znaczne zróżnicowanie wielkości osobników.

</doc>
<doc id="976042" url="https://pl.wikipedia.org/wiki?curid=976042" title="Przyrówka">
Przyrówka

Przyrówka – nieoficjalna kolonia wsi Przyrowa w Polsce, położona w województwie kujawsko-pomorskim, w powiecie tucholskim, w gminie Gostycyn.
Miejscowość leży na Pojezierzu Krajeńskim.
W latach 1975–1998 miejscowość administracyjnie należała do województwa bydgoskiego.

</doc>
<doc id="976044" url="https://pl.wikipedia.org/wiki?curid=976044" title="Sokolac">
Sokolac

Sokolac (cyr. Соколац) – miasto w Bośni i Hercegowinie, w Republice Serbskiej, siedziba gminy Sokolac. W 2013 roku liczyło 5502 mieszkańców.

</doc>
<doc id="976045" url="https://pl.wikipedia.org/wiki?curid=976045" title="Orzelski Młyn">
Orzelski Młyn

Orzelski Młyn – część wsi Kaźmierzewo w Polsce położona w województwie kujawsko-pomorskim, w powiecie nakielskim, w gminie Mrocza.
Przez Orzelski Młyn przepływa rzeka Orla, nad którą znajduje się młyn wodny drewniany z XVIII wieku działający do lat 70 ubiegłego wieku, a także dom młynarza. W miejscowości znajduje się figura Jezusa Chrystusa, niedaleko niewielki prywatny cmentarz z 1874 r. polskich właścicieli młyna z XIX i XX wieku. Orzelski Młyn był klasyfikowany przed 1939 r. jako prywatny folwark-obszar dworski.
Miejscowość wchodzi w skład sołectwa Kaźmierzewo.
W latach 1975–1998 miejscowość należała administracyjnie do województwa bydgoskiego.

</doc>
<doc id="976046" url="https://pl.wikipedia.org/wiki?curid=976046" title="Studium Syndonologiczne">
Studium Syndonologiczne

Studium Syndonologiczne – studium powołane przez papieża Jana Pawła II w 1981 roku w Krakowie, zajmujące się gromadzeniem materiałów dotyczących Całunu Turyńskiego i wykorzystywaniem ich do szerzenia wiedzy o nim.
Jego prezesem jest ksiądz profesor Jerzy Chmiel, biblista i egzegeta z Papieskiej Akademii Teologicznej. Członkami Studium są także Jerzy Dołęga-Chodasiewicz, leśnik ze Świętego Krzyża i Zenon Ziółkowski, autor publikacji poświęconych Całunowi.

</doc>
<doc id="976047" url="https://pl.wikipedia.org/wiki?curid=976047" title="Macierz schodkowa zredukowana">
Macierz schodkowa zredukowana



</doc>
<doc id="976053" url="https://pl.wikipedia.org/wiki?curid=976053" title="Frakcja polityczna">
Frakcja polityczna



</doc>
<doc id="976054" url="https://pl.wikipedia.org/wiki?curid=976054" title="Chwałka (osada leśna)">
Chwałka (osada leśna)

Chwałka – osada leśna w Polsce położona w województwie kujawsko-pomorskim, w powiecie nakielskim, w gminie Mrocza. Miejscowość wchodzi w skład sołectwa Ostrowo.
W latach 1975–1998 miejscowość należała administracyjnie do województwa bydgoskiego.

</doc>
<doc id="976056" url="https://pl.wikipedia.org/wiki?curid=976056" title="Leontynowo">
Leontynowo

Leontynowo – osada leśna w Polsce, położona w województwie kujawsko-pomorskim, w powiecie tucholskim, w gminie Gostycyn w pobliżu rzeki Kamionki.
W latach 1975–1998 miejscowość administracyjnie należała do województwa bydgoskiego.

</doc>
<doc id="976057" url="https://pl.wikipedia.org/wiki?curid=976057" title="Słupówko">
Słupówko

Słupówko – osada w Polsce położona w województwie kujawsko-pomorskim, w powiecie nakielskim, w gminie Mrocza. Miejscowość wchodzi w skład sołectwa Ostrowo.
W latach 1975–1998 miejscowość należała administracyjnie do województwa bydgoskiego.

</doc>
<doc id="976060" url="https://pl.wikipedia.org/wiki?curid=976060" title="13 Półbrygada Legii Cudzoziemskiej">
13 Półbrygada Legii Cudzoziemskiej

13 Półbrygada Legii Cudzoziemskiej – (fr. "13ème demi-brigade de Légion Étrangère") – jednostka Legii Cudzoziemskiej. Utworzona 20 stycznia 1940 roku. Stacjonująca w Zjednoczonych Emiratach Arabskich do czerwca 2016 roku.
Obecnie stacjonuje we Francji jako pułk piechoty w miejscowości La Cavalerie w obozie wojskowym Larzac (na terenie Causse du Larzac).
Pieśń.
„Sous le soleil brûlant d'Afrique”

</doc>
<doc id="976062" url="https://pl.wikipedia.org/wiki?curid=976062" title="Live for Speed">
Live for Speed

Live for Speed – wieloosobowy symulator wyścigów samochodowych stworzony przez trzyosobowy zespół (Scawen Roberts, Eric Bailey i Victor van Vlaardingen). W grze dostępne są dwa typy zawodów: wyścig ze sztuczną inteligencją lub z innymi graczami za pośrednictwem Internetu oraz pokonywanie toru w określonym czasie.
Wydania.
Symulator Live For Speed został wydany w trzech częściach: S1 (Etap 1), S2 (Etap 2) i S3 (Etap 3). Każdy kolejny etap wzbogacony został o ulepszenia: modelu fizyki, grafiki i dźwięku. Techniczne udoskonalenia wprowadzane na nowym etapie są dostępne dla poprzednich wersji. Głównymi różnicami między etapami są dodatkowe samochody, trasy oraz maksymalna liczba kierowców na danym serwerze. Właściciele każdego z etapów uzyskają dostęp do poprzednich etapów oraz do serwerów demo.
W pełni działające komercyjne wydanie (wersja alpha) Live For Speed S2 zostało wydane 24 czerwca 2005. Patch S2 oznaczony literą T został wydany 21 kwietnia 2006, wprowadzając kilka zmian w fizyce i grafice oraz dodając nowy samochód BMW Sauber F1.06
Aktualizacja S2 oznaczona literą W została udostępniona 31 marca 2007. Posiadała nowe dźwięki samochodów i graficzne udoskonalenia m.in. ulepszenia szczegółów, niektórych grafik 2D i lusterek.
Aktualizacja S2 oznaczona literą X została wydana 9 czerwca 2007. Zawierała wiele napraw wykrytych błędów, równocześnie udostępniając system do wykrywania przedwczesnego startu.
Aktualizacja S2 oznaczona literą Y została wydana 21 grudnia 2007. Zawierała nowy pojazd, Formułę , oznaczoną w grze skrótem FBM. Zawierała także nowe tekstury torów Blackwood i South City (zmiany w przypadku Blackwood to edycja pozycji niektórych kamer, przebudowa zakrętów oraz ogólne odświeżenie trasy. W przypadku South City wprowadzono nowy asfalt oraz nowe reklamy, dodano także jeden nowy układ toru. Dodatkowo dodano nowe lekcje treningowe, wprowadzono do sztucznej inteligencji możliwość jazdy po pit-lane oraz nieznacznie zmieniono interfejs. Z wersji demo został usunięty pojazd XR GT Turbo, który uaktywnia się po zakupie licencji S1. Usunięto go na rzecz Formuły BMW.
Aktualizacja S2 oznaczona literą Z, została wydana 2 lipca 2008. W skład aktualizacji wchodziły nowe wnętrza samochodów klasy XR, XF (drogowe oraz ich odmiany GTR), ulepszone wnętrza samochodów Formuła XR oraz Formuła V8. Udoskonalono zawieszenie w samochodach XR Turbo, RB4 oraz podział ciężaru w samochodach typu GTR. Oprócz tego zmianom poddano interfejs oraz grafikę, dodano również nowe opcje kontrolowania powtórek. Wraz z wprowadzeniem aktualizacji Z, wymogiem stała się rejestracja graczy, by uzyskać dostęp do rozgrywki online.
Rozgrywka.
Live for Speed wspiera kierownicę, myszkę, klawiaturę, pady, a także okulary wirtualnej rzeczywistości takie jak Oculus Rift. 
Głównymi dostępnymi trybami gry są: wyścigi samemu, wyścigi czasowe i wyścigi przeciwko sztucznej inteligencji. Wyścigi można ustawić, by kończyły się po pewnej ilości okrążeń, bądź by trwały określoną długość czasu. Dostępna jest możliwość zatankowania i zmiany opon w alejach serwisowych. Kara za przekroczenie limitu prędkości w alei występuje w formie kary czasowej, kary stop &amp; go i kary drive through, co dodaje realizmu grze. Pozycje startowe mogą być determinowane losowo, na podstawie wyniku uzyskanego w poprzednim wyścigu lub na podstawie wyniku w kwalifikacjach przed wyścigiem. 
Gra posiada tryb treningowy, który ma pomóc graczom zapoznać się z mechaniką gry i charakterystyką prowadzenia danego pojazdu. Lekcje obejmują naukę umiejętności takich jak wchodzenie w zakręty, kontrola hamowania i radzenie sobie z przeciwnikami. Zdanie lekcji wymaga ukończenia jej w ramach określonych celów. Każda lekcja musi zostać ukończona, by móc przejść do następnej, lecz ukończenie ich nie jest wymagane do odblokowania samochodów, gdyż wszystkie pojazdy dostępne są w każdym innym trybie gry od samego początku. 
Samochody.
Wersja S2 oferuje 20 różnych samochodów. Dzięki temu każdy z graczy może znaleźć samochód dla siebie, a początkujący gracze mogą uczyć się jeździć również na słabszych maszynach. Samochody, którymi możemy jeździć, posiadają moce od 100 KM w samochodach prawie "cywilnych", do ponad 700 KM w prawdziwych bolidach. Podzielone są one na klasy odpowiadające podobnym sobie mocom. Dzięki temu możemy przejechać się np. samochodami klasy GT, które są odpowiednikami realnych klas wyścigowych, takich jak niemiecka DTM czy japońska JGTC. W grze możemy też ścigać się samochodami istniejącymi w realnym świecie. Takimi autami są np. BMW Sauber F1.06, Formuła BMW FB02, McGill University`s Formula SAE (MRT), RaceAbout oraz Volkswagen Scirocco 2009 (niewprowadzony jednakże jeszcze do gry. Każdy z samochodów posiada model zniszczeń. Odnosi się on do karoserii, sprzęgła, zawieszenia, układu kierowniczego oraz silnika. Poprawa modelu zniszczeń została zapowiedziana na wersję S3.
Trasy.
Live For Speed oferuje siedem różnych tras, rozpoczynając od powstałej na podstawie centralnego Londynu - South City, przez wzorowaną na okolicach Jamajki - Fern Bay, po podobne do Japońskich okolic — Kyoto Ring. Występują tam też dwie trasy, Westhill i Blackwood, które przypominają zachodnie tereny wysp brytyjskich oraz Aston, która umiejscowiona jest w Anglii. Lokalizacje Fern Bay oraz Blackwood posiadają również konfiguracje, na których występuje luźna nawierzchnia do rallycrossu. Razem znajdują się tu 54 konfiguracje torów. Dodatkowo gracze mogą tworzyć swoje własne layouty, używając pachołków i innych przedmiotów, korzystając ze wbudowanego edytora. Na wersję S3 zapowiadana jest trasa Rockingham. Od wersji Z30 po zakupie licencji S1 lub S2 dodano na każdej konfiguracji trasy opcję jazdy po całym torze, przytrzymując CTRL przy ekranie wyboru trasy i wybierając obok nazwy konfiguracji literę X lub Y albo wpisując odpowiednią komendę np. SO1X.
Statystyki w grze.
"Live For Speed" jest połączony ze stroną zawierająca statystyki i bazy danych. Każdy kierowca mający licencję DEMO/S1/S2 posiada własne statystyki, które są aktualizowane na bieżąco. Znajdują się w nich rekordy okrążeń, liczba przejechanych okrążeń, przebytego dystansu i spalonego paliwa. Dodatkowo użytkownicy mogą przeglądać statystyki innych osób. Istnieje oficjalna lista powtórek najlepszych okrążeń, jest ona utrzymywana dla każdej konfiguracji trasy i samochodu. Każdy kierowca może wysłać, a także pobrać znajdujące się tam powtórki. Użytkownicy mogą także wgrywać własne skórki dla pojazdów na stronę, z której będą pobierane dla innych kierowców.
Przeglądy i nagrody.
Justin Kranzl z magazynu APC uznał LFS S1 za "najlepszą symulację wyścigową wszech czasów". W 2004 Pelit opisał LFS S1D jako "Salonowe samochody i drobiazgowe trasy, absolutna słodycz w świecie symulacji — oceniając go 92/100". W 2005 Bytes Sector opisał wydanie LFS S2 "Długo zajęło, zanim zdobyłem jakiekolwiek doświadczenie, LFS jest najbardziej interesującą i zaawansowaną grą, w jaką kiedykolwiek grałem". Również w 2005 w magazynie Auto SimSport LFS został "Najlepszą grą symulacyjną".
Czytelnicy Blackhole Motorsports wyłonili LFS jako zwycięzcę w poniższych kategoriach:

</doc>
<doc id="976065" url="https://pl.wikipedia.org/wiki?curid=976065" title="Victoriano Santos Iriarte">
Victoriano Santos Iriarte



</doc>
<doc id="976066" url="https://pl.wikipedia.org/wiki?curid=976066" title="Ovalle">
Ovalle

Ovalle – miasto w Chile, stolica prowincji Limarí leżącej w regionie Coquimbo (tzw. IV region). Powierzchnię miasta liczącą 3834.5 km² zamieszkuje 98 089 ludzi.
Miasto założone zostało 21 kwietnia 1831 roku.

</doc>
<doc id="976067" url="https://pl.wikipedia.org/wiki?curid=976067" title="Lucien Laurent">
Lucien Laurent

Lucien Laurent (ur. 10 grudnia 1907 w Saint-Maur-des-Fossés, zm. 12 kwietnia 2005 w Besançon) – francuski piłkarz, napastnik. Zdobywca pierwszej bramki w historii mistrzostw świata.
W latach 1921–1930 był zawodnikiem półamatorskiego Cercle Athlétique de Paris. Podczas MŚ 30 był już piłkarzem FC Sochaux. Historycznego gola zdobył 13 lipca 1930 w 19 minucie meczu z Meksykiem, wygranego przez Francuzów 4:1. Wśród rezerwowych znajdował się jego brat, Jean.
Lucien Laurent został powołany także na MŚ 1934. Łącznie w reprezentacji w latach 1930–1935 rozegrał 10 spotkań i strzelił 2 bramki [1]. Poza Sochaux grał m.in. w Stade Rennais oraz RC Strasbourg.
W 1940 trafił do niemieckiej niewoli i trzy lata spędził w obozie jenieckim. Karierę sportową zakończył w 1946. Pracował jako trener, w tym młodzieży.

</doc>
<doc id="976069" url="https://pl.wikipedia.org/wiki?curid=976069" title="Kotawiec sawannowy">
Kotawiec sawannowy

Kotawiec sawannowy ("Chlorocebus pygerythrus") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae).
Zasięg występowania.
Kotawiec sawannowy występuje we wschodnio-południowej Afryce zamieszkując w zależności od podgatunku:
Taksonomia.
Gatunek po raz pierwszy naukowo opisał w 1821 roku francuski przyrodnik Frédéric Cuvier nadając mu nazwę "Simia pygerythra". Holotyp pochodził z południowej Afryki. 
Aby ocenić ważności proponowanych podgatunków potrzebne są dodatkowe prace taksonomiczne. "Ch. pygerythus" krzyżuje się z "Ch. aethiops" w południowo-zachodniej Etiopii oraz z "Ch. tantalus" w Ugandzie i Demokratycznej Republice Konga. W północnej Tanzanii niektóre osobniki "Ch. pygerythus" mają bardzo blade dłonie i stopy, co prowadzi do pytań o ich cechy opisowe. Na wyspach Oceanu Indyjskiego i Jeziora Wiktorii występują formy karłowate "nesiotes" i "excubitor". Autorzy "Illustrated Checklist of the Mammals of the World" rozpoznaje pięć podgatunków.
Morfologia.
Długość ciała (bez ogona) samic 30–62 cm, samców 42–70 cm, długość ogona samic 41–66 cm, samców 45–76 cm; masa ciała samic 1,5–4,9 kg, samców 3,1–6,4 kg. 
Tryb życia.
Zamieszkuje sawanny i góry na wysokości do 4 000 m n.p.m. Głównie owocożerny, ale zjada również inne części roślin, owady i małe gryzonie. Gatunek liczny, lokalnie traktowany jako szkodnik upraw.

</doc>
<doc id="976076" url="https://pl.wikipedia.org/wiki?curid=976076" title="Poślizg (krystalografia)">
Poślizg (krystalografia)

Poślizg – jeden z mechanizmów odkształcenia plastycznego. Jest to przemieszczenie się jednej części kryształu względem drugiej po płaszczyźnie poślizgu.
"Poślizg sztywny" zachodzi na całej powierzchni kryształu, a "poślizg dyslokacyjny" przebiegający przy współudziale dyslokacji ruchliwych, przemieszczającej się w aktywnej części kryształu.

</doc>
<doc id="976077" url="https://pl.wikipedia.org/wiki?curid=976077" title="Rozchodnikowiec purpurowy">
Rozchodnikowiec purpurowy

Rozchodnikowiec purpurowy, rozchodnik purpurowy ("Hylotelephium telephium" subsp. "telephium") – gatunek rośliny z rodziny gruboszowatych ("Crassulaceae"). W Polsce tylko jako gatunek uprawiany.

</doc>
<doc id="976084" url="https://pl.wikipedia.org/wiki?curid=976084" title="Postrzeganie">
Postrzeganie



</doc>
<doc id="976085" url="https://pl.wikipedia.org/wiki?curid=976085" title="Bliźniakowanie">
Bliźniakowanie

Bliźniakowanie – jeden z mechanizmów odkształcenia plastycznego. Jest to nagły proces poślizgu zachodzący w niewielkim obszarze struktury, ściśle ograniczonym przez granice bliźniacze.
Bliźniakowanie.
Podobnie jak poślizg, zachodzi tylko wzdłuż ściśle określonych płaszczyzn zwanych płaszczyznami bliźniakowania. Podczas bliźniakowania, pod działaniem naprężenia stycznego, następuje przesunięcie względem siebie kolejnych warstw atomowych wskutek ruchu poślizgowego części dyslokacji. Zbliźniaczone części kryształu względem płaszczyzny bliźniakowania są identyczne.
Proces bliźniakowania zachodzi najłatwiej w metalach o sieci heksagonalnej (A3) oraz w metalach o mniejszej symetrii sieci. W metalach o sieci typu A2 mechanizm ten ma niewielkie znaczenie, natomiast w metalach o sieci typu A1 bliźniakowanie nie jest spotykane, a występujące w ich strukturze bliźniaki powstają podczas wyżarzania rekrystalizującego.
Bliźniakowaniu sprzyja niska temperatura, duża prędkość odkształcania i niska wartość energii błędu ułożenia.
Granice bliźniacze.
Granice bliźniacze są to granice dużego kąta charakteryzujące się wysoko symetrycznym ułożeniem atomów, często objawiającym się lustrzanym odbiciem kolejnych kryształów. Granice bliźniacze tworzą się przy ściśle określonym niedopasowaniu atomowym. Płaszczyzna bliźniacza jest symetrycznie nachylona do określonej płaszczyzny krystalograficznej w sąsiadujących ziarnach. Atomy leżące w granicy przynależą jednocześnie do sieci obydwóch ziarn. Taka granica ma najprostszą budowę i posiada niską energią (3÷10% energii granic ziarn). Z tego powodu wyróżnia się granice bliźniacze koherentne i niekoherentne. Większą energię mają niekoherentne granice bliźniacze, w których płaszczyzna granicy tworzy pewien kąt z płaszczyzną bliźniaczą. Częściej spotyka się granice niekoherentne. Granice mają znaczenie w przypadku hartowania i przeróbki plastycznej na zimno. W niektórych stopach z pamięcią kształtu odpowiadają za pojawienie się efektu pamięci kształtu i pseudosprężystości. Fragment kryształu oddzielony od jego osnowy granicą bliźniaczą nazywamy bliźniakiem.

</doc>
<doc id="976094" url="https://pl.wikipedia.org/wiki?curid=976094" title="Nokia E">
Nokia E

Nokia E – seria telefonów komórkowych firmy Nokia, należąca do klasy telefonów biznesowych.
Telefony te są przeznaczone do zastosowań profesjonalnych, głównie w biznesie, dzięki wielu dostępnym aplikacjom, które mogą przydać się biznesmenom. Smartfony te są oparte na systemie operacyjnym Symbian, większość jest wyposażona w technologię Wi-Fi, posiadają własną przeglądarkę internetową, slot kart pamięci typu microSD, miniSD lub RS-MMC.

</doc>
<doc id="976095" url="https://pl.wikipedia.org/wiki?curid=976095" title="Vučitrn">
Vučitrn

Vučitrn (serb. cyrylicą Вучитрн, alb. "Vushtrri" lub "Vushtrria") – miasto w północno-wschodnim Kosowie (region Mitrovica), siedziba gminy Vučitrn;
Miasto ma 40,8 tys. mieszkańców (2005).
Cerkiew św. Eliasza z 1834.

</doc>
<doc id="976105" url="https://pl.wikipedia.org/wiki?curid=976105" title="Wielościan Keplera–Poinsota">
Wielościan Keplera–Poinsota

Wielościany Keplera-Poinsota – zwyczajowa nazwa dla foremnych wielościanów gwiaździstych posiadających ściany będące przystającymi wielokątami wypukłymi bądź wielokątami gwiaździstymi.
Do grupy wielościanów Keplera-Poinsota zalicza się:
Holenderski artysta malarz i grafik Maurits Cornelis Escher był zafascynowany stosowaniem brył foremnych w sztuce modernistycznej. W swoim dziele "Grawitacja" wykorzystał mały stellowany dwunastościan foremny.
Problem tzw. dysekcji geometrycznej dla wielkiego dwunastościanu foremnego został wykorzystany w odmianie Kostki Rubika – Gwieździe Aleksandra.

</doc>
<doc id="976106" url="https://pl.wikipedia.org/wiki?curid=976106" title="Obwodnica północna aglomeracji trójmiejskiej">
Obwodnica północna aglomeracji trójmiejskiej

Obwodnica północna aglomeracji trójmiejskiej (OPAT) – planowana droga o ruchu przyspieszonym, która ma na celu odciążenie ruchu tranzytowego na drodze krajowej nr 6, omijając w ten sposób tereny zabudowane: gdyńskiej dzielnicy Cisowa oraz całych miast Rumia i Reda. Trasa będzie przedłużeniem obwodnicy Trójmiasta, mając swój początek w Gdyni na granicy dzielnic Cisowa i Chylonia, a następnie przebiegać na północ od terenów zabudowanych. Po przecięciu drogi wojewódzkiej nr 216 w Redzie trasa ma włączać się w ul. Wejherowską i wrócić do obecnego przebiegu drogi krajowej nr 6. Planowana długość trasy to ok. 14,3 km, a koszt realizacji - od 1,2 do 1,6 mld zł. Dzięki obwodnicy usprawniony zostanie także dojazd w kierunku Helu. 13 lipca 2012 roku wystartowała obywatelska akcja na rzecz budowy obwodnicy północnej aglomeracji Trójmiasta.

</doc>
<doc id="976107" url="https://pl.wikipedia.org/wiki?curid=976107" title="Cecylia Metella">
Cecylia Metella

Caecilia Metella – imię kobiet z wpływowego plebejskiego rodu rzymskiego Cecyliuszy.

</doc>
<doc id="976108" url="https://pl.wikipedia.org/wiki?curid=976108" title="León Huánuco">
León Huánuco

Club Social Deportivo León de Huánuco - peruwiański klub piłkarski z siedzibą w mieście Huánuco leżącym w regionie Huánuco.
Historia.
Klub założony został 29 czerwca 1946 roku. W pierwszej lidze peruwiańskiej (Primera división peruana) León de Huánuco rozegrał 7 sezonów - najpierw w latach 1981-1983, a następny raz w latach 1992-1995. Obecnie klub występuje w lidze regionalnej.
Swoje mecze domowe klub rozgrywa na oddanym do użytku w 1972 roku stadionie Estadio Heraclio Tapia.

</doc>
<doc id="976109" url="https://pl.wikipedia.org/wiki?curid=976109" title="Hrabstwo Dunn (Dakota Północna)">
Hrabstwo Dunn (Dakota Północna)

Hrabstwo Dunn (ang. "Dunn County") to hrabstwo w stanie Dakota Północna w Stanach Zjednoczonych. Hrabstwo zajmuje powierzchnię 5 393,00 km². Według szacunków United States Census Bureau w roku 2006 miało 3 443 mieszkańców. Siedzibą hrabstwa jest Manning.
Geografia.
Hrabstwo Dunn zajmuje powierzchnię całkowitą 5 393,00 km², z czego 5 204,84 km² to powierzchnia lądowa, a 188,16 km² (3,5%) to powierzchnia wodna.

</doc>
<doc id="976110" url="https://pl.wikipedia.org/wiki?curid=976110" title="Lista meczów reprezentacji Australii w piłce nożnej mężczyzn prowadzonej przez Guusa Hiddinka">
Lista meczów reprezentacji Australii w piłce nożnej mężczyzn prowadzonej przez Guusa Hiddinka

Oficjalne międzynarodowe spotkania.
Bilans

</doc>
<doc id="976112" url="https://pl.wikipedia.org/wiki?curid=976112" title="Koślinka (Zapędowo)">
Koślinka (Zapędowo)

Koślinka – część wsi Zapędowo w Polsce położona w województwie pomorskim, w powiecie chojnickim, w gminie Czersk. 
Miejscowość położona w pobliżu trasy linii kolejowej Czersk-Szlachta-Laskowice Pomorskie. 
W latach 1975–1998 miejscowość należała administracyjnie do województwa bydgoskiego.

</doc>
<doc id="976120" url="https://pl.wikipedia.org/wiki?curid=976120" title="Pniaki Mokrzeskie">
Pniaki Mokrzeskie

Pniaki Mokrzeskie – wieś w Polsce położona w województwie śląskim, w powiecie częstochowskim, w gminie Mstów.
W latach 1975–1998 miejscowość administracyjnie należała do województwa częstochowskiego.
Zobacz też.
Mokrzesz

</doc>
<doc id="976122" url="https://pl.wikipedia.org/wiki?curid=976122" title="Rajsko (województwo śląskie)">
Rajsko (województwo śląskie)

Rajsko – kolonia w Polsce położona w województwie śląskim, w powiecie częstochowskim, w gminie Mstów.
W latach 1975–1998 miejscowość administracyjnie należała do województwa częstochowskiego.
Nazwa.
Nazwę miejscowości w zlatynizowanej staropolskiej formie "Raysko" wymienia w latach (1470-1480) Jan Długosz w księdze "Liber beneficiorum dioecesis Cracoviensis".
Zobacz też: Rajsko

</doc>
<doc id="976123" url="https://pl.wikipedia.org/wiki?curid=976123" title="Robert Benson (baron)">
Robert Benson (baron)

Robert Benson, 1. baron Bingley (ur. 1676, zm. 9 kwietnia 1731) – angielski arystokrata i polityk.
Benson był członkiem parlamentu z okręgu Thetford w hrabstwie Norfolk od 1702 do 1705 roku, potem posłem okręgu miasta York.
W roku 1711, zaprzysiężono go na członka Tajnej Rady ("Privy Council") i został Kanclerzem izby Obrachunkowej ("Chancellor of the Exchequer"), który to urząd pełnił do roku 1713. W roku 1713 uszlachcono go jako barona Bingley i został brytyjskim ambasadorem w Hiszpanii
Benson założył Bramham Park w Londynie.
Tytuł Baron Bingley wygasł po jego, śmierci. Później ustanowiono go znów dla zięcia Bensona.

</doc>
<doc id="976127" url="https://pl.wikipedia.org/wiki?curid=976127" title="Cegielnia (Malachin)">
Cegielnia (Malachin)

Cegielnia – nieoficjalny przysiółek wsi Malachin w Polsce położony w województwie pomorskim, w powiecie chojnickim, w gminie Czersk.
W latach 1975–1998 miejscowość należała administracyjnie do województwa bydgoskiego.

</doc>
<doc id="976129" url="https://pl.wikipedia.org/wiki?curid=976129" title="Leon Huanuco">
Leon Huanuco



</doc>
<doc id="976131" url="https://pl.wikipedia.org/wiki?curid=976131" title="Obieg Joule'a-Braytona">
Obieg Joule'a-Braytona



</doc>
<doc id="976139" url="https://pl.wikipedia.org/wiki?curid=976139" title="Myriophyllum verticillatum">
Myriophyllum verticillatum



</doc>
<doc id="976141" url="https://pl.wikipedia.org/wiki?curid=976141" title="Huánuco">
Huánuco

Huánuco – miasto w Peru, stolica regionu Huánuco. Miasto w 1998 roku liczyło 129 688 mieszkańców.
Huánuco założone zostało 15 sierpnia 1539 roku.

</doc>
<doc id="976144" url="https://pl.wikipedia.org/wiki?curid=976144" title="Mieroszyno-Parcele">
Mieroszyno-Parcele

Mieroszyno-Parcele – kolonia wsi Mieroszyno w Polsce, położona w województwie pomorskim, w powiecie puckim, w gminie Puck. Wchodzi w skład sołectwa Mieroszyno.
W latach 1975–1998 kolonia administracyjnie należała do województwa gdańskiego.

</doc>
<doc id="976146" url="https://pl.wikipedia.org/wiki?curid=976146" title="Moszyńscy herbu Nałęcz">
Moszyńscy herbu Nałęcz

Moszyńscy herbu Nałęcz – polska rodzina szlachecka, z Moszna w województwie lubelskiem, od XVIII wieku nosząca tytuł hrabiowski.
Założycielem hrabiowskiej linii Moszyńskich był Jan Kanty Moszyński, który w 1730 roku w Dreźnie zawarł związek małżeński z Fryderyką Aleksandrą Cosel, naturalną córką króla polskiego Augusta II Mocnego. Ze związku tego urodziło się dwóch synów: August Fryderyk Moszyński i Fryderyk Józef Moszyński. Obaj bracia zrobili zawrotne kariery w czasach panowania Stanisława Augusta Poniatowskiego. Uzyskali wiele zaszczytów, urzędów i dorobili się znacznego majątku.
Bibliografia.
Prace Komisji Historii Nauki PAU, 2006, Tom 7.

</doc>
<doc id="976153" url="https://pl.wikipedia.org/wiki?curid=976153" title="Sulfonamid">
Sulfonamid



</doc>
<doc id="976157" url="https://pl.wikipedia.org/wiki?curid=976157" title="Wektor (ujednoznacznienie)">
Wektor (ujednoznacznienie)

Matematyka i fizyka.
Niektóre wektory w matematyce i fizyce:

</doc>
<doc id="976160" url="https://pl.wikipedia.org/wiki?curid=976160" title="Vucitrn">
Vucitrn



</doc>
<doc id="976168" url="https://pl.wikipedia.org/wiki?curid=976168" title="MG-42">
MG-42



</doc>
<doc id="976169" url="https://pl.wikipedia.org/wiki?curid=976169" title="Sprzężenie">
Sprzężenie

matematyka – rodzaj działania jednoargumentowego
statystyka

</doc>
<doc id="976172" url="https://pl.wikipedia.org/wiki?curid=976172" title="Cepin">
Cepin



</doc>
<doc id="976173" url="https://pl.wikipedia.org/wiki?curid=976173" title="Vrable">
Vrable



</doc>
<doc id="976174" url="https://pl.wikipedia.org/wiki?curid=976174" title="Vel'ke Kapusany">
Vel'ke Kapusany



</doc>
<doc id="976175" url="https://pl.wikipedia.org/wiki?curid=976175" title="Velke Kapusany">
Velke Kapusany



</doc>
<doc id="976177" url="https://pl.wikipedia.org/wiki?curid=976177" title="Ambasadorowie Wielkiej Brytanii w Rosji i ZSRR">
Ambasadorowie Wielkiej Brytanii w Rosji i ZSRR

Ambasadorowie Wielkiej Brytanii w Rosji noszą dziś tytuł Her Britannic Majesty's Ambassador to the Russian Federation. Lista obejmuje reprezentantów dyplomatycznych Wielkiej Brytanii w Carstwie Rosyjskim i Imperium Rosyjskim (do 1917), w ZSRR (1924–1991) i Federacji Rosyjskiej (od 1991)

</doc>
<doc id="976180" url="https://pl.wikipedia.org/wiki?curid=976180" title="Ewa Decówna">
Ewa Decówna

Ewa Decówna (ur. 23 czerwca 1943 w Rypinie) – polska aktorka teatralna i filmowa.
Życiorys.
Wczesne lata.
Urodziła się i dorastała w Rypinie jako jedyna córka i jedno z pięciorga dzieci Ireny (z domu Mroczyńskiej) i Romana Deców. Jej matka była przewodniczącą Ligi Kobiet, pracującą w Polskim Czerwonym Krzyżu, a ojciec był instruktorem szachowym. Miała czterech braci: trzech starszych – Adama Mariana (1934-2010), Andrzeja (ur. 1937) i Ryszarda (ur. 1941) oraz młodszego Piotra (ur. 1945). W 1955 zmarła jej matka, wtedy ze względu na trudną sytuację rodziny, w wieku 12 lat Ewa na kilkanaście miesięcy trafiła do domu dziecka, a potem, wraz z młodszym bratem, przeniesiono ją do Domu Młodzieży „Młody Las” w Toruniu. Po ukończeniu Technikum Przemysłu Cukrowniczego, rozpoczęła studia w krakowskiej PWST.
Kariera teatralna.
Po ukończeniu studiów, w 1966 zaproponowano jej angaż w Teatrze Polskim w Bielsku-Białej, gdzie grała w sezonie 1966/1967. Później występowała na scenach w całym kraju; od sezonu 1967/1968 przez dziesięć lat była związana ze sceną Teatru Śląskiego im. Stanisława Wyspiańskiego w Katowicach. Od 1977 zamieszkała w Warszawie, od sezonu 1977/1978 miała angaż w Teatrze Dramatycznym, skąd w 1989 przeszła do Teatru Ochoty. W sezonie 2000/2001 występowała na deskach Teatru im. Wojciecha Bogusławskiego w Kaliszu.
Kariera ekranowa.
Przygoda Ewy Decówny z filmem rozpoczęła w 1979 się od gry w jednym z odcinków cyklu filmowego Sytuacje rodzinne. Spośród granych ról największą popularność przyniosła jej mistrzowsko zagrana u boku Marty Lipińskiej postać Teresy Plińskiej w filmie Nad Niemnem. Na ekranach telewizyjnych na stałe zagościła w 1988 biorąc udział w pierwszej telenoweli W labiryncie. W późniejszych latach grała również w popularnych serialach Klan oraz Samo życie.

</doc>
<doc id="976182" url="https://pl.wikipedia.org/wiki?curid=976182" title="Pogorzałki">
Pogorzałki



</doc>
<doc id="976186" url="https://pl.wikipedia.org/wiki?curid=976186" title="Jewgienij Sumbatow-Topuridze">
Jewgienij Sumbatow-Topuridze



</doc>
<doc id="976188" url="https://pl.wikipedia.org/wiki?curid=976188" title="Pogorzałki (województwo mazowieckie)">
Pogorzałki (województwo mazowieckie)

Pogorzałki – wieś w Polsce położona w województwie mazowieckim, w powiecie żyrardowskim, w gminie Mszczonów. 
Miejscowość wchodzi w skład sołectwa Ciemno-Gnojna.
W latach 1975–1998 miejscowość należała administracyjnie do województwa skierniewickiego.

</doc>
<doc id="976196" url="https://pl.wikipedia.org/wiki?curid=976196" title="Huta Piekarska">
Huta Piekarska

Huta Piekarska – część wsi Lindów w Polsce, w województwie mazowieckim, w powiecie żyrardowskim, w gminie Mszczonów.
Wchodzi w skład sołectwa Lindów.
W latach 1975–1998 miejscowość należała administracyjnie do województwa skierniewickiego.

</doc>
<doc id="976199" url="https://pl.wikipedia.org/wiki?curid=976199" title="Wodnikowate">
Wodnikowate

Wodnikowate ("Haloragaceae" R. Br. in Flinders) – rodzina roślin z rzędu skalnicowców ("Saxifragales"). Obejmuje 9 rodzajów z ok. 145 gatunkami. Są to w większości niewielkie rośliny zielne, wodne o drobnych kwiatach. Pochodzą z Australii i tam oraz na południowej półkuli występuje ich najwięcej. Ograniczony do półkuli północnej zasięg ma rodzaj "Proserpinaca". Rodzaj wywłócznik ("Myriophyllum") jest jedynym szeroko rozprzestrzenionym na świecie, jego przedstawiciele należą także do flory polskiej.
Systematyka.
Wodnikowate tworzą grupę siostrzaną dla rodziny "Penthoraceae", wraz z którą wchodzą w skład rzędu skalnicowców.
Powiązania filogenetyczne rodziny w obrębie rzędu skalnicowców:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Podostemanae" R. Dahlgren ex Reveal, rząd wodnikowce ("Haloragales" Bromhead), podrząd "Haloragineae" Engl., rodzina wodnikowate ("Haloragaceae" R. Br. in Flinders).

</doc>
<doc id="976200" url="https://pl.wikipedia.org/wiki?curid=976200" title="Holoragaceae">
Holoragaceae



</doc>
<doc id="976201" url="https://pl.wikipedia.org/wiki?curid=976201" title="Alkala">
Alkala



</doc>
<doc id="976202" url="https://pl.wikipedia.org/wiki?curid=976202" title="Ochrona zdrowia">
Ochrona zdrowia



</doc>
<doc id="976204" url="https://pl.wikipedia.org/wiki?curid=976204" title="Michalin (powiat żyrardowski)">
Michalin (powiat żyrardowski)

Michalin – wieś w Polsce położona w województwie mazowieckim, w powiecie żyrardowskim, w gminie Mszczonów. Miejscowość wchodzi w skład sołectwa Piekarowo.
W latach 1975–1998 miejscowość należała administracyjnie do województwa skierniewickiego.

</doc>
<doc id="976209" url="https://pl.wikipedia.org/wiki?curid=976209" title="Piotr Kaczanowski">
Piotr Kaczanowski

Piotr Franciszek Kaczanowski (ur. 24 lutego 1944 w Rzucowie, zm. 5 kwietnia 2015 w Krakowie) – polski archeolog, numizmatyk, prof. dr hab., dziekan Wydziału Historycznego UJ w latach 1999-2005. Był członkiem Komisji Edukacji RGSW, Komisji Ekonomicznej RGSW oraz Rady Głównej Szkolnictwa Wyższego.
Życiorys.
Był uczniem Kazimierza Godłowskiego. Studia ukończył w 1966, doktorat uzyskał w 1975. W roku 1993 habilitował się na Wydziale Historycznym UJ na podstawie rozprawy "Importy broni rzymskiej na obszarze europejskiego Barbaricum". Specjalizacja archeologiczna: młodszy okres przedrzymski, okres wpływów rzymskich (kultura przeworska) oraz wczesne fazy okresu wędrówek ludów na obszarze środkowej i północnej Europy, w tym problematyka uzbrojenia ludności „barbarzyńskiej” części Europy. Prowadził m.in. specjalistyczne badania nad kryteriami wydzielenia importów rzymskich w oparciu o wyniki badań mineralogiczno-petrograficznych oraz metaloznawczych.
Prof. Kaczanowski był kierownikiem projektu badawczego poświęconego badaniom wykopaliskowym na wielokulturowej osadzie w Jakuszowicach, prowadził prace nad kompleksową monografią cmentarzyska kultury przeworskiej w Opatowie.
Współpracował m.in. z profesorami Januszem Krzysztofem Kozłowskim oraz Michałem Parczewskim. Był autorem ponad 100 publikacji naukowych. Za swoją pracę został odznaczony w 1989 Złotym Krzyżem Zasługi, w 1999 Medalem Komisji Edukacji Narodowej, a w 2014 Odznaką Honoris Gratia. 
Był współautorem pierwszego tomu "Wielkiej Historii Polski".

</doc>
<doc id="976211" url="https://pl.wikipedia.org/wiki?curid=976211" title="Sunch’ŏn (Korea Północna)">
Sunch’ŏn (Korea Północna)

Sunch’ŏn (kor. 순천) – miasto w Korei Północnej, w prowincji P’yŏngan Południowy. Populacja miasta wynosi ok. 297 tys. mieszkańców. Na jego terenie znajduje się wiele fabryk.

</doc>
<doc id="976213" url="https://pl.wikipedia.org/wiki?curid=976213" title="Ziemia stężycka">
Ziemia stężycka

Ziemia stężycka – jednostka terytorialna I Rzeczypospolitej w województwie sandomierskim w Małopolsce.
Historia.
Do schyłku XVI w. obszar ten, nazywany alternatywnie terra (ziemia) lub „districtus” (powiat), należał do ziemi radomskiej. Od
początku XVII w. do schyłku I Rzeczypospolitej określany był on w źródłach oficjalnych (konstytucje, lauda sejmikowe), jako ziemia stężycka. Nie oznaczało to jednak, aby „terra Stenzicensis” nabyła w ramach woj. sandomierskiego uprawnień polityczno-administracyjnych. Nazywano ją ziemią stężycką ze względu na jej peryferyjne położenie geograficzne (za Wisłą i Wieprzem) w stosunku do województwa sandomierskiego.
Ziemia stężycka powstała jako samodzielna jednostka administracyjna w 1568 roku. Stolica regionu znajdowała się w Stężycy. Składała się ona z jednego powiatu stężyckiego. Granice przebiegały na południu wzdłuż biegu rzeki Wieprz, na wschodzie region graniczył z ziemią łukowską, na północy z ziemią czerską (Mazowsze), a na zachodzie granicę stanowiła Wisła, która biegnąc wówczas inaczej, pozostawiła po jej prawym brzegu kilka wsi w okolicy Sieciechowa i Kozienic. Obszar Ziemi Stężyckiej wykraczał na południe od ujścia Wieprza do Wisły i obejmował tereny wokół ówczesnego miasta Gołąb, aż po tereny dzisiejszych Puław. Ziemia stężycka posiadała starostwo grodowe i sąd ziemski (jeden z trzech w całym w województwie). W 1793 r. region został włączony do woj. lubelskiego.
Obszar.
Ziemia stężycka obejmowała obszar obecnego powiatu ryckiego, południowej części powiatu garwolińskiego i południowo-zachodniej powiatu łukowskiego.
Ówczesne miasta (współczesne czcionką pogrubioną): Stężyca, Adamów, Bobrowniki, Drążgów, Kochów, Łaskarzew, Łysobyki, Maciejowice, Ryki, Żelechów, Gończyce, Przytoczno, Nowodwór, Wojcieszków i Gołąb. Dęblin uzyskał prawa miejskie w 1954 r. i jest obecnie największym miastem w regionie.

</doc>
<doc id="976214" url="https://pl.wikipedia.org/wiki?curid=976214" title="Lucjusz Cecyliusz Metellus Diadematus">
Lucjusz Cecyliusz Metellus Diadematus

Lucius Caecilus Metellus Diadematus (ur. przed 153 p.n.e.; zmarł po 86 p.n.e.) – członek wpływowego plebejskiego rodu rzymskiego Cecyliuszy, drugi syn Kwintusa Cecyliusza Metellusa Macedońskiego, konsula w 143 p.n.e.. Pierwsze wzmianki o Diadematusie dotyczą roku 129 p.n.e, umarł wtedy Scypion Afrykański Młodszy, polityczny rywal Metellusa Macedońskiego, ojca Diadematusa. Metellus Macedoński uznał jednak publicznie, że Scypion był wielkim przywódcą i nakazał swoim synom, w tym i Diadematusowi, aby poszli świętować obrzędy pogrzebowe Scypiona. 120 p.n.e. to prawdopodobna data pretury Lucjusza Diadematusa. W 117 p.n.e. został konsulem z Kwintusem Mucjuszem Scewolą, a w roku następnym prokonsulem Galii Przedalpejskiej. Prawdopodobnie zbudował drogę Cecyliańską ("Via Caecilia"). W 115 p.n.e. był cenzorem razem z Gnejuszem Domicjuszem Ahenobarbem i usunął z senatu 32 senatorów. Usunęli między innymi z senatu Gajusza Licyniusza Getę, który mimo to sam został 7 lat później w 108 p.n.e. cenzorem z Kwintusem Fabiuszem W 100 p.n.e. uczestniczył wraz z innymi przywódcami optymatów w zdławieniu ruchu Lucjusza Apulejusza Saturnina i Glaucji. Występował o powrót z wygnania swojego kuzyna, Kwintusa Cecyliusza Metellusa Numidyjskiego i doczekał się tego powrotu. Nosił przydomek Diadematus, ponieważ przez długi czas cierpiał od rany i chodził z bandażem na czole.
Zobacz też: Drzewo genealogiczne Cecyliuszów Metellów

</doc>
<doc id="976215" url="https://pl.wikipedia.org/wiki?curid=976215" title="Jastrząbka (dopływ Harbutówki)">
Jastrząbka (dopływ Harbutówki)

Jastrząbka – potok, lewy dopływ Harbutówki o długości 10,67 km. 
Wypływa w Lanckoronie u podnóży Działu Poleckiego. Przepływa przez Kopań, Jastrzębię oraz wzdłuż Izdebnika.

</doc>
<doc id="976216" url="https://pl.wikipedia.org/wiki?curid=976216" title="Powiat stężycki">
Powiat stężycki



</doc>
<doc id="976218" url="https://pl.wikipedia.org/wiki?curid=976218" title="Sunch'on">
Sunch'on



</doc>
<doc id="976220" url="https://pl.wikipedia.org/wiki?curid=976220" title="Bitwa pod Köjten">
Bitwa pod Köjten

Bitwa pod Köjten – walka pomiędzy armią Mongołów i Kereitów dowodzonych przez Czyngis-chana i Ong-chana a koalicją Mongołów Tatarów i Najmanów pod dowództwem Dżamuki. Stoczona wiosną 1201 roku. Zakończona zwycięstwem sił mongolsko-kereickich i rozpadem koalicji Dżamuki.
Przyczyny.
Przyczyną starcia był wybór Dżamuki na Gur-chana – chana powszechnego, przez wrogie Czyngis-chanowi plemiona Mongolskie, oraz Najmanów, Tatarów i Merkitów od wielu dziesięcioleci (choć zazwyczaj osobno) zwalczających sojusz mongolsko-kereicki.
Bitwa.
Bitwa była prawdopodobnie jedynie serią drobnych starć a do zasadniczego starcia głównych sił prawdopodobnie nie doszło gdyż przerwała je burza, którą stronnicy Dżamuki uznali za złą wróżbę. Następnie kolejne oddziały: najpierw Najmanowie później Merkici, oraz mongolscy Ojraci i Tajczuci porzucili armię Dżamuki ten zaś "splądrował najpierw te ludy, które wybrały go swym własnym chanem". Dokładny przebieg starć pod Köjten nie jest znany wiadomo jednak że sam Czyngis-chan brał w nich udział i został pod nim zabity koń.
Po bitwie.
Po bitwie Kereici i Mongołowie ruszyli w pogoń za rozchodzącym się w różnych kierunkach przeciwnikiem. Czyngis-chan ścigał i pobił Tajczutów zaś Ong-chan ruszył z nieznanym, ale z pewnością nie tak pomyślnym skutkiem za Dżamuką. Dżamuka mimo rozpadu koalicji zachował dużą siłę wojskową i pozycję głównego przeciwnika Czyngis-chana. Bitwa ta była pierwszym starciem w 5-letniej wojnie o panowanie nad wschodnią częścią wielkiego stepu, czy też jak to ujęła Tajna historia Mongołów o władzę nad ludami "w wojłokowych jurtach".

</doc>
<doc id="976222" url="https://pl.wikipedia.org/wiki?curid=976222" title="Peter Larsson (ur. 1961)">
Peter Larsson (ur. 1961)

Peter Nils-Gösta Larsson (ur. 8 marca 1961 w Nässjö) – szwedzki piłkarz grający na pozycji obrońcy.
Kariera klubowa.
Larsson pochodzi z miasta Hallby i tam też rozpoczął piłkarską karierę w klubie IF Hallby. W barwach tego klubu zadebiutował w 1977 roku w 3. lidze szwedzkiej i w rozgrywkach tych grał przez 5 sezonów, aż w 1982 roku zgłosił się po niego Halmstads BK. W klubie tym grał przez 2 lata bez większych sukcesów w wyjściowej jedenastce, a w 1984 roku przeszedł do jednego z najbardziej utytułowanych klubów Szwecji, IFK Göteborg. Gra w IFK stała się dla Larssona przepustką do kariery i już w pierwszym sezonie gry wywalczył on mistrzostwo Szwecji. Przez kolejne 2 sezony nastąpiła dominacja Malmö FF i w 1986 roku IFK zostało jedynie wicemistrzem kraju. Kolejne sukcesy Larsson osiągnął w 1987 roku, gdy najpierw wywalczył Puchar UEFA (wystąpił w obu finałowych meczach z Dundee United), a pod koniec roku mistrzostwo Szwecji. Dzięki wysokiej formie i dobrej postawie za cały rok został uhonorowany nagrodą dla Najlepszego Piłkarza Szwecji.
Gra Larssona została dostrzeżona w Amsterdamie i w styczniu 1988 został przez trenera Johana Cruyffa ściągnięty do tamtejszego Ajaksu Amsterdam. W Ajaksie gwiazda Larssona nieco przygasła i po odejściu Cruyffa Larsson stracił miejsce w składzie. Zarówno Kurt Linder jak i Leo Beenhakker zaczęli mniej stawiać na szwedzkiego obrońcę, ale zdołał on wywalczyć mistrzostwo Holandii w 1990 roku.
Zimą 1991 przed rozpoczęciem sezonu w Szwecji Larssona zatrudniono w AIK Fotboll. W AIK pograł przez trzy kolejne sezony, a w 1992 roku wywalczył swoje trzecie w karierze mistrzostwo kraju. Następnie krótko grał w amatorskich klubach Korsnäs IF i Falu BS. Karierę zakończył w 1998 roku.
Kariera reprezentacyjna.
W reprezentacji Szwecji Larsson zadebiutował w 1983 roku. W 1990 roku został powołany przez Olle Nordina do kadry na Mistrzostwa Świata we Włoszech. Tam był podstawowym zawodnikiem i zagrał we wszystkich trzech meczach grupowych: przegranych po 1:2 z Brazylią, Szkocją oraz Kostaryką. Karierę reprezentacyjną zakończył w 1992 roku a przez 9 lat rozegrał w kadrze 47 meczów i strzelił 4 gole.

</doc>
<doc id="976223" url="https://pl.wikipedia.org/wiki?curid=976223" title="Kościół Wszystkich Świętych we Wrocance">
Kościół Wszystkich Świętych we Wrocance

Kościół Wszystkich Świętych we Wrocance – zabytkowy kościół katolicki w miejscowości Wrocanka, w woj. podkarpackim.
Podlega pod dekanat Miejsce Piastowe w archidiecezji przemyskiej. Kościół włączono do podkarpackiego Szlaku Architektury Drewnianej.
Historia.
Pierwszy kościół parafialny został wybudowany przed 1487 rokiem.
Obecny parafialny kościół pw. Wszystkich Świętych został zbudowany w 1770 z fundacji parafian i proboszcza Tomasza Boczarskiego. XVII-wieczna murowana zakrystia ze skarbczykiem na piętrze pozostała z poprzedniego, rozebranego kościoła. W 1886 kościół został rozbudowany o kaplicę pw. św. Rozalii i dwie kruchty przez Karola Gregora z Jasła i cieślę Puchalskiego. Mocno zniszczony i uszkodzony w czasie I i II wojny światowej został poddany w latach 60. XX w. kompleksowemu remontowi i częściowej rekonstrukcji (z całkowitym demontażem i budową od nowa).
Drewniany kościół ma konstrukcję zrębową na kamiennej podmurówce, ściany zewnętrzne pobite gontem. Prezbiterium zamknięte trójbocznie, nawa szersza, z przybudowaną od południa kaplicą oraz kruchtami od zachodu i północy. Dachy nad nawą, prezbiterium i kaplicą dwuspadowe o kalenicach na różnym poziomie, nad zakrystią trójspadowy, kryte gontem. Dach nad kruchtą północną pulpitowy, kryty blachą.
W skarbczyku belkowany strop z wtórnie wstawionym kawałkiem belki tęczowej z datą 1770 i nazwiskiem ks. Tomasza Boczarskiego oraz kilkoma deskami z poprzedniego kościoła z fragmentami polichromii późnorenesansowej z końca XVI w. W kościele stropy płaskie (w nawie i prezbiterium z kasetą), w kaplicy sklepienie pseudokolebkowe z lunetami. Wewnątrz dobrze zachowane ołtarze i wyposażenie, pochodzące z czasów od daty budowy kościoła do XIX w.
Kompleksowy remont kościoła (dodanie fundamentów) i prace konserwatorskie rozpoczęte w w latach 60. XX w., staraniem proboszcza, ks. prałata Januarego Horwatha i parafian, zostały zakończone w 1970 roku.

</doc>
<doc id="976228" url="https://pl.wikipedia.org/wiki?curid=976228" title="Poliglota (Biblia)">
Poliglota (Biblia)

Poliglota ( – „wielojęzyczny”) – wielojęzyczne wydanie całości lub części Pisma Świętego obejmujące tekst w kilku wersjach językowych zarówno oryginalnych jak i tłumaczonych, służących głównie celom krytyki tekstu. Zwykle wolumin zawiera tekst Biblii w oryginale i kilku przekładach umieszczonych w kolumnach obok siebie. Za pierwowzór takiego wydania należy uznać Hexaplę, której autorem jest Orygenes.
Pierwowzór.
Wzorem poliglot była Hexapla Orygenesa (z gr. "heksapla biblia" – „sześciokrotne księgi”), która zestawiła tekst Starego Testamentu (185–254) w sześciu kolumnach obok siebie:
oraz cztery przekłady greckie:
Pierwsze wydania drukowane.
W epoce wzmożonych badań nad tekstem Biblii w XVI i XVII wieku powstały liczne poligloty. Najstarszą próbą z 1516 roku jest "Psalterium octaplum" dominikanina Agostina Giustinianiego, który w pięciu językach zestawił psalmy kolejno w ośmiu kolumnach: tekst hebrajski, łaciński przekład Justyniana, łacińską Wulgatę, grecki tekst Septuaginty, wersję arabską, aramejski targum, łacińskie tłumaczenie targumu oraz na końcu osobisty łaciński komentarz Justyniana.
W XVI wieku wychodzą także monumentalne edycje całego Pisma Świętego, rozmiarów folio. Należy do nich Biblia Poliglota kompluteńska, obejmująca Stary i Nowy Testament, opracowana pod kierunkiem kardynała F. Ximenesa de Cisnerosa, drukowana w Hiszpanii w Alcalá de Henares (łac. "Complutum") w latach 1514–1517 w sześciu tomach. Pierwsze cztery tomy (Stary Testament) podają tekst:
Do Pięcioksięgu Mojżesza dodany został przekład aramejski Targum Onkelosa. Tom piąty zawiera Nowy Testament w dwu kolumnach (tekst grecki i Wulgatę). Tom szósty – słowniki i gramatykę języka hebrajskiego i aramejskiego Alfonso de Zamory.
Kolejnym dziełem była Poliglota antwerpska składająca się z ośmiu tomów. Została ona wydana przez Plantina pod kierownictwem Benoisa Ariasa Montanusa w latach 1569–1572, na zamówienie Filipa II, króla Hiszpanii (stąd nazywa się także "Biblia Regia" lub "Poliglota Plantiniana"). Zawiera ona teksty Starego Testamentu podane w języku hebrajskim, aramejskim, greckim i łacińskim. Nowy Testament w języku greckim, łacińskim, syryjskim, oraz nowe tłumaczenie Starego i Nowego Testamentu Santesa Pagnino. Praca na tym wydaniem Biblii trwała cztery lata. Odbito 1200 egzemplarzy oraz 13 na pergaminie dla króla.
Wydania późniejsze.
W późniejszych latach ukazały się dwie Poligloty Eliasa Huttera: "Poliglota hamburska" z 1596 i "Poliglota norymberska" z 1595 roku. Nie mają one większego znaczenia dla krytyki tekstu. "Poliglota hamburska" zawierała grecką Septuagintę, łacińską Wulgatę, łaciński Stary Testament Pagninusa, łaciński Nowy Testament Bezy oraz niemiecki przekład Lutra umieszczone w czterech kolumnach, których kolejność na stronie verso jest odwrotna. Suplementem do tego wydania była Hebrajska Biblia Huttera z roku 1587. Wydana w sześciu tomach "Poliglota norymberska" zawierała tekst Nowego Testamentu w dwunastu językach: angielskim, czeskim, duńskim, francuskim, greckim, hebrajskim, hiszpańskim, łacińskim, niemieckim, polskim, syryjskim i włoskim. Przekładu tekstu na język hebrajski dokonał sam Elias Hutter. Tekst w języku polskim zawierał przedruk Nowego Testamentu z polskiej Biblii brzeskiej.
"Poliglotę paryską" w dziesięciu tomach wydał w latach 1629–1645 adwokat królewski Guide Michel Le Jay. W Pięcioksięgu Mojżesza umieszczono tekst Pentateuchu samarytańskiego pochodzący z rękopisu który został odnaleziony w 1616 roku w Damaszku przez podróżnika Pietro della Valle. Obok tekstu hebrajskiego Poliglota paryska zawiera Wulgatę, Septuagintę, Peszittę dla całego Starego Testamentu oraz wersję w języku arabskim.
Przewyższa ją znacznie "Poliglota londyńska" zwana również waltońską od nazwiska wydawcy, biskupa Briana Waltona, drukowana w latach 1653–1657 w sześciu tomach u Thomasa Roycrofta. Zawiera ona poza tekstami poprzednich Poliglot przekład perski i etiopski. Tekst Septuaginty dodano według recenzji z 1592 roku. Wydanie to opatrzone jest w znakomite prolegomena i słownik siedmiojęzyczny. Piękną szatę graficzną uzupełnia karta tytułowa V. Hollara. Poliglota londyńska, zawiera aż 9 różnych języków (hebrajski, pismo samarytańskie, aramejski, grecki, łacinę, etiopski, syryjski, arabski i perski). Jest to pierwsze dzieło, które wyszło na zasadzie subskrypcji.

</doc>
<doc id="976231" url="https://pl.wikipedia.org/wiki?curid=976231" title="Philip Stanhope (4. hrabia Chesterfield)">
Philip Stanhope (4. hrabia Chesterfield)

Philip Dormer Stanhope, 4. hrabia Chesterfield (ur. 22 września 1694 w Londynie - zm. 24 marca 1773) – brytyjski pisarz i polityk partii Wigów. Po śmierci jego ojca (1726) tytułowano go "Lord Stanhope" (lub "Lord Chesterfield").
Philip Dormer Stanhope urodził się w Londynie. Kształcony był w Cambridge, po czym ruszył w "Grand Tour" do krajów kontynentu europejskiego. Gdy władzę w 1714 roku przejął Jerzy I Hanowerski droga do kariery stała dlań otworem więc wrócił do Anglii. Jego krewny James Stanhope, 1. hrabia Stanhope, ulubiony minister króla uczynił Philipa Dormera Lordem Królewskiego Łoża u następcy tronu Jerzego (przyszłego Jerzego II). W literaturze znany jako "Earl of Chesterfield" (a w wersjach polskich jako "Hrabia Chesterfield" lub "Lord Chesterfield"). Jego następcą jako earla Chesterfield był adoptowany przezeń młodszy kuzyn Philip Stanhope, 5. hrabia Chesterfield.
do 1716.
W roku 1715 wszedł do parlamentu jako Lord Stanhope of Shelford z okręgu St Germans. Gdy dyskutowano czy przeprowadzić impeachment jednego z innych posłów James Butler, 2. książę Ormonde Stanhope wygłosił (5 VIII 1715) pierwszą ze swych słynnych płomiennych mów. Była ona na tyle gwałtowna, że ściągnęła nań gniew większości posłów i grzywnę w wysokości 500 £. Wówczas zdecydował się wyjechać na kontynent.
Z Paryża przysłał rządowi bardzo ważne informacje dotyczące antyrządowych poczynań jakobickich, co przywróciło mu w Londynie dobre imię. W 1716 zdecydował się wrócić do Anglii. Po powrocie poparł "młodych Wigów skupionych wokół księcia Walii przeciw swemu ojcu królowi Jerzemu I. Oddaną przyjaciółką Stanhope'a została kochanka księcia Henrietta Howard, hrabina Suffolk.
1726-1732.
W roku 1726 zmarł jego ojciec Philip Stanhope, 3. hrabia Chesterfield i Philipp odziedziczył tytuł hrabiego (earla) Chesterfield i miejsce w Izbie Lordów. Tam nagle dostrzeżono go jako znakomitego mówcę i podziwiano. W 1728 roku został ambasadorem brytyjskim w Holandii. Premier Robert Walpole cenił go za cierpliwość i takt jako dyplomaty, co przyniosło Stanhope'owi Order Podwiązki.
Jako dyplomata wynegocjował tzw. traktat wiedeński, który przynosił pacyfikację nastrojów w Europie po myśli Wielkiej Brytanii. W 1732 roku podupadł na zdrowiu i musiał zrezygnować z ambasady holenderskiej. Vincent la Chapelle, jego kucharz przyjął ofertę pracy na dworze księcia Wilhelma IV Orańskiego.
1732-1742.
W tym samym 1732 roku urodził mu się syn Philip Stanhope (1732-1768), którego matką była guwernantka Madelina Elizabeth du Bouche. Rady wysyłane do ukochanego (choć nieślubnego) syna w formie listów znane są dziś jako słynne: "Earl of Chesterfield's Letters to his Son". Stanhope zadbał o edukację syna, który również został dyplomatą. Co bardzo martwiło ojca, wielu pogardzało jego synem jako dzieckiem z nieprawego łoża.
W latach trzydziestych sprzeciwił się planom wprowadzenia przez premiera Walpole'a akcyzy handlowej ("Excise Bill"). W 1739 był jednym z twórców-fundatorów szpitala dla podrzutków: Foundling Hospital. W 1741 podpisał petycje o dymisję Walpole'a, po czym wyjechał za granicę by podreperować swe zdrowie.
W Brukseli odwiedził Voltaire'a i spędził nieco czasu w Paryżu, gdzie debatował z Crebillonem, Bernardem Fontenellem i Monteskiuszem.
1742-1773.
Gdy w roku 1742 Robert Walpole został zmuszony zrezygnować z urzędu, a władzę przejął (nieoficjalnie) John Carteret, Stanhope zdecydował się pozostać w opozycji. Wyróżniał się jako zaciekły krytyk Jerzego II, który znienawidził go.
W roku 1743 ukazała się nowa gazeta "Old England; or the Constitutional Journal", w której pisywał Stanhope jako "Jeffrey Broadbottom", były one podobnie jak jego pamflety wymierzone w Jerzego II i jego rząd. Bardzo uradowana była nimi Sarah Churchill, księżna Marlborough, jedna z przywódców opozycji, która dała Stanhope'owi 20,000 funtów na znak swej aprobaty.
W roku 1744 Jerzy II Hanowerski musiał zrezygnować ze współpracy z Carteretem, który nie miał poparcia parlamentu. Tak powstała partia "Broad Bottom" prowadzona przez hrabiego Chesterfielda i Williama Pitta, która weszła w koalicję z braćmi Pelham (Henry Pelham i Thomas Pellham-Holles).
Nowa ekipa rządząca wysłała go znów jako ambasadora do Hagi, by przekonał Holendrów do udziału w wojnie o austriacką sukcesję po stronie Austrii i Anglii. Sukces misji był fenomenalny. Dotychczas nieufni i pacyfistyczni Holendrzy zgodzili się na odnowienie sojuszu. W podziękowaniu za to osiągnięcie uczyniono go, w kilka tygodni po powrocie Lordem-Namiestnikiem Irlandii.

</doc>
<doc id="976239" url="https://pl.wikipedia.org/wiki?curid=976239" title="P’yŏngsŏng">
P’yŏngsŏng

P’yŏngsŏng (kor. 평성) – miasto w Korei Północnej, stolica prowincji P’yŏngan Południowy. Miasto zlokalizowane jest 32 km na północny wschód od stolicy kraju – Pjongjangu. Oficjalnie miasto zostało założone w grudniu 1969 roku. Populacja miasta wynosi ok. 284 tys. mieszkańców.

</doc>
<doc id="976244" url="https://pl.wikipedia.org/wiki?curid=976244" title="Drowning Pool">
Drowning Pool

Drowning Pool – hardrockowo-numetalowy zespół z USA.
Historia.
Drowning Pool powstało w 1997 roku w Dallas. Po trzech latach zespół wypuścił pierwszą epkę Pieces of Nothing.
W 2001 roku grupa wypuściła debiutancki album Sinner. Album odniósł sukces i pokrył się platyną (ponad 1.000.000 sprzedanych kopii). Teledysk do pierwszego singla „Bodies” był często puszczany w programach muzycznych. Po ataku terrorystycznym 11 września singiel zaczął gościć rzadziej w mediach z powodu swojego tekstu („Let the bodies hit the floor”), który przez niektórych został uznany za odniesienie do wyskakujących ludzi z wież World Trade Center. 14 sierpnia 2002 roku wokalista Dave Williams został znaleziony martwy w swoim autobusie koncertowym. Raport medyczny wykazał, że Dave cierpiał na poważną wadę kardiologiczną – przerost mięśnia sercowego.
Po śmierci Williamsa zespół zaczął szukać nowego wokalisty. W 2003 roku do zespołu dołączył wokalista Jason ‘Gong’ Jones. W nowym składzie grupa wydała w 2004 roku album Desensitized.
14 czerwca 2005 roku, z powodu różnic poglądów i konfliktu z zespołem, Drowning Pool opuścił wokalista. Jones dołączył później do zespołu AM Conspiracy. Po odejściu Jasona zaczęły krążyć plotki na temat nowego wokalisty. Fani typowali między innymi: Pata Lachmana z Damageplan, Phila Anselmo z Pantera i Ryana McCombsa z SOiL. Zespół zapowiedział, że nowy wokalista zostanie ogłoszony 25 sierpnia na Ozzfeście, gdzie grupa miała wystąpić na głównej scenie. 20 lipca strona SMNNews otrzymała informację z wiarygodnego źródła, że nowym wokalistą zostanie McCombs z SOiL. Tydzień później zespół i wokalista potwierdzili tę wiadomość. Według managera Drowning Pool McCombs był najlepszym kandydatem na wokalistę.
Wiosną 2006 roku zespół ogłosił koniec współpracy z wytwórnią Wind-Up Records. Strona Wind-Up Records potwierdziła tę informację dopiero w czerwcu 2006 roku.
W październiku 2006 roku zespół ogłosił, że nowa piosenka „No More” zostanie wydana na soundtracku do filmu Piła III. Była to ich pierwsza piosenka z nowym wokalistą (nie licząc drugiej wersji „Rise Up”).
26 lutego 2007 roku po otrzymaniu ofert z Century Media i Sanctuary Records zespół ogłosił dołączenie do wytwórni Eleven Seven Music. Oprócz tego zespół dostał nową kompanię menadżerską Tenth Street Entertainment.
Najnowszy album Full Circle został wydany 7 sierpnia 2007 roku. Dwie piosenki zostały wyprodukowane przez Funny Farm Records, które posiada Nikki Sixx (basista Mötley Crüe) i DJ Ashba (gitarzysta Beautiful Creatures). Reszta piosenek została nagrana z producentem Benem Schigelem w January Sound Studio.
29 listopada 2011 roku ogłoszono, że Ryan McCombs opuści dotychczasowy zespół, aby powrócić do „SOiL” i promować 10. rocznicę swojego pierwszego albumu „Scars”. Zapowiedziano też, że nagra z zespołem nową płytę.
11 lipca 2012 do zespołu dołączył czwarty z kolei wokalista Jason Moreno.
Współpraca z wojskiem.
Drowning Pool współpracowało z Armią Stanów Zjednoczonych na rzecz opieki amerykańskich weteranów wojny w Afganistanie i Iraku (w skrócie IAVA – Iraq and Afghanistan Veterans of America). Z każdego sprzedanego biletu na koncerty w ramach trasy „This Is For The Soldiers” 50 centów zostało przekazane na konto IAVA i kolejne 50 centów na rzecz organizacji USO.

</doc>
<doc id="976246" url="https://pl.wikipedia.org/wiki?curid=976246" title="P'yongsong">
P'yongsong



</doc>
<doc id="976249" url="https://pl.wikipedia.org/wiki?curid=976249" title="Phyongsong">
Phyongsong



</doc>
<doc id="976250" url="https://pl.wikipedia.org/wiki?curid=976250" title="Pyeongsong">
Pyeongsong



</doc>
<doc id="976251" url="https://pl.wikipedia.org/wiki?curid=976251" title="Aeroklub Rzeczypospolitej Polskiej">
Aeroklub Rzeczypospolitej Polskiej



</doc>
<doc id="976252" url="https://pl.wikipedia.org/wiki?curid=976252" title="León de Huánuco">
León de Huánuco



</doc>
<doc id="976257" url="https://pl.wikipedia.org/wiki?curid=976257" title="Philip Stanhope">
Philip Stanhope



</doc>
<doc id="976262" url="https://pl.wikipedia.org/wiki?curid=976262" title="I LO w Gdańsku">
I LO w Gdańsku



</doc>
<doc id="976264" url="https://pl.wikipedia.org/wiki?curid=976264" title="Hrabstwo Edgar">
Hrabstwo Edgar

Hrabstwo Edgar – hrabstwo w USA, w stanie Illinois, według spisu z 2000 roku liczba ludności wynosiła 19 704. Siedzibą hrabstwa jest Paris.
Geografia.
Według spisu hrabstwo zajmuje powierzchnię 1617 km2, z czego 1615 km2 stanowią lądy, a 2 km2 (0,10%) stanowią wody.
Historia.
Hrabstwo Edgar zostało oficjalnie utworzone w 1823 roku z terenów hrabstwa Clark. Swoją nazwę obrało na cześć Johna Edgara (1750-1832), irlandzkiego oficera Brytyjskiej Marynarki Królewskiej, który przeszedł na stronę amerykańską podczas wojny o niepodległość Stanów Zjednoczonych. Edgar udał się do Kaskaskia w 1784, gdzie został młynarzem i kupcem.
Demografia.
Według spisu z 2000 roku hrabstwo zamieszkuje 19 704 osób, które tworzą 7874 gospodarstw domowych oraz 5 322 rodzin. Gęstość zaludnienia wynosi 12 osób/km2. Na terenie hrabstwa jest 8 611 budynków mieszkalnych o częstości występowania wynoszącej 5 budynków/km2. Hrabstwo zamieszkuje 97,12% ludności białej, 1,84% ludności czarnej, 0,19% rdzennych mieszkańców Ameryki, 0,19% Azjatów, 0,01% mieszkańców Pacyfiku, 0,25% ludności innej rasy oraz 0,40% ludności wywodzącej się z dwóch lub więcej ras, 0,78% ludności to Hiszpanie, Latynosi lub inni.
W hrabstwie znajduje się 7874 gospodarstw domowych, w których 29,90% stanowią dzieci poniżej 18 roku życia mieszkający z rodzicami, 54,00% małżeństwa mieszkające wspólnie, 9,60% stanowią samotne matki oraz 32,40% to osoby nie posiadające rodziny. 28,50% wszystkich gospodarstw domowych składa się z jednej osoby oraz 14,70% żyje samotnie i ma powyżej 65 roku życia. Średnia wielkość gospodarstwa domowego wynosi 2,409 osoby, a rodziny wynosi 2,93 osoby.
Przedział wiekowy populacji hrabstwa kształtuje się następująco: 23,90% osób poniżej 18 roku życia, 8,3% pomiędzy 18 a 24 rokiem życia, 27,00% pomiędzy 25 a 44 rokiem życia, 23,20% pomiędzy 45 a 64 rokiem życia oraz 17,70% osób powyżej 65 roku życia. Średni wiek populacji wynosi 39 lat. Na każde 100 kobiet przypada 95,1 mężczyzn. Na każde 100 kobiet powyżej 18 roku życia przypada 93,40 mężczyzn.
Średni dochód dla gospodarstwa domowego wynosi 35 203 USD, a średni dochód dla rodziny wynosi 41 245 dolarów. Mężczyźni osiągają średni dochód w wysokości 30 214 dolarów, a kobiety 21 097 dolarów. Średni dochód na osobę w hrabstwie wynosi 17 857 dolarów. Około 7,60% rodzin oraz 10,50% ludności żyje poniżej minimum socjalnego, z tego 14,20% poniżej 18 roku życia oraz 9,90% powyżej 65 roku życia.
Okręgi.
W hrabstwie Edgar znajduje się piętnaście okręgów: 

</doc>
<doc id="976265" url="https://pl.wikipedia.org/wiki?curid=976265" title="I Liceum Ogólnokształcące w Gdańsku">
I Liceum Ogólnokształcące w Gdańsku



</doc>
<doc id="976268" url="https://pl.wikipedia.org/wiki?curid=976268" title="Deportes Ovalle">
Deportes Ovalle

Club de Deportes Ovalle – chilijski klub piłkarski z siedzibą w mieście Ovalle leżącym w Coquimbo (tzw. IV region).
Historia.
Klub założony został 1 stycznia 1963 roku. W następnym roku oddano do użytku stadion klubu - Estadio Municipal de Ovalle. Obecnie klub gra w trzeciej lidze chilijskiej (Tercera división chilena).

</doc>
<doc id="976270" url="https://pl.wikipedia.org/wiki?curid=976270" title="Doktor nauk">
Doktor nauk

Doktor nauk () – stopień naukowy nadawany w Rosji w latach 1819–1917 i od 1934 w ZSRR. 
Stopień naukowy doktora nauk nadawany w Rosji, i niektórych państwach WNP, m.in. Białoruś i Ukraina oraz w Bułgarii.
Odpowiada polskiemu stopniowi naukowemu doktora habilitowanego – według tzw. Konwencji praskiej i podpisanych umów dwustronnych.
W latach 1884–1918 w Imperium Rosyjskim istniał w szkolnictwie wyższym system magister (ros. магистр) – doktor.
Niższym stopniem naukowym od doktora nauk jest kandydat nauk.

</doc>
<doc id="976283" url="https://pl.wikipedia.org/wiki?curid=976283" title="Anju">
Anju

Anju (kor. 안주) – miasto w Korei Północnej, w prowincji P’yŏngan Południowy. Populacja miasta w 2008 roku wyniosła ok. 240 tys. mieszkańców. Przez miasto przepływa rzeka Ch'ŏngch'ŏn-gang.

</doc>
<doc id="976285" url="https://pl.wikipedia.org/wiki?curid=976285" title="STS-37">
STS-37

STS-37 (ang. "Space Transportation System") – ósma misja wahadłowca kosmicznego Atlantis i trzydziesta dziewiąta programu lotów wahadłowców.
Cel misji.
Umieszczenie na orbicie satelity GRO (Gamma Ray Observatory), później przemianowanego na CGRO (Compton Gamma Ray Observatory), umożliwiającego obserwacje Wszechświata w zakresie promieniowania gamma.

</doc>
<doc id="976287" url="https://pl.wikipedia.org/wiki?curid=976287" title="Czarny Hron">
Czarny Hron

Czarny Hron (słow. Čierny Hron) - potok na Słowacji, duży lewostronny dopływ Hronu na terenie powiatu Brezno. Długość ok. 25 km, średni przepływ u ujścia 3 m³/s.
Czarny Hron płynie w całości przez tzw. Balockie Wierchy (słow. Balocké vrchy) w grupie Rudaw Weporskich. Źródła ma na północno-wschodnich stokach szczytu Sedmák (1004 m n.p.m.) na wysokości ok. 920 m n.p.m. Spływa początkowo generalnie w kierunku północnym. Od osiedla Dobroč przyjmuje kierunek północno-zachodni. Przepływa przez tereny rozległej wsi Čierny Balog, po czym meandrując wcina się w północny skraj wyżej wymienionych Balockich Wierchów. Tu przyjmuje swoje największe dopływy - lewobrzeżny Kamenistý potok i również lewobrzeżny potok Osrblianka, po czym w miejscu zwanym Chvatimech, pomiędzy miejscowościami Valaská a Podbrezová, uchodzi do Hronu na wys. ok. 475 m n.p.m.
W dolinie Czarnego Hronu na początku XX w. powstała rozległa sieć wąskotorowych kolei leśnych - tzw. Čiernohronská železnica. Dziś w eksploatacji jako atrakcja turystyczna pozostaje jedynie 15-kilometrowy odcinek na trasie Chvatimech - Hronec - Čierny Balog - Vydrovo (skansen leśny).

</doc>
<doc id="976288" url="https://pl.wikipedia.org/wiki?curid=976288" title="STS-39">
STS-39

STS-39 (ang. "Space Transportation System") – dwunasta misja wahadłowca kosmicznego Discovery i czterdziesta programu lotów wahadłowców. Była to pierwsza misja wojskowa wahadłowca, która nie została utajniona.
Cel misji.
Wojskowa misja wahadłowca, której celem było przede wszystkim prowadzenie eksperymentów – m.in. umieszczenie na orbicie, a następnie przechwycenie satelity IBSS (Infrared Backgroung Signature Survey). Jedynym ładunkiem, którego misję utajniono był Multi-Purpose Experiment Canister (MPEC).

</doc>
<doc id="976293" url="https://pl.wikipedia.org/wiki?curid=976293" title="STS-40">
STS-40

STS-40 (ang. "Space Transportation System") – jedenasta misja wahadłowca kosmicznego Columbia i czterdziesta pierwsza programu lotów wahadłowców. Pierwszy lot w ramach programu Spacelab Life Sciences (SLS-1).
Cel misji.
Lot naukowy, wypełniony prowadzeniem eksperymentów medycznych i biologicznych na pokładzie laboratorium Spacelab SLS-1 (Space Life Sciences). Była to piąta misja laboratorium Spacelab. Eksperymentom poddano ludzi, 30 gryzoni i tysiące małych meduz.

</doc>
<doc id="976298" url="https://pl.wikipedia.org/wiki?curid=976298" title="STS-43">
STS-43

STS-43 (ang. "Space Transportation System") – dziewiąta misja wahadłowca kosmicznego Atlantis i czterdziesta druga programów lotów wahadłowców.
Cel misji.
Umieszczenie na orbicie satelity telekomunikacyjnego TDRS-5.

</doc>
<doc id="976300" url="https://pl.wikipedia.org/wiki?curid=976300" title="STS-48">
STS-48

STS-48 (ang. "Space Transportation System") – trzynasta misja wahadłowca kosmicznego Discovery i czterdziesta trzecia programu lotów wahadłowców.
Cel misji.
Umieszczenie na orbicie satelity UARS (Upper Atmosphere Research Satellite) badającego atmosferę ziemską, a zwłaszcza jej warstwę ozonową.

</doc>
<doc id="976307" url="https://pl.wikipedia.org/wiki?curid=976307" title="Eclipse (IDE)">
Eclipse (IDE)



</doc>
<doc id="976308" url="https://pl.wikipedia.org/wiki?curid=976308" title="Kate (KDE)">
Kate (KDE)



</doc>
<doc id="976309" url="https://pl.wikipedia.org/wiki?curid=976309" title="Wesnoth">
Wesnoth



</doc>
<doc id="976312" url="https://pl.wikipedia.org/wiki?curid=976312" title="Ch’ŏngch’ŏn-gang">
Ch’ŏngch’ŏn-gang

Ch'ŏngch'ŏn-gang (kor. 청천강, Chongchon, Ch'ongch'on) – rzeka w Korei Północnej, jej długość wynosi 217 km, a powierzchnia dorzecza 9 553 km². Źródło rzeki znajduje się w górach Rangrim, w prowincji Chagang, natomiast ujście do Morza Żółtego w okolicach Sinanju. Rzeka przepływa obok gór Myohyang-san oraz przez miasto Anju w prowincji P'yŏngan Południowy.
Podczas Wojny Koreańskiej nad rzeką doszło do wielkiej bitwy, zakończonej zwycięstwem Północy.

</doc>
<doc id="976313" url="https://pl.wikipedia.org/wiki?curid=976313" title="Postfix (Mail Transfer Agent)">
Postfix (Mail Transfer Agent)



</doc>
<doc id="976314" url="https://pl.wikipedia.org/wiki?curid=976314" title="Ch'ŏngch'ŏn">
Ch'ŏngch'ŏn



</doc>
<doc id="976316" url="https://pl.wikipedia.org/wiki?curid=976316" title="Ch'ongch'on">
Ch'ongch'on



</doc>
<doc id="976317" url="https://pl.wikipedia.org/wiki?curid=976317" title="Portugalski">
Portugalski



</doc>
<doc id="976318" url="https://pl.wikipedia.org/wiki?curid=976318" title="Plater">
Plater

Osoby.
Pozostałe nazwiska wymieniono w artykule:

</doc>
<doc id="976320" url="https://pl.wikipedia.org/wiki?curid=976320" title="Andrzej Galica">
Andrzej Galica

Andrzej Galica (ur. 27 listopada 1873 w Białym Dunajcu, zm. 6 czerwca 1945 w majątku Majdany) – generał brygady Wojska Polskiego, działacz niepodległościowy, kawaler Orderu Virtuti Militari, twórca formacji strzelców podhalańskich, inżynier, polityk, poseł na Sejm RP, członek Głównego Sądu Koleżeńskiego Związku Legionistów Polskich od 1936 roku, członek Prezydium Rady Naczelnej Obozu Zjednoczenia Narodowego w 1939 roku, działacz regionalny ruchu podhalańskiego, literat.
Życiorys.
Urodził się 27 listopada 1873 w Białym Dunajcu, w rodzinie Macieja i Marii z Skupieniów. W 1897 ukończył gimnazjum św. Anny (dziś im. Bartłomieja Nowodworskiego) w Krakowie. Studiował na politechnikach we Lwowie i Wiedniu, gdzie uzyskał stopień inżyniera (o specjalności: budowa dróg i mostów). W tym okresie działał też w Związku Strzeleckim, był organizatorem ich oddziałów w Małopolsce i przewodniczącym obwodu skawińskiego ZS. Przed 1914 pracował jako kierownik budowy części kanału spławnego Odra-Wisła. Był literatem – razem z Władysławem Orkanem, Andrzejem Stopką, Józefem Jedliczem i innymi tworzył tzw. szkołę podhalańską.
Po wybuchu I wojny światowej organizował oddziały polskie w Wiedniu, gdzie wcześniej został przeniesiony z Ekspozytury Budowy Dróg Wodnych w Krakowie. Po sformowaniu dwóch kompanii przekazał je do Krakowa i sam uzyskał zwolnienie z pracy i wstąpił do Legionów Polskich. Służył w nich od sierpnia 1914 do września 1917. Był dowódcą batalionu uzupełnień w Wiedniu (awans na kapitana otrzymał we wrześniu 1914 roku). Od maja 1915 do listopada 1916 roku był dowódcą batalionu w 4 i 6 pułku piechoty Legionów (awans na majora otrzymał we wrześniu 1915, a awans na podpułkownika w październiku 1916 roku). Od listopada 1916 do września 1917 roku był dowódcą 4 pułku piechoty. Od września 1917 do lutego 1918 roku był inspektorem wyszkolenia Polskiego Korpusu Posiłkowego. Po przejściu II Brygady przez front został internowany na Węgrzech i osadzony w obozie w () na Zakarpaciu. 1 maja 1918 został zwolniony i wcielony do c. k. Pułku Strzelców Nr 16 w Krakowie, a następnie jako austriacki oficer rezerwy został wysłany na front włoski.
Od listopada 1918 do września 1919 roku był organizatorem i dowódcą oddziałów podhalańskich. 13 maja 1919 otrzymał tytuł Honorowego Obywatela Miasta Nowego Targu. Od września 1919 do marca 1920 roku był dowódcą Brygady Górskiej. Następnie od marca 1920 do sierpnia 1926 roku dowodził 21 Dywizją Piechoty Górskiej. 1 maja 1920 roku zatwierdzony został w stopniu generała podporucznika z dniem 1 kwietnia 1920 roku, a 3 maja 1922 roku zweryfikowany został w stopniu generała brygady ze starszeństwem z dniem 1 czerwca 1919 roku. W okresie od sierpnia 1926 do października 1930 roku był dowódcą Okręgu Korpusu Nr X w Przemyślu.
W 1931 roku przeszedł w stan spoczynku. Wykorzystując swoje wykształcenie politechniczne otworzył w Warszawie biuro miernicze, a ponadto zajął się gospodarką rolną w kupionym w 1930 majątku Majdan k. Trzepnicy w powiecie piotrkowskim. Tu z pomocą tylko miejscowego majstra postawił dom mieszkalny i inne budynki gospodarcze. Wszedł też w krąg polityki – między innymi włączył się w tworzenie prorządowego Obozu Zjednoczenia Narodowego z inspiracji gen. Edwarda Śmigłego-Rydza, oraz działalnością w regionalnym ruchu podhalańskim.
Z ramienia BBWR był posłem na Sejm RP (1928–1935) i senatorem RP (1935–1939).
Zmarł 6 czerwca 1945 w swoim majątku Majdany (dziś gmina Łęki Szlacheckie koło Piotrkowa Trybunalskiego). Został pochowany na cmentarzu parafialnym w Bęczkowicach.
21 lipca 1900 poślubił w Sanoku pochodzącą z pobliskiego Czerteża Józefę Jarosz (ur. 1880). Jego żona była przewodniczącą pierwszego zarządu Stowarzyszenia „Rodzina Wojskowa” w Przemyślu.
Upamiętnienie.
Jesienią 1973, po kilku miesiącach starań, m.in. dzięki wsparciu materialnemu i organizacyjnemu udzielonemu przez Stanisława Fita z Czarnego Dunajca, byłego podkomendnego generała Galicy, prochy generała zostały sprowadzone na Podhale, gdzie 20 października pochowano je w kwaterze legionistów na Nowym Cmentarzu przy ul. Nowotarskiej w Zakopanem. W uroczystym pogrzebie uczestniczyli m.in. przedstawiciele władz administracyjnych Zakopanego, Zarząd Główny Związku Podhalan, przedstawiciele Zarządu Głównego Związku Podhalan w U.S.A., duchowieństwo z ks. kanonikiem Władysławem Curzydłą (proboszczem Parafii Najświętszej Rodziny) na czele. Przemówienia pogrzebowe wygłosili: ks. prałat Jan Krupiński, red. Włodzimierz Wnuk, gen. Mieczysław Boruta-Spiechowicz, pisarz Adam Pach, Józef Obrochta i dr Wincenty Galica.

</doc>
<doc id="976321" url="https://pl.wikipedia.org/wiki?curid=976321" title="Dżafna">
Dżafna

Dżafna (; lub ; ) – stolica północnej prowincji w Sri Lance. W mieście znajduje się port lotniczy Dżaffna.

</doc>
<doc id="976322" url="https://pl.wikipedia.org/wiki?curid=976322" title="Kaech’ŏn">
Kaech’ŏn

Kaech’ŏn (kor. 개천) – miasto w Korei Północnej, w prowincji P’yŏngan Południowy. W 2008 roku populacja miasta wynosiła 319,5 tys. mieszkańców, zaś powierzchnia 738 km².
Jedną z atrakcji turystycznych miejscowości jest Pieczara Songam.
W okolicach miasta Kaech’ŏn zlokalizowano obóz koncentracyjny.

</doc>
<doc id="976323" url="https://pl.wikipedia.org/wiki?curid=976323" title="Glenn Strömberg">
Glenn Strömberg

Glenn Peter Strömberg (ur. 5 stycznia 1960 w Göteborgu) – piłkarz szwedzki grający na pozycji pomocnika.
Kariera klubowa.
Pierwszym klubem Strömberga w karierze był Lerklis IF. W 1979 Glenn Strömberg trafił do IFK Göteborg i tam też zadebiutował w lidze szwedzkiej. W pierwszym sezonie gry w IFK wywalczył wicemistrzostwo kraju, co powtórzył w 1981. Po swój pierwszy tytuł mistrzowski Strömberg sięgnął w 1982, a dołożył do tego także triumfy w Pucharze Szwecji oraz Pucharze UEFA (wystąpił w obu wygranych finałowych meczach z niemieckim Hamburger SV).
Zimą 1983 Strömberg przeszedł do portugalskiej Benfiki Lizbona. Także z Benfiką osiągał sukcesy i już w tym samym roku wywalczył mistrzostwo Portugalii i Puchar Portugalii oraz dotarł do finału Pucharu UEFA, w którym lizboński zespół okazał się gorszy od belgijskiego Anderlechtu (0:1, 1:1). W 1984 Strömberg również sięgnął po tytuł mistrza kraju oraz wystąpił z Benfiką w Pucharze Mistrzów.
W 1984 przeszedł do włoskiej Atalanty BC, która wówczas awansowała do Serie A. Za czasów gry w Atalancie spotkał tam kilku znanych zawodników jak choćby Roberto Donadoni, Robert Prytz, Trevor Francis czy Claudio Caniggia. W klubie z Bergamo występował przez 8 sezonów, a największym sukcesem był finał Pucharu Włoch w 1987. Karierę piłkarską Glenn Strömberg zakończył w 1992 mając 32 lata, a następnie zamieszkał w Bergamo.
Kariera reprezentacyjna.
W reprezentacji Szwecji Strömberg zadebiutował w 1982. W 1990 został powołany przez Ole Nordina do kadry na Mistrzostwa Świata we Włoszech. Tam był podstawowym zawodnikiem i zagrał we wszystkich trzech meczach grupowych: przegranych po 1:2 z Brazylią, Szkocją, w którym zdobył gola oraz Kostaryką. Karierę reprezentacyjną zakończył w 1991. Przez 9 lat rozegrał w kadrze 52 mecze.

</doc>
<doc id="976326" url="https://pl.wikipedia.org/wiki?curid=976326" title="Glenn Stromberg">
Glenn Stromberg



</doc>
<doc id="976327" url="https://pl.wikipedia.org/wiki?curid=976327" title="Zawieranie zbiorów">
Zawieranie zbiorów



</doc>
<doc id="976328" url="https://pl.wikipedia.org/wiki?curid=976328" title="Hexapla">
Hexapla

Hexapla, Heksapla ( – „sześciokształtna”) – datowana na lata czterdzieste III wieku, zachowana we fragmentach, poliglota opracowana przez Orygenesa. Zawierała sześć umieszczonych obok siebie kolumn w następującej kolejności:
Według Euzebiusza z Cezarei Hexapla zawierała jeszcze trzy dodatkowe przekłady greckie Psalmów (Quintę, Sextę i Septimę), które jednak się nie zachowały (w sumie 9 kolumn, tzw. "Enneapla"). Hexapla była dziełem ogromnej objętości: liczyła ok. 6000 foliałów w 50 tomach i była przechowywana w Bibliotece cezarejskiej. Oryginał zaginął prawdopodobnie w VII wieku wraz ze zniszczeniem biblioteki w 638 roku. Na szczęście zachowało się wiele kopii heksaplarnego tekstu Septuaginty (zachowane manuskrypty zawierają jednak wiele różnic) oraz syryjskie tłumaczenie (Syro-heksapla).
W dziejach chrześcijańskiej egzegezy biblijnej Hexapla uznawana jest za pierwsze dzieło krytyki tekstualnej. Rozbieżności między różnymi wersjami tekstu ST musiały zacząć stwarzać istotne trudności, przede wszystkim w dyskusji z Żydami. Sam Orygenes w "Komentarzu do Ewangelii Mateusza" wyjaśnił w jakim celu stworzył "Heksaplę": 
(...) Rozbieżności między rękopisami Starego Testamentu zdołaliśmy z pomocą Bożą zaradzić posługując się świadectwem pozostałych wydań. Te bowiem miejsca w Septuagincie, które z powodu rozbieżności rękopisów budziły wątpliwość, poddaliśmy ocenie na podstawie pozostałych wydań i zgodne z nimi zachowaliśmy, zaznaczając obelosem te, których brak w tekście hebrajskim (nie mieliśmy odwagi usunąć ich całkowicie), a inne dodaliśmy ze znakiem asterysku, aby było widoczne, że lekcje nie występujące w Septuagincie dodaliśmy z pozostałych, zgodnych z tekstem hebrajskim wydań.
Były to klasyczne znaki opracowane przez Arystarcha (uważanego za ojca krytyki tekstualnej) i będące już w starożytności w użyciu w Aleksandrii.
Dzięki dziełu Orygenesa zachowały się do dzisiaj warianty innych tłumaczeń ST na język grecki, które w swojej oryginalnej formie zaginęły (przekłady Akwili, Symmachusa i Teodocjona).
Orygenes opracował również oddzielne dzieło zwane "Tetrapla", gdzie obok przekładu Septuaginty dołączył także przekład Symmachusa, Akwili i Teodocjona.

</doc>
<doc id="976329" url="https://pl.wikipedia.org/wiki?curid=976329" title="Marek Gedl">
Marek Gedl

Marek Gedl (ur. 30 czerwca 1934 w Bielsku-Białej, zm. 26 września 2014) – polski archeolog, profesor zwyczajny dr hab., badacz epoki brązu i wczesnej epoki żelaza.
Życiorys.
Był synem Tytusa i Janiny Gedlów oraz wnukiem lekarza dr. Mieczysława Gedla i Marii z domu Schwarz (córka Rudolfa i Ludmiły oraz siostra Stanisławy).
W 1955 ukończył studia na Uniwersytecie Jagiellońskim, w 1960 uzyskał stopień doktora, a w 1966 doktora habilitowanego. W 1976 roku uzyskał tytuł profesora nadzwyczajnego, a w 1983 profesora zwyczajnego. W latach 1971-1985 kierownik Zakładu Archeologii Polski (1971-1985), 1973-1984 kierownik podyplomowego Studium Muzeologicznego UJ, 1981-1987 zastępca dyrektora Instytutu Archeologii UJ, od 1985 kierownik Zakładu Archeologii Epoki Brązu Instytutu Archeologii UJ.
Był członkiem i wiceprzewodniczącym Komitetu Nauk Pra- i Protohistorycznych PAN oraz członkiem Wydziału II Historyczno-Filozoficznego PAU, członkiem korespondentem PAU (od 1992 r.), członkiem Niemieckiego Instytutu Archeologicznego.
Zmarł 26 września 2014. Pochowany został 2 października na Cmentarzu Rakowickim w Krakowie
Wybrane publikacje.
Był autorem ponad 500 prac naukowych, w tym 37 książek, m.in.:

</doc>
<doc id="976330" url="https://pl.wikipedia.org/wiki?curid=976330" title="Heksapla">
Heksapla



</doc>
<doc id="976331" url="https://pl.wikipedia.org/wiki?curid=976331" title="Kęszyce">
Kęszyce



</doc>
<doc id="976332" url="https://pl.wikipedia.org/wiki?curid=976332" title="Bernard Margueritte">
Bernard Margueritte

Bernard Jean Edmond Alexandre Margueritte (ur. 18 maja 1938 w Paryżu) – francuski dziennikarz i publicysta; swoją publicystyką związany z Polską. Prezes International Communications Forum, które zajmuje się problematyką mediów.
Życiorys.
W latach 1966–1970 był korespondentem prasowym "Le Monde" w Polsce, jednak w 1971 został zmuszony przez władze PRL do jej opuszczenia. Opublikował wiele artykułów m.in. w "Le Monde" i "Le Figaro". W czasie wydarzeń Marca 1968 był istotnym źródłem informacji o wydarzeniach w Polsce dla prasy światowej. 3 marca 1968 Margueritte spotkał się z Adamem Michnikiem i Henrykiem Szlajferem, którzy poinformowali go o planowanej na 8 marca manifestacji przeciw zdjęciu z afisza „Dziadów” i zatrzymaniach jej uczestników przez milicję. Wiadomość ta podana została przez światowe agencje, a do Polski dotarła głównie za pośrednictwem Radia Wolna Europa. Efektem tego spotkania było wydalenie obu informatorów z uczelni. W proteście przeciw tej decyzji ówczesnego ministra edukacji, Henryka Jabłońskiego, rozpoczęły się ogólnopolskie strajki, które dały początek tzw. wydarzeniom marca 1968.
W 1977, po okresie pracy na Uniwersytecie Harvarda, Margueritte powrócił do Polski jako korespondent francuskich mediów. W latach 1987–1990 był komentatorem w programie Bliżej świata nadawanym w TVP. W latach 1993–1994 wykładowca Ośrodka Studiów Rosyjskich oraz Ośrodka Prasy i Polityki Uniwersytetu Harvarda.
Stały felietonista "Tygodnika Solidarność". Był także m.in. komentatorem w programie telewizyjnym 7 dni świat.
W 2009 bez powodzenia kandydował z listy Polskiego Stronnictwa Ludowego w wyborach do Parlamentu Europejskiego.
Z żoną, architektem i pracownikiem naukowym Politechniki Warszawskiej, dr. inż. Joanną Giecewicz, poznał się w 1959 podczas swojej pierwszej wizyty w Polsce; ona miała wówczas 16 lat, on zaś pełnił funkcję instruktora na obozie letnim UNESCO. W 1967 wzięli ślub. Mają syna Eryka (ur. 1979), oficera armii francuskiej (pilot śmigłowca), oraz córkę Joannę (ur. 1986), która przebywa w USA na studiach.

</doc>
<doc id="976335" url="https://pl.wikipedia.org/wiki?curid=976335" title="Kanga Akale">
Kanga Akale



</doc>
<doc id="976337" url="https://pl.wikipedia.org/wiki?curid=976337" title="Kęszyce (Grabice)">
Kęszyce (Grabice)

Kęszyce (niem. "Kolonie Zedlitz") – przysiółek wsi Grabice, położony w Polsce, w województwie opolskim, w powiecie opolskim, w gminie Murów. Przysiółek wchodzi w skład sołectwa Grabice.
Historia.
15 grudnia 1949 r. nadano miejscowości, będącej wówczas związanej administracyjnie z Grabicami, polską nazwę Kąszyce.

</doc>
<doc id="976341" url="https://pl.wikipedia.org/wiki?curid=976341" title="Kazimierz Horoszkiewicz">
Kazimierz Horoszkiewicz

Kazimierz Andrzej Horoszkiewicz (ur. 3 marca 1867 w Bajmakach pow. złoczowski, zm. 12 grudnia 1942 w Tobolsku) – tytularny generał dywizji Wojska Polskiego.
Życiorys.
Urodził się w przysiółku wsi Przewłoczna, w ówczesnym powiecie złoczowskim Królestwa Galicji i Lodomerii, w rodzinie Mikołaja, dzierżawcy majątku i właściciela folwarku, i Kamili z Babireckich. W 1888 zdał egzamin dojrzałości w C. K. Gimnazjum w Brzeżanach. Rozpoczął studia na Wydziale Prawa Uniwersytetu Lwowskiego. W latach 1889–1890 odbył jednoroczną służbę wojskową. Na stopień podporucznika (niem. "leutnant") został mianowany ze starszeństwem z 1 maja 1891 roku w korpusie oficerów rezerwy piechoty. Posiadał przydział w rezerwie do 55 Galicyjskiego pułku piechoty we Lwowie. W 1895 został przemianowany na oficera zawodowego w stopniu podporucznika ze starszeństwem z 1 listopada 1895 roku w korpusie oficerów c. k. Obrony Krajowej i przydzielony do 19 pułku piechoty OK we Lwowie. Na stopień porucznika (niem. "oberleutnant") został mianowany ze starszeństwem z 1 listopada 1898 roku. W 1901 roku został przeniesiony do 17 pułku piechoty OK w Rzeszowie. Na stopień kapitana (niem. "hauptmann") został mianowany ze starszeństwem z 1 listopada 1908 roku. W 1913 roku powrócił do 19 pułku piechoty OK we Lwowie.
W czasie I wojny światowej dowodził kompanią, następnie batalionem. Pod koniec 1914 odniósł rany ręki pod Miżyńcem. Od września 1915 ponownie był na froncie. Na stopień majora został mianowany ze starszeństwem z 1 września 1915 roku. Jego oddziałem macierzystym był nadal 19 pułk piechoty OK, przemianowany następnie na 19 pułk strzelców. Na stopień podpułkownika został mianowany ze starszeństwem z 1 listopada 1917 roku. Pod koniec wojny dowodził pułkiem.
Z dniem 1 listopada 1918 roku został przyjęty do Wojska Polskiego z zatwierdzeniem posiadanego stopnia podpułkownika i przydzielony do komendy 8 pułku piechoty w Krakowie (późniejszego 13 pułku piechoty). Od 25 stycznia 1919 był dowódcą 1 pułku Strzelców Podhalańskich, który w organizacji Wojska Polskiego występował jako 19 pułk piechoty. 4 kwietnia 1919 roku został mianowany dowódcą tego pułku przez Naczelnego Wodza. W 1920 na jego czele wziął udział w ofensywie kijowskiej. 7 maja wkroczył do Kijowa, a następnie bronił jego przedmieść pod Roszówką i Browarami. 22 maja 1920 roku został zatwierdzony z dniem 1 kwietnia 1920 roku w stopniu pułkownika, w piechocie, „w grupie oficerów byłej armii austro-węgierskiej”. 9 czerwca wycofał się z Kijowa i wraz z pułkiem przebijał się przez linie okrążenia wojsk bolszewickich. 20 czerwca został ranny w lasach owruckich, nad rzeką Żołoń, mimo to nie przestał dowodzić. Od 2 do 5 sierpnia walczył o Brześć nad Bugiem oraz wziął udział w kontruderzeniu znad Wieprza. 4 czerwca uczestniczył w walkach pod Białymstokiem i Grodnem. Ścigając wojska bolszewickie, dotarł w październiku aż do Oszmiany. Po zawieszeniu broni udał się na kurs informacyjny do Warszawy, a następnie wrócił do Nowego Sącza, do swojego pułku, którego dowódcą pozostał do końca sierpnia 1921.
Od października 1921 pełnił funkcję dowódcy piechoty dywizyjnej w 2 Dywizji Górskiej, a następnie – 1 Dywizji Górskiej. 9 kwietnia 1922 został mianowany dowódcą 23 Dywizji Piechoty w Katowicach. 3 maja 1922 roku został zweryfikowany w stopniu generała brygady ze starszeństwem z dniem 1 czerwca 1919 roku i 45. lokatą w korpusie generałów. W czerwcu na czele dywizji zajął tereny Górnego Śląska, przyznane Polsce po plebiscycie. 12 kwietnia 1926 roku został zwolniony z zajmowanego stanowiska i pozostawiony w dyspozycji dowódcy Okręgu Korpusu Nr V do czasu przeniesienia w stan spoczynku. 31 marca 1926 roku Prezydent RP nadał mu stopień generała dywizji (wyłącznie z prawem do tytułu) z dniem 31 maja 1926 roku– datą przeniesienia w stan spoczynku. Po zakończeniu służby wojskowej pozostał mieszkańcem Katowic.
We wrześniu 1939, uciekając przed Niemcami, dotarł do Lwowa, który niebawem zajęły wojska sowieckie. Pod koniec czerwca 1940 został wywieziony wraz z żoną, synową i wnukiem do ZSRR na Syberię. Zmarł 12 grudnia 1942 w Tobolsku, w trakcie drogi z zesłania do tworzącej się Armii Polskiej gen. Andersa. Tam też został pochowany.
Upamiętnienie.
Nazwisko Kazimierza Horoszkiewicza zostało wymienione na tablicy pamiątkowej, umieszczonej w kościele św. Kazimierza w Nowym Sączu w 1988, honorującej dowódców 1 pułku Strzelców Podhalańskich.

</doc>
<doc id="976343" url="https://pl.wikipedia.org/wiki?curid=976343" title="Mańczok">
Mańczok

Mańczok (niem. "Meinfeld") – przysiółek wsi Grabczok, położony w Polsce, w województwie opolskim, w powiecie opolskim, w gminie Murów. Miejscowość wchodzi w skład sołectwa Grabczok.
Nazwa.
Dawną nazwą niemiecką miejscowości jest Mainczok Kol., natomiast przedwojenna polska nazwa brzmiała Mainczok.
15 marca 1947 r. nadano miejscowości polską nazwę Mańczok.
Historia.
Mańczok został założony w 1797 r. jako kolonia leśna. Przed zakończeniem II wojny światowej miejscowość była związana administracyjnie z gminą Łubniany.

</doc>
<doc id="976344" url="https://pl.wikipedia.org/wiki?curid=976344" title="Tŏkch’ŏn">
Tŏkch’ŏn

Tŏkch’ŏn (kor. 덕천) – miasto w Korei Północnej, w prowincji P’yŏngan Południowy. około 237 tys. mieszkańców. W mieście znajduje się fabryka samochodów Sungri Motor Plant.

</doc>
<doc id="976346" url="https://pl.wikipedia.org/wiki?curid=976346" title="Kaech'on">
Kaech'on



</doc>
<doc id="976347" url="https://pl.wikipedia.org/wiki?curid=976347" title="Czarna Woda (Okoły)">
Czarna Woda (Okoły)

Czarna Woda — przysiółek wsi Okoły, położony w Polsce, w województwie opolskim, w powiecie opolskim, w gminie Murów. Miejscowość wchodzi w skład sołectwa Okoły.
W latach 1975–1998 miejscowość należała administracyjnie do województwa opolskiego.
Czarna Woda jest położona przy szlaku komunikacyjnym z Murowa do Pokoju. Przez Czarną Wodę przebiega też czerwona trasa rowerowo-piesza. 

</doc>
<doc id="976348" url="https://pl.wikipedia.org/wiki?curid=976348" title="Kaechŏn">
Kaechŏn



</doc>
<doc id="976351" url="https://pl.wikipedia.org/wiki?curid=976351" title="Kupilas">
Kupilas

Kupilas — przysiółek wsi Okoły, położony w Polsce, w województwie opolskim, w powiecie opolskim, w gminie Murów. Miejscowość wchodzi w skład sołectwa Okoły.
W latach 1975–1998 miejscowość należała administracyjnie do województwa opolskiego.

</doc>
<doc id="976352" url="https://pl.wikipedia.org/wiki?curid=976352" title="Biuro Interwencyjne KSS „KOR”">
Biuro Interwencyjne KSS „KOR”

Biuro Interwencji KSS „KOR” (BI KSS „KOR”) – struktura Komitetu Samoobrony Społecznej „KOR” powołana 9 maja 1977, zadaniem której była rejestracja wszystkich przypadków łamania praw człowieka przez władze PRL, niesienie pomocy represjonowanym i poszkodowanym przez działania władz. Prowadzone przez Zbigniewa i Zofię Romaszewskich. Od czasu rozwiązania KOR-u w 1981 funkcjonowało jako Biuro Interwencji.
W działalności biura brali udział między innymi: Lech Kaczyński, Jarosław Kaczyński, Jan Krzysztof Kelus, Jacek Kuroń, Jan Józef Lipski i Jan Lityński.

</doc>
<doc id="976353" url="https://pl.wikipedia.org/wiki?curid=976353" title="Bożejów">
Bożejów

Bożejów (niem. "Emilienhütte") – część miejscowości Radomierowice, położonej w Polsce, w województwie opolskim, w powiecie opolskim, w gminie Murów, w borach stobrawskich. Miejscowość wchodzi w skład sołectwa Radomierowice.
Historia.
1 października 1948 roku nadano miejscowości, będącej wówczas związanej administracyjnie z Młodnikiem, polską nazwę Bożejów.
Zamek Bożejów.
Zamek Bożejów, położony w Stobrawskim Parku Krajobrazowym, został zbudowany w 1801 r. przez niemiecką arystokrację. Budynek przeszedł gruntowną przebudowę ok. 1911 roku pod okiem znanego wrocławskiego architekta Richarda Mohr. Przed 2 wojną światową, w polowaniach, organizowanych przez właścicieli zamku, brał udział między innymi Arcyksiążę Franciszek Ferdynand, a także arystokracja pruska. Po wojnie posiadłość uległa dewastacji. W latach 2014–2018 zamek został gruntownie wyremontowany przez rodzinę Garack, zachowując swój niepowtarzalny klimat myśliwski. Obecnie mieści się tam butikowy hotel z restauracją i strefą SPA.
Eklektyczny zamek posiada konstrukcję szachulcową oraz drewniany, wielospadowy dach kryty dachówką. Pałac wznosi się na planie zbliżonym do prostokąta, jego zwarta bryła urozmaicona jest kilkoma loggiami oraz balkonami. Na elewacjach zaakcentowana jest konstrukcja szachulcowa górnych partii budynku. 99% stolarki okiennej, stolarka drzwiowa, podłogi oraz klatki schodowe są oryginalne. Zachowała się również kamienna tablica fundatora wmurowana, nieopodal wejścia głównego. Przedwojenne wspomnienia tej niezwykłej posiadłości zostały uwiecznione w książce "Emilienhütte - Meine Welt" autorstwa poprzedniego właściciela H. Wodarza. 

</doc>
<doc id="976357" url="https://pl.wikipedia.org/wiki?curid=976357" title="Morcinek">
Morcinek

Morcinek (do 1993 r. "Marcinek", dodatkowa nazwa w j. niem. Morczinek) – przysiółek wsi Stare Budkowice, położony w Polsce, w województwie opolskim, w powiecie opolskim, w gminie Murów.
Miejscowość wchodzi w skład sołectwa Stare Budkowice.
Historia.
Niemiecka nazwa miejscowości to Martinsgrün. 1 października 1948 r. nadano miejscowości, będącej wówczas związanej administracyjnie ze Starymi Budkowicami, polską nazwę Marcinek. 4 stycznia 1993 r. zmieniono nazwę miejscowości na Morcinek.

</doc>
<doc id="976360" url="https://pl.wikipedia.org/wiki?curid=976360" title="Wojszyn (województwo opolskie)">
Wojszyn (województwo opolskie)

Wojszyn (niem. "Reilswerk") – kolonia w Polsce, położona w województwie opolskim, w powiecie opolskim, w gminie Murów. Miejscowość wchodzi w skład sołectwa Stare Budkowice.
Historia.
1 października 1948 r. nadano miejscowości, będącej wówczas związanej administracyjnie z Zagwiździem, polską nazwę Wojszyn.

</doc>
<doc id="976367" url="https://pl.wikipedia.org/wiki?curid=976367" title="Ziarenkowce">
Ziarenkowce



</doc>
<doc id="976369" url="https://pl.wikipedia.org/wiki?curid=976369" title="24h LeMans">
24h LeMans



</doc>
<doc id="976371" url="https://pl.wikipedia.org/wiki?curid=976371" title="Akitu">
Akitu

Akitu – jedno z najstarszych znanych świąt mezopotamskich, obchodzone niemal nieprzerwanie w różnych formach począwszy od czasów presargonidzkich (przed około 2350 rokiem p.n.e.) aż do pierwszych wieków naszej ery. Z czasem ewoluowało do rangi najważniejszego święta religijnego w Babilonii i Asyrii. Było obchodzone na początku miesiąca "nisannu" (marzec–kwiecień), gdy według babilońskiego kalendarza księżycowego świętowano nadejście Nowego Roku.
Swoją genezą "akitu" sięgało czasów sumeryjskich, kiedy to było świętem rolników, obchodzonym dwa razy do roku w czasie zbiorów zbóż. Gdy na czele bóstw mezopotamskich stanął w Babilonii Marduk, a w Asyrii – Aszur, "akitu" zyskało nowe znaczenie, stając się świętem narodowym, obchodzonym na początku roku w stolicy z udziałem króla oraz elit dworskich i kapłańskich. Święto to trwać mogło do dwunastu dni, w trakcie których odprawiano odpowiednie rytuały, odmawiano modlitwy, składano ofiary, urządzano procesje z udziałem króla i posągów bóstw, recytowano epos o stworzeniu świata "Enuma elisz", a także dokonywano wróżb i przepowiedni, które miały wyznaczyć los kraju w nadchodzącym roku.
Ewolucja święta.
Tygrys i Eufrat nie miały regularnych faz przyboru i opadania wody, co nie pozwalało na wyznaczanie dokładnego kalendarza świąt w Mezopotamii. Dlatego najwcześniejsze pomiary czasu prowadzono, obserwując powtarzalne co roku zmiany w przyrodzie: odradzanie się jej na wiosnę i umieranie na skutek upalnego lata. Zjawiska te łączono z działaniem sił nadnaturalnych, co z kolei prowadziło do ustalenia i utrwalenia określonych obrzędów, mających za zadanie złagodzenie krytycznych momentów zmian w naturze i wsparcie ich przebiegu.
Tradycja obchodzenia początku roku wywodziła się z czasów Sumeru, gdy nowy rok kalendarzowy rozpoczynał się świętem "zagmu", podczas którego opiekun i najwyższe bóstwo lokalnego panteonu symbolicznie potwierdzało swoje prawo do władzy. W okresie III dynastii z Ur i władców okresu Isin-Larsa w trakcie "zagmu" świętowano misteria zaślubin Inanny z królem. "Akitu" w czasach sumeryjskich uchodziło za drugie co do ważności święto, które obchodzono co pół roku: wiosną w miesiącu "nisannu", gdy przyroda rozkwitała, oraz jesienią w miesiącu "taszritu" (wrzesień–październik) po zebraniu plonów z pól. Wraz z formowaniem się państwa babilońskiego zacierały się różnice pomiędzy "zagmu" i wiosennym "akitu".
Początkowo święto noworoczne miało charakter naturalistyczny i było związane z kultem odradzającej się przyrody. Obchody Nowego Roku były podzielone na dwa etapy. W pierwszym rozpaczano nad śmiercią natury, w drugim – radowano się z jej zmartwychwstania. Gdy na panteonie babilońskim zasiadł Marduk, do obchodów Nowego Roku włączono uroczystości na jego cześć. Aby pogodzić obie praktyki religijne, podczas uroczystości aranżowano zniknięcie Marduka, a po jego odnalezieniu urządzano radosną procesję do "bit akiti" („dom święta "akitu"”), od której pochodzi nazwa święta. Oprawę dla obchodów stanowiły inscenizacje o charakterze religijnym, nawiązujące do mitycznych opowieści o życiu Marduka.
Babilońskie święto "akitu".
W najstarszej swej fazie "akitu" było świętem rolników. Rytuały religijne podczas jego obchodów miały zapewnić bogate plony na przyszły rok. W różnych ośrodkach sumeryjskich obrzędy prawdopodobnie niewiele różniły się od siebie. W państwie babilońskim dla rolników święto w dalszym ciągu posiadało swoje pierwotne znaczenie, a rytuały miały zapewnić dobre plony na przyszły rok. W miastach natomiast główny nacisk został położony na ceremonię określenia losów, wyznaczoną na dwunasty dzień miesiąca "nisannu". Odkąd Marduk został naczelnym bóstwem panteonu babilońskiego, obchody "akitu" w stolicy stały się wzorem dla obrzędów w całej Mezopotamii. Jedenaście dni uroczystości było poświęconych inscenizacjom religijnym, nawiązującym do cyklicznych zmian pór roku.
Babilońskie obchody święta "akitu" odbywały się w stolicy państwa – Babilonie. Większość rytuałów i obrzędów miała miejsce w E-sagili – położonym w centrum miasta naprzeciw ziguratu E-temenanki kompleksie świątynnym boga Marduka. To tu znajdowała się E-umusza („dom rozkazu”), główna cella najwyższego boga, a także liczne kaplice i celle poświęcone innym bóstwom z panteonu babilońskiego. Ważną rolę w obrzędach zajmowała też inna świątynia, zwana "bit akiti", która znajdowała się poza murami miasta. E-sagilę z "bit akiti" łączyła droga procesyjna, która wiodła m.in. przez Bramę Isztar.
Aby święto "akitu" mogło się odbyć, udział w nim musiał wziąć władca, którego obecność była niezbędna przy odprawianiu wielu rytuałów. To on musiał m.in. dokonać rytuału "qātē Bēl ṣabātum" („ujęcie dłoni Marduka”) i poprowadzić jego posąg w czasie procesji. Znany jest przypadek jednego z królów babilońskich, który, nie mogąc uczestniczyć osobiście w święcie "akitu" w Harranie, wysłał tam w zastępstwie swą szatę. Święto "akitu" nie mogło odbyć się także bez posągu naczelnego bóstwa narodowego, na przykład, gdy posąg Marduka został zabrany z Babilonu do Asyrii jako łup wojenny w 689 roku p.n.e., obchody święta zawieszono na dwadzieścia lat do czasu, aż posąg ten został zwrócony:
Święto "akitu" celebrowane było nie tylko w świątyniach, ale też i na ulicach, gdzie udział w obchodach brali mieszkańcy. Był to dla nich okres radości i zabawy, na co wskazywać mogą chociażby imiona nadawane przez Babilończyków dzieciom, jak na przykład, "Akītum-rešat" („święto "akitu" jest wesołe”). Wiadomo, że czwarty, ósmy i jedenasty "nisannu" były dniami wolnymi od pracy, a sprawowanie sądów było zawieszone na czas trwania święta. Ze wzmianki w "Eposie o Gilgameszu" wnioskuje się, iż był to czas, kiedy mieszkańcom miasta władca nie szczędził ani jedzenia, ani napitków:
Rekonstrukcja obchodów.
Wiedza o obchodach babilońskiego święta "akitu" jest fragmentaryczna. Z różnych sumeryjskich i akadyjskich tekstów, inskrypcji królewskich, tekstów mitologicznych, dokumentów administracyjnych i materiałów porównawczych, dotyczących innych starożytnych świąt bliskowschodnich, uczonym udało się zrekonstruować prawdopodobny przebieg tego święta.
O rytuałach pierwszego dnia "akitu" wiadomo jest niewiele. Według jednego fragmentarycznie zachowanego rytuału kapłan świątyni E-sagila "mubannu" musiał wstać o świcie, wziąć drewniany klucz, a następnie udać się do Wzniosłej Bramy (nazwa jednej z bram w świątyni), by przeprowadzić tam pewien rodzaj rytuału związanego z wodą. Uroczystości drugiego dnia "nisannu" rozpoczynały się od rytuału oczyszczenia dwie godziny przed świtem. Kapłan świątyni E-sagila "šešgallu" musiał wstać dwie godziny przed wschodem słońca, obmyć się wodą z rzeki, włożyć lniane szaty, a następnie wyrecytować hymn do Marduka zwany "Sekretem E-sagili". Następnie otwierał bramy świątyni. W tym czasie kapłani "erib biti" przeprowadzali swe rytuały przed posągami Marduka i jego małżonki. Potem swe obowiązki rozpoczynali kapłani "narum" i śpiewacy kultowi "kalu".
Uroczystości trzeciego dnia "nisannu" zaczynały się podobnie jak dnia poprzedniego. Kapłan "šešgallu" wstawał dwie godziny przed świtem, brał rytualną kąpiel w rzece, recytował modlitwę do Marduka, a następnie otwierał bramy świątyni. Następnie trzy godziny po wschodzie słońca do E-sagila przybywali złotnik i cieśla, którym kapłani składali zamówienie na dwie rzeźby: jedną z cedru i jedną z tamaryszku. W celu ich przyozdobienia rzemieślnicy dostawali ze skarbca świątynnego złoto i kamienie szlachetne (szóstego dnia "nisannu" obie figurki były rytualnie palone). Czwartego dnia "nisannu" kapłan "šešgallu" wstawał dwie godziny przed świtem, brał rytualną kąpiel w rzece, rozsuwał zasłony, za którymi stały posągi Marduka i jego małżonki, i recytował przed nimi modlitwę "šuilla". Następnie udawał się na Wzniosły Dziedziniec, gdzie trzykrotnie błogosławił E-sagilę. Późnym wieczorem kapłan "šešgallu" recytował przed posągiem Marduka w jego celli E-umusza cały epos "Enuma elisz". Marduka w tym dniu wielbiono szczególnie, gdyż jako najwyższe bóstwo i właściciel tablic losu "me" był władny, by swoją twórczą siłą nie dopuścić do powrotu chaosu sprzed stworzenia człowieka. Podczas recytacji kapłani zasłaniali koronę Anu i tron Enlila. W tym czasie król udawał się do babilońskiej świątyni boga Nabu, gdzie otrzymywał „berło królestwa”, by następnie wyruszyć z procesją do świątyni E-zida w Borsippie po posąg boga Nabu.
Dwie godziny po wschodzie słońca piątego dnia dokonywano rytualnego oczyszczenia E-sagili: kapłan-egzorcysta "maszmaszu" skrapiał jej wszystkie ściany wodą z Eufratu i Tygrysu, a następnie obchodził całą świątynię, bijąc w święty bębenek, by dźwiękiem odstraszyć i przepędzić złe duchy. W inny sposób oczyszczano kaplicę Nabu: drzwi smarowano żywicą cedrową, w środku okadzano. Egzorcysta natomiast odmawiał zaklęcia i jednocześnie obcierał świątynię zakrwawionym ciałem owcy, której uprzednio "nasz-patri" (kapłan zarzynający zwierzęta ofiarne) obciął głowę. Po dokonaniu egzorcyzmów oprawca z głową owcy i egzorcysta z jej ciałem szli nad rzekę. Tam zwróceni twarzą ku zachodowi wrzucali je do wody i udawali się na wieś, by tam czekać na zakończenie "akitu", gdyż tabu nie pozwalało im na dalszy udział w celebracji. "Šešgallu", który miał zakaz oglądania rytuału oczyszczania przybytku Nabu, trzy godziny i jeden kwadrans po wschodzie słońca rozkazywał rzemieślnikom, by wynieśli ze skarbca Marduka Złote Niebo – baldachim – i zakryli nim kaplicę syna Marduka. Czynnościom tym towarzyszyły inwokacje katarktyczne.
"Šešgallu" nakrywał stół ofiarny dla Marduka i na jego cześć dokonywał libacji winem. Przygotowywany był też posiłek dla boga Nabu, którego posąg przypłynąć miał tego dnia w barce procesyjnej z Borsipy do Babilonu. Posiłek wraz ze stołem był przenoszony nad rzekę. Przybycie barki procesyjnej boga Nabu do Babilonu było wielkim wydarzeniem, któremu towarzyszyć musiały parada i wielkie tłumy mieszkańców. Wraz z posągiem Nabu barką przybywał też król, który prowadził następnie ten posąg w procesji do E-sagili. Tam król oddawał kapłanowi swoje insygnia oraz "harpe" – wynoszono je do sanktuarium wewnętrznego – i zasiadał na krześle przed posągiem Marduka. "Šešgallu" wymierzał władcy policzek, który miał na celu wymuszenie jego klęknięcia i rozpoczęcia spowiedzi negatywnej. Najwyższy kapłan zapewniał króla o wysłuchaniu jego modlitwy i udzielał mu błogosławieństwa. Zwracał także odebrane insygnia i "harpe", po czym ponownie uderzał władcę w policzek, zmuszając króla do płaczu, co było znakiem przychylności Marduka. O zachodzie słońca "šešgallu" robił wiązkę o długości trzech łokci z czterdziestu trzcin i liścia palmy. Na dziedzińcu wykopywał dół, do którego wkładał wiązkę, miód, śmietanę i olej. Nad dół przeprowadzał białego byka. Król tymczasem rozpalał w jamie ognisko. Rytuał ten kończył się modlitwą do oświetlającego ciemności byka Aru. Tymczasem w mieście wśród mieszkańców narastał niepokój z powodu przekonania, że Marduka, któremu synkretyczne tendencje religii babilońskiej przypisywały cechy boga wegetacji Tammuza, uwięziono w zaświatach. Uważano, że dlatego kraj został dotknięty przez suszę, a przyroda umarła. Odbywały się więc inscenizacje walk z siłami zła.
Szóstego dnia inne posągi bóstw z sąsiednich miast przybywały barkami do Babilonu. Posągom tym towarzyszyli najprawdopodobniej wysocy urzędnicy, kapłani i dygnitarze. Przed posąg boga Nabu były przynoszone dwie figurki wykonane trzeciego dnia świąt. Następnie odbywał się nie do końca zrozumiany rytuał, w którym ich głowy były uderzane (lub ścinane), po czym figurki te wrzucano do ognia. Nie wiadomo, co działo się siódmego dnia świąt, gdyż nie zachował się żaden tekst opisujący rytuały. Zdaniem niektórych uczonych tego właśnie dnia posągi bóstw mogły być kąpane i ubierane w nowe szaty.
Ósmego dnia "nisannu" w Sali Przeznaczenia ustawiano według rangi posągi przybyłych do E-sagila bóstw (pierwszeństwo po Marduku miał Nabu). Wierzono, że w ten sposób Marduk otrzyma siły, by na przyszły rok wyznaczyć pomyślne losy. Do Sali Przeznaczenia wchodził król z berłem i dotykał dłoni posągu naczelnego bóstwa. Zgodnie z wierzeniami babilońskimi to Marduk ustanowił władzę królewską i wyznaczył lugala na pośrednika pomiędzy bogami a ludźmi. Przez niego bóstwa obdarzały ludzkość swoimi łaskami i odbierały należne im ofiary. Ujmowanie dłoni Marduka przez króla symbolicznie przedłużało więc boską inwestyturę jego władzy.
W dziewiątym dniu najprawdopodobniej miała miejsce uroczysta procesja bóstw z E-sagili do "bit akitu". Pochód wyruszał z Nieskalanej Bramy (głównej bramy E-sagili), następnie drogą procesyjną docierał do Bramy Isztar, a stamtąd – dalej drogą procesyjną do nabrzeża. Tu posągi bóstw umieszczano na barkach i dalszą podróż do "bit akiti" odbywała się rzeką. Przed "bit akiti" odgrywano walkę Marduka i Tiamat, po czym urządzano ucztę. W trakcie pochodu posągi bóstw, ubrane w najpiękniejsze i najbogatsze szaty, jechały ustawione na specjalnie przygotowanych rydwanach. Kolejność bóstw była ściśle określona. Procesję otwierał król, który pełnił jednocześnie funkcję mistrza ceremonii. Zaraz za nim jechały posągi Marduka i jego małżonki, następnie – posągi kolejnych bóstw. Na końcu maszerowali kapłani, a za nimi – muzykanci, śpiewacy i tancerze.
Na dziesiąty dzień uczestnicy powracali do E-sagila. Podczas gdy w Sali Przeznaczenia trwała uczta, w ozdobionej "gigunu" (zielenią) komnacie na jednym ze stopni "zigguratu" dokonywał się akt hierogamii, który miał zapewnić urodzaj na przyszły rok. Zaślubin dokonywała boska para pod postacią przyniesionych w procesji posągów. Zdarzało się także, że bóstwa były reprezentowane przez najwyższych kapłana i kapłankę.
Jedenastego dnia "nisannu" odbywały się w Sali Przeznaczenia obrady bóstw. W tym czasie na zewnątrz powtarzano rytuały z ósmego i dziesiątego dnia świąt. Obrzędy po raz kolejny upamiętniały dwa zgromadzenia bogów babilońskich sprzed uporządkowania chaosu i przypominały o celu istnienia człowieka: ponieważ w religii babilońskiej głównym zadaniem ludzi było dostarczanie bogom pożywienia w postaci ofiar, ich losy zależały od tego, w jakim stopniu te obowiązki zostały wypełnione. Dzień ważenia losów był więc momentem przełomowym w życiu każdego Babilończyka. Aby nic nie zakłóciło jego przebiegu, a jednocześnie nie spowodowało katastrofy w przyrodzie, zapobiegawczo odprawiano także obrzęd przejścia.
Dwunasty dzień "nisannu" był ostatnim dniem świąt. Tego dnia posągi bóstw były odprowadzane do swych miast.
Obchody "akitu" w innych miastach.
Lokalne święta "akitu" celebrowane były w wielu innych miastach Mezopotamii od III tysiąclecia p.n.e. Ich obchody w wielu wypadkach różniły się swą liturgią, obrzędami i rytuałami od obchodów babilońskiego "akitu". Nie musiały też odbywać się w miesiącu "nisannu". W jednym z listów Szamszi-Adada I do Jasmah-Adada znalezionych w Mari jest na przykład mowa o święcie "akitu" obchodzonym w miesiącu "ajaru" (kwiecień–maj). Święto to w zależności od miasta mogło być poświęcone innym bogom. Z czasów Seleucydów zachował się na przykład tekst opisujący procesję boga Anu ze świątyni Bit resz ("bīt rēš") do świątyni "bit akiti" w Uruk. Z innych źródeł wiadomo o świątyniach "bit akiti" bogini Isztar znajdujących się w miastach Milqia i Agade. W Asyrii świątynie "bit akiti" znajdowały się w Aszur (poświęcona bogu Aszurowi) i Niniwie (poświęcona bogini Isztar).
Znaczenie "akitu".
Uroczystości noworoczne obchodzono w większości miast starożytnej Mezopotamii. "Akitu" było jednym z elementów jednoczących mieszkańców tych obszarów pod względem kulturowym i religijnym, pomimo niestabilności panteonu bóstw w najdawniejszych czasach. O mocno utrwalonej tradycji święta świadczy udział w nim Kambyzesa po opanowaniu kraju przez Persów w 539 roku p.n.e. oraz odbudowanie przez Antiocha I Sotera E-sagila w III wieku p.n.e. prawdopodobnie w celu reaktywacji uroczystości.

</doc>
<doc id="976377" url="https://pl.wikipedia.org/wiki?curid=976377" title="Lista najwyższych budynków w Hongkongu">
Lista najwyższych budynków w Hongkongu

Lista najwyższych budynków w Hongkongu – lista budynków w Hongkongu, uporządkowana pod względem wysokości.
Informacja ogólna.
Hongkong jest międzynarodowym centrum finansowym, w którym znajduje się ponad 112 budynków powyżej 180 m. Jest na pierwszym miejscu pod względem liczebności wieżowców, z 52 ukończonymi budynkami powyżej 272 m oraz ponad 7 770 wieżowcami w całym mieście. Najwyższym wieżowcem jest 118 piętrowy (484 metrów) International Commerce Centre, który został ukończony w 2010 roku.
Wieżowce są rozproszone po terenie całego terytorium Hongkongu, jednak większość z nich skumulowanych jest na północnym wybrzeżu wyspy oraz w Koulun.
Panorama Hongkongu jest uważana za jedną z najciekawszych na świecie. Każdej nocy większość budynków po obu stronach Portu Wiktorii jest podświetlanych i bierze udział w pokazie świetlnym "A Symphony of Lights", który jest wpisany do Księgi Rekordów Guinnessa jako największy stały festiwal świetlny na świecie.
Historia.
Historia wieżowców w Hongkongu zaczęła się w 1935 roku wraz z ukończeniem budynku przedsiębiorstwa The Hongkong and Shanghai Banking Corporation (HSBC). Budynek miał 70 m wysokości i 13 pięter. Po pięciu dekadach został wyburzony i na jego miejscu powstał nowy budynek. Na początku XX wieku wysokość wieżowców była ograniczana, lecz począwszy od 1970 nastąpił ich rozwój. W latach 1980–1993 największego boomu, powstało 22 ze 112 najwyższych budynków w mieście.
W 1998 roku w Hongkongu zaczął się drugi boom budowlany. W latach 2000–2010 w mieście powstało 85 budynków wyższych niż 180 m. W odróżnieniu od trendu w latach 80. i 90. XX wieku, większość budynków w tym czasie była przeznaczona na mieszkania, ze względu na wzrost popytu na luksusowe apartamenty. W dzielnicy Koulun odnotowano duży wzrost liczby wieżowców, wiele z nich także przekracza 200 m, głównie z powodu zamknięcia lotniska Kai Tak, co pozwoliło zwiększyć limit wysokości w tej dzielnicy.
Najwyższe budynki.
Lista zawiera budynki zlokalizowane w Hongkongu i mające co najmniej 180 m (Stan na rok 2011). Wliczone są tutaj także maszty i detale architektoniczne, ale nie są wliczane maszty radiowe. Znak równości wskazuje na tę samą wysokość pomiędzy dwoma lub większej ilości budynków.
= Budynki posiadające tą samą pozycje, ponieważ mają taką samą wysokość.
Chronologiczna lista najwyższych wieżowców w Hongkongu.
Lista budynków, które wcześniej posiadały tytuł najwyższych w Hongkongu.
Ważne wstrzymane, anulowane realizacje i wizje.
Ze względu na rosnące obawy dotyczące potencjalnych zagrożeń dla środowiska wywołanych przez bardzo wysokie drapacze chmur, zostały wprowadzone pewne zakazy i ograniczenia. Z tego powodu wiele realizacji jest zmienianych lub też anulowanych.

</doc>
<doc id="976378" url="https://pl.wikipedia.org/wiki?curid=976378" title="Guenna">
Guenna

Guenna, guennaku – najwyższy funkcjonariusz administracji państwowej w Babilonii w okresie kasyckim (1595-1157 p.n.e.). Rezydował na stałe w Nippur, do jego kompetencji należał nadzór nad całym systemem podatkowym i namiestnikami wszystkich "pihatu" w centralnej części kraju. Urząd ten był najprawdopodobniej dziedziczny, a pełniące go osoby często działały nie tylko w sferze administracji ale także m.in. kontaktów międzynarodowych. Termin pochodzi z języka sumeryjskiego, tłumaczony jest zwykle jako wezyr.

</doc>
<doc id="976379" url="https://pl.wikipedia.org/wiki?curid=976379" title="Guennaku">
Guennaku



</doc>
