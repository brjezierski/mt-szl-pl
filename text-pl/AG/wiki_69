<doc id="976380" url="https://pl.wikipedia.org/wiki?curid=976380" title="Uliczny adwokat">
Uliczny adwokat

Uliczny adwokat (Obrońca ulicy), (ang. "The Street Lawyer") – dziewiąta powieść prawnicza amerykańskiego pisarza Johna Grishama. Pierwszy raz została wydana w 1998 roku w twardej oprawie przez wydawnictwo Doubleday.
Powieść.
Akcja powieści toczy się w Waszyngtonie. Głównym bohaterem jest Michael Brock, dobrze zarabiający młody prawnik, pracujący dla firmy prawniczej "Drake &amp; Sweeney". Żyje w ciągłym pośpiechu, biorąc udział w gorączkowym "wyścigu szczurów" nie ma czasu na zastanawianie się nad istotą życia. Świat Michaela zostaje przewrócony do góry nogami, kiedy pewnego dnia do jego gabinetu wkracza bezdomny, Devon Hardy, wściekły na firmę prawniczą za wyeksmitowanie jego i kilku innych lokatorów z domu. Prawnik i jego ośmiu kolegów omal nie tracą życia z rąk włóczęgi, który przez kilka godzin przetrzymuje ich w sali konferencyjnej, grożąc bronią, ale zostaje zastrzelony przez policyjnego snajpera. Później rozpada się małżeństwo Brocka z żoną Claire. Pod wpływem wydarzeń w kancelarii Michael zmienia swój system wartości – nie potrafi już dłużej uprawiać zawodu tylko dla pieniędzy, chce to robić w zgodzie z własnym sumieniem. Zostaje tytułowym "Ulicznym adwokatem", zatrudnia się w firmie pomagającej bezdomnym, prowadzonej przez Mordecaia Greena. Razem z nim, Abrahamem Lebowem i Sofią Mendozą stawia czoła trudnym problemom bezdomnych i na własną rękę prowadzi śledztwo w sprawie eksmisji Devona Hardy'ego. Pomocy udziela mu pracownik niższego szczebla w kancelarii "Drake &amp; Sweeney", Hector Palma, który przypłaca to przeniesieniem do Chicago. Okazuje się, że eksmisja była nielegalna. Brock walczy o wysokie odszkodowania dla byłych lokatorów, występuje nawet przeciwko swojej starej firmie, ale w końcu czuje się szczęśliwy i spełniony, szczególnie, że z wzajemnością zakochuje się w kierowniczce domu odwykowego, Megan.

</doc>
<doc id="976381" url="https://pl.wikipedia.org/wiki?curid=976381" title="Karum">
Karum

Karum (słowo z języka akadyjskiego, tłum. na język polski jako "osada handlowa, kolonia kupiecka") – termin odnoszący się do epoki starożytnego Bliskiego Wschodu. Osada lub dzielnica handlowa w obcym mieście, zakładana celem czerpania zysków z istniejących szlaków handlowych i uczestnictwa w wymianie towarów. Mieszkający w karum kupcy często cieszyli się samorządem oraz specjalnymi przywilejami. Najlepiej znaną kolonią kupiecką tego typu jest karum Kanesz założone przez Asyryjczyków na pocz. II tys. p.n.e. w Anatolii.

</doc>
<doc id="976382" url="https://pl.wikipedia.org/wiki?curid=976382" title="Perkołyski">
Perkołyski

Perkołyski (Heliornithidae) – rodzina ptaków z rzędu żurawiowych (Gruiformes). Każdy z trzech gatunków rodziny występuje na innym obszarze: perkołyska afrykańska ("Podica senegalensis") – w Afryce, na południe od Sahary, perkołyska indyjska ("Heliopais personatus") – w północno-wschodnich Indiach i Azji Południowo-Wschodniej, a perkołyska amerykańska ("Heliornis fulica") – w Ameryce Środkowej i Południowej. 
Perkołyski zamieszkują głównie lasy tropikalne w strefie równikowej.
Posiadają płatkowatą błonę pławną, podobnie jak perkozy i łyski, stąd ich nazwa – perkołyski.
Wyglądem przypominają chruściele (Rallidae), mają jednak dłuższą szyję, smuklejszy tułów, szerszy i dłuższy ogon oraz ostrzej zakończony dziób.
W przeciwieństwie do perkozów na lądzie poruszają się szybko i pewnie.
Ekologia perkołysek wciąż jest słabo poznana. Spotykane są w wielu siedliskach, zarówno w wodzie, jak i na lądzie, na bagnach czy namorzynach, jednak preferują wolno płynące, duże zbiorniki wodne.
Perkołyski są ptakami osiadłymi. Związane są z siedliskiem przypuszczalnie przez większość roku, nawet poza okresem lęgowym. Niechętnie podejmują wędrówki, chociaż zdarza się, że niektóre osobniki regularnie migrują, często zakładając nowe kolonie znalazłszy odpowiednie środowisko.
Podstawę ich pożywienia stanowią różnego rodzaju owady, żywią się także mięczakami, skorupiakami, pająkami, żabami, rybami oraz liśćmi i nasionami roślin. Pokarm najczęściej zbierają z powierzchni wody lub z brzegów zbiorników i rzek.
Perkołyski zaczynają zwykle okres lęgowy po porze deszczowej, w dokładnie wybranym momencie zależnym od lokalnego klimatu.
Wszystkie trzy gatunki wykazują różnice w zachowaniu odnośnie do rozmnażania. Na przykład u perkołyski indyjskiej przed okresem lęgowym rozwija się mięsisty guz nad dziobem, a upierzenie samca perkołyski afrykańskiej i perkołyski amerykańskiej się zmienia. Samica i samiec perkołyski amerykańskiej wspólnie budują gniazdo i na zmianę wysiadują jaja, podczas gdy u perkołyski afrykańskiej samica wysiaduje je samotnie.
Gniazda perkołysek sprawiają wrażenie niedbale wykonanych – z patyków, drobnych gałęzi i trzcin, najczęściej usytuowane są wśród gęstej roślinności nad wodą.
Systematyka.
Rodzinę Heliornithidae reprezentują 3 gatunki z trzech rodzajów:

</doc>
<doc id="976387" url="https://pl.wikipedia.org/wiki?curid=976387" title="Markian Popow">
Markian Popow

Markian Michaiłowicz Popow, (ur. we wsi Ust-Miedwiedickaja, zm. 22 kwietnia 1969 w Moskwie) – radziecki dowódca wojskowy, generał armii, szef sztabu Wojsk Lądowych RKKA, Bohater Związku Radzieckiego (1965), deputowany do Rady Najwyższej ZSRR 2., 3., 4., 5. i 6. kadencji.
Życiorys.
Dzieciństwo i młodość.
Urodził się 2 listopada 1902 we wsi Ust-Miedwiedickaja (ob. Sierafimowicz w obwodzie wołgogradzkim), w rodzinie urzędnika carskiego.
Od 1920 w Robotniczo Chłopskiej Armii Czerwonej. Uczestnik wojny domowej 1918–1920 na Froncie Zachodnim. W 1922 ukończył kurs oficerów piechoty, w 1925 kursy doskonalące oficerów RKKA im. marsz. Borisa Szaposznikowa (KUKS "Wystrzał"), a w 1936 Akademię Wojskową im. Michaiła Frunzego.
Był szefem sztabu brygady zmechanizowanej i korpusu, zastępcą dowódcy – szefem sztabu i od 1939 dowódcą 1 Samodzielnej Armii. Od stycznia 1941 dowódca Leningradzkiego Okręgu Wojskowego.
II wojna światowa.
W czasie II wojny światowej, po ataku Niemiec na ZSRR, od czerwca 1941 dowodził Frontem Północnym, a następnie Frontem Leningradzkim. Od listopada 1941 dowódca 61. Armii, od lipca 1942 – 40 Armii, a od października 1942 zastępca dowódcy Frontu Stalingradzkiego później Frontu Południowo-Zachodniego, od listopada dowódca 5 Armii Uderzeniowej, a od grudnia – 5 Armii Pancernej.
Następnie od kwietnia 1943 dowodził Frontem Rezerwowym Dowódcy, od czerwca do października 1943 Frontem Briańskim, a od października 1943 do kwietnia 1944 Frontem Nadbałtyckim i 2 Frontem Nadbałtyckim.
W kwietniu 1944 – po nieudanej próbie przełamania obrony nieprzyjaciela na Bałtyku – zwolniony z funkcji dowódcy 2 Frontu Nadbałtyckiego. 20 kwietnia 1944 obniżono mu stopień do generała-pułkownika. Od kwietnia 1944 szef sztabu Frontu Leningradzkiego, 2 Frontu Nadbałtyckiego i ponownie Frontu Leningradzkiego.
Uczestnik bitew: moskiewskiej, stalingradzkiej, kurskiej, leningradzkiej. Walczył pod Nowogrodem, w zajęciu Karelii i wybrzeża Bałtyku.
Okres powojenny.
Po wojnie dowódca Lwowskiego Okręgu Wojskowego (1945–1946) i Taurydzkiego Okręgu Wojskowego (1946 – 1954). 3 sierpnia 1953 ponownie awansowany na stopień generała armii. Od stycznia 1955 zastępca szefa, a następnie szef Zarządu Gotowości Bojowej Wojsk Lądowych, od sierpnia 1956 szef sztabu Wojsk Lądowych. Od lipca 1962 inspektor wojskowy – doradca w Grupie Inspektorów Wojskowych Ministerstwa Obrony ZSRR. Deputowany do Rady Najwyższej ZSRR od 2. do 6. kadencji.
Zmarł 22 kwietnia 1969 w Moskwie i został pochowany na Cmentarzu Nowodziewiczym.

</doc>
<doc id="976389" url="https://pl.wikipedia.org/wiki?curid=976389" title="Jacek Lenartowicz (aktor)">
Jacek Lenartowicz (aktor)

Jacek Lenartowicz (ur. 13 września 1960 w Puławach) – polski aktor teatralny, filmowy telewizyjny i radiowy, prezenter telewizyjny.
Życiorys.
Wczesne lata.
Urodził się w Puławach. Przez pierwsze 10 lat wychowywał się w Nałęczowie, gdzie jego matka pracowała na izbie porodowej. W dzieciństwie marzył, żeby zostać księdzem i był ministrantem w parafii św. Jana Chrzciciela. Potem wraz z rodzicami przeniósł się do Lublina, gdzie uczęszczał do IX Liceum Ogólnokształcącego im. Mikołaja Kopernika. W 1983 ukończył studia na Wydziale Prawa i Administracji na Uniwersytecie Marii Curie-Skłodowskiej w Lublinie, po czym dostał się na aplikację sędziowską, którą po roku jednak porzucił. W 1987 ukończył studium aktorskie przy Państwowym Teatrze Żydowskim Szymona Szurmieja, zdał egzamin eksternistyczny dla aktorów dramatu i rozpoczął swoją przygodę z aktorstwem.
Kariera teatralna.
W latach 1984–1990 związany był z warszawskim Teatrem Żydowskim, gdzie wystąpił m.in. jako Hersz-Ber w sztuce Pereca Hirszbejna "Ballada o ślubnym welonie" (1990) w reż. Szymona Szurmieja. W latach 1990–1992 grał w Teatrze Dramatycznym w Elblągu w przedstawieniach: "Zemsta" (1990) jako Wacław, "Don Juan" Moliera (1991) w roli słynnego uwodziciela Don Juana, "Porywacze z Chantilly" Chesnota Pierre’a (1991) jako Serge Migel i "Cud mniemany, czyli Krakowiacy i Górale" Wojciecha Bogusławskiego i Jana Stefaniego (1992) jako Jonek. W Operze Novej wystąpił gościnnie jako Perczik w "Skrzypku na dachu" Jerry’ego Bocka (1992) w reż. Artura Hofmana. W warszawskim Teatrze Północnym grał postać Dymma w musicalu Janusza Grzywacza "Pan Twardowski" (1993) w reż. Krzysztofa Jasińskiego. W latach 1993–1994 występował w Operetce Warszawskiej w musicalach w reż. Jana Szurmieja: "Piaf" Pam Gems (1993) w rolach Georgesa, inspektora i Marcela oraz "Ania z Zielonego Wzgórza" Lucy Maud Montgomery (1993) jako zawiadowca stacji. W Teatrze Syrena w Warszawie grał w spektaklach: "Sztukmistrz z Lublina" Isaaca Bashevis Singera (1994) jako Bolek i Śleoy Mechel oraz "Ławka rezerwowych" Marcina Kołaczkowskiego (2012) jako Wawrzyniec Koń ps. „Kopyto”. W latach 1998–2010 współpracował z Teatrem Komedia. Był wójtem w musicalu familijnym "Złota kaczka" (2005) wg scenariusza Marka Bartkowicza i Andrzeja Ozgi na kanwie "Legendy o złotej kaczce" w reż. Jana Szurmieja z muzyką Piotra Rubika w Teatrze Rampa na Targówku. W komedii warszawskiego Teatru Gudejko "Goło i wesoło" ("Ladies’ Night", 2005) Stephena Sinclaire’a i Anthony’ego McCartena w reż. Arkadiusza Jakubika grał rolę Bernarda. W Teatrze Muzycznym „Roma” był obsadzony w musicalach w reż. Wojciecha Kępczyńskiego: jako Buquet/Licytator w "Upiorze w operze" Andrew Lloyda Webbera (2009) i jako Sułtan w "Aladynie Jr." Alana Menkena (2011). W Teatr Old Timers Garage w Katowicach zagrał Richarda Hatfielda w widowisku "The Bricklin Musical – Samochodowa Fantazja" Allena Cole’a (2013) w reż. Marcina Kołaczkowskiego. Współpracował też z teatrami warszawskimi: Bajka (2009), Capitol (2014-2020) i Kamienica (2018).
Kariera ekranowa.
Po raz pierwszy trafił na mały ekran jako taksówkarz Kurnicki, zięć Siejby (Jerzy Łapiński) w telewizyjnym dramacie kryminalnym Janusza Petelskiego "Zmowa" (1988). We francuskim dramacie wojennym Roberta Enrico "Wiatr ze wschodu" ("Vent d’est", 1993) wcielił się w postać kapitana Waleriana Klimienko, zastępcę pułkownika Czeko (Wojciech Pszoniak). Grywał niewielkie role w filmach takich jak "Tylko strach" (1993), "Łowca. Ostatnie starcie" (1993), "Człowiek z..." (1993), "Panna z mokrą głową" (1994), "Oczy niebieskie" (1994), "Faustyna" (1994), "Prowokator" (1995), "Sezon na leszcza" (2000) i "Edi" (2002). W dramacie biograficznym Giacoma Battiata "Karol. Człowiek, który został papieżem" (2005) wystąpił w roli ubeka aresztującego ks. kard. Wyszyńskiego, a w telewizyjnym biograficznym dramacie historycznym CBS "Jan Paweł II" ("Pope John Paul II", 2005) w reż. Johna Kenta Harrisona z Jonem Voightem zagrał Lecha Wałęsę. Rozpoznawalność wśród telewidzów przyniosła mu rola Dariusza Zemana w serialu "Samo życie" (2002–2007) i postać Jana, właściciela klubu „Oaza”, szefa Pawła (Rafał Mroczek) w serialu TVP2 "M jak miłość" (2007-2016). Grał gościnnie w serialach takich jak "Czterdziestolatek. 20 lat później" (1993), "Ekstradycja" (1995), "Dwa światy" (1995), "Złotopolscy" (1998), "Przeprowadzki" (2000), "Lokatorzy" (2002, 2005), "Glina" (2003–2004), "Oficer" (2004–2005), "Kryminalni" (2005), "Boża podszewka II" (2005), "Plebania" (2010) czy "Czas honoru" (2011). Pojawił się też w teledysku Piotra Cugowskiego do piosenki „Kto nie kochał” (2018).
Współprowadził teleturniej TVN "Gorączka złota". Zapowiada zawodowe walki bokserskie, które odbywają się w Polsce. Od 7 do 14 marca 2014 był uczestnikiem pierwszej edycji programu rozrywkowego Polsatu "Dancing with the Stars. Taniec z gwiazdami". Wziął udział w programie TVP2 "Star Voice. Gwiazdy mają głos" (2020). Współpracował z Teatrem Telewizji, gdzie wystąpił m.in. w widowisku "Zakochany Mickiewicz" (2021) w reż. Marcina Kołaczkowskiego.
W 2019 wziął udział w kampanii społecznej pt. „Wybieram 590 – sobota dla Polski” wraz z Joanną Jabłczyńską, Maciejem Kurzajewskim i Anną Popek.
Życie prywatne.
W 1993 ożenił się z Aleksandrą, z którą ma syna Eryka (ur. 1994). W 1994 wyjechał Australii, gdzie mieszkał przez pięć lat; prowadził knajpę, był pomocnikiem malarza i sporadycznie grał w teatrze. W 1999 doszło do rozwodu. Prowadził restaurację Bistro de Paris w Teatrze Wielkim w Warszawie, gdzie poznał swoją przyszłą żonę Katarzynę, wówczas studentkę prawa na Uniwersytecie Warszawskim. Mają troje dzieci: syna Aleksandra (ur. 2004) oraz dwie córki – Ninę (ur. 2007) i Lenę (ur. 24 kwietnia 2015).

</doc>
<doc id="976391" url="https://pl.wikipedia.org/wiki?curid=976391" title="Milczenie w buddyzmie">
Milczenie w buddyzmie

Milczenie lub cisza (chiń. liangjiu; tyb. lung.du.ma.bsngan.pa'i.chos.bcu.bzhi'i.ming.la. Chin. wuyan; kor. muŏn; jap. mugon; wiet. vô ngân. Chin. wuji; kor. mugi; jap. mugi; wiet. vô ki) – dotyczą braku odpowiedzi ze strony Buddy na niektóre pytania i jednej z technik używanej w szkole chan do nauczania.
Termin.
Budda czasami nie odpowiadał na pytania, zwłaszcza dotyczące problemów metafizycznych, gdyż był praktykiem. Dyskutowanie dla dyskutowania i popisywanie się swoją wiedzą i przekonywanie innych, nie było według niego dobre. Najczęściej prowadziło to do jeszcze większego pomieszania i tworzenia silniejszych przywiązań u pytających. Zgodnie z tekstami Tripitaki przedstawiającymi dyskusje Buddy, zauważał on całe "tło" pytania; samo pytanie było bowiem tylko jednym z elementów sytuacji i uwarunkowań pytającego.
Według tekstów z dyskursami Buddy (Tripitaka) był on nauczycielem praktycznym, pełnym współczucia i mądrości. Nie odpowiadał po to, aby ukazać swoją wiedzę czy inteligencję, lecz by pomóc pytającemu na drodze do zrozumienia. Mówił jednak do ludzi utrzymujących w umysłach swoje standardy rozwoju, swoje skłonności, swój styl fałszowania rzeczywistości, swój charakter i swoje zdolności rozumienia poszczególnych problemów.
Według Buddy są cztery sposoby traktowania pytań:
Z problemem milczenia, ciszy, łączą się ściśle pytania, na które nie ma odpowiedzi. Są to tzw. avyākrita (vastūni) czyli niewyrażalne. Wszystkie właściwie autorytety buddyjskie są zgodne, że jest ich czternaście. Są to właściwie cztery zestawy pytań; trzy z nich mają po cztery alternatywy, a ostatni, poświęcony duszy, tylko dwie. Te trzy pierwsze zestawy tworzą twierdzenia, które można nazwać poczwórnym zaprzeczeniem. W symbolach logiki wygląda to następująco – jeśli S = świat a P = wieczne, to:
Milczenia Buddy nie można w żadnym wypadku traktować jako agnostycyzmu; z zapisów dyskursów Buddy i z jego wyjaśnień dawanych uczniom widać, że jest ono wszakże poza wątpieniem i brakiem nadziei. Z tekstów tych widać, że odpowiedzi Buddy były zawsze stanowcze. Nie ignorował również metafizyki, był nie tylko świetnie obeznany z filozoficznymi spekulacjami tych czasów, ale i sam był wybitnym metafizykiem. Przez swoje wnikliwe analizy osiągnął pozycję, która przekraczała i unieważniała dogmatyczne procedury Rozumu. Odrzucenie przez niego spekulatywnej metafizyki było rozważne i powściągliwe. Filozofią Buddy był krytycyzm. Jego stanowisko nie było nihilizmem nawet w ukrytej formie. Także żadna z tradycji (szkół) buddyjskich nie była nihilistyczna. Milczenie Buddy może być interpretowane jako świadome zrozumienie nieopisywalnej natury Nieuwarunkowanej Rzeczywistości.
Aby uzasadnić swoje podejście do problemu, Budda posłużył się przypowieścią o człowieku trafionym strzałą. Nie pozwala on sobie pomóc dopóki nie odpowie się mu na jego pytania: z jakiej rodziny pochodzi ów strzelec, czy jest duży, średni czy mały, czy jego skóra jest czarna, brązowa czy żółta. Żadne z tych pytań nie ratuje go przed cierpieniem i zamiast pozwolić sobie pomóc, wikła się w serię niczego nierozwiązujących, w jego sytuacji, pytań.
Krytycyzm.
T.R.V. Murti traktuje milczenie Buddy jako początek buddyjskiej dialektyki na długo zanim Zachód ją ukształtował.
Milczenie Buddy było krytykowane i są trzy główne krytyczne interpretacje milczenia: praktyczna, agnostyczna i negatywna. Wszystkie one wynikają z niewłaściwego rozumienia buddyzmu i żadna nie jest zgodna z naukami Buddy i doktrynami szkół buddyjskich.
Dr E.J. Thomas tak pisze na temat negatywnej (anihilacyjnej) krytyki:
Budda osiągnął bardzo wysoki poziom filozoficznej świadomości i zauważył, że spekulacyjna metafizyka wywołuje nie tylko różnice ale i opozycję; gdy jeden teoretyk powie "tak" na jakieś pytanie, inny na to samo pytanie odpowie "nie". Budda znalazł na to jedyną możliwą odpowiedź. Jeśli dałby odpowiedzi "tak" lub "nie" wpadłby w sieci dogmatyzmu (skt "diṭṭhi"), który on zauważał u innych. Na opozycję poglądów eternalistycznych i nihilistycznych (skt "śāśvatavāda" i "uccheda-vāda") Budda zaproponował inną, bardziej fundamentalną opozycję - mianowicie, tą pomiędzy dogmatyzmem (zarówno eternalizm jak i nihilizm są dogmatyczne) i krytycyzmem, który jest analityczną i refleksyjną świadomością ich jako dogmatycznych teorii. Krytycyzm jest wyzwoleniem ludzkiego umysłu od namiętności i wszelkich zagmatwań. Jest samą wolnością. Jest to stanowisko madhjamiki.
Cisza w zenie.
Cisza odgrywa także dużą rolę w praktyce zen. Używa się jej zamiast okrzyków, kijów czy innych środków wykorzystywanych przez mistrza w nauczaniu. Przykładem może tu być oryginalny przekaz zen przez Buddę do Mahakaśjapy. Podobnie się stało, gdy pewien z mnichów poprosił koreańskiego mistrza P'ach'o Hyejonga, działającego w Chinach, o pokazanie mu niedwoistej rzeczywistości. Odpowiedzią mistrza chan była cisza (chin. liangjiu). Taką właśnie ciszę określano czasem, że jest jak piorun; tak była wstrząsająca i skuteczna.
Wiele jest przykładów związanych z ciszą i jej wykorzystaniem przez mistrzów zen. Czasem było to w pełni świadome "uchylenie się" od odpowiedzi, aby wytworzona "pustka" sama wyrwała odpowiedź z pytającego. Często także zdarza się, że nawet mimowolna pauza w środku rozmowy doprowadza umysły do urzeczywistnienia.

</doc>
<doc id="976394" url="https://pl.wikipedia.org/wiki?curid=976394" title="Podział administracyjny Erytrei">
Podział administracyjny Erytrei

Erytrea jest podzielona na 6 regionów administracyjnych.

</doc>
<doc id="976395" url="https://pl.wikipedia.org/wiki?curid=976395" title="Marcin Paligon">
Marcin Paligon

Marcin Paligon, także Paligonus (ur. w 2 poł. XVI w., zm. prawdop. na początku XVII w.) – polski kompozytor okresu renesansu.
Nie wiadomo niczego o jego życiu. W Archiwum Kapituły Katedralnej w Krakowie zachował się jeden jego utwór a cappella, wpisany do rękopisu kapeli Rorantystów na początku XVII wieku: 5-głosowy motet "Rorate caeli" (czasem zapisywany jako: "Rorate coeli").
Nagrania.
Utwór ten został zarejestrowany na płytach długogrających (winylowych):
oraz wydany w zbiorze: "Renesans 1 – Muzyka wokalna: Motet", Piotr Poźniak (red.)
Można go również usłyszeć na płycie "Magnificat anima mea Dominum", wydanej w 2013 roku przez zespół męski Gregorianum, pod dyrekcją Bereniki Jozajtis.

</doc>
<doc id="976396" url="https://pl.wikipedia.org/wiki?curid=976396" title="Bransoletka">
Bransoletka

Bransoletka (fr. "bracelet"), staropol. manela – kolista ozdoba noszona na nadgarstku, będąca jednym z elementów biżuterii osobistej.
Bransoletki robione są ze skóry, tkanin, metalu, silikonu, a nawet szkła. Bransoletki mogą być ozdabiane elementami z drewna, kamienia lub muszlami. Bransoletki są również używane w celach terapeutycznych, czy też dla identyfikacji, np. "bransoletki antyalergiczne", "bransoletki identyfikacyjne" w szpitalach.
Etymologia.
Podobnie jak armille i bransolety, delikatniejsze od nich bransoletki noszone były już w czasach starożytnych, w najróżniejszych kulturach. Staropolskie słowo manela zostało wyparte przez zaczerpniętą z któregoś z europejskich języków bransoletę, najprawdopodobniej starofrancuskiego "barcel", który z kolei zapożyczył ten termin z łaciny "brachiale".
Znaczenie kulturowe.
W różnych kulturach noszenie bransoletek ma najróżniejsze konotacje znaczeniowe.
W starożytnym syryjskim sanktuarium maryjnym w Sydnaya, mnisi rozdają pątnikom białe nitki, które zawiązuje się na przegubie ręki. Mają być znakiem opieki Madonny nad wiernymi.
W Bułgarii istnieje tradycja nazywana "Martenica". Bułgarzy obdarowują się wtedy czerwono-białymi włóczkowymi gałgankami (pomponik, wstążeczka, plecionka itp.), które nosi się przyczepione do ubrania, także do rękawów.
W kulturze "Azabachów", andyjskich Indian z Salty w Argentynie bransoletki używane są jako amulety mające chronić przez "złym okiem", hisz. "mal de ojo".
W niektórych regionach Indii kobiety zamężne noszą bransoletki nazywane w języku hindi "kangan" (ang. "bankle"). Wykonuje się je ze złota, srebra, platyny, szkła, drewna, metali i plastiku. Kangan nie są elastyczne. Istnieją także "kangan" w formie armilli. "Kangan" niekiedy są również zakładane przez mężczyzn.
W slangu więziennym bransoletkami nazywane są kajdanki.
Rodzaje bransoletek.
Bransoletki żelowe.
Kolorowe paski z plastiku, których noszenie zapoczątkowała fundacja amerykańskiego kolarza Lance Armstronga. U sportowca wykryto w 1996 raka jąder. Symbolem akcji fundacji "Live Strong" ("Żyj Mocno") były żółte bransoletki, jako odwołanie do koloru koszulki kolarza.
Niski koszt produkcji gadżetu i niezwykła popularność, z jaką się spotkał, wpłynęła na jego użycie w wielu innych kampaniach na całym świecie (popularyzujących, informacyjnych oraz charytatywnych). Bransoletki żelowe funkcjonowały i funkcjonują obok dobrze znanych wstążeczek (ang. "awareness ribbon").
Bransoletki żelowe używane są również w szpitalach do identyfikowania niemowląt lub chorych (ang. "baller id bands", "wristbands" lub "baller bands").
Tennis bracelet.
Typ biżuterii damskiej, w której drobne diamenty połączone są ze sobą w symetryczny szereg. Bransoletka ta bierze swą nazwę od wydarzenia, które miało miejsce podczas międzynarodowych mistrzostw USA w tenisie w roku 1987. Chris Evert, 18-krotna zwyciężczyni turniejów wielkoszlemowych, miała na ręce elegancką wysadzaną diamentami bransoletkę. W pewnym momencie bransoletka się rozerwała, co spowodowało przerwanie meczu i umożliwienie tenisistce zebranie rozsypanych diamentów. Od tego wydarzenia bransoletki tego typu stały się niezwykle popularne. Zaczęto nazywać je "bransoletkami tenisowymi", ang. "tennis bracelet". "Tennis bracelets" noszą między innymi Serena Williams oraz Gabriela Sabatini.
Charm bracelet.
"Charm bracelet" lub "italian charm bracelet" to typ biżuterii damskiej noszonej na nadgarstku. Do bransoletki tego typu przywieszone są wisiorki, niewielkie błyskotki symbolizujące ważne dla noszącego rzeczy, są to swego rodzaju talizmany. Przykładowymi talizmanami są samolot – życie pełne podróży i przygód, butelka dla dziecka – zdrowe dzieci, słoń – życie pełne wspaniałych wspomnień, torebka damska – życie w obfitości, gwiazda – twoje marzenia się spełnią, znaczek pocztowy – dobre wieści, itd.
W ostatnich latach "italian charm bracelets" stały się szczególnie popularne wśród młodzieży. Podczas gdy w tradycyjnych bransoletkach typu "charm bracelet" talizmany były luźno wiszącymi ozdobami, w "italian charm bracelets" poszczególne segmenty-talizmany są ze sobą dokładnie połączone, tworząc przylegający do skóry szereg blaszek lub metalowych elementów.
Slap bracelet.
"Slap bracelet" lub "snap bracelet" to element taniej biżuterii popularnej w latach 80. i 90. XX wieku. Były to zakładane na nadgarstek giętkie paski z metalu, ozdobione kolorowym nadrukiem (np. cętki pantery, paski zebry). Pierwsze slap bracelet wyprodukowała amerykańska firma "Main Street Toy Company" z Simsbury w stanie Connecticut. Podróbki miały tendencje do pękania, stając się przyczyną zranień nadgarstków i palców dłoni. Z czasem tego typu bransoletki były wycofywane z handlu na terenie Stanów Zjednoczonych i Europy.
Bangles.
Bransoletki tego typu to solidne okrągłe elementy damskiej biżuterii pochodzenia indyjskiego. W Indiach nazywane są "kangan", po angielsku "bangles". Są najczęściej wykonane z materiałów gładkich, jak szkło, metal czy malowane drewno. Niejednokrotnie ozdabiane są szlachetnymi kamieniami. Mieszkanki Indii noszą ich kilka lub kilkanaście jednocześnie. Wytwarzają one w ten sposób charakterystyczny dźwięk, porównywany do szumu wiatru.
Szklane "bangles" produkowane są w indyjskim mieście Ferozabad. Najsławniejsze pakistańskie "bangles" wytwarza się w Hajdarabadzie.
Bransoletki przyjaźni.
Bransoletki charakterystyczne dla kultury młodzieżowej i dziecięcej. Ofiarowywane jako znak przyjaźni. Plecione z przędzy do haftowania (muliny) w najróżniejszych kolorach. Hafciarze zaawansowani w wytwarzaniu tego typu taniej biżuterii używają najróżniejszych wzorów i węzłów.
Zwyczaj noszenia zapożyczony został z kultury ludów Środkowej Ameryki. Stał się popularny na terenie Stanów Zjednoczonych w latach 70. XX wieku. Obecnie bransoletki z muliny noszone są przez nastolatków obu płci, spadkobierców ruchu hippisowskiego oraz sympatyków "Rainbow Family". Bransoletki przyjaźni noszone są też przez surferów.
Pieszczocha.
Nazywana po angielsku "studded / spiked bracelet", to kawałek skóry nabity ćwiekami, który zakładają na nadgarstek osoby z kręgu kultury punkrockowej i heavymetalowej.

</doc>
<doc id="976397" url="https://pl.wikipedia.org/wiki?curid=976397" title="Regiony Etiopii">
Regiony Etiopii



</doc>
<doc id="976398" url="https://pl.wikipedia.org/wiki?curid=976398" title="Stany Nigerii">
Stany Nigerii



</doc>
<doc id="976399" url="https://pl.wikipedia.org/wiki?curid=976399" title="Regiony Tanzanii">
Regiony Tanzanii



</doc>
<doc id="976402" url="https://pl.wikipedia.org/wiki?curid=976402" title="Wojciech Duryasz">
Wojciech Duryasz

Wojciech Duryasz, również jako Wojciech Duriasz (ur. 23 kwietnia 1940 w Stanisławowie) – polski aktor teatralny, filmowy i dubbingowy, prezenter telewizyjny.
Życiorys.
W 1963 ukończył Państwową Wyższą Szkołę Teatralną im. Aleksandra Zelwerowicza w Warszawie. 21 listopada tego roku zadebiutował na deskach teatru w sztuce "Śmierć porucznika" Sławomira Mrożka w reż. Aleksandra Bardiniego. Całą swoją sceniczną karierę zawodową związał z Teatrem Dramatycznym w Warszawie (1963–2005).
Występował również w Teatrze Telewizji, m.in. w spektaklach: "Irkucka historia" Aleksieja Arbuzowa w reż. Stanisława Wohla (1964), "Panna Rosita czyli Mowa kwiatów" Federico Garcii Lorki w reż. Maryny Broniewskiej (1966), "Pożegnanie z Marią" Tadeusza Borowskiego w reż. Jerzego Antczaka (1966), "Pan Geldhab" Aleksandra Fredry w reż. Jana Świderskiego (1968), "Śpiew z pożogi" Krzysztofa Kamila Baczyńskiego w reż. Krystyny Sznerr (1968), "Śnieg" Stanisława Przybyszewskiego w reż. Ignacego Gogolewskiego (1970), "Elektra" Jeana Giraudoux w reż. Ludwika René (1972), "Akcja Szarotka" Andrzeja Zakrzewskiego (1977), "Judasz z Kariothu" Karola Huberta Rostworowskiego w reż. Tadeusza Lisa (1981), "Gdy płoną lasy" Jerzego Zawieyskiego w reż. Marcela Kochańczyka (1983), "Otello" Williama Szekspira w reż. Andrzeja Chrzanowskiego (1984) oraz w "Indyku" Sławomira Mrożka w reż. Macieja Wojtyszki (1990), "Sokole maltańskim" Dashiella Hammetta w reż. Laco Adamíka (1994) i w sztuce "Wariatka z Chaillot" Jeana Giraudoux w reż. Wojciecha Adamczyka (1994).
W latach 2003–2004 prowadził cykl „Powtórka z życia” na antenie TVP2.
W 2013 przy okazji premiery spektaklu "Porwanie Sabinek" w Teatrze Kamienica obchodził 50-lecie pracy artystycznej.

</doc>
<doc id="976404" url="https://pl.wikipedia.org/wiki?curid=976404" title="Wojciech Duriasz">
Wojciech Duriasz



</doc>
<doc id="976405" url="https://pl.wikipedia.org/wiki?curid=976405" title="Katalaktyka">
Katalaktyka

Katalaktyka (catallactics) jest to nauka o wymianie, część ekonomii politycznej, wyjaśniająca, na drodze prakseologicznej analizy, w jaki sposób działania uczestników rynku powodują ustalenie się proporcji wymiany oraz cen poszczególnych dóbr i usług.
Katalaktyka i katalaksja.
Termin katalaktyka spopularyzował austriacki ekonomista Ludwig von Mises, jednak jak on sam twierdzi pierwszy raz użył go Richard Whately w swojej książce "Introductory Lectures on Political Economy" opublikowanej w 1831 roku. Mises prócz rzeczownika "katalaktyka", używał również przymiotnika "katalaktyczny" ("catallactic").
Podobne słowo, lecz w nieco innym znaczeniu stosował Friedrich Hayek. Używał terminu katalaksja (catallaxy) w celu określenia ekonomii rynkowej. Był on niezadowolony ze słowa "ekonomia" ze względu na jego greckie pochodzenie, tłumaczone na "zarządzanie gospodarstwem domowym", które sugeruje, że ekonomiści w jakiś sposób kontrolują rynek. Hayek zapożyczył słowo "katalaksja" z greckiego czasownika "katallassein" (lub "katallattein") znaczącego nie tylko "wymieniać" ale również "przyjmować do społeczności", "zmieniać wroga w przyjaciela".
Katalaktyka może być zatem rozumiana jako nauka o katalaksji, czyli spontanicznej wymianie do jakiej dochodzi pomiędzy uczestnikami rynku.
Ze względu na dużą popularność Hayeka (Nagroda Nobla w 1974) określenie "katalaksja" stało się bardziej popularna od pierwotnej misesowskiej "katalaktyki".
W Polsce w roku 2010 pojawiła się pierwsza książka poświęcona katalaktyce, której autorem jest Jarosław Poteraj, zatytułowana "Katalaktyka instytucji finansowych rynku emerytalnego w Polsce w perspektywie efektywności inwestowania".

</doc>
<doc id="976406" url="https://pl.wikipedia.org/wiki?curid=976406" title="Katalaksja">
Katalaksja



</doc>
<doc id="976407" url="https://pl.wikipedia.org/wiki?curid=976407" title="Damei Fachang">
Damei Fachang

Damei Fachang (chiń. 大梅法常, pinyin "Dàméi Fǎcháng"; kor. 대매법상 "Taemae Pŏpsang"; jap. "Daibai Hōjō"; wiet. "Đại Mai Pháp Thường"; ur. 752, zm. 839) – chiński mistrz chan ze szkoły hongzhou, znany także jako Fachang Yiyu (法昌倚遇).
Życiorys.
Pochodził z miasta Xiangyang (dziś znanego jako Xiangfang w północnej prowincji Hubei). Pochodził z rodziny Zheng.
Jako młody chłopiec opuścił dom rodzinny i rozpoczął praktykę w klasztorze Yuquan w Jingzhou, który był centrum szkoły tiantai. Był świetnie literacko wykształcony, sutry nie miały dla niego tajemnic; po jednym przeczytaniu pamiętał całe rozdziały. W wieku 20 lat otrzymał święcenia mnisie. Postanowił praktykować chan i w tym celu udał się do jednego z najwybitniejszych mistrzów chan w historii – Mazu Daoyi. Prawdopodobnie spotkali się w klasztorze Kaiyuan.
Podczas pierwszego ich spotkania Damei spytał mistrza Mazu "Czym jest Budda"? Mistrz odparł "Umysł jest Buddą". Damei doświadczył wielkiego oświecenia. Następnie Damei udał się na górę Tiantai, gdzie zapewne pogłębiał studia. W 796 r. przeniósł się na górę Damei (Wielka Śliwka), wybudował sobie chatkę, w której żył i praktykował medytację chan. Nikt nie wiedział, co się z nim stało. Po czterech latach przypadkiem natrafił na niego mnich, uczeń mistrza chan Yanguana Qi’ana. Yanguan przypomniał sobie, że kiedy praktykował u Mazu, faktycznie był tam taki mnich i zawiadomił o tym Mazu. Mazu posłał do Dameia mnicha z pytaniem "Kiedy widziałeś mistrza Mazu, co on powiedział, że zamieszkałeś na tej górze?" Damei odpowiedział "Mistrz Mazu powiedział mi, że" Umysł jest Buddą. Na to poinstruowany mnich odparł "Obecnie nauki mistrza Ma się zmieniły". Damei spytał "Jak?" Mnich rzekł "Teraz on mówi" Ani umysł, ani Budda. Damei wybuchnął "Ten stary facet ciągle miesza ludziom w głowach. Niech sobie chodzi i mówi" Ani Umysł, ani Budda. "Jeśli chodzi o mnie, pozostaję przy" Umysł jest Buddą! Gdy Mazu usłyszał odpowiedź Dameia powiedział "Śliwka dojrzała".
Damei pozostawał w swojej pustelni przez prawie czterdzieści lat. Kiedy zaczęli do niego przychodzić uczniowie po nauki i zaproponowano mu stanowisko opata w wielkim klasztorze opuścił ją i chodził po górach. Jednak poszło za nim tylu mnichów, że w końcu wybudował w 836 r. na tej samej górze klasztor Husheng, w którym praktykowało 600 uczniów.
Pewnego dnia powiedział nagle do swoich uczniów "Kiedy to przychodzi, nie może być cofnięte. Kiedy to odchodzi, nie można za tym pójść". Gdy przerwał słychać było wiewiórkę. W końcu powiedział "To jest właśnie ta rzecz! Nie jakaś inna rzecz! Każdy z was! Trzymajcie i wspierajcie to dobrze. A teraz umieram". I po wypowiedzeniu tych słów zmarł.
Poświęcony mu jest gong’an 30 z "Bezbramnej bramy".
Linia przekazu Dharmy zen.
Pierwsza liczba oznacza kolejność pokoleń mistrzów od 1 Patriarchy indyjskiego Mahakaśjapy.
Druga liczba oznacza kolejność pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="976408" url="https://pl.wikipedia.org/wiki?curid=976408" title="Wieniawa (Lublin)">
Wieniawa (Lublin)

Wieniawa – dzielnica Lublina, położona bezpośrednio na zachód od lubelskiego Śródmieścia. Dawniej samodzielne miasto. Wieniawa uzyskała lokację miejską w 1768 roku, zdegradowana w 1870 roku. 
Lokalizacja geomorfologiczna.
Historyczna Wieniawa położona jest na prawym zboczu długiego, silnie rozczłonkowanego (niewielkie suche dolinki) dolnego odcinka rzeki Czechówki. Administracyjnie wydzielona dzielnica Wieniawa jest znacznie większa powierzchniowo. Obejmuje także wierzchowinę lessową z rozległym Miasteczkiem Akademickim i zabudowaniami powojskowymi (rejon skrzyżowania al. Racławickich i al. Kraśnickiej) oraz strefę kolejnego długiego stoku opadającego od ww. wierzchowiny do dna suchej doliny, którego osią obecnie przebiega ul. Głęboka.
Historia.
Wieniawa otrzymała prawa miejskie na przełomie XVI i XVII wieku. Wyrosła z prywatnego miasteczka, lokowanego przy prawie samych granicach Lublina. Do 1826 stanowiła własność prywatną. Przestała być miastem 13 stycznia 1870 roku, gdy została włączona do gminy Konopnica. W 1916 roku została włączona do Lublina.
Była typowym sztetlem; zamieszkiwali ją biedni żydowscy rzemieślnicy i handlarze. Nigdy nie wybudowano tam kościoła. Jedynym obiektem sakralnym i jednocześnie murowanym, aż do końca XIX w., była synagoga. Jej główną ulicą była Lubelska (obecnie ul. Stanisława Leszczyńskiego), którą wybrukowano dopiero w 1907. Jedynym powodem było żądanie rosyjskich oficerów z pobliskich Koszar Świętokrzyskich (dzisiaj KUL). Murowane domy zaczęły się pojawiać dopiero przed wybuchem I wojny światowej.
Po 1940, gdy wysiedlono Żydów, hitlerowcy dokonali zatarcia śladów po ich obecności. Zniszczono synagogę i większość domów. Zniknął także, istniejący od XVIII wieku, cmentarz żydowski. Na jego części jeszcze w czasie okupacji wybudowano stadion sportowy. W 1943 Wieniawę ponownie zdewastowano i wysiedlono stamtąd Polaków. Wieniawski rynek i układ ulic zostały zatarte przez nowsze budownictwo. Dawne przedmieście jest obecnie traktowane jako część centrum Lublina.
Z Wieniawy pochodzili przodkowie Henryka i Józefa Wieniawskich, stąd nazwisko.
Administracja.
Granice administracyjne określa statut dzielnicy uchwalony 19 lutego 2009. Granice Wieniawy tworzą: od północy al. Solidarności, od wschodu ul. Lubomelska – wschodnia granica Ogrodu Saskiego – al. Racławickie – ul. Łopacińskiego – ul. Akademicka, od południa ul. Głęboka, a od zachodu al. Kraśnicka – al. Sikorskiego.
Powierzchnia dzielnicy wynosi 2,2 km². Według stanu na 30 czerwca 2018 na pobyt stały na Wieniawie były zarejestrowane 11 823 osoby.

</doc>
<doc id="976410" url="https://pl.wikipedia.org/wiki?curid=976410" title="Ajun al-Atrus">
Ajun al-Atrus



</doc>
<doc id="976412" url="https://pl.wikipedia.org/wiki?curid=976412" title="Hrabstwo Burleigh">
Hrabstwo Burleigh

Hrabstwo Burleigh (ang. "Burleigh County") to hrabstwo w stanie Dakota Północna w Stanach Zjednoczonych. Hrabstwo zajmuje powierzchnię 4 320,20 km². Według szacunków United States Census Bureau w roku 2006 miało 75 384 mieszkańców. Siedzibą hrabstwa jest miasto Bismarck, które jest jednocześnie stolicą stanu Dakota Północna.
Geografia.
Hrabstwo Burleigh zajmuje powierzchnię całkowitą 4 320,20 km², z czego 4 229,68 km² to powierzchnia lądowa, a 90,52 km² (2,1%) to powierzchnia wodna.

</doc>
<doc id="976414" url="https://pl.wikipedia.org/wiki?curid=976414" title="Danxia Tianran">
Danxia Tianran

Danxia Tianran (chiń. 丹霞天然, pinyin "Dānxiá Tiānrán"; kor. 단하천연 "Tanha Ch'ŏnyŏn"; jap. "Tanka Tennen"; wietn. "Đan Hà Thiên Nhiên"; ur. 739, zm. 824) – chiński mistrz chan.
Życiorys.
Pochodził z Dengzhou. W młodości przygotowywał się do kariery urzędniczej, był świetnie wykształcony, studiował teksty konfucjańskie. Pewnego dnia, podczas podróży do Chang’anu przed egzaminami miał sen, że cały pokój jest wypełniony białym światłem. Wróżbita powiedział mu, że ten sen zapowiada "rozwiązanie pustki". Wkrótce potem spotkał mnicha chan, który powiedział "Jak można porównywać bycie urzędnikiem z praktyką chan"? Danxia udał się więc do mistrza Mazu Daoyi przebywającego w klasztorze Kaiyuan, który jednak posłał go na górę Heng do mistrza Shitou Xiqiana.
Przez trzy lata Danxia pracował w kuchni klasztornej. Po przyjęciu święceń mnisich Danxia udał się do Mazu, ale zamiast złożyć uszanowanie mistrzowi, udał się do domu mnichów, wszedł na posąg Mañjuśriego i usadowił na jego ramionach. Zgorszeni mnisi pobiegli zawiadomić mistrza. Mazu przyszedł pod posąg i widząc na nim swojego ucznia powiedział "Mój naturalny syn". Danxia zszedł i pokłonił się mistrzowi "Dziękuje, Mistrzu, za nadanie mi imienia Dharmy". Od tego czasu nazywał się Tianran (naturalny).
Po śmierci Mazu podróżował i odwiedzał innych mistrzów chan. Przez trzy lata praktykował także w klasztorze na szczycie Huading góry Tiantai. Praktykował także przez jakiś czas u mistrza Jingshana Daoqina (714–792) ze szkoły niutou.
W końcu został spadkobiercą Dharmy mistrza Shitou Xiqiana i udał się na północ Chin, aby szerzyć jego nauki. Wielkie zamieszanie w umysłach wielu uczniów, nawet i dzisiaj, wywołała historia o tym, jak Danxia marznąc w klasztorze Huilin w Dongjing podczas zimowej podróży porąbał i spalił drewniany posąg Buddy. Pewien kapłan świątynny przybiegł ganiąc go za jego bezczelność i świętokradztwo. Na to Danxia zaczął szukać czegoś w popiele. "Czego tam szukasz"? spytał mnich. Szukam śarir Buddy! odparł Danxia. Jak możesz szukać śarir z drewnianego Buddy?! zdziwił się mnich. "Czyż więc jestem winny, że spaliłem kawałek drewna"? powiedział Danxia. Inna wersja odpowiedzi Danxia: "No, jeśli to nie są święte relikwie, to dorzućmy jeszcze trochę drewna".
W wieku 81 lat powrócił do swego klasztoru Biechuan si (别传寺) na górze Danxia (丹霞山) w prowincji Hunan. Pewnego dnia, cztery lata później powiedział do uczniów "Przygotujcie gorącą wodę do kąpieli. Wyruszam w drogę". Wziął kij, włożył kapelusz, skarpetki i jeden but. Zanim jego stopa dotknęła ziemi – już nie żył.
Otrzymał pośmiertny tytuł Zhitong chanshi (mistrz chan Przenikający Mądrość).
Miał wielu oświeconych uczniów, ale jego najwybitniejszym uczniem był Cuiwei Wuxue. Niestety jego linia przekazu wkrótce wygasła.
W Biyan lu poświęcony jest mu gong’an 76.

</doc>
<doc id="976415" url="https://pl.wikipedia.org/wiki?curid=976415" title="Bransoletka żelowa">
Bransoletka żelowa

Bransoletka żelowa (ang. "gel bracelet" lub "jelly bracelet") – rodzaj taniej biżuterii wykonanej z tworzywa sztucznego, przeznaczonej do noszenia na nadgarstku.
Bransoletki żelowe stały się popularne w Ameryce i Europie Zachodniej począwszy od lat 80. XX wieku. Produkowane są w szerokiej gamie kolorów. Noszący je identyfikują się z konkretnymi organizacjami i kampaniami np. charytatywnymi lub politycznymi.
Historia.
Pierwszy raz bransoletki żelowe użyte były w kampanii "Live Strong" (pol. "Żyj Mocno") prowadzonej przez fundację amerykańskiego kolarza Lance Armstronga. Wybrany przez autorów kampanii kolor bransoletki - żółty – miał być nawiązaniem do koloru koszulki sportowca w czasie Tour de France. W popularyzację bransoletek "Livestrong" w maju 2004 zaangażował się koncern Nike – tzw. "Yellow Livestrong wristband". Celem kampanii było wsparcie badań mających na celu walkę z rakiem.
Miejska legenda.
Ze względu na wzrost popularności bransoletek żelowych w roku 2003, stały się one przedmiotem miejskiej legendy, która widziała w nich "bransoletki erotyczne". Ich popularność miała być wiązana z rolą jaką odgrywały w swego rodzaju grze erotycznej. Jak powiadano, dziewczyny noszące bransoletki żelowe, miały zgadzać się na gry zmysłowe z kimś, komu udało się zdjąć je z ich ręki. Typ przyzwolenia na lubieżne zachowanie miał zależeć od koloru bransoletki, od przyjacielskiego uścisku, poprzez pocałunek, aż po rzeczywiste stosunki płciowe. W październiku 2003 pogłoski były na tyle rozpowszechnione w Gainesville na Florydzie, iż dyrektor Alachua Elementary School zabronił ich noszenia. Podobne decyzje podjęli dyrektorzy innych szkół. Zaobserwowano swego rodzaju "moralną panikę". Z powodu miejskiej legendy bransoletki żelowe są przez niektórych Amerykanów nazywane "sex bransoletkami".

</doc>
<doc id="976417" url="https://pl.wikipedia.org/wiki?curid=976417" title="Guido Reni">
Guido Reni

Guido Reni (ur. 4 listopada 1575 w Bolonii, zm. 18 sierpnia 1642 tamże) – włoski malarz i grafik okresu wczesnego baroku.
Życiorys.
Urodził się w Bolonii, w dzisiejszym Palazzo Ariosti przy via San Felice 3. Ojciec Daniel był muzykiem i mistrzem "Capella di San Petronio". Matka nazywała się Ginevra Pozzi. Ochrzczono go 7 listopada w kościele pod wezwaniem św. Piotra. Błędna tradycja osiemnastowieczna upatrywała miejsce jego narodzin w miasteczku Calvenzano (obecnie Vergato) w Apeninach Bolońskich.
W 1584, jak poświadcza historyk Carlo Cesare Malvasia, który poznał malarza za życia, porzucił studia muzyczne, marzenie ojca, by zatrudnić się w pracowni niderlandzkiego artysty Denysa Calvaerta. Niderlandczyk był zaprzyjaźniony z ojcem Guida i trzymał u siebie przyszłego malarza przez dziesięć lat. Towarzyszami w poznawaniu tajników sztuki malarskiej Reniego byli m.in. Francesco Albani i Domenichino. W tym okresie młody uczeń kopiował kilkakrotnie "Ekstazę św. Cecylii" Rafaela oraz miedzioryty Albrechta Dürera.
Po śmierci ojca 7 stycznia 1594 Guido opuścił pracownię Calvaerta, by rozpocząć naukę w "Accademia del Naturale", założonej w 1582 przez Carraccich, która przekształciła się w 1599 w "Accademia degli Incamminati".
Talent Guida został szybko zauważony. Malvasia przytacza anegdotę z tym związaną. Otóż któregoś dnia Annibale Carracci miał zwrócić się do swojego brata Ludovica: "Nie ucz go za dużo, zobaczysz, jeszcze któregoś dnia będzie wiedział więcej od nas. Nie widzisz, że chce ciągle poznawać rzeczy nowe. Pamiętaj, Lodovico, ten któregoś dnia puści cię z torbami".
W 1598 Reni był już malarzem samodzielnym i namalował "Madonnę Tronujacą ze świętymi", która dzisiaj znajduje się w Pinacoteca Nazionale w Bolonii. Obraz zamówiono dla kościoła św. Bernarda. Reni wygrał również konkurs, bijąc na głowę swojego nauczyciela Lodovica Carracciego, na projekt fresków dla fasady "Palazzo del Reggimento", które miasto zamówiło z okazji wizyty papieża Klemensa VIII. Freski przedstawiały postacie alegoryczne.
W tym okresie artysta namalował m.in. "Madonnę z Dzieciątkiem", "Św. Dominika" oraz "Tajemnice Różańcowe" dla bazyliki św. Łukasza, "Zmartwychwstanie" dla kościoła św. Dominika oraz "Wniebowzięcie Matki Bożej" dla kościoła parafialnego w Pieve di Cento. Dnia 5 grudnia 1599 został powołany do rady cechu malarzy w Bolonii.
W Rzymie.
Od 1600, a najpewniej od 1601 malarz przebywał w papieskim Rzymie. Dnia 11 października 1601 kardynał Sfrondato zapłacił mu za obraz "Męczeństwo św. Cecylii" dla bazyliki św. Cecylii na Zatybrzu. Dla tego samego kościoła Reni namalował również "Ukoronowanie św. Cecylii i Waleriana". W tym okresie skopiował "Św. Cecylię z czterema świętymi" Rafaela. Obraz ten znajduje się dzisiaj w rzymskim kościele San Luigi dei Francesi. W roku 1603 artysta powrócił do Bolonii, by wziąć udział w pogrzebie Agostino Carracciego.
Następnego roku artysta udaje się do Loreto, by omówić kontrakt dotyczący dekoracji sanktuarium Domku loretańskiego. Ostatecznie jednak prace te powierzone zostają Niccolò Pomarancio. W 1605 Reni kończy "Ukrzyżowanie św. Piotra" dla rzymskiego kościoła San Paolo alle Tre Fontane, który zamówił u niego kardynał Pietro Aldobrandini. Obraz ten znajduje się dzisiaj w Pinakotece Watykańskiej. Według historyka sztuki Carlo Cesare Malvasia obraz miał zamówić Giuseppe Cesari, nazywany Kawalerem z Arpino (wł. Cavalier d’Arpino). Miał on być lepszy niż dzieło Caravaggia z kościoła Santa Maria del Popolo. Celem przedsięwzięcia miało być przytarcie nosa wielkiemu mediolańczykowi. Reni skopiował grę świateł, ale uczynił dzieło mniej dramatycznym. "Ukrzyżowanie" Guida Reniego jest przykładem wyważonej pracy rzemieślnika. Gesty postaci stały się w tym przypadku powolniejsze i jakby bardziej przemyślane niż u Caravaggia.
Reni w swoich poszukiwaniach piękna, zaczynając od klasycyzmu Rafaela, poprzez medytacyjność Carraccich, przejmuje od Caravaggia jego naturalizm, odzierając go jednak ze szczególnej dekoracyjności. W tym duchu utrzymane są wszystkie dzieła mistrza w pierwszym dziesięcioleciu XVII wieku: "Dawid z głową Goliata" (Luwr), "Męczeństwo św. Katarzyny" z kościoła Sant’Alessandro w liguryjskim Coscente, "Modlitwa w Ogrójcu" z Sens oraz londyńskie "Ukoronowanie Dziewicy".
Staje się na tyle znany, że w 1608 papież Paweł V zleca mu dekorację dwóch sal w apartamentach watykańskich (Sala delle Nozze Aldobrandine i Sala delle Dame). Również kardynał Borgherini zamawia u niego freski dla kościoła San Gregorio in Celio oraz dwa obrazy "Męczeństwo św. Andrzeja" oraz "Wieczność w chwale". W roku 1609 rozpoczyna dekorowanie kaplicy w papieskim pałacu na Kwirynale. Zatrudnia do pomocy Francesco Albaniego oraz Giovanniego Lanfranca.
25 września tego samego roku otrzymuje pierwszą ratę za freski dla kaplicy św. Pawła w bazylice Santa Maria Maggiore. Kontrakt jednak zostaje zerwany z powodu problemów z administracją papieską. Po powrocie do Bolonii maluje "Męczeństwo świętych Młodzianków", "Samsona zwycięskiego" oraz niezwykle wymowny i surowy w formie "Portret matki".
Samson w jego dziele został przedstawiony jako gigant o nieco kobiecych kształtach, który odpoczywa po swym makabrycznym uczynku. Zabity wydaje się spać na ocienionej drzewami bezkresnej murawie. "Męczeństwo Młodzianków" jest w swym stylu zbliżone do twórczości Rafaela. Sześć niewiast, dwoje martwych niemowląt i dwóch siepaczy zdają się zamrożeni w iście "Rafaelowej" kompozycji.
Artysta powrócił do Rzymu w 1612, by dokończyć freski w bazylice Matki Bożej Większej. Kardynał Scipione Borghese zamówił u malarza fresk "Aurora" dla swego pałacu Rospigliosi Pallavicini. Reni ukończył go w 1614. Fresk cieszył się wielką popularnością. Przedstawia rydwan Apolla otoczony czterema personifikacjami Godzin. Przed wozem unosi się Aurora sypiąca kwiaty. Nad końmi ukazany jest wiejący Fosforos oraz Gwiazda Poranna z zapaloną pochodnią. Wszystko ponad pejzażem nadmorskim.
Po krótkim pobycie w Neapolu Reni wrócił do Bolonii, gdzie rozpoczął malowanie fresków w absydzie kościoła św. Dominika. W 1614 artysta na krótko odwiedził jeszcze Rzym, by na stałe osiąść w Bolonii w październiku tego samego roku.
W Bolonii.
W rodzinnym mieście Reniego powstały dzieła, które wytyczyły główne linie malarstwa siedemnastowiecznego: "Pietà dei Mendicanti" dla kościoła Santa Maria dei Mendicanti, "Ukrzyżowanie" (obecnie w Pinakotece Bolońskiej), czy "Wniebowzięcie Dziewicy" z Genewy.
Dokładnie 20 czerwca 1617 zostaje wezwany na dwór do Mantui, by ozdobić freskami rezydencję książęcą. Odmówił, tłumacząc się śmiertelną chorobą, która spowodowana była malowaniem fresków. By zaskarbić sobie przychylność księcia namalował dla niego cztery obrazy z "Czynami Herkulesa", które dzisiaj znajdują się w paryskim Luwrze.
W maju 1622 pracował nad freskami dla kaplicy Tesoro di San Gennaro w katedrze w Neapolu. Nie potrafiąc uzgodnić wysokości honorarium, po namalowaniu trzech obrazów dla kościoła św. Filipa Neri, wyjechał do Rzymu. Historycy potwierdzają nieprzychylność artystów neapolitańskich, którzy widzieli w Renim konkurenta.
W 1625 artysta namalował "Portret kardynała Roberta Ubaldiniego", który podpisał i datował. Obraz ten znajduje się dzisiaj w jednej z angielskich kolekcji prywatnych. Tego samego roku powstał barokowy obraz "Trójcy Świętej" dla kościoła Dei Pellegrini. Reni ukończył go w dwadzieścia siedem miesięcy.
W 1627 zobowiązał się namalować freski dla kardynała Barberiniego przedstawiające "Historię Attyli". Chociaż zabronił zbliżania się do rusztowań, nagle wyjechał do Bolonii z powodu nieprzychylności, z jaką się spotkał ze strony niektórych kardynałów. Powodem mogła być również zazdrość jednego z jego byłych uczniów – Gessiego.
W czasie pobytu w Rzymie hiszpański ambasador zamówił u malarza obraz "Porwanie Heleny". Artysta nie doszedł z zamawiającym do zgody odnośnie do ceny. Obraz trafił do monsieur de la Vrillière z Francji. "Porwanie Heleny" jest zimną sceną romansową. Z tego okresu pochodzi również "Portret kardynała Bernardino Spady", przechowywany w galerii Spada w Rzymie. Bernardino Spada był w latach 1627-1631 legatem papieskim w Bolonii i przyjacielem artysty. Malarz przedstawił go w żywych kolorach, podkreślając jego szlacheckie pochodzenie i wykształcenie.
Po ustąpieniu zarazy w 1630, senat Bolonii zamówił u Reniego obraz wotywny przedstawiający "Madonnę z Dzieciątkiem i świętymi". Niektórzy mieszkańcy miasta krytykowali obraz, zauważając, iż artysta zbliżył się w nim ponownie do swojego drugiego stylu, w którym rozjaśniał kolory, srebrząc je, jak można zaobserwować w obrazie "Zwiastowanie" dla kościoła w Ascoli Piceno.
Ostatnie lata.
Gudio Reni przed 1635 namalował dla Antonia M. Barberiniego, kardynała prezbitera Sant’Onofrio, brata papieża Urbana VIII, obraz "Św. Michał Archanioł". Dzieło znajduje się dzisiaj w kościele Kapucynów.
W tym okresie powstały również dwa obrazy przedstawiające "Pokłon pasterzy" (dzisiaj w Neapolu i Londynie), "Biczowanie Chrystusa" (dzisiaj w Bolonii), "Samobójstwo Kleopatry" i "Dziewczynę w koronie" (Pinakoteka Kapitolińska). Malvasia nazywa te dzieła niedokończonymi. Artysta malował je szybko i bardzo schematycznie. Krytycy osiemnastowieczni widzieli w tym stylu celowy zabieg malarza. Według Malvasia przyczyną pośpiesznego malowania były długi. Reni nie przykładał się, nie studiował należycie postaci. Najprawdopodobniej przeżywał wówczas chwile depresji.
Był nałogowym hazardzistą, stąd często popadał w długi.
Malarz rozchorował się 6 sierpnia 1642. Zmarł kilkanaście dni później – 18 sierpnia.
Okiem krytyki.
Dwoistość poetyckiego stylu Guida Reniego zadecydowała o popularności, jaką się cieszył u sobie współczesnych. W twórczości tego bolońskiego malarza odnajdujemy zadziwiającą harmonię, która w naturalny sposób łączy klasycyzm Rafaela z wymogami prawdy narzuconymi przez Caravaggio. Z tymi ostatnimi zapoznał się Reni uczęszczając do pracowni Carraccich. Zostały one jeszcze oczyszczone z wzniosłości, która przeciwna byłaby poszukiwaniom naturalnego piękna i artystycznej estetyki.
"Spośród wszystkich uczniów Carracich Reni był najbardziej udanym. Jeszcze dzisiaj wielu woli jego dzieła ze względu na ich delikatność i powab, które większe są u Reniego i przemawiają wyraźniej niż u innych" (Des Avaux, 1666).
W 1741 Mariette pisał: "szlachetność i kunszt, który Guido naniósł na sklepienia i płótna, w połączeniu z bogactwem kompozycji, uczyniły z niego cenionego malarza. Nie należy jednak myśleć, iż wszystko to nie związane było z jakimkolwiek trudem. O stałym rozwoju i pracy nad warsztatem świadczą dużych rozmiarów rysunki próbne, na których każdy detal był wcześniej przez malarza dokładnie studiowany. W rysunkach tych widać malarza, który nieustannie konsultował się z naturą. Nie wstydził się Reni używać swojego talentu do pokazywania rzeczywistości piękną".
W wieku XVIII doceniono także ostatnie dzieła malarza, w których postacie jakby rozmywały się w świetle.
Wiek XIX przyniósł brak zainteresowania dziełami Reniego, wspomnieć przy tym należy o swoistej niechęci do tematyki dewocyjnej, jak to miało na przykład miejsce w przypadku komentarza Johna Ruskina w 1844: „religia musi być zawsze i rzeczywiście tak się być zdaje, duchem wyrażającym się w każdym prawdziwym dziele sztuki. Dostaję czegoś, gdy słyszę, że Eastlake kupi dla National Gallery coś z Guida”. W 1923 ukazał się znaczący artykuł Hermanna Vossa o rzymskich dziełach Reniego, w którym niemiecki historyk sztuki zauważył wpływ, jaki na bolończyka wywarło malarstwo Annibale Carracciego oraz Caravaggia. Reni, który okazał się "konserwatystą", ujarzmił "monumentalność" pierwszego i "naturalizm" drugiego, czym zyskał przychylność Giuseppe Cesariego.
W roku 1954 w Bolonii otwarto wystawę poświęconą twórczości Guido Reni.
Twórczość.
Był malarzem bardzo płodnym. Tworzył malowidła ścienne, monumentalne obrazy ołtarzowe, obrazy sztalugowe o tematyce religijnej, mitologicznej, historycznej i alegorycznej oraz portrety. Inspirował się sztuką antyczną oraz malarstwem Rafaela i Caravaggia. Jego malarstwo cechują: wysokie walory techniczne, śmiałość pociągnięć pędzla, skomplikowana kompozycja oraz miękkość koloru i form. Wypracował sentymentalno-emocjonalny stereotyp przedstawienia "Ecce Homo" (wiele wersji), który był powielany w malarstwie dewocyjnym do końca XIX w.
Wykształcił wielu uczniów, którzy wraz z jego naśladowcami produkowali ogromne ilości kopii jego obrazów i motywów.

</doc>
<doc id="976420" url="https://pl.wikipedia.org/wiki?curid=976420" title="Łopata Polska">
Łopata Polska

Łopata Polska – przysiółek wsi Żegiestów oraz nazwa półwyspu nad rzeką Poprad, stanowiący strefę ochrony uzdrowiskowej, położony w Beskidzie Sądeckim, w województwie małopolskim, w powiecie nowosądeckim, w gminie Muszyna, przy granicy polsko-słowackiej.
W latach 1975–1998 przysiółek należał administracyjnie do województwa nowosądeckiego.
Strefa ochrony uzdrowiskowej („A2-Ż”) Uzdrowiska Żegiestów obejmuje obszar o powierzchni 36,98 ha.
Obiekty.
Na terenie Łopaty Polskiej znajduje się m.in.:

</doc>
<doc id="976429" url="https://pl.wikipedia.org/wiki?curid=976429" title="Annówka">
Annówka



</doc>
<doc id="976435" url="https://pl.wikipedia.org/wiki?curid=976435" title="Annówka (województwo wielkopolskie)">
Annówka (województwo wielkopolskie)

Annówka – wieś w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość administracyjnie należała do województwa kaliskiego.

</doc>
<doc id="976438" url="https://pl.wikipedia.org/wiki?curid=976438" title="Bugaj (powiat kaliski)">
Bugaj (powiat kaliski)

Bugaj – kolonia w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość administracyjnie należała do województwa kaliskiego.

</doc>
<doc id="976439" url="https://pl.wikipedia.org/wiki?curid=976439" title="Dzierzbin-Kolonia">
Dzierzbin-Kolonia

Dzierzbin-Kolonia – wieś w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość administracyjnie należała do województwa kaliskiego.

</doc>
<doc id="976442" url="https://pl.wikipedia.org/wiki?curid=976442" title="Elżbietów (powiat kaliski)">
Elżbietów (powiat kaliski)

Elżbietów – wieś w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość administracyjnie należała do województwa kaliskiego.
Zobacz też: Elżbietów

</doc>
<doc id="976443" url="https://pl.wikipedia.org/wiki?curid=976443" title="Ryksa Przemyślidka">
Ryksa Przemyślidka



</doc>
<doc id="976444" url="https://pl.wikipedia.org/wiki?curid=976444" title="Jaszczury">
Jaszczury

Jaszczury – wieś w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość administracyjnie należała do województwa kaliskiego.

</doc>
<doc id="976445" url="https://pl.wikipedia.org/wiki?curid=976445" title="Klotyldów">
Klotyldów

Klotyldów – wieś w Polsce położona w województwie wielkopolskim, w powiecie kaliskim, w gminie Mycielin w sołectwie Słuszków, w Kaliskiem, ok. 9 km od Stawiszyna, ok. 22 km od Kalisza.
Przynależność administracyjna.
W XIX wieku miejscowość podlegała administracyjnie do powiatu kaliskiego, w gminie Kościelec. W latach 1975–1998 do województwa kaliskiego, od 1999 roku do powiatu kaliskiego.
Historia.
Według "Słownika geograficznego Królestwa Polskiego" z 1883 roku Klotyldów był kolonią, w miejscowości było 7 domów i 64 mieszkańców.

</doc>
<doc id="976447" url="https://pl.wikipedia.org/wiki?curid=976447" title="Kościelec-Kolonia">
Kościelec-Kolonia

Kościelec-Kolonia – wieś w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość administracyjnie należała do województwa kaliskiego.

</doc>
<doc id="976449" url="https://pl.wikipedia.org/wiki?curid=976449" title="Banica (danie)">
Banica (danie)

Banica (bułg. "бáница") – tradycyjny wypiek bułgarski w postaci zwijanego, przekładanego miękkim białym serem i zapiekanego placka.
Zazwyczaj banicę nadziewa się białym słonym serem "sirene", choć spotyka się także wersje z warzywami (np. ze szpinakiem, dynią, kukurydzą, słodką papryką) lub wersje deserowe (np. z jabłkiem − tzw. "abłanik"), przyrządzane całkiem na słodko (np. z chałwą, karmelem, marmoladą, konfiturą). Ciastem stosowanym do banicy jest najczęściej niedrożdżowe filo; niekiedy może być zastępowane tzw. francuskim. Zwykle przyrządza się ją w piecu i na ogół podaje się na ciepło. W połączeniu z bozą jest częstym składnikiem pierwszego bułgarskiego śniadania.
Na Bałkanach rozpowszechniona jest w licznych odmianach i często lepiej znana (Serbia i Bośnia) pod nazwą "burek" (od tur. "börek") – w kuchni greckiej jako "buréki" (μπουρέκι), w albańskiej – "byrek". W często spotykanej pożywniejszej postaci nadziewana jest mięsem mielonym podsmażonym z rozdrobnioną papryką i cebulą. 

</doc>
<doc id="976451" url="https://pl.wikipedia.org/wiki?curid=976451" title="Nowiny (powiat kaliski)">
Nowiny (powiat kaliski)

Nowiny – wieś w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość administracyjnie należała do województwa kaliskiego.

</doc>
<doc id="976453" url="https://pl.wikipedia.org/wiki?curid=976453" title="Angélique Arnauld">
Angélique Arnauld

Angélique (Jacqueline Marie) Arnauld – Matka Angelika (ur. 8 września 1591 w Paryżu – zm. 6 sierpnia 1661 w Port-Royal) – cysterka, siostra Antoine’a.
W 1602 wstąpiła do Port-Royal. W opactwie została ksienią i wówczas rozpoczęła reformę swojego zakonu. Wraz z biskupem Zametem z Langres zreformowała regułę zakonną. Czas największej reformy przypadł na lata 1620-1630. W 1635 przewodnictwo duchowe nad opactwem powierzyła Saint-Cyranowi wprowadzając tym samym jansenizm do Port-Royal.

</doc>
<doc id="976454" url="https://pl.wikipedia.org/wiki?curid=976454" title="Aníbal Troilo">
Aníbal Troilo

Aníbal Troilo, zwany też Pichuco (ur. 11 lipca 1914, zm. 18 maja 1975) – argentyński kompozytor i muzyk tanga argentyńskiego zwłaszcza bandoneonu.
Był dyrygentem orkiestry tanga. Jego śmierć wzbudziła w Argentynie podobne emocje co śmierć Carlosa Gardela kilka dekad wcześniej.

</doc>
<doc id="976455" url="https://pl.wikipedia.org/wiki?curid=976455" title="Angelique Arnauld">
Angelique Arnauld



</doc>
<doc id="976456" url="https://pl.wikipedia.org/wiki?curid=976456" title="Pajęczarstwo">
Pajęczarstwo



</doc>
<doc id="976459" url="https://pl.wikipedia.org/wiki?curid=976459" title="Kąpielówki">
Kąpielówki

Kąpielówki – męski/chłopięcy strój (zasłaniający intymne części ciała), służący do pływania lub wypoczynku rekreacyjnego. Są to najczęściej same majtki, które wykonane są zwykle z poliestru lub lycry.
Odzież ta dzieli się następująco:

</doc>
<doc id="976461" url="https://pl.wikipedia.org/wiki?curid=976461" title="Wii Sports">
Wii Sports

Wii Sports – gra komputerowa stworzona przez Nintendo, należąca do gatunku gier sportowych. 
Do dyspozycji jest 5 różnych gier: boks, golf, baseball, tenis ziemny i kręgle. W grze jako zawodnik występuje avatar gracza Mii. Wii Sports wykorzystuje Nunchuk (tylko w boksie) oraz Wii Remote. Gra jest dodawana za darmo do konsoli Wii (z wyjątkiem Japonii).
W 2009 r. wydano kontynuację pod tytułem "Wii Sports Resort".

</doc>
<doc id="976463" url="https://pl.wikipedia.org/wiki?curid=976463" title="Antoniów (gmina Mykanów)">
Antoniów (gmina Mykanów)

Antoniów – wieś w Polsce położona w województwie śląskim, w powiecie częstochowskim, w gminie Mykanów.
W latach 1975–1998 miejscowość administracyjnie należała do województwa częstochowskiego.

</doc>
<doc id="976464" url="https://pl.wikipedia.org/wiki?curid=976464" title="Piotr Piekarczyk">
Piotr Piekarczyk

Piotr Piekarczyk (ur. 1 października 1958 roku w Czerwionce) – polski piłkarz, obrońca, potem trener. Jako zawodnik na boisku mierzył 184 cm i ważył 79 kg.
Życiorys.
Wychowanek Górnika Czerwionka. W 1977 roku trafił do II-ligowego ROW Rybnik, gdzie występował do roku 1980. Stamtąd odszedł do II-ligowego GKS-u Katowice, z którym w 1982 roku awansował do I ligi. Jako utalentowany obrońca w sezonie ligowym 1982/1983 wystąpił w 29 spotkaniach, zajmując z beniaminkiem ekstraklasy 13. miejsce. W następnych I-ligowych rozgrywkach, 1983/1984, zaliczył 26 występów i zdobył jedną bramkę, plasując się z katowiczanami na 13 pozycji. W sezonie 1984/1985 uczestniczył 28 meczach ligowych, zajmując z GKS-em 10 lokatę. Potem, 1985/1986, biorąc udział we wszystkich spotkaniach ekstraklasy i strzelając trzy bramki, wywalczył z zespołem z Katowic 5. miejsce oraz puchar krajowy. W sezonie 1986/1987 grając w 28 meczach ligowych, zdobył dwie bramki. W kolejnych latach (1987/1988, 1988/1989, 1989/1990) wystąpił we wszystkich spotkaniach ligi, oprócz czterech. Biorąc wówczas udział w 86 grach, zdobył 12 goli. W 1990 roku wyjechał do Szwecji, by reprezentować barwy I-ligowego Göteborgs AIS. W tym samym roku (sezonie 1990) zaliczył 14 występów, a rok później – 18. Po powrocie ze Szwecji zagrał kilka meczów dla Naprzodu 23 Rydułtowy, który zaczynał przygodę w II-ej lidze. Na rundę wiosenną w 1992 roku wrócił do Katowic, by ponownie grać w górniczym klubie. Potem zakończył karierę piłkarza.
Po zakończeniu kariery zawodniczej został trenerem. Trenerem GKS Katowice został pierwszy raz w sezonie 1993/1994, prowadził drużynę także w rundzie jesiennej sezonu 1994/1995. Kolejny raz prowadził GKS od wiosny 1996, odszedł dwie kolejki przed końcem sezonu 1997/1998, trzeci raz trenerem katowickiego klubu został w 2006, w sezonie 2006/2007 wprowadził GKS na zaplecze ekstraklasy. W kwietniu 2008 z funkcji trenera przeniósł się na stanowisko dyrektora sportowego swojego klubu. Czwarty raz trenerem GKS został w kwietniu 2015.

</doc>
<doc id="976466" url="https://pl.wikipedia.org/wiki?curid=976466" title="Florków">
Florków

Florków – wieś w Polsce położona w województwie śląskim, w powiecie częstochowskim, w gminie Mykanów.
W latach 1975–1998 miejscowość administracyjnie należała do województwa częstochowskiego.

</doc>
<doc id="976467" url="https://pl.wikipedia.org/wiki?curid=976467" title="Jadwiga Piłsudska">
Jadwiga Piłsudska

Jadwiga Piłsudska-Jaraczewska (ur. 28 lutego 1920 w Warszawie, zm. 16 listopada 2014 tamże) – polska architekt, córka Józefa Piłsudskiego, porucznik pilot Wojska Polskiego.
Życiorys.
Młodość.
Jadwiga Piłsudska, herbu własnego, urodziła się 28 lutego 1920 r. jako druga córka Józefa Piłsudskiego i Aleksandry Szczerbińskiej (jej ojcem chrzestnym był Walery Sławek). Młodość spędziła głównie w Warszawie, gdzie mieszkała z rodziną w Belwederze oraz w Sulejówku w dworku „Milusin” podarowanym Piłsudskiemu przez żołnierzy. Chodziła do przedszkola zorganizowanego w Belwederze dla dzieci żołnierskich. 1 lipca 1928 Jadwiga i jej siostra Wanda zostały matkami chrzestnymi dwóch statków, nazwanych odpowiednio „Jadwiga” i „Wanda”. Po śmierci Marszałka, 2 kwietnia 1936 Rada Familijna, powołana do opieki nad obiema córkami, wyraziła zgodę na zakup dla nich folwarku na wschodzie Polski. W dniach 11–12 maja 1936 r. Jadwiga Piłsudska wzięła udział w uroczystościach pogrzebowych prochów babki, Marii z Billewiczów sprowadzonych do Wilna zgodnie z ostatnim życzeniem Marszałka. Wspólnie z matką Aleksandrą i siostrą Wandą ustawiły w krypcie urnę z sercem Józefa Piłsudskiego. W 1937 r. zaczęła latać na szybowcach. Wspólnie z siostrą Wandą uczęszczała do Gimnazjum Żeńskiego im. Wandy z Posseltów Szachtmajerowej, gdzie w maju 1938 r. zdała egzamin dojrzałości z wynikiem bardzo dobrym. Tuż po maturze wyjechała na kurs szybowcowy na wołyńskiej Sokolej Górze. Tam po trzech tygodniach zdobyła przeszkolenie szybowcowe kategorii B w czerwcu 1938. Po maturze planowała podjąć studia na Politechnice Warszawskiej jesienią 1938, a potem poświęcić się lotnictwu i pracy konstruktorskiej. Szkoliła się też w Bezmiechowej w Bieszczadach. Latała również w Aeroklubie Warszawskim z lotniska mokotowskiego. Najdłuższy przelot wykonała na szybowcu WWS-3 Delfin w 1939 r. Po uzyskaniu wszystkich kategorii szybowcowych (A, B, C i - najwyższej – D) rozpoczęła loty wyczynowe. Latała m.in. na szybowcach IS-B Komar, CW-5 bis. Należała też do Przysposobienia Wojskowego Kobiet. Po ewakuacji podjęła studia na Newnham College Uniwersytetu Cambridge na kierunku architektura, które ukończyła z dyplomem magistra inżyniera architekta w 1946 r. w Polskiej Szkole Architektury przy Uniwersytecie w Liverpoolu. Studiowała również urbanistykę i psychologię. 
II wojna światowa.
We wrześniu 1939 r. wraz z matką i starszą siostrą Wandą znalazły się w Wilnie. Po agresji ZSRR na Polskę wyjechały do Kowna, a następnie zostały ewakuowane specjalnym samolotem przez Łotwę i Szwecję do Anglii. Od momentu przyjazdu do Anglii starała się o przyjęcie do Air Transport Auxiliary, jednak ze względu na młody wiek uzyskiwała odmowne odpowiedzi. W lipcu 1942 r. została przyjęta do Pomocniczej Lotniczej Służby Kobiet (podległej brytyjskiej pomocniczej służbie Royal Air Force Women’s Auxiliary Air Force). Jako trzecia Polka (por. Stefania Wojtulanis i por. Anna Leska były jednymi z pierwszych cudzoziemek w "ATA") i jedna z ponad setki kobiet wstąpiła do "Air Transport Auxiliary", służby pomocniczej "Royal Air Force". Po przeszkoleniu rozpoczęła służbę w stopniu podporucznika czasu wojny. Służyła tam dwa lata osiągając ostatecznie stopnień porucznika czasu wojny ("Second Officer"). Stacjonowała głównie w White Waltham pod Londynem m.in. z Anną Leską, Stefanią Wojtulanis, Klemensem Długaszewskim i Władysławem Turowiczem. Przez pewien czas mieszkała w samym Londynie. Jako "ferry-pilot" transportowała różne rodzaje samolotów (m.in. także dwusilnikowe bombowce) z fabryk na lotniska bojowe w całej Wielkiej Brytanii oraz uszkodzone samoloty do remontu. Latała na różnych typach samolotów, m.in.: Taylorcraft Auster, Fairey Barracuda, Fairchild Argus, Hawker Hart, North American Harvard, Hawker Hurricane, Avro 621 Tutor, Piper Cub, De Havilland Tiger Moth, Miles Magister, Fairey Albacore, Boulton Paul Defiant, Fairey Firefly, Westland Lysander, Miles Master, North American P-51 Mustang, Percival Proctor, Supermarine Spitfire (m.in. typy: Mk. V, Mk. VB, Mk. VI, Mk. IX, Mk. XII), Avro Anson, Airspeed Oxford, De Havilland Dragon Rapide. W czasie wojny wylatała 312 godzin za sterami 21 różnych typów samolotów bojowych (myśliwcach, bombowcach i samolotach wielozadaniowych), wykonując średnio dwa loty dziennie. W czasie swojej służby nie miała żadnego wypadku, a jej przełożeni w opinii wydanej w listopadzie 1943 r. ocenili ją jako "niezwykle obiecującą pilotkę o umiejętnościach powyżej przeciętnej".
Życie prywatne.
W 1944 wyszła za kpt. Andrzeja Jaraczewskiego, oficera Marynarki Wojennej. Po wojnie przebywała w Anglii na emigracji. Pracowała tam jako architekt, a także prowadziła z mężem firmę. Miała dwoje dzieci, syna Krzysztofa i córkę Joannę (obecnie żonę Janusza Onyszkiewicza), oboje są również architektami. Wraz z rodziną angażowała się w działalność Instytutu Józefa Piłsudskiego Poświęconego Badaniu Najnowszej Historii Polski i Fundacji Rodziny Józefa Piłsudskiego, którą założyła z siostrą Wandą.
Powrót do Polski.
Jesienią 1990 r. powróciła do Polski na stałe.
Film dokumentalny, cykle reportaży.
W 2005 r. został zrealizowany film dokumentalny "Polki nad Londynem" o służbie w lotnictwie por. pil. Jadwigi Piłsudskiej, kpt. pil. Stefanii Wojtulanis i kpt. pil. Anny Leskiej. Jadwiga Piłsudska jest także bohaterką trzech odcinków cyklu dokumentalnych programów o ludziach zasłużonych dla Polski emitowanych przez TVP1 pt. "Notacje-Jadwiga Piłsudska-Jaraczewska. Kiedy zaczęłam latać", "Mój dom rodzinny", "Mój ojciec" (autor Krzysztof Tadej). Wystąpiła również w filmie Marka Widarskiego "Kobiety i wojna" opowiadającym o losach czternastu młodych kobiet, które brały udział w II wojnie światowej.
Otwarcie wystawy.
11 sierpnia 2006 r. w Muzeum Lotnictwa Polskiego w Krakowie została otwarta wystawa "Ojczyźnie można służyć wszędzie … Jadwiga Piłsudska, Anna Leska i Stefania Wojtulanis w Air Transport Auxiliary".
Odznaczenia, wyróżnienia.
Za swoją służbę została odznaczona Brązowym Krzyżem Zasługi z Mieczami. W dniu swych urodzin, 28 lutego 2008 r. została odznaczona przez Prezydenta RP Lecha Kaczyńskiego Krzyżem Komandorskim Orderu Odrodzenia Polski. W 2009 otrzymała odznakę weterana ATA od ambasadora brytyjskiego w Warszawie.
W 2010 r. otrzymała odznakę pamiątkową Centrum Szkolenia Inżynieryjno-Lotniczego w Dęblinie. W sierpniu 2007 roku otrzymała wyróżnienie „Błękitne Skrzydła”, przyznawane przez redakcję „Skrzydlatej Polski”.
Śmierć.
Zmarła 16 listopada 2014 r. w Warszawie. Została pochowana na cmentarzu Powązkowskim (kwatera 6-5-29).

</doc>
<doc id="976469" url="https://pl.wikipedia.org/wiki?curid=976469" title="Dudki (Lubojna)">
Dudki (Lubojna)

Dudki – część wsi Lubojna w Polsce położona w województwie śląskim, w powiecie częstochowskim, w gminie Mykanów.
W latach 1975–1998 Dudki administracyjnie należały do województwa częstochowskiego.

</doc>
<doc id="976471" url="https://pl.wikipedia.org/wiki?curid=976471" title="Borowno-Kolonia">
Borowno-Kolonia

Borowno-Kolonia – część wsi Borowno w Polsce położona w województwie śląskim, w powiecie częstochowskim, w gminie Mykanów.
W latach 1975–1998 Borowno-Kolonia administracyjnie należało do województwa częstochowskiego.

</doc>
<doc id="976472" url="https://pl.wikipedia.org/wiki?curid=976472" title="Hypocrisy Destroys Wacken">
Hypocrisy Destroys Wacken

Hypocrisy Destroys Wacken – album zespołu Hypocrisy, na którym znajduje się nagranie z koncertu, który odbył się 8 sierpnia 1998 na festiwalu Wacken Open Air. Na płycie znajdują się również 4 nowe piosenki. Album wydany w 1999.

</doc>
<doc id="976473" url="https://pl.wikipedia.org/wiki?curid=976473" title="Cykarzew Północny-Stacja">
Cykarzew Północny-Stacja

Cykarzew Północny-Stacja – część wsi Cykarzew Północny w Polsce położona w województwie śląskim, w powiecie częstochowskim, w gminie Mykanów.
W latach 1975–1998 Cykarzew Północny-Stacja administracyjnie należał do województwa częstochowskiego.
Położony przy drodze wojewódzkiej nr 483

</doc>
<doc id="976474" url="https://pl.wikipedia.org/wiki?curid=976474" title="Kolonia Wierzchowisko">
Kolonia Wierzchowisko

Kolonia Wierzchowisko – wieś w Polsce położona w województwie śląskim, w powiecie częstochowskim, w gminie Mykanów.
W latach 1975–1998 miejscowość administracyjnie należała do województwa częstochowskiego.

</doc>
<doc id="976475" url="https://pl.wikipedia.org/wiki?curid=976475" title="Jadwiga Jaraczewska">
Jadwiga Jaraczewska



</doc>
<doc id="976476" url="https://pl.wikipedia.org/wiki?curid=976476" title="Lemańsk">
Lemańsk

Lemańsk – osada leśna w Polsce położona w województwie śląskim, w powiecie częstochowskim, w gminie Mykanów.
W latach 1975–1998 miejscowość administracyjnie należała do województwa częstochowskiego. 

</doc>
<doc id="976477" url="https://pl.wikipedia.org/wiki?curid=976477" title="Nowa Rybna">
Nowa Rybna

Nowa Rybna – przysiółek wsi Rybna w Polsce położony w województwie śląskim, w powiecie częstochowskim, w gminie Mykanów. 
W latach 1975–1998 przysiółek administracyjnie należał do województwa częstochowskiego.

</doc>
<doc id="976478" url="https://pl.wikipedia.org/wiki?curid=976478" title="Pasieka (Lubojna)">
Pasieka (Lubojna)

Pasieka – część wsia Lubojna w Polsce położona w województwie śląskim, w powiecie częstochowskim, w gminie Mykanów.
W latach 1975–1998 Pasieka administracyjnie należała do województwa częstochowskiego.

</doc>
<doc id="976480" url="https://pl.wikipedia.org/wiki?curid=976480" title="Przedkocin">
Przedkocin

Przedkocin – przysiółek wsi Stary Kocin w Polsce położony w województwie śląskim, w powiecie częstochowskim, w gminie Mykanów.
W latach 1975–1998 przysiółek administracyjnie należał do województwa częstochowskiego.

</doc>
<doc id="976481" url="https://pl.wikipedia.org/wiki?curid=976481" title="Antoine Arnauld">
Antoine Arnauld

Antoine Arnauld, wym. // (ur. 6 lutego 1612 w Paryżu, zm. 6 sierpnia 1694 w Brukseli) – francuski teolog, doktor Sorbony, jeden z głównych przedstawicieli jansenizmu, zwolennik kartezjanizmu.
Pod wpływem Saint-Cyrana przyjął najbardziej rygorystyczne tezy augustynizmu dotyczące łaski, a po śmierci Janseniusza stał się głównym obrońcą jego poglądów. Za sprawą jezuitów w 1656 został wydalony z Sorbony ponosząc w ten sposób karę za obronę potępionych tez "Augustinusa". Wycofał się wówczas z życia publicznego i spędził jakiś czas w odosobnieniu tworząc dokumentację do "Prowincjałek" Pascala, a następnie związał się trwale z Port-Royal, w którym ksienią była jego siostra Angélique. W czasie prześladowań, które dotknęło jansenistów (1679) uciekł do Flandrii, a potem do Niderlandów. Główne jego dzieła to: "O częstej komunii" (1643), "Apologia Ojców" (1651), "List Doktora Sorbony" (1655), oraz "Logika Port-Royal" (1662), gdzie formuje swoje poglądy na temat pięciu zdań Janseniusza. Pozostałe jego pisma dotyczyły głównie zwalczania protestantyzmu.
Arnauld zapisał się w historii znaczącymi osiągnięciami w logice i historii języka (język logiczny).

</doc>
<doc id="976482" url="https://pl.wikipedia.org/wiki?curid=976482" title="Radostków-Kolonia">
Radostków-Kolonia

Radostków-Kolonia – wieś w Polsce położona w województwie śląskim, w powiecie częstochowskim, w gminie Mykanów.
W latach 1975–1998 miejscowość administracyjnie należała do województwa częstochowskiego.

</doc>
<doc id="976484" url="https://pl.wikipedia.org/wiki?curid=976484" title="Trichoplax">
Trichoplax



</doc>
<doc id="976485" url="https://pl.wikipedia.org/wiki?curid=976485" title="Topolów">
Topolów

Topolów – kolonia wsi Radostków w Polsce położona w województwie śląskim, w powiecie częstochowskim, w gminie Mykanów.
W latach 1975–1998 kolonia administracyjnie należała do województwa częstochowskiego.
5 lipca 2014 doszło do katastrofy lotniczej, w której zginęło 11 osób

</doc>
<doc id="976486" url="https://pl.wikipedia.org/wiki?curid=976486" title="Microsporidia">
Microsporidia



</doc>
<doc id="976487" url="https://pl.wikipedia.org/wiki?curid=976487" title="Tylin">
Tylin

Tylin – część wsi Lubojna w Polsce położona w województwie śląskim, w powiecie częstochowskim, w gminie Mykanów.
W latach 1975–1998 Tylin administracyjnie należał do województwa częstochowskiego.

</doc>
<doc id="976494" url="https://pl.wikipedia.org/wiki?curid=976494" title="Aplikacja (zdobnictwo)">
Aplikacja (zdobnictwo)

Aplikacja (haft nakładany) – technika zdobienia polegająca na naszywaniu na tkaninę lub wszywaniu w wycięty w głównej tkaninie wzór, motywów dekoracyjnych wyciętych z innego rodzaju tworzyw lub tkanin o innej barwie.
W technice naszywanej wykorzystuje się fragmenty tkaniny, pasmanterie, koronki, koraliki, cekiny, a także uzupełnia haftem.
Aplikacja z wszywanym motywem, nazywana inkrustowaną lub mozaiką sukienną, polegała na tym, że w głównej tkaninie stanowiącej tło wycinano zaplanowany motyw i w to miejsce wszywano inną tkaninę. Najczęściej do tego typu dekoracji stosowano sukno (brzegi takiej tkaniny nie strzępią się).
Aplikacje przymocowywane były nićmi, ściegiem linijnym, rzadziej klejem, a połączenia aplikacji można ukryć lub wyeksponować. 
Rodzaje aplikacji: 
Technika ta znana była w starożytności. W Europie zachodniej stosowana od XIV wieku.
W Polsce aplikacja rozpowszechniła się w XVI wieku w związku z zainteresowaniem sposobem zdobienia namiotów tureckich (aplikacja zwana była robotą namiotniczą). Aplikacją obszywano ubiory, tkaniny dekoracyjne, szaty liturgiczne, baldachimy.
W XVIII wieku popularne były makaty z naszywanymi aplikacjami.
Ubiory zdobione taką techniką ponownie modne były w latach 20. XIX wieku. Niektóre elementy na tkaninie wypychane były watą bawełnianą, uzyskiwano w ten sposób efekt trójwymiarowości.
W latach 80. XIX wieku słynny francuski krawiec Charles Frederick Worth ponownie sięgnął w swoich kreacjach do techniki aplikacji. Aplikacja stosowana jest także współcześnie.

</doc>
<doc id="976501" url="https://pl.wikipedia.org/wiki?curid=976501" title="Harold Q. Masur">
Harold Q. Masur

Harold Q. Masur, Hal Masur (ur. 29 stycznia 1909 w Nowym Jorku, zm. 16 września 2005 w Boca Raton) – amerykański prawnik i autor powieści kryminalnych.
Życiorys.
Ukończył studia na Wydziale Prawa Uniwersytetu Nowego Jorku ("New York University School of Law") w 1934 i prowadził kancelarię adwokacką w latach 1935-1942. W czasie II wojny światowej wstąpił do USAF. Pisać, głównie literaturę z gatunku "pulp fiction", zaczął w późnych latach 30. Bohaterem wielu jego powieści jest prawnik Scott Jordan.
Przez wiele lat był głównym radcą prawnym organizacji Mystery Writers of America, a w okresie 1973-1974 pełnił także funkcję jej przewodniczącego.

</doc>
<doc id="976502" url="https://pl.wikipedia.org/wiki?curid=976502" title="Listy (pismo)">
Listy (pismo)

Listy – czeskie, z początku emigracyjne, pismo kulturalno-społeczno-polityczne, założone w 1971 roku w Rzymie przez Jiříego Pelikana. 
Po 1989 roku redakcja przeniosła się do Pragi, a obecnie mieści się w Ołomuńcu. Współredaktorem jest, piszący również po polsku, poeta, krytyk literacki i tłumacz Václav Burian.

</doc>
<doc id="976503" url="https://pl.wikipedia.org/wiki?curid=976503" title="Harold Masur">
Harold Masur



</doc>
<doc id="976504" url="https://pl.wikipedia.org/wiki?curid=976504" title="Izaak Kramsztyk">
Izaak Kramsztyk

Izaak Kramsztyk (ur. 1814 w Warszawie, zm. 24 września 1889 tamże) – rabin postępowy, kaznodzieja, prawnik, publicysta i polski patriota, związany z Warszawą.
Życiorys.
Był absolwentem warszawskiej Szkoły Rabinów, której w późniejszym okresie był wykładowcą. Jako pierwszy nauczał tam Talmudu w języku polskim. 10 kwietnia 1852 roku wygłosił uroczyste kazanie w nowo otwartej synagodze przy ulicy Nalewki.
W 1861 roku, na znak solidarności z duchowieństwem katolickim, które zamknęło kościoły po zbezczeszczeniu ich przez Kozaków rozbijających pochody niepodległościowe, nakazał zamknięcie wszystkich warszawskich synagog. Podobnie uczynili rabini Dow Ber Meisels i Markus Jastrow. 2 marca 1861 na Cmentarzu Powązkowskim brał udział w pogrzebie pięciu ofiar starć manifestacji politycznej z 27 lutego 1861 roku, który przeistoczył się w demonstrację solidarności różnych stanów społeczeństwa Królestwa kongresowego. Za udział w tej manifestacji został aresztowany. W listopadzie na kilka miesięcy osadzono go w Cytadeli Warszawskiej. Został skazany na deportację z Królestwa Polskiego.
Po wybuchu powstania styczniowego w 1863 roku Kramsztyk został ponownie aresztowany i zesłany w głąb Rosji na Syberię. Do Warszawy powrócił w maju 1867 roku. Zmarł w 1889 roku, został pochowany na cmentarzu żydowskim przy ulicy Okopowej w Warszawie (kwatera 26, rząd 11).
Był ojcem Zygmunta, Juliana, Feliksa i Stanisława, dziadkiem Romana, prapradziadkiem Jana Hartmana.

</doc>
<doc id="976505" url="https://pl.wikipedia.org/wiki?curid=976505" title="Historia Amsterdamu">
Historia Amsterdamu

Średniowiecze.
Początki miasta sięgają XIII wieku. W 1225 r. na zachodnim brzegu (Nieuwendijk) wybudowano pierwsze drewniane domy, a nieco później (ok. 1250) powstały także zabudowania po wschodniej stronie (Warmoesstraat), między nimi ok. 1250 r. wybudowano śluzę (Dam). W ten sposób powstała zatoka. Wioska padała ofiarą licznych powodzi, co sprawiało, że uprawa ziemi była prawie niemożliwa. W związku z tym mieszkańcy zaczęli zajmować się rybołówstwem i żeglugą, a zatoka szybko przekształcała się w port handlowy.
W 1275 r., gdy Amsterdam znajdował się pod jurysdykcją biskupa Utrechtu, hrabia Holandii Floris V Holenderski przyznał rybakom prawo wolności od podatków. Oznaczało to, że rybacy z Amsterdamu mogli podróżować i handlować w całym hrabstwie bez płacenia podatków. Prawo to miało nie tyle pomóc rybakom, co raczej uderzyć w interesy możnych z Utrechtu, którzy chcieli pozostać niezależni od Holandii i chcieli, aby mieszkańcy znad rzeki Amstel stanęli po ich stronie. Wraz z nowym prawem stało się to mało prawdopodobne – mieszkańcy miasta oddali się pod panowanie hrabiego Holandii. W 1296 r. możni utrechccy zamordowali Florisa V i Amsterdam ponownie trafił pod panowanie biskupstwa. Około 1300 r. (prawdopodobnie 1306) Amsterdam otrzymał od biskupa Utrechtu Gwijde van Henegouwen prawa miejskie. Po śmierci biskupa w 1317 r. hrabia Wilhelm III odziedziczył Amsterdam i w ten sposób miasto znalazło się znów pod panowaniem Holandii.
W 1323 r. miasto otrzymało prawo wyłączności na import piwa z Hamburga. Amsterdam czerpał też znaczne korzyści z handlu śledziami, dzięki czemu ożywił się handel z miastami Hanzy znad Morza Bałtyckiego, skąd docierało do miasta zboże i drewno. W 1342 r. hrabia Wilhelm IV nadał miastu „Wielki Przywilej”, dzięki któremu umocniła się jeszcze pozycja Amsterdamu – w XV wieku stał się on najważniejszym miastem handlowym Holandii.
W połowie XIV wieku miasto stało się także celem pielgrzymek, co spowodowało dalszy wzrost jego znaczenia. Zgodnie z legendą 12 marca 1345 r. miał miejsce cud amsterdamski – w domu przy Kalverstraat wrzucona do ognia hostia nie spłonęła. Do dziś na pamiątkę tego zdarzenia odbywa się co roku rzymskokatolicka procesja – "Stille Omgang". W średniowieczu w mieście wybudowano kilka kościołów m.in. Oude Kerk i Nieuwe Kerk oraz ponad dwadzieścia klasztorów.
Miasto rozrastało się – w 1300 r. Amsterdam liczył ok. 1000 mieszkańców, a w 1400 r. już 3000. Pod koniec XV wieku powstały kanały – Singel, Kloveniersburgwal i Geldersekade.
Amsterdam miał w średniowieczu władze miejskie złożone z przedstawicieli mieszczan. W XV wieku Filip Dobry chciał włączyć Amsterdam pod swoje panowanie, ale napotkał sprzeciw Jacoby van Beieren – córki Wilhelma VI. Amsterdamczycy stanęli jednak po stronie Filipa Dobrego i wuja Jacoby – Jana van Beieren. W XV i XVI wieku życie kulturalne Amsterdamu to głównie festiwale uliczne. Dopiero pod koniec XVI wieku Amsterdams Rederijkerskamer ("Amsterdamska Izba Retoryki") zaczęła organizować konkursy recytatorskie poezji i dramatu.
XVI wiek. Początek wojny osiemdziesięcioletniej.
Dzięki żegludze i handlowi Amsterdam rósł w siłę – przywożono tutaj towary z południa i północy, tutaj również przetwarzano je i sprzedawano. W Amsterdamie rozwinęły się: kartografia, drukarnie, banki i towarzystwa ubezpieczeniowe. Amsterdam stał się największym miastem Holandii i ok. 1580 r. liczył ponad 30 tys. mieszkańców.
Przez długi okres podczas reformacji w Europie Amsterdam pozostawał miastem katolickim, jednak w końcu i tu zwyciężył protestantyzm. W 1535 r. miały miejsce w Amsterdamie demonstracje na rzecz równości religii, które zostały krwawo stłumione, a rada miejska, która przez długi czas tolerowała protesty mieszkańców, została zastąpiona znacznie surowsza władzą. Chociaż amsterdamczycy podeszli dość entuzjastycznie do wydarzeń z 1566 r. (rewolta ikonoklastów), to już na początku powstania (wojna osiemdziesięcioletnia) w Niderlandach przeciw Filipowi II Amsterdam stanął po stronie katolickiego króla Hiszpanii. Po zwycięstwie w bitwie o Haarlem, które Hiszpanie zawdzięczali w dużej mierze pomocy mieszkańców Amsterdamu, przyszła dotkliwa porażka i w 1578 r. Amsterdam zawarł przymierze z innymi miastami Niderlandów, stając w walce po stronie księcia Wilhelma Orańskiego. Wkrótce w mieście zapanowały rządy protestantów i sprzymierzeńców Wilhelma. Kiedy Hiszpanie przejęli Antwerpię w 1585 r., Amsterdam wykorzystał okazję, aby stać się jeszcze ważniejszym miastem na handlowej mapie Europy – wielu uciekinierów z Antwerpii schroniło się w Amsterdamie i tu odbudowywało swoje interesy. Równie dobry wpływ na zamożność miasta mieli bogaci Żydzi, którzy przybywali tu z Portugalii i Hiszpanii, gdzie byli prześladowani. Pod koniec XVI wieku z Amsterdamu wypływały pierwsze statki do Indii. Rejsy te okazały się ogromnym sukcesem finansowym, co jeszcze bardziej wzmocniło znaczenie miasta.
Złoty wiek.
Wiek XVII to w historii Amsterdamu i całej Holandii złoty wiek. Kwitł wtedy handel, miasto stawało się coraz bogatsze, było ośrodkiem żeglugi i kultury. W 1602 r. Amsterdam stał się największym udziałowcem w Holenderskiej Kompanii Wschodnioindyjskiej – pierwszej na świecie spółce z ograniczoną odpowiedzialnością. Inwestowali w nią nie tylko kupcy, ale także mieszczanie. Wkrótce KW stała się międzynarodową organizacją z oddziałami (faktoriami) w kilkunastu krajach azjatyckich. W 1621 r. powstała Kompania Zachodnioindyjska, która przez wieki zarządzała holenderskimi koloniami – Nową Holandią, Curaçao, Surinamem i w Brazylii. W tym czasie powstała też w mieście giełda Beurs i Amsterdamsche Wisselbank (Amsterdamski Bank Wekslowy) – bank, który zdobył światową sławę. Amsterdam stał się w ten sposób także centrum finansowym.
W 1648 r. wojna z Hiszpanią zakończyła się pokojem w Munsterze (część pokoju westfalskiego) i powstała niepodległa republika pod panowaniem Wilhelma I Orańskiego. Amsterdam pozostawał poza centrum życia politycznego, jednak miał duży wpływ na rządy dzięki swojemu bogactwu. W XVII wieku liczba mieszkańców miasta wzrosła do 210 tys. Miasto rozbudowywało się – w latach 1612-1663 powstała, tak dziś charakterystyczna dla miasta, sieć kanałów. Przy największych z nich Herengracht, Keizersgracht i Prinsengracht powstawały wspaniałe domy burżuazji. 
Do Amsterdamu napływało też coraz więcej robotników, także z zagranicy (w większości z protestanckich Niemiec) – dla nich powstały wąskie domki, m.in. w dzisiejszej dzielnicy Jordaan. W 1655 r. zbudowano nowy ratusz według projektu Jacoba van Campena. W XVII wieku powstały nowe kościoły protestanckie – Zuiderkerk, Noorderkerk i Westerkerk. Nie obyło się bez gorszych momentów – w 1664 r. ofiarą epidemii dżumy padło ok. 10% mieszkańców.
W złotym wieku rozwijała się także sztuka. W tym czasie w Amsterdamie mieszkali i tworzyli pisarze i poeci – P. C. Hooft, Joost van den Vondel i Bredero, kompozytor Sweelinck i najsłynniejsza postać miasta – malarz Rembrandt. Tu zapisywali swoje myśli Spinoza i Kartezjusz. Miasto stało się ośrodkiem handlu sztuką, głównie ze względu na bogactwo mieszkańców, którzy chętnie inwestowali w luksusowe produkty, w tym także dzieła sztuki. W 1632 r. otwarto Athenaeum Illustre – szkołę, która później przekształciła się w Uniwersytet Amsterdamski. W 1638 r. powstał pierwszy teatr, w którym od 1642 r. odbywały się także przedstawienia baletowe. Opery wystawiano w Amsterdamie od 1677 r., najpierw włoskie i francuskie, ale w XVIII wieku także niemieckie.
XVIII wiek.
W latach 1650-1850 r. powierzchnia miasta powiększyła się nieznacznie, jednak przybywało ludności. Miasto wciąż czerpało korzyści z handlu i portu. W XVIII wieku Amsterdam, z jego stosunkowo łagodną cenzurą, był jedną ze stoli europejskiej myśli oświeceniowej. Wydawany w latach 1690-1750 w Amsterdamie: Europische Mercurius był typowym źródłem informacji politycznych z różnych części świata. Była to wydawana dwa razy rocznie 300-stronicowa księga. Czytywano wówczas też typowe pisma informacyjne: Amsterdamsche Courant i Oprechte Haarlemsche Courant wydawaną przez Abrahama Casteleyna. Teoretycznie nie wolno było krytykować ustroju Republiki, lecz jednak zdarzało się to; wystarczy wspomnieć choćby oranżystowskie pismo Leonidas wspierane przez Willema Bentincka, czy De Koopman stwierdzający w latach siedemdziesiątych XVIII wieku upadek polityczny i społeczny Republiki. 
Wojny młodej republiki z Francją i Anglią miały zły wpływ na Amsterdam. Zamożniejsze klasy społeczne bogaciły się jeszcze bardziej, natomiast biedniejsi mieszkańcy miasta często nie mogli zaspokoić swoich podstawowych potrzeb. Mieszczanie, spośród których coraz więcej umiało czytać, podchwycili rewolucyjne idee z Francji i Anglii – chcieli udziału we władzy, żądali walki z korupcją, w 1748 r. miasto ogarnęły zamieszki (miały one miejsce także w innych częściach kraju) – plądrowano i niszczono domy poborców podatkowych. Przywódców powstania schwytano i powieszono. Te same idee odżyły w kolejnym pokoleniu – w ruchu Patriotów. W 1795 r. z pomocą rewolucjonistów francuskich, pod hasłami wolności, równości i braterstwa zajęli oni m.in. Amsterdam, gdzie utworzyli własną radę miejską. Najgorzej powodziło się miastu w czasie wojen napoleońskich – w 1795 r. Francuzi zablokowali port w Amsterdamie i tym samym dopływ gotówki. Mieszkańcy zaczęli opuszczać miasto, pozostawiając po sobie puste domy. 
XIX wiek.
Wkrótce rozwiały się także marzenia o demokratycznych rządach – w 1806 r. władzę, jako król Królestwa Holandii, przejął brat Napoleona Bonaparte – Ludwik, który za stolicę i swoją siedzibę obrał Amsterdam. Zamieszkał tu w 1808 r. w ratuszu na placu Dam. Od tego momentu budynek ten pełni funkcję pałacu królewskiego. W czasie czteroletniego panowania Ludwika powstało Muzeum Narodowe w Amsterdamie – Het Rijksmuseum. 
W 1815 r., po porażce Napoleona, tytuł królewski w Holandii przyjął książę z dynastii Orańskiej – Wilhelm I. Amsterdam pozostał oficjalnie stolicą (do 1830 r. do spółki z Brukselą) Niderlandów, jednak rząd przeniósł się do swojej poprzedniej siedziby w Hadze. Od tego momentu Amsterdam zaczął się odradzać. Po powstaniu belgijskim, miał on monopol na handel z koloniami, a pozycja portu została jeszcze umocniona dzięki wybudowaniu Kanału Północnoholenderskiego i Kanału Morza Północnego. Liczba mieszkańców ponownie zaczęła rosnąć – w 1810 r. było ich 180 tys. a w 1900 już 520 tys. Wpływ na poprawę sytuacji finansowej miasta miała także rewolucja przemysłowa. W 1870 r. nastąpiła liberalizacja handlu z Indiami Wschodnimi. W tym samym roku dotarł też do Amsterdamu pierwszy ładunek diamentów z Afryki Południowej – co utrwaliło pozycję Amsterdamu na rynku diamentów. Dzięki tak dobrej sytuacji miasto stało się niezwykle atrakcyjne dla mieszkańców wsi, którzy przybywali do stolicy i tu szukali pracy w przemyśle. Miasto było przepełnione, a warunki w których pracowali i mieszkali robotnicy pozostawiały wiele do życzenia, rosło wiec niezadowolenie, a wraz z nim w siłę rósł ruch socjalistyczny. Władze starały się stłumić socjalistyczne zapędy robotników i sięgały po drastyczne środki – w latach 80. i 90. XIX wieku starcia między socjalistami i policją zdarzały się niemal co tydzień, najbardziej znanym wydarzeniem z tego okresu jest Palingoproer z 1886 r., kiedy wojsko zabiło 26 protestujących.
Pod koniec XIX wieku Amsterdam przeżywał swój drugi złoty wiek – po wybudowaniu Kanału Morza Północnego, który dawał miastu bezpośrednie połączenie z Morzem Północnym, powstał port we wschodniej części miasta, skąd wypływały statki parowe z emigrantami, m.in. do Ameryki Północnej. W 1889 r. Amsterdam stał się także ważnym węzłem kolejowym z dworcem Cetraal Station. W mieście powstawały nowe teatry, muzea, hotele i magazyny. Zbudowano także Stelling van Amsterdam – system obronny z 42 fortami. Rosły domy mieszkalne, głównie w dzielnicach niższej klasy średniej – Pijp, Dapperbuurt, Kinkerbuurt, czy Staatsliedenbuurt. Biedota zamieszkiwała m.in. Jordaan.
Życie kulturalne Amsterdamu w XIX wieku skupiało się w okolicy ul. Nes. W 1885 r. wybudowany został nowy budynek dla Het Rijksmuseum i tam znajduje się ono do dziś.
XX wiek do 1940 r..
Miasto rosło – do Amsterdamu przyłączono pobliskie gminy – Nieuwer-Amstel, Sloten, Watergraafsmeer, Buiksloot, Nieuwendam i Ransdorp. W 1930 r. Amsterdam liczył 757 tys. mieszkańców. Port rozrastał się w kierunku zachodnim. W latach 20. powstało małe lotnisko Schiphol. W 1932 r. wybudowano tamę od Morza Północnego – Afsluitdijk.
Chociaż w czasie I wojny światowej Holandia pozostała neutralna, to Amsterdam ucierpiał znacznie ze względu na brak żywności. Głód prowadził do zamieszek – grabiono m.in. statki z dostawami dla armii.
W 1928 r. odbyły się w Amsterdamie igrzyska olimpijskie.
II wojna światowa.
 10 maja 1940 r. Niemcy napadły na Holandię. Po pięciu dniach podpisano kapitulację, a Amsterdam znalazł się pod okupacją niemiecką. II wojna światowa nie przysporzyła Amsterdamowi dużych strat materialnych (poza pomyłkowymi bombardowaniami ze strony aliantów). Jednak wojna dotknęła Amsterdam w inny sposób – z miasta deportowano ponad 100 tys. Żydów, w tym słynną Annę Frank – Amsterdam stracił ok. 10% mieszkańców i prawie cały przemysł diamentowy. Pierwsza akcja przeciwko Żydom miała miejsce 22 lutego 1941 r. Odpowiedzią na nią był strajk generalny amsterdamczyków (25 i 26 lutego). Masowe deportacje rozpoczęły się w lipcu 1942 r.
Zima głodu w latach 1944-1945 także przyniosła wiele ofiar śmiertelnych i strat materialnych – wiele domów, zwłaszcza opuszczonych przez Żydów, zostało splądrowanych w poszukiwaniu materiału na opał.
Lata powojenne. Lata 1960-1970..
Po wojnie zaczęto realizować plan rozbudowy, który powstał jeszcze w latach 30., ale z powodu kryzysu, a potem wojny nie został przeprowadzony. Powstały Westelijke Tuinsteden i Buitenveldert.
W latach 60. powstały plany utworzenia „city” – liczba mieszkań w centrum miasta miała zostać ograniczona na rzecz przemysłu. Wtedy rozpoczęto też przygotowania do budowy metra. Rewolucja kulturalna w latach 60. i 70. przyniosła Amsterdamowi miano magicznego miasta – tolerancja dla używania miękkich narkotyków sprawiła, że miasto stało się popularnym miejscem hipisowskim. Koniec lat 60. to, podobnie jak na całym świecie, czasy protestów studenckich – w Amsterdamie studenci okupowali siedzibę władz uniwersyteckich, a plac Dam i Vondelpark stanowiły miejsca noclegowe hipisów. W mieście wybuchały liczne zamieszki i starcia hipisów i anarchistów z policją. Miasto stało się symbolem kultury młodzieżowej.
Amsterdam zmieniał się nie tylko pod względem wizualnym, ale także demograficznym (mniejsze rodziny) i etnicznym – w latach 50. i 60. przyjeżdżało tu do pracy wielu imigrantów z Hiszpanii i Włoch. W latach późniejszych osiedlali się Turcy i Marokańczycy. Inną nową grupą etniczną wśród mieszkańców Amsterdamu byli imigranci z Surinamu (zwłaszcza po 1975).
Lata 1980-1990.
W latach 70. i 80. miały miejsce ważne zmiany w strukturze miasta – rozpoczęto przebudowę i odnowę istniejących budynków, wielu mieszkańców wyprowadziło się na prowincję, a ci, którzy pozostali, odnawiali twarz miasta. Dzielnica Jordaan, niegdyś robotnicza, stała się teraz niezwykle popularna wśród dobrze zarabiających i wykształconych młodych ludzi. Wraz z nimi pojawiły się tu liczne kawiarnie i restauracje.
Lata 80. rozpoczęły się dla Amsterdamu zamieszkami. W dniu koronacji królowej Beatrix (30 kwietnia 1980) pod hasłem „Nie ma domu, nie ma tronu” ("Geen woning, geen kroning") na plac Dam wylegli dzicy lokatorzy, którzy walczyli o prawo do koczowania w pustych mieszkaniach. Władze miejskie musiały użyć policji i wojska do stłumienia protestów.
W 1992 r. w dzielnicy Amsterdamu Bijlmermeer rozbił się samolot transportowy El Al – zginęło 43 osoby.
Lata 80. i 90. to przede wszystkim czas reform i naprawy gospodarki miasta. Centrum Amsterdamu udało się zachować charakter mieszkalny (pomimo planowanych reform w latach 60.), ale znalazły tu także dla siebie miejsce liczne firmy. Powstało centrum finansowe Zuidas z licznymi bankami, giełdami i firmami ubezpieczeniowymi. Amsterdamski port i rozbudowane lotnisko Schiphol przywróciły miastu ważną pozycję na komunikacyjnej mapie Europy.
XXI wiek.
Na początku nowego tysiąclecia największym problemem miasta jest bezpieczeństwo, dyskryminacja i segregacja religijna. Amsterdam jest miastem wielokulturowym. Około 45% populacji pochodzi z rodzin imigrantów. Amsterdam znany jest z tolerancji, jednak tolerancja ta została zagrożona przez morderstwo popełnione przez islamskiego fundamentalistę Mohameda Bouyeri na reżyserze Theo van Goghu 2 listopada 2004 r. Burmistrz Amsterdamu ze swoimi współpracownikami utworzył program dialogu i tolerancji, ale jednocześnie bezwzględności wobec łamania prawa.
Amsterdam wciąż się rozbudowuje, powstają nowe domy, nowe firmy i nowe biura. W 2002 r. rozpoczęła się też budowa nowej linii metra, która ma połączyć część północną i południową miasta.

</doc>
<doc id="976506" url="https://pl.wikipedia.org/wiki?curid=976506" title="Porsche 987 Cayman">
Porsche 987 Cayman



</doc>
<doc id="976509" url="https://pl.wikipedia.org/wiki?curid=976509" title="Hal Masur">
Hal Masur



</doc>
<doc id="976511" url="https://pl.wikipedia.org/wiki?curid=976511" title="(42301) 2001 UR163">
(42301) 2001 UR163

(42301) 2001 UR163 – planetoida, obiekt transneptunowy, krążący wokół Słońca w rezonansie orbitalnym 4:9 z Neptunem. Został odkryty 21 października 2001 roku w programie Deep Ecliptic Survey. Asteroida ta nie ma jeszcze nazwy własnej, a jedynie oznaczenie prowizoryczne i stały numer.

</doc>
<doc id="976519" url="https://pl.wikipedia.org/wiki?curid=976519" title="I wszyscy razem">
I wszyscy razem

 
I wszyscy razem – australijski serial komediowy emitowany w latach 1991-1993.
Fabuła.
I wszyscy razem (tytuł oryginalny "All together now") - australijski serial telewizyjny, którego fabuła przedstawia codzienne życie byłego rockmana Bobby'ego Riversa i jego nietypowej rodziny. Niegdyś popularny muzyk grupy Still Waters, obecnie żyje z koncertów dla nielicznych osób, które pamiętają go jeszcze jako gwiazdę rocka i 
twórcę przeboju "Easy Street". Bobby uporczywie nie zauważa zmieniającego się świata, hołdując ideałom i obyczajom lat siedemdziesiątych. Jego najbliższymi przyjaciółmi są współlokator Doug Stevens oraz agent Bobby'ego, bezczelny i irytujący Wayne Lovett. Pewnego dnia Bobby zostaje zaskoczony informacją o posiadaniu piętnastoletnich dzieci, bliźniąt Anny i Thomasa Sumnerów. Po śmierci matki zajmuje się nimi najlepsza przyjaciółka Beth Sumner, Tracy Lawson. Cała trójka wprowadza się do Bobby'ego, próbując stworzyć razem namiastkę rodziny. Bobby Rivers z podstarzałego rockmana, bujającego w obłokach musi wejść w rolę odpowiedzialnego ojca, a w trudnej pracy wychowawczej wspomagają go Doug i Tracy. Codzienne życie urozmaica im zwariowany Wayne Lovett, który zajmuje się załatwianiem Bobby'emu koncertów, telefonowaniem do ukochanej mamy i podrywaniem Tracy.
Muzyka.
Oprawą muzyczną serialu zajmował się Jon English, odtwórca głównej roli. Jest m.in. autorem najbardziej rozpoznawalnego utworu związanego z sitcomem - piosenki z czołówki "I wszyscy razem": 
"Yesterday was a memory, of might have been",
"But Rock and Roll never forgets, forgives or regrets",
"Nothing comes easy, try to get it all together now!"
"Yesterday was your hair so long, an old love song,"
"A photograph of you, singing the blues,"
"Nothing comes easy, try to get it all together now!"
Emisja w Polsce.
Serial emitowany był przez stację Polsat 5 razy w tygodniu od 1 października 1995.

</doc>
<doc id="976522" url="https://pl.wikipedia.org/wiki?curid=976522" title="Sheilla Tavares de Castro">
Sheilla Tavares de Castro

Sheilla Tavares de Castro, znana jako Sheilla (ur. 1 lipca 1983 w Belo Horizonte) – brazylijska siatkarka, grająca na pozycji atakującej, reprezentantka kraju.
W 2012 r. została wybrana najlepszą sportsmenką w Brazylii. 
Po sezonie 2021/2022 postanowiła zakończyć siatkarską karierę.
Życie prywatne.
19 kwietnia 2013 wyszła za mąż za byłego koszykarza Brenno Blassioliego. Uroczystość weselna odbyła się w São Paulo.

</doc>
<doc id="976524" url="https://pl.wikipedia.org/wiki?curid=976524" title="Szopka (polana)">
Szopka (polana)

Szopka – jedna z polan pienińskich. Znajduje się na południowych stokach opadających z Przełęczy Szopka w Pieninach Właściwych do Wąwozu Szopczańskiego. Właśnie od nazwy polany pochodzi nazwa tego wąwozu. Z polany ładny widok na Tatry.
Polana należy do tzw. suchych polan pienińskich. Jest bogata w gatunki, gdyż na 1 m² występuje tu aż 30-40 gatunków roślin kwiatowych, wśród nich takie, jak: koniczyna pogięta, kozibród wschodni, kukułka bzowa, mieczyk dachówkowaty. Dawniej polana była użytkowana rolniczo – koszona. Notowana jest w dokumentach z 1621 r. Po włączeniu jej do Pienińskiego Parku Narodowego zaprzestano jej rolniczego użytkowania. By jednak zapobiec jej zaniknięciu wskutek naturalnej sukcesji (tu: zarośnięcia lasem), polana jest co roku koszona (pod koniec lipca). Pozostawia się jednak pewien niewykoszony obszar (co roku w innym miejscu), by umożliwić przetrwanie licznym i rzadkim gatunkom pienińskich owadów.
Obok polany, w kierunku szczytów Trzech Koron znajduje się w lesie bardzo atrakcyjna skała wapienna zwana Kopą Siana. Polana jest ogrodzona drewnianym płotem, by zapobiec jej rozdeptywania przez licznie wędrujących tędy turystów – przełęcz Szopka jest w sezonie turystycznym jednym z najbardziej zatłoczonych miejsc w Pieninach.
Szopka znajduje się w granicach wsi Sromowce Wyżne w województwie małopolskim, w powiecie nowotarskim, w gminie Czorsztyn.

</doc>
<doc id="976525" url="https://pl.wikipedia.org/wiki?curid=976525" title="Azjoryktes">
Azjoryktes

Wymarły ssak należący do pradawnych łożyskowców.
Występowanie.
Zamieszkiwał tereny dzisiejszej pustyni Gobi w okresie późnej kredy.
Opis.
Niewielkich rozmiarów. Posiadał zęby trybosfeniczne.

</doc>
<doc id="976526" url="https://pl.wikipedia.org/wiki?curid=976526" title="Międzylesie (Tuchola)">
Międzylesie (Tuchola)

Międzylesie – oficjalna część miasta Tuchola, położona przy trasie linii kolejowej Tuchola – Wierzchucin na północ od Rudzkiego Mostu.

</doc>
<doc id="976528" url="https://pl.wikipedia.org/wiki?curid=976528" title="BOP">
BOP

BOP, bop:

</doc>
<doc id="976545" url="https://pl.wikipedia.org/wiki?curid=976545" title="Sambicyjanina">
Sambicyjanina

Sambicyjanina – organiczny związek chemiczny z grupy antocyjanów występujący m.in. w owocach bzu czarnego ("Sambucus nigra")

</doc>
<doc id="976547" url="https://pl.wikipedia.org/wiki?curid=976547" title="Ausktribosfenos">
Ausktribosfenos

Austkribosfenos ("Ausktribosphenos nyktos") – wymarły ssak zaliczany do pradawnych łożyskowców, uważany za najstarszego znanego przedstawiciela tej grupy.
Występowanie.
Zamieszkiwał tereny dzisiejszej Australii w okresie późnej kredy – około 80 milionów lat temu.
Opis.
Niewielkich rozmiarów. Posiadał zęby trybosfeniczne. Staw żuchwowy typu gadziego.

</doc>
<doc id="976548" url="https://pl.wikipedia.org/wiki?curid=976548" title="Prawo koraniczne">
Prawo koraniczne



</doc>
<doc id="976550" url="https://pl.wikipedia.org/wiki?curid=976550" title="Jezioro Długie Augustowskie">
Jezioro Długie Augustowskie

Jezioro Długie Augustowskie – jezioro położone na północny wschód od Augustowa (makroregion – Pojezierze Litewskie, mezoregion – Równina Augustowska). Znane też jako "Kalejty".
Jezioro Długie Augustowskie, o powierzchni 159,7 ha, zalicza się do jezior rynnowych. Ma nieregularny kształt rozciągnięty równoleżnikowo. W środkowej części, w kierunku południowym, odchodzi wydłużona zatoka, nazywana "Kaleta" ("Kalejtka"). Dwie kolejne odnogi jeziora noszą nazwy "Wołowe" i "Ślepe". We wschodniej części w jezioro wcina się półwysep "Wołowy (Bawoli) Róg". W środkowej części północnego brzegu znajduje się wieś Strękowizna.
Na jeziorze położona jest wyspa o pow. 0,25 ha porośnięta mieszanym drzewostanem z dominującą 80-letnią olszą i domieszką 125–letniej sosny. Z zachodniej części wypływa niewielki ciek wodny "Dłużanka", prowadzący do rzeki Blizna, który zanika okresowo przy niskim stanie wody. 
Linia brzegowa jest dobrze rozwinięta, w większości porośnięta lasem. Brzegi mają niezbyt strome krawędzie. Dostępne są w 80%, pozostałe części są zatorfione. Nad brzegami występują skarpy o wysokości do 5 metrów.
Jezioro, wraz z przyległymi lasami, tworzy rezerwat przyrody "Jezioro Kalejty". Na podstawie danych z lat 2004–2006 jezioro zakwalifikowano do II klasy czystości i II kategorii podatności na degradację.

</doc>
<doc id="976552" url="https://pl.wikipedia.org/wiki?curid=976552" title="Bump of Chicken">
Bump of Chicken

 – j-rockowy zespół pochodzący z miasta Sakura (prefektura Chiba), składający się z czterech osób – Fujiwara Motoo, Masukawa Hiroaki, Naoi Yoshifumi i Masu Hideo. Parę ich piosenek zostało wykorzystanych do serii anime i gier, m.in. „Sailing Day” jest endingiem do 4 filmu One Piece, a „Karma” została wykorzystana jako opening do gry Tales of the Abyss.
Życiorys.
Motoo, Hiroaki i Yoshifumi poznali się jeszcze za czasów przedszkolnych. Hideo chodził do tego samego przedszkola, ale uczęszczał do innej grupy. Po ukończeniu przedszkola Fujiwara poszedł do innej szkoły podstawowej w przeciwieństwie do reszty, która uczęszczała do tej samej, ale pozostał w bliskich kontaktach z Naoi.
W późniejszym czasie wszyscy skończyli w tym samym gimnazjum, a nawet w tej samej klasie pierwszej. Wtedy też wszyscy poznali siebie nawzajem. Podczas ich drugiego roku nauki w gimnazjum członkowie postanowili założyć zespół. Od tamtej pory oszczędzali pieniądze przez cały okres gimnazjum. Fujiwara przyznał się podczas jednego z wywiadów, że oszczędzał pieniądze, które miały być poświęcone na drugie śniadanie.
BUMP OF CHICKEN został utworzony w drugiej klasie gimnazjum, gdy wszyscy członkowie mieli po 14 lat. Na początku grali głównie covery Beatlesów i pisali swoje własne utwory, głównie po angielsku, które grali na szkolnych festiwalach.
W szkole średniej brali udział w różnych konkursach muzycznych – w 1996 na 96TMF wygrali główną nagrodę za piosenkę „DANNY” w całości napisaną po angielsku. W tym samym roku nagrali utwór „Glass no Blues”, za który również dostali pierwsze miejsce na Beat Rush 1996. W 1998 roku zespół chwilowo wstrzymał działalność, ponieważ członkowie zespołu przygotowywali się do college’u.
W tym samym roku zespół powrócił i w 1999 wydali pierwszy album pod tytułem „Flame Vein”. Ich pierwszy singel, „Lamp”, został wydany pod koniec tego samego roku. W 2000 powstał pierwszy teledysk do „Glorious Revolution”, wydali drugi album – „The Living Dead”, jak również rozpoczęli pierwszą trasę koncertową. Tego samego roku wydali drugi singel, „Diamond”, pod szyldem nowej wytwórni – Toy’s Factory.
Popularność zespołu rozpoczęła się w 2001 roku wraz z wydaniem trzeciego singla – „Tentai Kansoku”, który znalazł się w pierwszej dziesiątce popularnej, japońskiej listy Oricon. W tym samym roku wydali trzeci album, „Jupiter”. Od tamtej pory zespół zaczął dawać więcej koncertów na żywo i w telewizji, wydawali kolejne single, a w 2004 roku wydali czwarty w ich dorobku album, „Yggdrasil”. 13 stycznia 2006 roku rozpoczęli trasę koncertową „Run Rabbit Run”.
Piosenki w Kulturze.
Parę piosenek zespołu posłużyło do różnych celów, głównie jako czołówek do anime. „Sailing Day” z szóstego singla zespołu posłużył jako ending do czwartego filmu anime One Piece. Również piosenka „karma” z jedenastego singla zespołu (który został później wydany jako oddzielny singel) został wykorzystany do czołówki gry Tales of the Abyss, do której również Motoo Fujiwara stworzył swój pierwszy album z przeróbką tej piosenki.
Zespół stworzył również utwór „Arue”, który dedykowany jest fikcyjnej postaci Rei Ayanami z Neon Genesis Evangelion. Tytuł piosenki zapisuje się także jako R.A – inicjały tej postaci i czytane jako „arue”.
W 2004 roku Bump of Chicken stworzył cover piosenki „Hybrid Rainbow” The Pillows, który znalazł się na albumie składającym się z coverów najpopularniejszych piosenek tego zespołu.

</doc>
<doc id="976560" url="https://pl.wikipedia.org/wiki?curid=976560" title="Dana (województwo pomorskie)">
Dana (województwo pomorskie)

Dana (kaszb. "Danóf" lub też "Dana", niem. "Tannenhof") – osada kaszubska w Polsce położona w województwie pomorskim, w powiecie puckim, w gminie Puck. Miejscowość wchodzi w skład sołectwa Łebcz. 
W latach 1975–1998 miejscowość położona była w województwie gdańskim.

</doc>
<doc id="976563" url="https://pl.wikipedia.org/wiki?curid=976563" title="Kinazy białkowe">
Kinazy białkowe

Kinazy białkowe – grupa kinaz, których substratami są białka. Enzymy te przeprowadzają reakcję fosforylacji cząsteczki specyficznego dla danej kinazy białka. Fosforylacja zwykle prowadzi do zmiany konformacji cząsteczki białka i, w konsekwencji, zmiany jego aktywności, zdolności do wiązania się z innymi białkami albo przemieszczenia cząsteczki w obrębie komórki. Do 30% białek podlega regulacji na tej drodze; większość szlaków metabolicznych komórki, zwłaszcza sygnalizacyjnych, angażuje enzymy z grupy kinaz białkowych. W ludzkim genomie zidentyfikowano kilkaset genów kodujących sekwencje aminokwasowe kinaz białkowych (około 2% wszystkich genów). Funkcja kinaz białkowych podlega wielostopniowej regulacji, również angażującej kinazy i fosfatazy białkowe; fosforylacja białka kinazy może zwiększać albo zmniejszać jej aktywność. Białka aktywatorowe lub inhibitorowe przez przyłączanie się do domen regulatorowych kinaz również wpływają na ich aktywność. Niektóre kinazy posiadają domenę regulatorową, którą same mogą fosforylować (autofosforylacja albo "cis"-fosforylacja).
W zależności od rodzaju reszty aminokwasowej, na którą przenoszona jest grupa fosforanowa, kinazy białkowe dzielimy na rodziny:
Pewna liczba kinaz należy do obu tych grup (dual specificity kinases).
Dysregulacja aktywności kinaz jest częstą przyczyną chorób, zwłaszcza nowotworowych. Dzięki postępowi wiedzy o roli kinaz w przekaźnictwie wewnątrzkomórkowym w warunkach zdrowia i patologii opracowano nowe terapie. Kilka leków będących inhibitorami kinaz białkowych jest już dopuszczonych do lecznictwa, inne leki są w stadium prób klinicznych.
Kinazy serynowo-treoninowe.
W obrębie rodziny kinaz białkowych serynowo-treoninowych wyróżniamy:
Kinazy tyrozynowe.
Do tej rodziny należą receptorowe kinazy tyrozynowe, stanowiące integralną część receptorów katalitycznych. Należą tu receptory czynników wzrostowych (PDGF, IGF1, EGF) i liczna grupa cytoplazmatycznych kinaz tyrozynowych, takich jak kinaza Abl i src.

</doc>
<doc id="976565" url="https://pl.wikipedia.org/wiki?curid=976565" title="Feliks Lipman">
Feliks Lipman

Feliks Lipman (ur. 2 sierpnia 1918 w Bykowie, zm. 27 sierpnia 2002 w Katowicach) – polski działacz społeczności żydowskiej, wieloletni prezes Gminy Wyznaniowej Żydowskiej w Katowicach oraz wiceprzewodniczący Związku Gmin Wyznaniowych Żydowskich w RP.
Życiorys.
Pochodził z żydowskiej rodziny z Katowic; był synem Moszka i Rywki, jego rodzice zmarli przed 1940 rokiem. Z zawodu był krawcem. W okresie międzywojennym należał do Betaru. W czasie II wojny światowej był żołnierzem kampanii wrześniowej i więźniem obozu koncentracyjnego Auschwitz-Birkenau. Według zachowanych dokumentów był członkiem Polskiej Partii Robotniczej od 11 maja 1945 roku. Od 15 maja 1945 roku był wartownikiem w Powiatowym Urzędzie Bezpieczeństwa Publicznego w Jędrzejowie. 1 czerwca tegoż roku awansował na referenta.
W czasach PRL-u był przewodniczącym Kongregacji Wyznania Mojżeszowego w Katowicach. Według dokumentów posiadanych przez Instytut Pamięci Narodowej 20 marca 1984 roku został zwerbowany przez Służbę Bezpieczeństwa jako Tajny Współpracownik „Józef”.
Przez kilkanaście lat kierował Gminą Wyznaniową Żydowską w Katowicach. Od około 1997 roku był wiceprzewodniczącym Związku Gmin Wyznaniowych Żydowskich w RP. Kierował działaniem Fundacji Charytatywno-Opiekuńczej Gminy Wyznaniowej Żydowskiej w Katowicach. Według informacji polskich służb specjalnym był , tj. współpracownikiem Mosadu.
Był wielokrotnym delegatem na Światowy Kongres Żydowski, a także uczestniczył w pracach komitetu wykonawczego Europejskiego Kongresu Żydowskiego. Działał na rzecz pojednania Żydów i chrześcijan. Występował jako pełnomocnik Żydów, którzy odzyskali swoje mienie w Polsce.
W sierpniu 2002 roku Feliks Lipman w swoim mieszkaniu przy ul. Michała Grażyńskiego w Katowicach popełnił samobójstwo, strzelając sobie w głowę, swoim legalnie posiadanym pistoletem. Ciało spoczywające w kuchni odkryli jego współpracownicy z gminy żydowskiej. Zostawił list pożegnalny, w którym wyjaśnił przyczynę samobójczego zamachu – winą za swoją śmierć obarczył m.in. wojewodę śląskiego, Lechosława Jarzębskiego, nieokreślonych biznesmenów oraz izraelskie rodzeństwo: Salomona Szelewika i Cylę. Salomon Szelewik był emerytowanym oficerem armii izraelskiej wysokiego szczebla, który w lipcu razem z siostrą przyjechał do Katowic i odebrał Feliksowi Lipmanowi pełnomocnictwa.
Został pochowany 30 sierpnia 2002 na cmentarzu żydowskim w Katowicach. Jego następcą na stanowisku prezesa gminy żydowskiej został Włodzimierz Kac.

</doc>
<doc id="976566" url="https://pl.wikipedia.org/wiki?curid=976566" title="Kinaza białkowa">
Kinaza białkowa



</doc>
<doc id="976568" url="https://pl.wikipedia.org/wiki?curid=976568" title="Mroczny Piskacz">
Mroczny Piskacz



</doc>
<doc id="976569" url="https://pl.wikipedia.org/wiki?curid=976569" title="Stanisław Baran (polityk)">
Stanisław Baran (polityk)

Stanisław Mieczysław Baran (ur. 19 maja 1947 w Jaworznie, zm. 26 stycznia 2016) – polski działacz związkowy, poseł na Sejm I kadencji.
Życiorys.
Syn Tadeusza i Stefanii. Ukończył w 1970 Podoficerską Szkołę Zawodową w Inowrocławiu. W latach 1966–1999 był zatrudniony w Lokomotywowni Żurawica Polskich Kolei Państwowych. W 1980 wstąpił do „Solidarności”, przewodniczył komisji zakładowej związku. W stanie wojennym został internowany na okres od 13 grudnia 1981 do 15 marca 1982. Po zwolnieniu kontynuował działalność opozycyjną, był inicjatorem największej regionalnej demonstracji z 30 sierpnia 1982.
Po reaktywacji związku pracował w jego strukturach, m.in. przewodniczył krajowej sekcji maszynistów i zasiadał w prezydium zarządu regionu. W latach 1991–1993 sprawował mandat posła na Sejm I kadencji, wybranego w okręgu krośnieńsko-przemyskim z listy NSZZ „S”. W 2000 przeszedł na emeryturę.
Pochowany na cmentarzu w przemyskim Zasaniu.

</doc>
<doc id="976570" url="https://pl.wikipedia.org/wiki?curid=976570" title="Zele">
Zele

Zele – część wsi Łebcz w Polsce, położona w województwie pomorskim, w powiecie puckim, w gminie Puck. Wchodzi w skład sołectwa Łebcz. 
W latach 1975–1998 Zele położone były w województwie gdańskim.

</doc>
<doc id="976573" url="https://pl.wikipedia.org/wiki?curid=976573" title="Jerzy Mecwaldowski">
Jerzy Mecwaldowski

Jerzy Mecwaldowski (ur. 22 lutego 1937 w Kaliszu, zm. 18 lipca 2012 w Łodzi) – polski iluzjonista występujący pod pseudonimem Caroni. Był autorem książek poświęconych sztuce iluzji, redagował czasopismo tematyczne. Z wykształcenia prawnik, ukończył studia na Wydziale Prawa i Administracji Uniwersytetu Łódzkiego.
Po II wojnie światowej zamieszkał w Łodzi, gdzie ukończył liceum i jako dziewiętnastolatek podjął pierwszą pracę w Mazowieckim Teatrze Lalek w charakterze animatora. W kilka miesięcy później został zaangażowany do Teatru Lalek "Świerszczyk", który działał przy Związku Nauczycielstwa Polskiego.
Sztuką iluzji zainteresował się za sprawą pewnego iluzjonisty. Pod koniec lat pięćdziesiątych XX wieku nawiązał współpracę z Państwowym Przedsiębiorstwem Imprez Estradowych, w którym jako iluzjonista pracował przez kilka lat. Po kilku latach zmienił zawód na niezwiązany z estradą, jednak nie porzucił swojej pasji. W 1976 roku, za namową ówczesnego dyrektora Łódzkiego Domu Kultury – Jana Jakubiszyna, wspólnie z przyjacielem Waldemarem Wagnerem założył Krajowy Klub Iluzjonistów, który w latach świetności liczył ponad 300 członków. Zarząd klubu w poradniku dla iluzjonistów pt. "Materiały Instruktażowe – Hokus Pokus" powierzył mu obowiązki redaktora i autora, które pełnił przez trzydzieści lat.
Jako autor etiud iluzjonistycznych specjalizował się w małych formach. Napisał również kilka scenariuszy realizowanych przy okazji łódzkich kongresów iluzjonistów, wśród nich musicalu "Sherlock Holmes contra Arsene Lupin" oraz spektaklu "Złudzeniom ...Nie! Iluzji...Tak!" w wykonaniu Duetu Klat. Był również współtwórcą scenariusza widowiska telewizyjnego pt. "Magiczne impresje".
Jego uczniami było wielu znanych iluzjonistów, m.in. Sławomir Piestrzeniewicz, Grzegorz Klat i Maciej Pol.
W latach 1980–2000 napisał i wydał cztery książki poświęcone sztuce iluzji; "Czarodziejskie bajki", "Vademecum Sztuki Iluzji", "Jak Pan to robi" i "Tajemnice iluzjonistów – Sekrety kart".
W 1985 roku został zaproszony przez Światową Federację Stowarzyszeń Iluzjonistycznych do jury przeglądu konkursowego, który odbył się w ramach Światowego Kongresu Iluzjonistów w Madrycie. W rok później Minister Kultury i Sztuki powołał go na członka Państwowej Komisji Egzaminacyjnej dla artystów estradowych zaś Urząd Miasta Łodzi – Wydział Kultury i Sztuki wyróżnił go dyplomem za zasługi dla rozwoju sztuki iluzji w Polsce. Przyznano mu również odznakę Zasłużonego Działacza Kultury. Za pracę społecznie użyteczną i osiągnięcia zawodowe Jerzy Mecwaldowski został odznaczony Brązowym, Srebrnym i Złotym Krzyżem Zasługi oraz Krzyżem Kawalerskim Orderu Odrodzenia Polski.

</doc>
<doc id="976574" url="https://pl.wikipedia.org/wiki?curid=976574" title="Podgóry (Łebcz)">
Podgóry (Łebcz)

Podgóry (kaszb. "Pòd Łebsczimi Górami", niem. "Unterbergen") – część wsi Łebcz w Polsce, położona w województwie pomorskim, w powiecie puckim, w gminie Puck. Wchodzi w skład sołectwa Łebcz. 
W latach 1975–1998 Podgóry położone były w województwie gdańskim.

</doc>
<doc id="976575" url="https://pl.wikipedia.org/wiki?curid=976575" title="Podgóry">
Podgóry



</doc>
<doc id="976578" url="https://pl.wikipedia.org/wiki?curid=976578" title="Ajnos">
Ajnos

Ajnos – kolonia założona przez Eolów na wybrzeżu Tracji przy ujściu rzeki Hebros (dziś Marica).

</doc>
<doc id="976579" url="https://pl.wikipedia.org/wiki?curid=976579" title="Andrzej Baraniecki">
Andrzej Baraniecki

Andrzej Zbigniew Baraniecki (ur. 11 czerwca 1934 w Kaliszu, zm. w marcu 2003) – polski polityk, nauczyciel akademicki, poseł na Sejm I kadencji.
Życiorys.
Ukończył w 1961 studia na Wydziale Rolniczym Akademii Rolniczej w Poznaniu, uzyskał następnie stopień doktora nauk rolniczych. Pracował jako wykładowca akademicki. W latach 1991–1993 sprawował mandat posła I kadencji, wybranego z listy Sojuszu Lewicy Demokratycznej w okręgu poznańskim. Od 1994 do 2002 zasiadał w poznańskiej radzie miasta.
Pochowany na cmentarzu Miłostowo w Poznaniu.

</doc>
<doc id="976580" url="https://pl.wikipedia.org/wiki?curid=976580" title="Pustki (powiat pucki)">
Pustki (powiat pucki)

Pustki – nieoficjalna część wsi Darzlubie w Polsce położona w województwie pomorskim, w powiecie puckim, w gminie Puck.
W latach 1975–1998 miejscowość położona była w województwie gdańskim.
Zobacz też: Pustki

</doc>
<doc id="976581" url="https://pl.wikipedia.org/wiki?curid=976581" title="NSV">
NSV



</doc>
<doc id="976588" url="https://pl.wikipedia.org/wiki?curid=976588" title="Spółka dominująca">
Spółka dominująca

Spółka dominująca – spółka handlowa w przypadku, gdy:

</doc>
<doc id="976589" url="https://pl.wikipedia.org/wiki?curid=976589" title="Akanthos">
Akanthos

Akanthos – kolonia Andros na północnym wybrzeżu Morza Egejskiego. Założona w roku 655 p.n.e. w czasie wielkiej kolonizacji.

</doc>
<doc id="976590" url="https://pl.wikipedia.org/wiki?curid=976590" title="Spółka powiązana">
Spółka powiązana

Spółka powiązana - spółka kapitałowa w której inna spółka handlowa albo spółdzielnia dysponuje bezpośrednio lub pośrednio co najmniej 20% głosów na zgromadzeniu wspólników albo na walnym zgromadzeniu, także jako zastawnik lub użytkownik, albo na podstawie porozumień z innymi osobami lub która posiada bezpośrednio co najmniej 20% udziałów albo akcji w innej spółce kapitałowej,

</doc>
<doc id="976592" url="https://pl.wikipedia.org/wiki?curid=976592" title="Graesholm">
Graesholm



</doc>
<doc id="976594" url="https://pl.wikipedia.org/wiki?curid=976594" title="Bałkany (województwo pomorskie)">
Bałkany (województwo pomorskie)

Bałkany – nieoficjalny przysiółek wsi Zimne Zdroje w Polsce położony w województwie pomorskim, w powiecie starogardzkim, w gminie Osieczna.
Przysiółek leży w kompleksie leśnym Borów Tucholskich na pograniczu borowiacko-kociewskiego.
W latach 1975–1998 miejscowość administracyjnie należała do województwa gdańskiego.

</doc>
<doc id="976595" url="https://pl.wikipedia.org/wiki?curid=976595" title="EUGiW">
EUGiW



</doc>
<doc id="976598" url="https://pl.wikipedia.org/wiki?curid=976598" title="Argilos">
Argilos

Argilos – starożytne miasto greckie, kolonia Andros na północnym wybrzeżu Morza Egejskiego. Założona w roku 654 p.n.e. w czasie wielkiej kolonizacji. Miasto leżało w pobliżu Amfipolis.

</doc>
<doc id="976599" url="https://pl.wikipedia.org/wiki?curid=976599" title="Leśny Dwór (województwo pomorskie)">
Leśny Dwór (województwo pomorskie)

Leśny Dwór – osada leśna w Polsce położona w województwie pomorskim, w powiecie starogardzkim, w gminie Osieczna w kompleksie leśnym Borów Tucholskich.
W latach 1975–1998 miejscowość administracyjnie należała do województwa gdańskiego.
Zobacz też: Leśny Dwór

</doc>
<doc id="976601" url="https://pl.wikipedia.org/wiki?curid=976601" title="Owcze Błota">
Owcze Błota

Owcze Błota – osada leśna w Polsce położona w województwie pomorskim, w powiecie starogardzkim, w gminie Osieczna w kompleksie leśnym Borów Tucholskich.
W latach 1975–1998 miejscowość administracyjnie należała do województwa gdańskiego.

</doc>
<doc id="976602" url="https://pl.wikipedia.org/wiki?curid=976602" title="Emil Niemiec">
Emil Niemiec

Emil Niemiec (ur. 2 sierpnia 1895 w Stryju, zm. 26 stycznia 1989 w Grudziądzu) – major piechoty Wojska Polskiego.
Życiorys.
Urodził się w Stryju, rodzinie Jana, kolejarza, a następnie właściciela warsztatu blacharskiego, i Heleny z domu Małaniak. Miał czworo rodzeństwa. Siostra Stefania była nauczycielką w Woli Rusinowskiej. Zmarła w 1914 roku na tyfus plamisty, pracując jako pielęgniarka w Szpitalu Wojskowym u Bonifratrów w Krakowie. Druga siostra Maria zmarła w 1912 roku w Stryju. Trzecia siostra Kamilla, nauczycielka, była żoną kapitana Jana Macieja Jasielskiego. Zmarła w 1987 roku w Poznaniu. Brat Gustaw Marian był legionistą, naczelnikiem Straży Pożarnej w Kołomyi. W 1942 roku został rozstrzelany przez hitlerowców w Szeparowcach.
Emil w 1914 roku wstąpił do Legionu Wschodniego sformowanego we Lwowie przez Sikorskiego, Hallera i Fijałkowskiego, w którym służył do jego rozwiązania we wrześniu 1914 w Mszanie Dolnej. Następnie przebywał w Budapeszcie. Powtórnie zgłosił się w 1915 roku do II Brygady Legionów Polskich. Służył w kompanii narciarskiej dowodzonej przez rotmistrza Mariusza Zaruskiego. Awansowany na kaprala, stopień ten zachował przez cały okres I wojny światowej. Walczył w rejonie Siedmiogrodu. Następnie wraz z Legionami przez Bukowinę dotarł do Galicji. W Kutach przekroczyli Prut. Kompanię narciarską rozformowano, a jej plutony wcielono do II batalionu 3 pułku piechoty Legionów Polskich. Wraz z plutonem służył w Czerniowcach, Sadagórze, pod Rarańczą i Rokitną, gdzie przebiegała linia obrony. Pluton III 7 kompanii, w której służył został przydzielony jak ochrona artylerii austriackiej (fortecznej) z Krakowa. Następnie II Brygada została przeniesiona na Wołyń do Kowla, Maniewicz, Kostiuchnówki. W czasie walk wraz z innymi żołnierzami dostał się do niewoli rosyjskiej. Przebywał w miejscowości Orzeł, gdzie pracował w gospodarstwie rolnym. Za pomoc w ucieczce oficerowi austriackiemu przesiedział 3 miesiące w więzieniu w Bołchowie. Przeżył bunt więźniów. Z więzienia został zwolniony podczas rewolucji lutowej. Do domu wrócił w 1918 roku przez Charków, idąc od Charkowa pieszo.
Po zdaniu matury w 1919 roku wstąpił do Szkoły Podchorążych w Warszawie. Awansował na plutonowego. Do wybuchu II wojny światowej służył w wojsku. 1 stycznia 1920 roku mianowany podporucznikiem piechoty w baonie zapasowym 36 pułku piechoty. Służył jako instruktor w Ostrowi Mazowieckiej, szkolił żołnierzy 19 pułku piechoty Odsieczy Lwowa w Gródku Jagiellońskim. Następnie był dowódcą kompanii podoficerskiej 64 pułku piechoty w składzie 16 Pomorskiej Dywizji Piechoty w Grudziądzu. W 1923 roku otrzymał awans na porucznika. W 1925 roku w 8 pułku saperów w Toruniu. Został awansowany na kapitana piechoty ze starszeństwem z dniem 1 lipca 1925. 12 maja 1926 roku w ramach działań wojskowych związanych z zamachem majowym przybył do Ożarowa pod Warszawą. Generał Kazimierz Ładoś dowodzący wojskiem opowiedział się po stronie prezydenta Wojciechowskiego. Odmówił jednak ataku na Warszawę bez pisemnego rozkazu. Po przejęciu władzy przez marszałka Piłsudskiego wojsko powróciło do garnizonu.
W czerwcu Emil Niemiec oddelegowany został do Kartuz jako Komendant Powiatowy Wychowania Fizycznego i Przysposobienia Obronnego. Następnie służył na podobnym stanowisku w Wejherowie. Od 1929 roku czynnie uczestniczył w budowie strzelnicy i stadionu sportowego na Wzgórzu Wolności w Wejherowie. Od końca 1930 roku w 2 batalionie strzelców w Tczewie. Od 1937 roku był komendantem 65 Obwodu Przysposobienia Wojskowego i dowódcą Starogardzkiego Batalionu Obrony Narodowej. Na stopień majora został mianowany ze starszeństwem z 19 marca 1938 i 10. lokatą w korpusie oficerów piechoty.
W czasie kampanii wrześniowej 1939 roku dowodzony przez niego batalion został podporządkowany dowódcy 209 pułku piechoty. Przeszedł szlak Opalenie k. Gniewu → Sartowice (przeprawa przez Wisłę) → Chełmża → Toruń → Włocławek → Gostynin → Gąbin → Łasice → Warszawa. Mimo poniesionych strat, jako jeden z nielicznych dowódców wyprowadził swój oddział jako zwartą jednostkę. Okres II wojny światowej spędził w obozach Hohnstein, Arnswalde i Grossborn. W oflagu IV A miał numer 48526. W obozie pełnił między innymi funkcję dowódcy kompanii oficerskiej w skład, której wchodzili oficerowie grający w teatrze obozowym (por. Słotwiński, ppor. Bolesław Płotnicki), założonym przez Leona Kruczkowskiego.
Po wyzwoleniu Emil Niemiec nie został przyjęty do wojska. Otrzymał propozycję pracy w Komendzie Głównej Milicji Obywatelskiej. Pracował tam od 24 lutego 1945 do 30 listopada 1949 w stopniu podpułkownika. Prowadził działalność szkoleniową i instruktażową. Za zgodą komendanta MO w 1947 roku zmienił nazwisko „Niemiec” na Niemczyński do czas przeprowadzenia formalnej zmiany przez sąd. W 1948 roku zachorował na dur plamisty. Po leczeniu szpitalnym i rekonwalescencji przeszedł do cywila. Był bezpartyjny. Po przejściu do cywila pracował w Centralnym Zarządzie Przedsiębiorstw Usługowych „Orbis” w Warszawie do 1954 roku. Okres rekonwalescencji w Grudziądzu to lata 1954–1960. Po śmierci żony w listopadzie 1959 roku wyjechał do Szczawna-Zdroju. W Uzdrowisku Szczawno – Jedlina podjął pracę instruktora kulturalno-oświatowego. Po przejściu na emeryturę mieszkał kolejno u córek w Konstancinie i Grudziądzu, gdzie zmarł i został pochowany na tamtejszym cmentarzu.
Emil Niemiec był żonaty z Franciszką Żmura z Grudziądza, z którą miał dwie córki: Marię po mężu Szotek i Urszulę Teresę po mężu Stachowską.

</doc>
<doc id="976606" url="https://pl.wikipedia.org/wiki?curid=976606" title="Ukraińska Akademia Gospodarcza w Podebradach">
Ukraińska Akademia Gospodarcza w Podebradach



</doc>
<doc id="976609" url="https://pl.wikipedia.org/wiki?curid=976609" title="Kyle XY">
Kyle XY

Kyle XY – amerykański serial telewizyjny stworzony przez Erica Bressa oraz J. Mackyea Grubera. Od 2006 roku emitowany przez telewizję ABC Family. Od 6 stycznia 2008 roku emitowany przez TVP1, a później przez AXN i AXN SciFi.
Opis fabuły.
Serial "Kyle XY" to opowieść o nastolatku, który pewnego dnia obudził się w lesie całkiem nagi. Chłopak idąc przez pobliskie miasto został zatrzymany przez policję. Nic nie pamiętał, nawet swojego imienia, nie potrafił nawet mówić. Policja przekazała go do ośrodka dla nastolatków, gdzie został on zbadany przez psycholog Nicole Trager po tym, jak zauważono u niego brak pępka. Nicole nadała mu imię Kyle oraz postanowiła zabrać go do swojego własnego domu. Nastolatek okazał się być bardzo uzdolnionym chłopcem – niezwykle szybko nauczył się mówić i rozwijał swe liczne talenty. Kyle został poddany badaniu tomograficznemu, według wyników którego jego mózg przejawiał nadzwyczajną aktywność. Rodzina Tragerów zaakceptowała go jako nowego członka rodziny, mimo że nie wiedzieli oni do końca kim naprawdę był oraz jakie posiadał zdolności.
Soundtrack.
Piosenki z pierwszego sezonu serialu Kyle XY które wyszły na krążku DVD 22 maja 2007 roku 
Oto tytuły:
Sezony i odcinki.
Poza odcinkami oficjalnymi, istnieją dwa dodatkowe – alternatywna wersja pilota do serialu (uznawana przez internautów za mniej melodramatyczną, ale zarazem nudniejszą) oraz rozszerzona wersja finalnego odcinka „Endgame” (dodano około 30 sekund materiału w jednej z ostatnich scen, praktycznie nie wnoszących nic do głównej fabuły).
TV Guide podało informację, że stacja ABC Family wykupiła 10 nowych odcinków.
Premiera 3 sezonu odbyła się 12 stycznia 2009 roku, na stacji ABC Family.
Reakcja na przerwanie serialu.
Fani, pod hasłami „Save The Tub” i „Save Kyle XY”, próbowali, na wieść o zakończeniu emisji, doprowadzić do kontynuacji serialu, lecz nie odnieśli sukcesu.

</doc>
<doc id="976610" url="https://pl.wikipedia.org/wiki?curid=976610" title="Daton">
Daton

Daton, Datos – starożytne miasto, kolonia Tazos nad Zatoką Strymońską, na południowych wybrzeżach Tracji. W okolicy miasta Daton występowały bogate złoża złota.

</doc>
<doc id="976611" url="https://pl.wikipedia.org/wiki?curid=976611" title="Guarani Asuncion">
Guarani Asuncion



</doc>
<doc id="976612" url="https://pl.wikipedia.org/wiki?curid=976612" title="Leszek Żądło (muzyk)">
Leszek Żądło (muzyk)

Leszek Żądło (ur. 4 kwietnia 1945 w Krakowie) – saksofonista, flecista i kompozytor jazzowy polskiego pochodzenia, zamieszkały na stałe w Niemczech.
Życiorys.
Studiował kierunki muzyczne w Krakowie, Wiedniu i Grazu. Obecnie wykłada na uczelniach muzycznych w Würzburgu (od 1986) i Monachium (od 1991). Pierwszy zespół, "Leszek Żądło Ensemble", założył w 1972 roku, a w 1983 r., już w Niemczech, pod jego kierunkiem rozpoczął działalność "Polish Jazz Ensemble".
Muzyczny dorobek Leszka Żądło to ponad 80 płyt, w których nagraniu uczestniczył, nagrania radiowe i telewizyjne, liczne koncerty, także charytatywne (m.in. w celu organizowania pomocy dla Polaków podczas trwania stanu wojennego), organizacja warsztatów dla młodych muzyków w Niemczech i w Polsce. Długoletni przewodniczący Stowarzyszenia na Rzecz Porozumienia Niemiecko-Polskiego, promującego inicjatywy społeczno-kulturalne.
Leszek Żądło był trzecim i ostatnim partnerem życiowym polskiej aktorki Barbary Kwiatkowskiej-Lass, znanej między innymi z filmów "Ewa chce spać" i "Jowita".

</doc>
<doc id="976615" url="https://pl.wikipedia.org/wiki?curid=976615" title="Dikaja">
Dikaja

Dikaja – kolonia Eretrii na wybrzeżu Macedonii. Założona około roku 730 p.n.e.

</doc>
<doc id="976616" url="https://pl.wikipedia.org/wiki?curid=976616" title="Imatynib">
Imatynib

Imatynib, imatinib – organiczny związek chemiczny stosowany jako lek w leczeniu nowotworów. Imatynib jest pierwszym inhibitorem hamującym receptory kinazy tyrozynowej. Stał się wzorem dla kolejnych terapii celowanych w leczeniu nowotworów krwi. Do celów farmaceutycznych stosowany jest w formie soli – metanosulfonianu.
Historia.
Imatynib został opracowany jako lek w latach 90. XX wieku przez biochemika Nicholasa Lydona (z firmy Novartis) i onkologa Briana Drukera z Oregon Health and Science University. W maju 2001 roku imatynib w formie polimorficznej "beta" został dopuszczony do obrotu (pod nazwą "Gleevec") przez amerykańską Agencję Żywności i Leków. W tym samym miesiącu informacja o wprowadzeniu imatynibu ukazała się na okładce magazynu "Time"; nowy lek przedstawiono jako „magiczną pigułkę” w leczeniu raka. 
W roku 2009 Brian Druker, Nicholas Lydon i Charles Sawyers otrzymali Nagrodę im. Alberta Laskera w dziedzinie klinicznych badań medycznych za „przekształcenie śmiertelnego raka w stan przewlekły”.
W 2010 roku Instytut Farmaceutyczny w Warszawie otrzymał nagrodę w Konkursie Polski Produkt Przyszłości za proces wytwarzania imatynibu w innej formie polimorficznej – "alfa".
Mechanizm działania.
Imatynib jest inhibitorem kinaz tyrozynowych. Hamuje między innymi kinazę BCR-Abl, co powoduje zatrzymanie proliferacji komórek i nasila ich apoptozę. Działa w takim samym stopniu na komórki linii BCR-Abl-dodatnich i świeżo pobrane komórki od chorych z przewlekłą białaczką szpikową z obecnym chromosomem Philadelphia i z ostrą białaczką limfoblastyczną.
W badaniach "in vivo" na modelu zwierzęcym z użyciem BCR-Abl-dodatnich komórek nowotworowych imatynib samodzielnie wykazuje działanie przeciwnowotworowe. Ma też silne działanie hamujące receptory czynnika aktywacji płytek (PDGF) i czynnika komórek macierzystych (SCF). Wybiórczo hamuje protoonkogen "c-KIT" i ekspresję białka KIT.
Farmakokinetyka.
Po podaniu doustnym bezwzględna dostępność biologiczna leku wynosi około 98%. Imatynib w 95% wiąże się z białkami osocza. Jego T1/2 wynosi około 18 godzin. Metanosulfonian imatynibu metabolizowany jest głównie do N-demetylowej pochodnej piperazyny, o podobnej sile działania. W biotransformacji imatynibu uczestniczy izoenzym CYP3A4 cytochromu P450. Imatynib hamuje kompetycyjnie izoenzymy CYP2C9, CYP2D6 i CYP3A4/5.
Interakcje.
Inhibitory izoenzymu CYP3A4 cytochromu P450 (ketokonazol, itrakonazol, flukonazol, erytromycyna, klarytromycyna) mogą spowalniać metabolizm leku i zwiększać jego stężenie w osoczu. Induktory CYP3A4 (deksametazon, fenytoina, karbamazepina, ryfampicyna, fenobarbital, ziele dziurawca) mogą nasilić metabolizm imatynibu i zmniejszyć jego stężenie w osoczu.
Imatynib może zwiększać stężenie leków metabolizowanych przez CYP3A4 (triazolobenzodiazepin, antagonistów wapnia z grupy dihydropirydyny, niektórych inhibitorów reduktazy HMG-CoA). Zalecana jest ostrożność przy podawaniu imatynibu razem z substratami CYP3A4 o wąskim współczynniku terapeutycznym (takimi jak cyklosporyna lub pimozyd). W trakcie leczenia imatynibem należy unikać stosowania paracetamolu. W badaniach "in vitro" imatynib hamuje aktywność izoenzymu CYP2D6 cytochromu P450, stąd potencjalnie zwiększone jest ryzyko stosowania leków będących substratami tego izoenzymu (np. warfaryny).
Działania niepożądane.
Najczęstszymi działaniami niepożądanymi podczas stosowania imatynibu są:
Stosowanie w ciąży i podczas laktacji.
Kategoria D. Imatynibu nie powinno się stosować w ciąży, o ile nie jest to bezwzględnie konieczne. Kobiety w wieku rozrodczym powinny stosować skuteczne metody antykoncepcji w czasie leczenia. Nie należy karmić piersią podczas leczenia tym specyfikiem.
Dawkowanie.
Dawkę leku należy przyjmować doustnie, podczas posiłku, popijając dużą ilością wody. W czasie leczenia należy monitorować stężenia bilirubiny i aminotransferaz w osoczu, a także regularnie oceniać obraz krwi obwodowej i masę ciała. Nie ma konieczności modyfikowania dawki imatynibu u pacjentów w starszym wieku.

</doc>
<doc id="976617" url="https://pl.wikipedia.org/wiki?curid=976617" title="Taśma filmowa Super 35">
Taśma filmowa Super 35

Super 35 (początkowo znany pod nazwą Superscope 235) – format obrazu filmowego wykorzystujący ten sam standardowy materiał światłoczuły 35 mm, ale o większej powierzchni klatki uzyskanej dzięki rezygnacji z optycznej ścieżki dźwięku analogowego. 
Super 35 wywodzi się od jednej z wersji formatu panoramicznego SuperScope określonej specyfikacją Superscope 235 i opracowanej w 1954 przez wytwórnię Tushinsky Brothers dla RKO Radio Pictures. W przeciwieństwie do większości standardów filmu panoramicznego Super 35 wykorzystuje optykę sferyczną, a nie dużo droższą i cięższą anamorficzną. W 1982 Joe Dunton, autor zdjęć do brytyjskiego filmu dokumentalnego "Dance Craze" wykorzystał po raz pierwszy ten standard filmowy bazujący na Superscope, ale o klatkach bez zapisu dźwięku (tak jak w filmie niemym) i nieznacznie przesuniętą ku górze osią optyczną obrazu. Dwie powyższe cechy stanowią główny wyróżnik standardu Super 35. Pierwszym filmem hollywoodzkim nakręconym z wykorzystaniem tego standardu oznaczonego nazwą Super Techniscope była "" z 1984 roku. W połowie lat 90., wraz z upowszechnieniem się standardu, wypożyczalnie sprzętu i laboratoria filmowe zaczęły nazywać go nowym mianem Super 35. Obecnie format ten jest wszechobecny, a z jego wykorzystaniem nakręcono tysiące filmów. Super 35 jest wykorzystywany również do zapisu programów telewizyjnych, wideoklipów i reklam, ponieważ żaden z tych materiałów nie jest przeznaczony do dystrybucji, dlatego możliwa jest rezygnacja z optycznego zapisu ścieżki dźwiękowej. James Cameron był pierwszym reżyserem, który zaczął kręcić filmy wyłącznie na taśmach standardu Super 35, wykorzystując go najpierw w filmie "Głębia (The Abyss)". W filmie Tony'ego Scotta "Top Gun" wykorzystano po raz pierwszy ujęcia z dość ciasnej kabiny myśliwca dzięki zastosowaniu kamer Super 35 mm, lżejszych i mniejszych niż dotychczas wykorzystywane urządzenia z optyka anamorficzną.
Super 35 jest tylko formatem produkcyjnym i materiał nagrany na taśmach tego typu nigdy nie trafia do dystrybucji. Film zarejestrowany na taśmach Super 35 jest przetwarzany w procesie postprodukcji przy pomocy optycznych konwerterów lub cyfrowo do pożądanego formatu kopii dystrybucyjnej. Czasami korzysta się z tego, że wysokość klatki Super 35 jest mniejsza niż w większości standardów i mieści się w trzech otworach perforacji, co umożliwia produkcję kopii na taśmach z potrójną perforacją i zaoszczędzenie o 33% materiału.
Przy wykorzystaniu standardowej poczwórnej perforacji wymiary klatki taśmy Super 35 wynoszą 24,89 mm × 18,66 mm (0,980 cala × 0,735 cala). Dla porównania format akademii dla standardowej taśmy 35 mm wykorzystuje klatkę o wymiarach 21,95 mm × 16,00 mm (0,864 cala × 0,630 cala), która ma o 32% mniejszą powierzchnię niż Super 35. Klatki filmowe zapisywane na taśmach Super 35 mają praktycznie te same wymiary, co klatki filmów niemych z początku epoki kinematografii zanim wprowadzono zabierający miejsce optyczny zapis ścieżki dźwiękowej.
Standard Super 35 konkuruje z filmami nagrywanymi na taśmach 35 mm z wykorzystaniem optyki anamorficznej. Zwolennicy standardu Super 35 promują go ze względu na mniejsze koszty i dużą uniwersalność, z kolei jego przeciwnicy twierdzą, że przy materiale o formacie 2,39:1 zbyt duża powierzchnia klatki jest tracona.
Technologia Super 35 wykorzystuje optykę sferyczną, znacznie lżejszą, jaśniejszą i tańszą, co ma duże znaczenie zwłaszcza w produkcjach niskobudżetowych, oraz zapewnia większy wybór obiektywów o różnych ogniskowych. Ponadto materiał w Super 35 posiada bardzo dobrą jakość i może być konwertowany na wiele innych formatów filmowych, o różnych proporcjach obrazu, włącznie z przeniesieniem na taśmy o większych szerokościach. Oznacza to, że dostarczany do kin materiał ma większe klatki niż ostatecznie wyświetlany obraz, co pozwala już w procesie produkcji w pewien sposób "zabezpieczyć" film przed późniejszą konwersją na inne standardy.
Teoretycznie kopia filmowa w formacie 2,39:1 zrealizowana na materiale Super 35 powinna mieć odrobinę gorszą jakość w porównaniu do kopii produkowanej bezpośrednio w formacie anamorficznym ponieważ część nagranego na Super 35 jest tracona przy konwersji do kopii dystrybucyjnej. Strata obrazu u góry i u dołu jest częściowo równoważona szerszą klatką, pozbawioną ścieżki dźwiękowej, a ponadto przy zapisie na taśmie z poczwórną perforacją, możliwe jest wyświetlanie kopii jako filmu pełnoekranowego 1,33:1 jak i panoramicznego, dzięki wyżej wspomnianemu "zabezpieczeniu", zwłaszcza filmów bez efektów specjalnych. Standard Super 35 jest wciąż popularny w zastosowaniach telewizyjnych jako medium, które nie jest przeznaczone do wyświetlania a jedynie zapisu obrazu. Stosuje się głównie taśmy z potrójną perforacją, ponieważ posiadają one natywny rozmiar 1,78:1 czyli 16:9, wykorzystywany w telewizji panoramicznej.

</doc>
<doc id="976619" url="https://pl.wikipedia.org/wiki?curid=976619" title="Gammelost">
Gammelost

Gammelost lub Gamalost – jeden z rodzajów sera, który produkowany jest w Norwegii z mleka krowiego. Ser ten zaliczany jest do dojrzałych serów twarogowych i charakteryzuje się pikantnym smakiem oraz zapachem.
Gammelost jest brązowo-żółtym serem, ma ostry smak i aromat, przypominający ser camembert. 
Zaletą tego sera jest możliwość przechowywania go bez potrzeby schładzania.

</doc>
<doc id="976621" url="https://pl.wikipedia.org/wiki?curid=976621" title="STS-4">
STS-4

STS-4 (ang. "Space Transportation System") – czwarty, doświadczalny lot wahadłowca kosmicznego Columbia.
Załoga.
Załoga rezerwowa.
Załogę rezerwową tworzyli dowódca i pilot misji STS-5.
Cel misji.
Czwarty i ostatni doświadczalny lot wahadłowca.
Misja.
Był to ostatni lot testowy wahadłowca kosmicznego. Kontynuowano w nim doświadczenia z poprzednich lotów, w tym testy wytrzymałości termicznej. Wykonano również dalsze badania sprawności manipulatora w luku Columbii. Podczas lotu dokonano pierwszych wyjść do otwartego luku. Stanowiło to okazję do wypróbowania skafandra nowej generacji, odznaczającego się większą giętkością. Aparaturę badawczą umieszczono, podobnie jak w czasie poprzednich lotów, w luku wahadłowca, na platformie wchodzącej w skład laboratorium Spacelab. Ładunek Columbii składał się z zasobnika Get Away Specials (G-001) zawierającego materiały przeznaczone do eksperymentów przygotowanych przez studentów Uniwersytetu Utah. Dodatkowo wyniesiono tajny ładunek dla US Air Force.

</doc>
<doc id="976622" url="https://pl.wikipedia.org/wiki?curid=976622" title="Kalendarium prezydentury Lecha Kaczyńskiego">
Kalendarium prezydentury Lecha Kaczyńskiego

Kalendarium prezydentury Lecha Kaczyńskiego:
2005.
Na placu Marszałka Józefa Piłsudskiego przed Grobem Nieznanego Żołnierza w Warszawie prezydent przejął zwierzchnictwo nad Siłami Zbrojnymi RP. Wcześniej na Zamku Królewskim w Warszawie otrzymał insygnia orderów: Orła Białego i Orderu Odrodzenia Polski. Oficjalne obchody inauguracji prezydentury trwały około 7 godzin.
Wizyty zagranicznych delegacji w Polsce.
"Lista oficjalnych i nieoficjalnych spotkań prezydenta Kaczyńskiego z szefami rządów i głowami państw przebywających w Polsce" – "lista niepełna"
Prezydent Lech Kaczyński gościł w Polsce m.in.

</doc>
<doc id="976629" url="https://pl.wikipedia.org/wiki?curid=976629" title="Paweł Rhode">
Paweł Rhode

Paweł Rhode – polski księgarz popowstaniowy w Niemczech.
Życiorys.
Odebrał wykształcenie wystarczające w owych czasach do zajmowania się sprawami wydawniczymi i księgarskimi. Nie wiadomo dlaczego osiadł na obczyźnie, pewne jest natomiast zaangażowanie w sprawę polską oraz rozwój i upowszechnienie w świecie kultury i literatury polskiej.
Praktykę odbył pewnie u Brockhausa. Własne przedsiębiorstwo księgarsko-wydawnicze założył na przełomie lat 1864 i 1865 r. Mieściło się ono nieopodal księgarni Kasprowicza. Firma nazywała się: Paul Rhode. Verlags-Buchhandlung. Ale w użyciu były i inne nazwy, jak: Księgarnia Pawła Rhode lub Paweł Rhode, a na drukach niemieckich – Verlag von Paul Rhode.
Rhode wielokrotnie podkreślał polski charakter swojej firmy. Takie pojmowanie roli księgarza na obczyźnie zjednało mu opiekę Józefa Ignacego Kraszewskiego. To z nim Rhode konsultował ważne zamierzenia, korzystał z jego pośrednictwa w nawiązywaniu kontaktów z innymi księgarzami i autorami.
Paweł Rhode będąc człowiekiem uczciwym i lojalnym wobec swoich kontrahentów i współpracowników, lecz niezbyt majętnym, nigdy nie rozbudował swojej księgarni do większych rozmiarów. Miał jednak ambicje konkurowania z wielkimi firmami księgarskimi na polu wydawania książek polskich.
W roku 1866 Rhode podjął się przygotowania swojego największego i najgłośniejszego przedsięwzięcia edytorskiego, niemieckiej gazety muzycznej i teatralnej "Neue Allgemeine Zeitschrift für Theater und Musik".
Redaktorem gazety został Jurij Karłowicz Arnold, rosyjski kompozytor i pedagog. Pierwszy numer ukazał się 10 stycznia 1867 r. i został przyjęty przychylnie przez krytykę. Gazeta ukazywała się do 1868 r. pomnażając do tego zasu fachowe piśmiennictwo teatralne obszernymi rozprawami.
Rok 1867 przyniósł kolejny sukces wydawniczy. Było nim trzytomowe dzieło Jurija Arnolda o przedstawieniach operowych: "Vierundzwanzig Operncharaktere in Bezug auf deren musikalisch-declamatorische wie dramatischmimische Darstellung". Złożyło się na nie 12 wychodzących co miesiąc zeszytów, ozdobionych 120 drzeworytami.
Rok później, tj. 1868, najważniejszym wydawnictwem księgarni stały się 6-tomowe dzieła zebrane Karoliny Wojnarowskiej, poetki dla dzieci i młodzieży. Zapoczątkował nimi serię wydawniczą "Biblioteka Domowa Polska".
Działalność księgarza ustała po wydaniu paru książek, m.in. "O potrzebach naszego czasu" Karoliny Wojnarowskiej, "Zasad towarzystw pożyczkowych" Romana Szymańskiego. Wydawca zapoczątkował nimi, a zarazem – na skutek likwidacji firmy w 1868 r. – zakończył serię wydawniczą "BDP".
Przedsięwzięcie podjęte przez Rhodego wydawnictwem "Neue Allgemeine..." okazało się udanym, lecz przedwczesnym. Dla księgarza strata 3 tys. talarów na gazetę oznaczała "pozbycie się" całego kapitału obrotowego.
Gdy znalezienie wspólnika nie powiodło się, Rhode został wywłaszczony z księgarni. Wierzyciele ustanowili kuratorium, które powołało tymczasowego zarządcę i likwidatora firmy.
Nie wiadomo co stało się z księgarnią, ani samym Rhode, który po licytacji, zniknął. Dalsze jego losy są nieznane.

</doc>
<doc id="976634" url="https://pl.wikipedia.org/wiki?curid=976634" title="Live at Woodstock (album DMX-a)">
Live at Woodstock (album DMX-a)

Live At Woodstock, album amerykańskiego rapera DMX-a. Zawiera on nagrania z jego występów na żywo w Woodstock. Został wydany w 1999. Zawiera głównie utwory z "It's Dark and Hell Is Hot" i "Flesh of My Flesh, Blood of My Blood".

</doc>
<doc id="976635" url="https://pl.wikipedia.org/wiki?curid=976635" title="Gamalost">
Gamalost



</doc>
<doc id="976636" url="https://pl.wikipedia.org/wiki?curid=976636" title="Korpus Kawalerii Kałmuckiej">
Korpus Kawalerii Kałmuckiej

Korpus Kawalerii Kałmuckiej (niem. Kalmücken-Kavallerie-Korps), zwany też Kalmücken-Legion – ochotnicza, kolaboracyjna formacja zbrojna złożona z Kałmuków w składzie Wehrmachtu podczas II wojny światowej
Geneza.
Latem 1942 r. wojska niemieckie (prowadzące ofensywę w ramach operacji Fall Blau) zajęły część terytorium Kałmuckiej Autonomicznej Socjalistycznej Republiki Radzieckiej. 12 sierpnia zdobyły stolicę republiki Elistę. W rezultacie na stepach Kałmucji pojawiły się pierwsze grupy przeciwników władzy sowieckiej i dezerterów z Armii Czerwonej. Na okupowanym terenie Niemcy starali się prowadzić politykę gwarantującą bezpieczeństwo i sprawność komunikacji przy możliwie małym zaangażowaniu sił własnych, potrzebnych na froncie. Poszukiwali sposobów pozyskania do współpracy przynajmniej części miejscowej ludności. Powołali lokalne instytucje administracyjne (zarządy) złożone z kolaborantów oraz dopuścili działalność miejscowej policji pomocniczej. W Eliście wyznaczyli 2 burmistrzów, z których Bemba Cuglinow uchodził za przedstawiciela ludności kałmuckiej, a nawet propagandowo przedstawiany był jako „prezydent narodu kałmuckiego”. Respektowali też dążenia Kałmuków do przywrócenia własności prywatnej: zaaprobowali rozwiązanie kołchozów oraz rozdział bydła kołchozowego i pastwisk. Uruchomili kałmuckie szkoły, wydawane było pismo „Halmar” („Kałmuk”). Na rzecz współpracy z Niemcami działali także kałmuccy emigranci polityczni, którzy w 1942 r. utworzyli Kałmucki Komitet Narodowy z Szambą Balinowem na czele. Liczyli oni na zrealizowanie hitlerowskich obietnic utworzenia wolnego państwa kałmuckiego.
Początki kolaboracyjnych formacji zbrojnych.
We wrześniu 1942 r. Niemcy rozpoczęli formowanie jednostki wojskowej złożonej z Kałmuków. Był to Abwehrtruppe 103 przeznaczony do patrolowania i ochrony linii komunikacyjnych, magazynów wojskowych, instalacji militarnych itp. Podlegał on dowództwu 6 Armii. Jednocześnie przy 16 Zmotoryzowanej Dywizji Piechoty pod dowództwem gen. Sigfrida Henriciego powstały 2 kałmuckie szwadrony kawalerii działające wzdłuż jej rozciągniętych linii transportowych. Do lata 1943 r. istniało już siedem szwadronów kawalerii. Tworzyły one formację zwaną Kalmüken Verband Dr. Doll. Jej założycielem i dowódcą był Sonderführer Otto (Otmar) Wierba ps. „Otto Doll”, współpracownik Abwehry. Status Korpusu był odmienny od Ostlegionów. Niemcy traktowali go faktycznie jako sojuszniczą formację wojskową, dając dużą autonomię. Dlatego oficerami i podoficerami byli Kałmucy, w większości b. jeńcy z Armii Czerwonej, jedynie kilku niemieckich oficerów łącznikowych było przydzielonych do sztabu.
Dzieje Korpusu.
Jednakże efekty akcji werbunkowej dla Niemców nie były zadowalające. Do grudnia 1942 r. w szeregach oddziałów kałmuckich znalazło się zaledwie ok. 1,5 tys. ludzi, dochodząc w poł. 1943 r. do liczby ok. 2,2 tys. żołnierzy. Do jesieni tego roku Korpus prowadził działania ochraniające niemieckie linie zaopatrzeniowe na prawym brzegu Dniepru. Był wówczas podporządkowany operacyjnie 444 i 213 Dywizjom Bezpieczeństwa. Po opuszczeniu Kałmucji, w związku z odwrotem wojsk niemieckich, liczebność Korpusu wydatnie wzrosła. W lipcu 1944 r. wynosiła 147 oficerów oraz 3291 podoficerów i szeregowców, w tym 92 Niemców, zaś na początku 1945 r. osiągnęła prawdopodobnie nie mniej niż 5 tys. osób, chociaż wówczas w szeregach Korpusu Kawalerii Kałmuckiej znajdowało się już wielu przedstawicieli innych narodowości. Przy Korpusie znajdowały się także rodziny żołnierzy, które uciekły z ZSRR, chcąc uniknąć spodziewanych represji.
Korpus pod dowództwem Oberstleutnanta Pipgorry zyskał ponurą sławę swoimi okrucieństwami w czasie antypartyzanckich akcji pacyfikacyjnych na terenie ZSRR, a później na ziemiach polskich. Poniósł wówczas duże straty. Na obszarze Generalnego Gubernatorstwa uczestniczył m.in. w czerwcu 1944 r. w dużych operacjach Sturmwind I i Sturmwind II, realizując z reguły zadania pomocnicze. Pacyfikował wówczas wsie w Lasach Janowskich i Puszczy Solskiej. Pod koniec 1944 r. Korpus został podzielony. Około 2 tys. Kałmuków wysłano na Śląsk do Neuhammer. Pozostałych przeniesiono do Chorwacji, gdzie po reorganizacji we wzmocniony pułk kawalerii w składzie 3 kozackiej dywizji piechoty XV Kozackiego Korpusu Kawalerii SS, walczyli z komunistyczną partyzantką Josipa Broz Tity. W styczniu 1945 r. Niemcy planowali wcielić ich do Kaukasischer-Waffen-Verband der SS, ale ostatecznie nie zrealizowali tego. Natomiast pod względem politycznym podporządkowali się Komitetowi Wyzwolenia Narodów Rosji gen. Andrieja Własowa, w skład którego wszedł jako ich przedstawiciel Sz. Balinow. Przy 1 Dywizji Sił Zbrojnych Komitetu Wyzwolenia Narodów Rosji oficerowie kałmuccy przechodzili kursy oficerskie.
Ostatnim dowódcą Korpusu był Oberst Raimund Hoerst. Pod jego dowództwem Kałmucy w końcowym okresie wojny wycofali się wraz z innymi jednostkami kolaboracyjnymi na obszar Austrii, gdzie w pierwszych dniach maja poddali się Brytyjczykom. Oficerowie i część żołnierzy zostali następnie wydani w ręce Sowietów, którzy ich w większości wymordowali. Natomiast reszta trafiła do obozów alianckich w Austrii i Niemczech, szczególnie koło Monachium. Zwolnieni w 1951 r. pozostali w Niemczech lub wyemigrowali do USA.
Ciężki los spotkał tych Kałmuków, którzy pozostali w ZSRR. W celu ich ukarania za współpracę z Niemcami 27 grudnia 1943 r. władze sowieckie rozwiązały Kałmucką Republikę Radziecką, a całą jej ludność deportowały na Syberię i do Azji Środkowej, z której powróciła dopiero pod koniec lat 50.

</doc>
<doc id="976638" url="https://pl.wikipedia.org/wiki?curid=976638" title="Whisky Amerykańska">
Whisky Amerykańska



</doc>
<doc id="976641" url="https://pl.wikipedia.org/wiki?curid=976641" title="Dziesiąta muza">
Dziesiąta muza

Dziesiąta muza: zagadnienia estetyczne kina – monografia Karola Irzykowskiego wydana w 1924 w Krakowie przez Krakowską Spółkę Wydawniczą, pierwsza w Polsce i jedna z pierwszych na świecie monografia poświęcona sztuce filmowej. 
Irzykowski, analizując filmy nieme, sformułował na kartach swej książki słynną definicję kina: "jest to widzialność obcowania człowieka z materią”. W "Dziesiątej muzie" znaleźć można wiele spostrzeżeń na temat związków filmu z literaturą. Po wojnie ukazało się kilka wznowień książki. W ramach edycji dzieł zebranych "Dziesiąta muza" została wydana pod wspólną okładką wraz z pomniejszymi pismami filmowymi (m.in. recenzje).

</doc>
<doc id="976647" url="https://pl.wikipedia.org/wiki?curid=976647" title="Shavit-1">
Shavit-1

Shavit-1 () – izraelska rakieta nośna, wyprodukowana przez Izrael i RPA. Była przeznaczona do wynoszenia niewielkich satelitów na niską orbitę okołoziemską. Właścicielem jest Izraelska Agencja Lotów Kosmicznych.
Historia.
Rakieta Shavit-1 była wersją rozwojową rakiety Shavit, w której wymieniono pierwszy człon startowy na nowy, wydłużony.
W 2007 została zastąpiona nową rakietą nośną Shavit-2.
Budowa rakiety.
Rakieta Shavit-1 posiadała trzy stopnie z silnikami rakietowymi zasilanymi paliwem stałym, z których dwa pochodziły z rakiety Jerycho-2.

</doc>
<doc id="976648" url="https://pl.wikipedia.org/wiki?curid=976648" title="Hanna Lemańska">
Hanna Lemańska

Hanka Lemańska, właściwie Hanna Lemańska-Węgrzecka (ur. 30 października 1959 w Warszawie, zm. 31 sierpnia 2008 tamże) – polska pisarka i publicystka.
Ukończyła studia na Wydziale Psychologii Uniwersytetu Warszawskiego. Była socjoterapeutką, miała też za sobą szkolenie w zakresie systemowej terapii rodzin.
Aktywna zawodowo w różnym zakresie: pracowała w Klinice Kardiologii AM, uczyła studentów (ostatnio w Wyższej Szkole Finansów i Zarządzania w Warszawie na Wydziale Psychologii), pracowała z pacjentami, a ostatnio prowadziła szkolenia dla menadżerów z zakresu zarządzania i tzw. umiejętności miękkich, czyli komunikowania się, radzenia sobie ze stresem, kreatywności, asertywności, inteligencji emocjonalnej itp. Współpracowała z tzw. „prasą kobiecą”, pisała dla niej artykuły, konsultowała teksty. W każdy piątek odpowiadała na listy czytelników „Super Expressu”. 
Pisarka miała męża Michała i dwójkę dzieci – Basię i Mateusza.
Zmarła 31 sierpnia 2008 r. w Warszawie; pogrzeb pisarki odbył się 10 września 2008 r. Pochowana została na cmentarzu Powązkowskim (kwatera 27-6-8/9).

</doc>
<doc id="976650" url="https://pl.wikipedia.org/wiki?curid=976650" title="Żydowski Beskid">
Żydowski Beskid

Żydowski Beskid – przełęcz w Bieszczadach Zachodnich o wysokości 863 m n.p.m.
Przełęcz znajduje się w głównym grzbiecie Karpat, pomiędzy szczytami Opołonek (1028 m n.p.m.) i Rozsypaniec (1146 m n.p.m.). Spod tej przełęczy wypływa Potok Niedźwiedzi, do XIX wieku uważany za źródła Sanu. Pod przełęczą znajdowały się przed wojną przysiółki Sianek: Sianowe i Kopoławiec, obecnie nieistniejące.
Poprzednią (patrząc z zachodu na wschód) ważną przełęczą w głównym łańcuchu Karpat jest Przełęcz Bukowska, a następną – Przełęcz Użocka.

</doc>
<doc id="976651" url="https://pl.wikipedia.org/wiki?curid=976651" title="Piotr Gronek">
Piotr Gronek

Piotr Gronek (ur. 1 października 1960 w Poznaniu) – polski genetyk, dr hab., profesor Akademii Wychowania Fizycznego w Poznaniu (Wydział Nauk o Kulturze Fizycznej; Katedra Tańca i Gimnastyki), polski badacz, autor przeszło 100 prac naukowych z genetyki oraz terapii ruchem, laureat Nagrody im. Jędrzeja Śniadeckiego w 1999 roku, laureat Naukowej Nagrody Miasta Poznania w 2000 roku; powieściopisarz, autor bajek i powieści;
Współzałożyciel wraz z żoną Justyną Instytutu Harmonijnego Rozwoju Tańcem i Ruchem w Głęboczku w Puszczy Zielonce pod Poznaniem, choreoterapeuta, propagator myśli Gurdżijewa, instruktor Movements. Autor oryginalnej metody AMBER przeznaczonej do obniżania napięć emocjonalnych u sportowców, tancerzy, oraz osób o siedzącym trybie życia. Trener wyszkolenia ds koncentracji mistrzyń świata w wioślarstwie (Poznań 2009) Julii Michalskiej i Magdaleny Fularczyk oraz Agaty Gramatyki i Natalii Madaj, brązowych medalistek z Mistrzostw Europy w Brześciu 2009. Trener wyszkolenia ds. koncentracji kadry narciarzy alpejskich paraolimpijskich przygotowujących się do Igrzysk w Vancouver. Trener wyszkolenia ds. koncentracji szybowników i samolociarzy grupy "Żelazny". Koncentracji u profesora między innymi uczyli się także: Bartłomiej Pawłowski, piłkarz Jagiellonii Białystok, zawodnik kadry Polski U-18, Karolina Perz-Kałużny, wielokrotna mistrzyni Polski w fitness, Anna Szukalska, łuczniczka, zdobywczyni Pucharu Europy w 2010, Marcin Olejniczak, zdobywca Pucharu Polski w zapasach, Bartłomiej Daniłowski, dwukrotny finalista Pucharu Świata w szabli, III na MMP 2006 r., Aneta Konieczna z domu Pastuszka, wielokrotna olimpijka wielokrotna medalistka w kajakarstwie, Tomasz Kaczor, olimpijczyk, kanadyjkarz, Jan Szymański, brązowy medalista mistrzostw świata w łyżwiarstwie szybkim w drużynie 2013 Soczi.

</doc>
<doc id="976652" url="https://pl.wikipedia.org/wiki?curid=976652" title="Kardia">
Kardia

Kardia – starożytne miasto, kolonia Miletu i Klazomenaj lub Kolofonu na Chersonezmie Trackim.

</doc>
<doc id="976659" url="https://pl.wikipedia.org/wiki?curid=976659" title="Zgromadzenie Federalne (Rosja)">
Zgromadzenie Federalne (Rosja)

Zgromadzenie Federalne () – nazwa obecnego parlamentu Federacji Rosyjskiej. Zgromadzenie Federalne jest dwuizbowe – dzieli się na Dumę Państwową (izba niższa) i Radę Federacji (izba wyższa). Funkcjonuje na podstawie konstytucji Federacji Rosyjskiej z 1993 roku. Siedzibą obu izb jest stolica państwa – Moskwa.

</doc>
<doc id="976661" url="https://pl.wikipedia.org/wiki?curid=976661" title="Przełęcz Bukowska (Bieszczady)">
Przełęcz Bukowska (Bieszczady)

Przełęcz Bukowska – przełęcz w Bieszczadach Zachodnich o wysokości 1107 m n.p.m.
Przełęcz znajduje się w głównym grzbiecie Karpat, na granicy polsko-ukraińskiej, między Kińczykiem Bukowskim (1251 m) i położonym już w bocznym grzbiecie Rozsypańcem (1280 m). Główny grzbiet odbiega stąd na południowy zachód, w kierunku Menczyła. Na północ od niej wypływa potok Halicz, a na południe (Ukraina) – potok Moszka należący do zlewiska Morza Czarnego. Do Przełęczy Bukowskiej dochodzi niedostępna dla samochodów droga gruntowa z Wołosatego, którą obecnie biegnie szlak turystyczny. Pod przełęczą, w dolinie Halicza znajdowała się przed wojną osada Potasznia, obecnie nieistniejąca.
Poprzednią (patrząc z zachodu na wschód) wybitną przełęczą w głównym łańcuchu Karpat jest przełęcz Beskid pod Menczyłem, a następną – przełęcz Żydowski Beskid.
W rejonie przełęczy znajduje się jedno z nielicznych w Polsce stanowisk rzadkiej i chronionej prawnie arniki górskiej. 

</doc>
<doc id="976662" url="https://pl.wikipedia.org/wiki?curid=976662" title="Get Rich or Die Tryin’ (ścieżka dźwiękowa)">
Get Rich or Die Tryin’ (ścieżka dźwiękowa)

Get Rich or Die Tryin’ – ścieżka dźwiękowa autorstwa 50 Centa do filmu "Get Rich or Die Tryin’".
Ścieżka dźwiękowa w pierwszym tygodniu została sprzedana w ilości 317.000 egzemplarzy. W grudniu 2005 roku album został zatwierdzony jako platyna przez stowarzyszenie RIAA.

</doc>
<doc id="976663" url="https://pl.wikipedia.org/wiki?curid=976663" title="Maroneja">
Maroneja

Maroneja – kolonia Chios na wybrzeżu trackim. Miasto słyneło z produkcji wina.

</doc>
<doc id="976668" url="https://pl.wikipedia.org/wiki?curid=976668" title="FC Saarbrücken">
FC Saarbrücken



</doc>
<doc id="976671" url="https://pl.wikipedia.org/wiki?curid=976671" title="Przełęcz pod Czerteżem">
Przełęcz pod Czerteżem

Przełęcz pod Czerteżem (906 m n.p.m.) – przełęcz w Bieszczadach Zachodnich.
Przełęcz znajduje się w głównym grzbiecie Karpat, pomiędzy szczytami Borsuk (991 m n.p.m.) i Czerteż (1071 m n.p.m.). Spod tej przełęczy wypływa na północ potok Beskidnik, a na południe dopływy potoku Hlboký.
Poprzednią (patrząc z zachodu na wschód) przełęczą w głównym łańcuchu Karpat jest Przełęcz pod Borsukiem, a następną – przełęcz Beskid pod Menczyłem.

</doc>
<doc id="976674" url="https://pl.wikipedia.org/wiki?curid=976674" title="Mende (Tracja)">
Mende (Tracja)

Mende – kolonia Eretrii na Chalkidyce. Założona w roku 730 p.n.e. jako jedna z pierwszych greckich kolonii w regionie. 

</doc>
<doc id="976676" url="https://pl.wikipedia.org/wiki?curid=976676" title="Przełęcz pod Borsukiem">
Przełęcz pod Borsukiem

Przełęcz pod Borsukiem, (954 m n.p.m.) – przełęcz w Bieszczadach Zachodnich. 
Przełęcz znajduje się w głównym grzbiecie Karpat, pomiędzy szczytami Borsuk (1000 m n.p.m.) i Czoło (1159 m n.p.m.). Spod tej przełęczy wypływa na północ potok Beskidnik, a na południe dopływy potoku Hlboký.
Poprzednią (patrząc z zachodu na wschód) przełęczą w głównym łańcuchu Karpat jest Przełęcz nad Roztokami Górnymi, a następną – Przełęcz pod Czerteżem.

</doc>
<doc id="976679" url="https://pl.wikipedia.org/wiki?curid=976679" title="Zgromadzenie Federalne">
Zgromadzenie Federalne



</doc>
<doc id="976684" url="https://pl.wikipedia.org/wiki?curid=976684" title="STS-35">
STS-35

STS-35 (ang. "Space Transportation System") – dziesiąta misja wahadłowca kosmicznego Columbia i trzydziesta ósma programu lotów wahadłowców.
Misja.
Głównym celem misji była ciągła obserwacja przestrzeni kosmicznej w ultrafiolecie i promieniowaniu rentgenowskim za pomocą obserwatorium ASTRO-1 umieszczonego w ładowni wahadłowca, składającego się z czterech oddzielnych teleskopów.

</doc>
<doc id="976690" url="https://pl.wikipedia.org/wiki?curid=976690" title="Metoni (Pieria)">
Metoni (Pieria)

Metoni ("Metona", staroż. "Methone"; gr. "Μεθώνη") – miejscowość w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Pieria, w gminie Pidna-Kolindros. W 2011 roku liczyła 699 mieszkańców.
Historia.
Została założona w roku 730 p.n.e. przez kolonistów wypędzonych z Korkyry. W starożytności była to kolonia Eretrii na wybrzeżu macedońskim.

</doc>
<doc id="976692" url="https://pl.wikipedia.org/wiki?curid=976692" title="Magna Graecia">
Magna Graecia



</doc>
<doc id="976693" url="https://pl.wikipedia.org/wiki?curid=976693" title="Deportes Valdivia">
Deportes Valdivia

Club Deportes Valdivia – chilijski klub piłkarski z siedzibą w mieście Valdivia leżącym w regionie Los Lagos (tzw. region X).
Historia.
Klub założony został 5 czerwca 1983 roku i gra obecnie w trzeciej lidze chilijskiej (Tercera división chilena).

</doc>
<doc id="976694" url="https://pl.wikipedia.org/wiki?curid=976694" title="Estadio Gran Parque Central">
Estadio Gran Parque Central

Estadio Gran Parque Central ("Parque Central") - stadion piłkarski w Montevideo na którym swe mecze rozgrywa klub piłkarski Nacional. Jedna z trzech aren premierowych mistrzostw świata w piłce nożnej (1930).
Parque Central znajduje się w dzielnicy La Blanqueada. Stadion otwarto 25 maja 1900, trzykrotnie był modernizowany (1944, 1974, 2005). Obecnie na jego trybunach może zasiąść ok. 20 tys. widzów. 
Składa się z czterech trybun: 
Uhonorowani w ten sposób zostali sławni gracze Nacional (Atilio García, Abdón Porte i Héctor Scarone) oraz były prezydent klubu José María Delgado.
Obiekt był areną dwóch turniejów Copa América (1923, 1924). Podczas MŚ 30 odbyło się na nim 6 spotkań.

</doc>
<doc id="976695" url="https://pl.wikipedia.org/wiki?curid=976695" title="Estadio Parque Central">
Estadio Parque Central



</doc>
<doc id="976698" url="https://pl.wikipedia.org/wiki?curid=976698" title="Thomas Robinson (1. baron Grantham)">
Thomas Robinson (1. baron Grantham)

Thomas Robinson (ur. ok. 1695, zm. 30 września 1770) – brytyjski dyplomata i polityk.
Jego ojcem był sir William Robinson, baronet Robinson (1655–1736) z Newby (hrabstwo Yorkshire). Robinson zasiadał w Parlamencie z okręgu York od 1697 do 1722 r.
Kształcony w Trinity College na Uniwersytecie Cambridge, Thomas Robinson zdobył w Paryżu doświadczenie dyplomaty. Później był brytyjskim ambasadorem w Wiedniu od 1730 do 1748 r. w roku 1741 na próżno próbował pogodzić Prusy i Austrię. W 1748 był obecny na kongresie w Akwizgranie. W roku 1742 otrzymał „Order Łaźni” ("Knight of Bath").
Po powrocie z kontynentu piastował wiele stanowisk w Wielkiej Brytanii.
Poślubił Frances, córkę Thomasa Worsleya z Hovingham, 13 lipca 1737, i miał 2 synów i 6 córek. Parostwo odziedziczył jego najstarszy syn Thomas Robinson, 2. baron Grantham.

</doc>
<doc id="976703" url="https://pl.wikipedia.org/wiki?curid=976703" title="13 DBLE">
13 DBLE



</doc>
<doc id="976708" url="https://pl.wikipedia.org/wiki?curid=976708" title="Robert Keith">
Robert Keith

Robert Murray Keith (starszy) (zm. w 1774) - szkocki arystokrata, brytyjski polityk i dyplomata żyjący w XVIII wieku. W latach 1748-1757 piastował godność brytyjskiego ambasadora w Austrii. Jego synem i również ambasadorem w Wiedniu był Robert Murray Keith młodszy.
W roku 1758 przeniesiono go na ambasadę do Petersburga. Był na dworze rosyjskim latem 1762 roku, gdy Katarzyna Wielka, zamykając w więzieniu, swego męża Piotra III, koronowała się na carycę. Keith zmarł w Edynburgu w roku 1774. 
Pierwsza część pierwszego tomu "Memoirs and Correspondence" Sir Roberta Murraya Keitha juniora (wydane przez wydawnictwo Mrs. Gillespie Smyth - London, 1849 w dwóch tomach), zajmuje korespondencja ojca.

</doc>
<doc id="976711" url="https://pl.wikipedia.org/wiki?curid=976711" title="Władcy Kapui">
Władcy Kapui

Lista władców księstwa Kapui

</doc>
<doc id="976715" url="https://pl.wikipedia.org/wiki?curid=976715" title="Robert Murray Keith">
Robert Murray Keith

Sir Robert Murray Keith (ur. 20 września 1730 w Edynburgu, zm. 1795 w Hammersmith) – generał i dyplomata brytyjski. W latach 1772-1792 piastował godność brytyjskiego ambasadora w Austrii. Jego ojcem był Robert Keith – również dyplomata, a matką Margaret Cunningham of Caprington.
On i jego brat Basil byli kształceni w dobrej wyższej szkole w Edynburgu. Następnie Robert dość szybko wstąpił do armii, do dragonów królewskich. W lipcu roku 1747 został kapitanem w pułku piechoty. Kilka lat spędził na służbie w armii holenderskiej.
W tym czasie napisał wiele poematów, w tym zbiór „The Caledoniad” opublikowany w Londynie w roku 1775 (3 t.).
W roku 1760 został dowódcą batalionu szkockich piechurów ("Highlanders"), wyróżniającego się w wojnie siedmioletniej.
Następnie został mianowany dowódcą 87 pułku piechoty ("87th foot regiment"), a w 1769 ambasadorem Wielkiej Brytanii w Saksonii.
W roku 1771 wysłano go z misją dyplomatyczną do Kopenhagi. Tam w roku 1772 udało mu się wymusić wypuszczenie z więzienia królowej duńskiej Karoliny Matyldy, siostry Jerzego III władcy Wielkiej Brytanii, zamkniętej w areszcie w zamku Kronenburg, po obaleniu przez Duńczyków jej rzekomego kochanka – cudzoziemskiego doradcy Johanna Friedricha Struensee. Sukces dyplomatyczny osiągnął dzięki temu, że zagroził Duńczykom wojną z Wielką Brytania, jeśli królowej spadnie włos z głowy. Wkrótce pozwolono jej powrócić do Celle w Elektoracie Hanoweru. Za ten wyczyn Jerzy III przyznał Murrayowi Order Łaźni (Knight of Bath).
W roku 1773 sir Robert został ambasadorem w Austrii, a w 1775 przyznano mu miejsce w parlamencie z hrabstwa Peebles. Był też członkiem rady królewskiej (Privy Council)i pułkownikiem 10 pułku piechoty.
Zmarł w Hammersmith, w wieku 63 lat. W „Gentleman’s Magazine” z tego roku (cz. 1, s. 535), napisano: „...Sir Robert był korpulentnym człowiekiem o krótkiej szyi. Zmarł w ramionach swego służącego, wkrótce po rozmowie przy kolacji, gdy zabawiał swych gości. Jego ojciec, «ambasador Keith» jak go zwano w Edynburgu, zmarł 22 września 1774 roku niemal tak samo gwałtownie” („"Sir Robert was corpulent, with a short neck. He died in the arms of his servant, immediately after entertaining company at dinner. His father, Ambassador Keith, as he was called at Edinburgh, died 21st September 1774, almost as suddenly"”).
Pamiętniki i korespondencja ("The Memoirs and Correspondence, Official and Familiar, of Sir Robert Murray Keith; With a Memoir of Queen Caroline Matilda of Denmark; and an account of the Revolution there in 1772") zostały wydane w Londynie w 1849 roku przez wydawnictwo Mrs. Gillespie Smythe, w dwóch tomach.

</doc>
<doc id="976716" url="https://pl.wikipedia.org/wiki?curid=976716" title="Wspólnota Buddyjska Triratna">
Wspólnota Buddyjska Triratna

Wspólnota Buddyjska Triratna, dawniej: Przyjaciele Zachodniej Wspólnoty Buddyjskiej () – powstały w 1967 międzynarodowy uniwersalny ruch buddyjski, organizujący naukę medytacji buddyjskich, kursy odosobnienia, czy wykłady na temat buddyzmu.
Towarzystwo powołał do życia Sangharakszita – Anglik, który spędził szesnaście lat w Indiach jako mnich buddyjski. Przyjaciele Zachodniej Wspólnoty Buddyjskiej w latach siedemdziesiątych rozrośli się i od tej pory stali się jednym z czołowych ruchów buddyjskich na Zachodzie. W tej chwili liczą około osiemdziesięciu ośrodków w ponad dwudziestu krajach, m.in. w Anglii, Indiach, Australii czy Nowej Zelandii.
Towarzystwo posiada własny kodeks zasad działania:
Od 2008 roku w Polsce działa ośrodek Triratny o nazwie Sanghaloka, który mieści się w Krakowie, a w Warszawie prowadzone są cotygodniowe zajęcia z buddyzmu i medytacji.

</doc>
<doc id="976720" url="https://pl.wikipedia.org/wiki?curid=976720" title="I, Robot">
I, Robot

I, Robot to amerykański zespół screamo, pochodzący z Nowego Jorku. Został założony w 1997 przez gitarzystę Pete’a Bisso i wokalistę Matta Grande, którzy przez krótki czas nagrywali materiał we dwójkę w Long Island. Kiedy Pete przeprowadził się do New Paltz, do zespołu dołączyli Eric Talesnick, Tom Carley oraz Tim Haley. Po trzech sesjach nagraniowych zespół opuścił Haley, a zastąpił go Patrick Deriso. Z nowym perkusistą grupa odbyła ostatnią trasę koncertową po USA, podczas której, w sierpniu 1999, nagrywała materiał na żywo w radio KXLU. Jeszcze tego samego miesiąca, po koncercie w Wirginii, zespół rozpadł się. Nazwa grupy nawiązuje do tytułu zbioru opowiadań Isaaca Asimova.
Członkowie.
Po rozpadzie zespołu Matt przeszedł do The Exelar, natomiast Pete, Pat i Tom założyli Homesick For Space.

</doc>
<doc id="976722" url="https://pl.wikipedia.org/wiki?curid=976722" title="Leszek Żądło">
Leszek Żądło



</doc>
<doc id="976725" url="https://pl.wikipedia.org/wiki?curid=976725" title="Leśny Dwór">
Leśny Dwór



</doc>
<doc id="976727" url="https://pl.wikipedia.org/wiki?curid=976727" title="Paul Potts">
Paul Potts

Paul Potts (ur. 13 października 1970 w Bristolu) – brytyjski śpiewak.
Laureat brytyjskiej edycji programu telewizyjnego "Britain's Got Talent", produkowanego przez telewizję ITV1. Zaśpiewał m.in. arię „Nessun dorma” z opery "Turandot" (1926) Giacomo Pucciniego.
W 2000 uczestniczył w komercyjnym kursie dla śpiewaków operowych we Włoszech. Wyróżniony jako jeden z najlepszych studentów zaśpiewał przed Katią Ricciarelli i Luciano Pavarottim. Występował z Królewską Orkiestrą Filharmoniczną. Brał udział w czterech przedstawieniach amatorskiej grupy Bath Opera.
16 lipca 2007 w Wielkiej Brytanii został wydany debiutancki album Paula Pottsa zatytułowany "One Chance". 22 lipca 2007 album znalazł się na 1. miejscu brytyjskiej listy najlepiej sprzedających się albumów (BBC Top 40 Album chart) i miejsce to zajmował przez kolejne 3 tygodnie.

</doc>
<doc id="976728" url="https://pl.wikipedia.org/wiki?curid=976728" title="Laurent Di Lorto">
Laurent Di Lorto

Laurent di Lorto (ur. 1 stycznia 1909 w Martigues, zm. 28 października 1989) – francuski piłkarz występujący na pozycji bramkarza.
W reprezentacji Francji zadebiutował w meczu przeciwko Czechosłowacji 9 lutego 1936. Łącznie do 1938 rozegrał w niej 11 meczów. Wystąpił w dwóch meczach mistrzostw świata 1938.

</doc>
<doc id="976730" url="https://pl.wikipedia.org/wiki?curid=976730" title="Graesholmen">
Graesholmen



</doc>
<doc id="976731" url="https://pl.wikipedia.org/wiki?curid=976731" title="Græsholmen">
Græsholmen



</doc>
<doc id="976732" url="https://pl.wikipedia.org/wiki?curid=976732" title="Pearl Jam (album)">
Pearl Jam (album)

Pearl Jam – album amerykańskiej grunge'owej grupy muzycznej Pearl Jam wydany w roku 2006.

</doc>
<doc id="976733" url="https://pl.wikipedia.org/wiki?curid=976733" title="Bałkany (ujednoznacznienie)">
Bałkany (ujednoznacznienie)

Miejscowość w Polsce:
Dzieła:

</doc>
<doc id="976739" url="https://pl.wikipedia.org/wiki?curid=976739" title="Kinazy aktywowane mitogenami">
Kinazy aktywowane mitogenami

Kinazy aktywowane mitogenami (kinazy MAP, MAPK, ang. mitogen-activated protein kinases, EC 2.7.11.24) – grupa kinaz białkowych serynowo-treoninowych, odgrywających rolę w regulacji odpowiedzi na sygnały zewnętrzne dochodzące do komórki (mitogeny). Mają one zatem wpływ na ekspresję genów, podziały, różnicowanie, ruch i apoptozę komórek. 
Funkcje.
Kinazy MAP są zaangażowane w działania większości pozajądrowych onkogenów. Są odpowiedzialne za odpowiedź komórkową na działanie czynników wzrostu, takich jak BDNF czy NGF. Bodźce działające na komórkę powodują aktywację kaskady MAPK, mającą hierarchiczną strukturę: składają się na nią kinazy klasy MAPK, które z kolei są fosforylowane i aktywowane przez MAPKK (albo MAP2K), które z kolei są fosforylowane i regulowane przez MAPKKK (albo MAP3K, EC 2.7.11.25). MAPKKK są aktywowane w wyniku interakcji z białkami należącymi do rodziny małych białek GTPazowych, takich jak Ras/Rap albo RhoA, bądź innych kinaz. 
U ssaków zidentyfikowano jak dotąd cztery grupy kinaz MAP:

</doc>
<doc id="976740" url="https://pl.wikipedia.org/wiki?curid=976740" title="Mitogeny">
Mitogeny



</doc>
<doc id="976741" url="https://pl.wikipedia.org/wiki?curid=976741" title="Fonotaktyka">
Fonotaktyka

Fonotaktyka – dział fonologii zajmujący się analizą systemów fonologicznych pod względem właściwości syntagmatycznych. Celem fonotaktycznego opisu języka jest ustalenie ograniczeń dystrybucji (łączliwości) segmentów fonologicznych w tym języku, czyli określenie, jakie typy złożonych tekstowych struktur fonologicznych (typy fonologicznej struktury sylaby czy wyrazu fonologicznego) są w nim dopuszczalne. 
Sylaba jest podstawową jednostką opisu fonotaktycznego. Istnieją jednak także takie ograniczenia fonotaktyczne, które można określić wyłącznie przez odniesienie do wyrazu. Dlatego pełny opis fonotaktyczny języka musi oprócz fonotaktyki sylaby obejmować fonotaktykę wyrazu fonologicznego.

</doc>
<doc id="976746" url="https://pl.wikipedia.org/wiki?curid=976746" title="William Cadogan (1. hrabia Cadogan)">
William Cadogan (1. hrabia Cadogan)

William Cadogan, 1. hrabia Cadogan (ur. 1675, zm. 1726) – brytyjski generał i dyplomata. Pełnił funkcję brytyjskiego ambasadora w Holandii w latach 1707–1709 i znów w latach 1714–1720. Był jednym z oficerów, których zgromadził wokół siebie marszałek John Churchill, 1. książę Marlborough, jego stronnikiem i przyjacielem.

</doc>
<doc id="976750" url="https://pl.wikipedia.org/wiki?curid=976750" title="Giovanni Michiel">
Giovanni Michiel

Giovanni Michiel (ur. 1446 w Wenecji – zm. 10 kwietnia 1503 w Rzymie) – włoski kardynał, siostrzeniec papieża Pawła II.
Życiorys.
Nominację kardynalską uzyskał z rąk swojego wuja na konsystorzu 21 listopada 1468 z tytułem diakona Santa Lucia in Septisolio. Następnie był kardynałem diakonem Sant'Angelo in Pescheria (1471) i kardynałem prezbiterem San Marcello (1476). Od 1471 biskup Werony. Legat w prowincji Patrymonium i inspektor armii papieskiej w czasie konfliktu papieża z Neapolem w 1486, rok później przewodniczył negocjacjom pokojowym z królem Neapolu Ferdynandem I. W 1487 mianowany biskupem Padwy, został jednak zmuszony do rezygnacji wskutek weta, jakie postawiły wobec niego władze Republiki Weneckiej, do której należała Padwa. 14 marca 1491 został promowany do rangi kardynała biskupa, otrzymując kolejno diecezje Albano (14 marca 1491), Palestriny (10 października 1491) i na koniec Porto e S. Rufina (31 sierpnia 1492). Uczestniczył w konklawe 1471, 1484 i 1492, na tym ostatnim poparł Rodrigo Borgię, który został papieżem Aleksandrem VI. Łaciński patriarcha Konstantynopola od 1497. Miał opinię człowieka światowego, lubiącego luksusy, ale także hojnego wobec biednych.
Mimo poparcia, jakie udzielił Rodrigo Borgii na konklawe, w późniejszym okresie jego pontyfikatu przeszedł do opozycji wobec niego. Zmarł otruty na rozkaz Cezara Borgii.

</doc>
<doc id="976758" url="https://pl.wikipedia.org/wiki?curid=976758" title="Greatest Hitz">
Greatest Hitz

Greatest Hitz – album amerykańskiego zespołu Limp Bizkit wydany w 2005 roku.

</doc>
<doc id="976762" url="https://pl.wikipedia.org/wiki?curid=976762" title="Leszek Żądło (psychotronik)">
Leszek Żądło (psychotronik)

Leszek Żądło (ur. 4 marca 1954, zm. 13 kwietnia 2021) – polski psychotronik, autor poradników rozwoju duchowego oraz książek z dziedziny psychotroniki, Huny, ezoteryki. Pracował również jako radiesteta i jasnowidz. Twórca kontrowersyjnej metody rozwoju duchowego zwanej regresingiem – niehipnotycznej metody regresji.

</doc>
<doc id="976763" url="https://pl.wikipedia.org/wiki?curid=976763" title="Lista piłkarzy ze 100 i więcej występami w reprezentacji">
Lista piłkarzy ze 100 i więcej występami w reprezentacji

Lista poniżej zawiera piłkarzy, którzy rozegrali 150 i więcej meczów w reprezentacji.
Pogrubioną czcionką – zostali zaznaczeni piłkarze, którzy kontynuują karierę reprezentacyjną.

</doc>
<doc id="976765" url="https://pl.wikipedia.org/wiki?curid=976765" title="STS-31">
STS-31

STS-31 (ang. "Space Transportation System") – dziesiąta misja wahadłowca kosmicznego Discovery, której głównym celem było umieszczenie na niskiej orbicie okołoziemskiej Kosmicznego Teleskopu Hubble'a. Był to trzydziesty piąty lot programu lotów wahadłowców.

</doc>
<doc id="976769" url="https://pl.wikipedia.org/wiki?curid=976769" title="Results May Vary">
Results May Vary

Results May Vary – czwarty studyjny album grupy muzycznej Limp Bizkit.

</doc>
<doc id="976773" url="https://pl.wikipedia.org/wiki?curid=976773" title="Kirgiski Obwód Autonomiczny">
Kirgiski Obwód Autonomiczny

Kirgiski Obwód Autonomiczny, Kirgiski OA, pierwotnie Kara-Kirgiski Obwód Autonomiczny, Kara-Kirgiski OA – obwód autonomiczny w Związku Radzieckim, istniejący w latach 1924−1926, wchodzący w skład Rosyjskiej Federacyjnej Socjalistycznej Republiki Radzieckiej.
Kirgiski OA został utworzony 24 października 1924 r., po zlikwidowaniu Turkiestańskiej ASRR. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat. Nazwanie Okręgu mianem „Kara-Kirgiski” związane było z tym, iż w owym okresie Kirgizów nazywano Kara-Kirgizami, zaś Kirgizami określano Kazachów (stąd pierwotną nazwą autonomii kazaskiej była Kirgiska ASRR). 15 maja 1925 r. Okręg został przemianowany na Kirgiski Obwód Autonomiczny
Niespełna półtora roku po powstaniu – 11 lutego 1926 r. Okręg został zlikwidowany – poprzez zmienienie statusu tej autonomicznej jednostki administracyjnej tj. podniesienia jej rangi i poszerzenie zakresu autonomii utworzono Kirgiską Autonomiczną Socjalistyczną Republikę Radziecką, która z kolei w 1936 r. stała się Kirgiską SRR.
 "Informacje nt. położenia, gospodarki, historii, ludności itd. go Obwodu Autonomicznego znajdują się w: artykule poświęconym Republice Kirgiskiej, jak obecnie nazywa się państwo, będące prawną kontynuacją Obwodu".

</doc>
<doc id="976774" url="https://pl.wikipedia.org/wiki?curid=976774" title="Sosna kubańska">
Sosna kubańska

Sosna kubańska ("Pinus cubensis" Griseb.) – gatunek drzewa z rodziny sosnowatych ("Pinaceae"). Sosna kubańska jest endemitem wschodniej Kuby, gdzie występuje na wybrzeżu Morza Karaibskiego. Jest to jedyna sosna rosnąca na tym obszarze. Gatunek został naturalizowany w Ekwadorze.
Ekologia.
Zazwyczaj tworzy jednogatunkowe, otwarte lasy. Jest jedyną sosną występującą na wschodzie Kuby. Lasy sosnowe występują w małych skupiskach wokół Sierra del Cristal i gór Nipe-Sagua-Baracoa, oraz w Sierra Maestra.
Systematyka i zmienność.
Synonimy: "Pinus occidentalis" Swartz var. "cubensis" (Griseb.) Silba, "Pinus wrightii" Engelm., "Pinus maestrensis" Bisse, "Pinus occidentalis" var. "maestrensis" (Bisse) Silba.
Pozycja gatunku w obrębie rodzaju "Pinus":
Zagrożenia.
Międzynarodowa organizacja IUCN umieściła ten gatunek w Czerwonej księdze gatunków zagrożonych, ale przyznała mu kategorię zagrożenia LC ("least concern"), uznając go za gatunek najmniejszej troski, o niskim ryzyku wymarcia. Klasyfikację tę utrzymano w kolejnym wydaniu księgi w 2013 roku. Pomimo niewielkiego zasięgu występowania sosny kubańskiej IUCN nie zidentyfikowała żadnych szczególnych zagrożeń, chociaż niektóre źródła wskazują na istnienie zagrożenia dla jej lasów ze strony pożarów.

</doc>
<doc id="976778" url="https://pl.wikipedia.org/wiki?curid=976778" title="Levan Kobiashvili">
Levan Kobiashvili



</doc>
<doc id="976779" url="https://pl.wikipedia.org/wiki?curid=976779" title="Charles Whitworth (baron)">
Charles Whitworth (baron)

Charles Whitworth, 1. baron Whitworth (1675-1725) – brytyjski dyplomata.
W latach 1704-1712 reprezentował Wielką Brytanię w Petersburgu. Z początku jako poseł, a od roku 1709 jako ambasador. Musiał prowadzić negocjacje w wyniku pogorszenia się stosunków między obu krajami, po krótkotrwałym, lecz robiącym złe wrażenie aresztowaniu w 1708 roku za długi rosyjskiego posła w Londynie Andrieja Matwiejewa musiał przeprosić cara na uroczystej audiencji udzielonej mu 5 lutego 1710 roku, gdzie nazwał (jako jeden z pierwszych dyplomatów zachodnich Piotra Wielkiego "cesarzem").
Był ambasadorem w Holandii w latach 1717-1721. Jego wnukiem był również dyplomata Charles Whitworth, 1. hrabia Whitworth (1752-1825).

</doc>
<doc id="976780" url="https://pl.wikipedia.org/wiki?curid=976780" title="No Love 4 Me">
No Love 4 Me

No Love 4 Me – drugi singel amerykańskiego rapera DMX-a promujący album "Flesh of My Flesh, Blood of My Blood". Wydany w 1999 roku.
W utworze występują Drag-On i Swizz Beatz. Ten drugi to także autor podkładu. Do No Love 4 Me powstał również klip. Jest to kolejny klip DMX-a, który jest typowy dla Ruff Ryders – samochody, imprezy i powszechnie występujące R, będące logiem grupy. Na klipie można zobaczyć gościnnie między innymi The Lox i Eve.

</doc>
<doc id="976781" url="https://pl.wikipedia.org/wiki?curid=976781" title="Angora turecka">
Angora turecka

Angora turecka – rasa kota, która trafiła do Europy Zachodniej poprzez USA w drugiej połowie XX wieku, wcześniej rasa znana była w Turcji.
Pochodzenie angory nie zostało do końca wyjaśnione. Koty takie znano w Turcji już w zamierzchłych czasach i traktowano jak dachowce. Jest to bowiem rasa naturalna, powstała bez ingerencji człowieka.
Turecka angora nazwę swoją zawdzięcza stolicy kraju – Ankarze, w starożytności zwanej Angorą.
Wygląd.
Angora jest średniej wielkości kotem o długiej sylwetce i delikatnej budowie z typem futra pół-długowłosym, na szyi posiada charakterystyczny kołnierz. Koty tej rasy mają duże, lekko skośne oczy o migdałowym kształcie. Ważą zazwyczaj od 2,5–5 kg.

</doc>
<doc id="976782" url="https://pl.wikipedia.org/wiki?curid=976782" title="Mistrzostwa świata w piłce siatkowej mężczyzn 1949">
Mistrzostwa świata w piłce siatkowej mężczyzn 1949



</doc>
<doc id="976783" url="https://pl.wikipedia.org/wiki?curid=976783" title="Sosna arizońska">
Sosna arizońska

Sosna arizońska ("Pinus arizonica" Engelm.) – gatunek drzewa z rodziny sosnowatych ("Pinaceae" Lindl.). Sosna arizońska występuje w stanie dzikim na półkuli północnej, w południowych regionach Ameryki Północnej. Została znaturalizowana w Australii.
Rozmieszczenie geograficzne.
Sosna arizońska występuje w USA na terenie stanu Arizona (góry na południowym wschodzie), Nowy Meksyk (południowy zachód) i Teksas (góry na zachodzie). W Meksyku spotykana w górach Sierra Madre Zachodnia, na północnym zachodzie stanu Sonora, zachodzie Chihuahua, wschodzie Sinaloa oraz w Durango.
Odmiana "stormiae" występuje w górach Sierra Madre Wschodnia od stanu Coahuila, przez Nuevo León i południowo-wschodni Tamaulipas, aż do San Luis Potosí.
Biologia i ekologia.
W igłach po 6–10 kanałów żywicznych i dwie wiązki przewodzące. Aparaty szparkowe widoczne na wszystkich stronach liścia. Igły opadają po 2–3 latach. Siewki wykształcają 7–9 liścieni.
Odmiana typowa i "cooperi" mogą tworzyć stanowiska jednogatunkowe, ale zazwyczaj występują z innymi sosnami, jałowcami lub dębami. Odmiana "stormiae" występuje zazwyczaj na suchszych stanowiskach, przeważnie razem z jałowcami lub sosnami (np. "P. cembroides").
Sosna arizońska, odmiana typowa, na terenie Meksyku jest gospodarzem rośliny pasożytniczej "Arceuthobium vaginatum" subsp. "vaginatum" (pasożyt pędowy), dodatkowo w Durango jest gospodarzem "A. verticilliflorum". Sosna arizońska może być gospodarzem obydwu tych roślin pasożytniczych w tym samym czasie. Populacje w Arizonie, Nowym Meksyku, Chihuahua i Sonorze są także zainfekowane przez "A. vaginatum" subsp. "cryptopodum".
Odmiana "stormiae" jest jednym z gospodarzy "Arceuthobium vaginatum" subsp. "vaginatum" i "A. vaginatum" subsp. "cryptopodum".
Odmiana "cooperi" jest głównym gospodarzem roślin pasożytniczych: "Arceuthobium globosum" subsp. "globosum", "A. rubrum", "A. vaginatum" subsp. "vaginatum" i "A. verticilliflorum". "Arceuthobium globosum" subsp. "globosum" i "A. nigrum" mogą występować łącznie na tych samych okazach sosny (Durango, Meksyk).
Systematyka i zmienność.
Pozycja gatunku w obrębie rodzaju "Pinus":
Gatunek uznany za bardzo podobny do "Pinus ponderosa" przez Engelmanna (1879), zaś przez Shawa (1848–1937) zredukowany do rangi odmiany "P. ponderosa". Sosna arizońska często traktowana była jako odmiana "P. ponderosa" var "arizonica", jednak nowsze badania podnoszą ją do rangi gatunku.
Autorzy wyróżniają trzy odmiany (chociaż część podnosi jedną z nich do rangi gatunku):
Zagrożenia.
Międzynarodowa organizacja IUCN umieściła ten gatunek w Czerwonej księdze gatunków zagrożonych, przyznając mu kategorię zagrożenia LR/lc ("lower risk/least concern"), uznając go za gatunek najmniejszej troski, o niskim ryzyku wymarcia. Po ponownej ocenie w 2011 r. klasyfikację tę utrzymano jako LC i opublikowano w roku 2013.

</doc>
<doc id="976789" url="https://pl.wikipedia.org/wiki?curid=976789" title="Júnior (ur. 1973)">
Júnior (ur. 1973)

Júnior, właśc. Jenílson Ângelo de Souza (ur. 20 czerwca 1973 w Santo Antônio de Jesus) – brazylijski piłkarz grający podczas kariery na pozycji lewego obrońcy.
Kariera klubowa.
Júnior rozpoczął piłkarską karierę w klubie Vitória Salvador. W 1995 roku zadebiutował w barwach tego klubu w lidze brazylijskiej, jednak przez 2 lata rozegrał zaledwie 17 meczów i jedynym sukcesem było mistrzostwo stanowe. W 1997 roku Júnior przeszedł do SE Palmeiras, w którym zaczął występować w wyjściowej jedenastce. W 1998 roku wywalczył Copa Mercosur, a największy sukces osiągnął rok później, gdy z klubowymi kolegami sięgnął po Copa Libertadores (wystąpił w obu finałowych meczach przeciwko Deportivo Cali). W 1999 roku wystąpił też w przegranym 0:1 meczu Pucharu Interkontynentalnego z Manchesterem United.
Latem 2000 roku Júnior przeszedł do włoskiej Parmy. W pierwszym sezonie gry rywalizował o miejsce na lewej obronie ze Stefano Torrisim. W Serie A strzelił 3 gole i zajął z Parmą 4. miejsce. W sezonie 2001/2002 wystąpił w nieudanych kwalifikacjach Ligi Mistrzów, ale był już wówczas zawodnikiem wyjściowej jedenastki. W lidze nie zdobył gola, ale awansował do finału Pucharu Włoch. W sezonie 2002/2003 zajął z Parmą 6. miejsce i wystąpił w Pucharze UEFA. Rundę jesienną sezonu 2003/2004 także spędził w Parmie, a na wiosnę trafił na wypożyczenie do Sieny, której pomógł w uniknięciu degradacji do Serie B.
Latem 2004 Júnior wrócił do Brazylii i został piłkarzem São Paulo FC. Zajął z tym klubem 3. miejsce w lidze, a w 2005 roku wywalczył mistrzostwo stanu São Paulo, a także swój drugi w karierze Copa Libertadores (wystąpił w finałowych spotkaniach przeciwko Athletico Paranaense). Natomiast w 2006 roku po raz pierwszy w karierze świętował tytuł mistrza Brazylii. W 2009 roku przeszedł do Clube Atlético Mineiro, a w 2010 roku został piłkarzem Goiás EC, w którym w tym samym roku zakończył karierę.
Kariera reprezentacyjna.
W reprezentacji Brazylii Júnior zadebiutował 18 grudnia 1996 roku w wygranym 1:0 meczu z Bośnią i Hercegowiną. W 2001 roku wziął udział w Copa América 2001, ale z Brazylią odpadł jeszcze w ćwierćfinale po porażce 0:2 z Hondurasem.
W 2002 roku Júnior został powołany przez Luiza Felipe Scolariego do kadry na Mistrzostwa Świata 2002. Tam wystąpił w grupowym meczu z Kostaryką (5:2), w którym zdobył gola, a także w 1/8 finału z Belgią (2:0). Natomiast finał z Niemcami (2:0), po którym Brazylia została mistrzem świata, przesiedział na ławce rezerwowych.
Reprezentacyjną karierę Júnior zakończył w 2004 roku w eliminacjach do Mistrzostw Świata w Niemczech. W kadrze rozegrał łącznie 22 mecze i zdobył 1 bramkę.

</doc>
<doc id="976792" url="https://pl.wikipedia.org/wiki?curid=976792" title="Junior (ur. 1973)">
Junior (ur. 1973)



</doc>
<doc id="976794" url="https://pl.wikipedia.org/wiki?curid=976794" title="Jenilson Angelo de Souza">
Jenilson Angelo de Souza



</doc>
<doc id="976795" url="https://pl.wikipedia.org/wiki?curid=976795" title="Stanisłau Piłatowicz">
Stanisłau Piłatowicz

Stanisłau Antonawicz Piłatowicz, biał. Станіслаў Антонавіч Пілатовіч; ros. Станислав Антонович Пилотович – Stanisław Antonowicz Piłotowicz) ur. 25 września 1922 w Boroku, zm. 15 czerwca 1986) – sowiecki działacz partyjny i dyplomata, ambasador ZSRR w PRL (1971–1978).
Życiorys.
Urodzony we wsi Borok (obecnie Czaroty w rejonie puchowickim) w rodzinie chłopskiej. W 1940 ukończył szkołę felczerską w Bobrujsku, w 1952 liceum pedagogiczne w Baranowiczach, a w 1956 w trybie zaocznym szkołę pedagogiczną w Mińsku. W latach 1940–1941 pierwszy sekretarz rejonowego komitetu Komsomołu w Hajnówce, a jednocześnie kierownik punktu medycznego w tym mieście. W okresie II wojny światowej w partyzantce radzieckiej (oddział "Płomienie" [Пламя]) a także sekretarz konspiracyjnych komitetów Komsomołu w rejonach puchowickim (1941–1942) i ihumeńskim (1943–1944) a od października 1942 do lutego 1943 drugi sekretarz komitetu międzyrejonowego Komsomołu strefy mińskiej.
Członek WKP(b) od 1944. W latach 1946–1948 sekretarz mińskiego komitetu obwodowego Komsomołu ds. kadrowych, w latach 1948–1953 pierwszy sekretarz komitetu obwodowego Komsomołu w Baranowiczach. Od 1953 pracownik aparatu KPZR, początkowo pięć lat na stanowisku pierwszego sekretarza komitetu rejonowego w Nowogródku. W latach 1958–1960 drugi sekretarz komitetu obwodowego KPZR w Grodnie, w latach 1960–1962 kierownik wydziału ds. pracy organizacyjno-partyjnej Komunistycznej Partii Białorusi, w latach 1962–1965 pierwszy sekretarz komitetu obwodowego KPZR w Witebsku. W okresie 1965–1971 sekretarz Komitetu Centralnego Komunistycznej Partii Białorusi ds. ideologicznych. Na tym stanowisku rozpoczął zakrojoną na szeroką skalę akcję budowy pomników upamiętniających walki i masakry z okresu II wojny światowej na terenie radzieckiej Białorusi. W szczególności zainicjował upamiętnienie spalenia przez Niemców wsi Chatyń, która ze względu na podobieństwo nazwy do Katynia stała się w propagandzie radzieckiej jednym z głównych symboli niemieckich zbrodni wojennych na terenie ZSRR. W ramach wspomnianej inicjatywy powstał także "Kurhan Sławy" pod Mińskiem oraz pomniki w wielu innych miastach.
Od marca 1971 do czerwca 1978 ambasador ZSRR w PRL. Pozostawał w tym czasie w przyjacielskich stosunkach z Edwardem Gierkiem, który zapraszał go nawet do domu prywatnego na urodziny. Po powrocie do kraju mianowany wicepremierem Białoruskiej Socjalistycznej Republiki Radzieckiej ds. zapatrzenia i gospodarki komunalnej. W 1983 przeszedł na emeryturę. Zmarł w 1986 w wyniku postrzału z broni myśliwskiej. W wyniku śledztwa ustalono, że był to nieszczęśliwy wypadek spowodowany nieostrożnością podczas czyszczenia strzelby.
Był delegatem na XXIII i XXIV zjazdy KPZR. Na XXIV zjeździe wybrany na członka Komitetu Centralnego KPZR. Deputowany do Rady Najwyższej BSRR dwu kadencji. Odznaczony m.in. dwoma Orderami Lenina, Orderem Czerwonej Gwiazdy, Medalem „Partyzantowi Wojny Ojczyźnianej” I klasy, Krzyżem Komandorskim z Gwiazdą Orderu Zasługi Polskiej Rzeczypospolitej Ludowej (1978). Posługiwał się swobodnie językiem białoruskim i używał go także w czasie oficjalnych wystąpień.

</doc>
<doc id="976799" url="https://pl.wikipedia.org/wiki?curid=976799" title="Alfonso Maria di Nola">
Alfonso Maria di Nola

Alfonso Maria di Nola (ur. 9 stycznia 1926, zm. 17 lutego 1997 w Neapolu) – włoski antropolog i historyk religii.
Wykładał historię religii na Trzecim Uniwersytecie w Rzymie. Od 1970 roku wydawał sześciotomową "Encyklopedię religii" w wydawnictwie Vallecchi. Opublikował wiele prac na temat chrześcijańskich apokryfów. Problemom religijnym ludowych kultur Włoch poświęcił książki "Aspetti magico-religiosi di una cultura subalterna italiana" (Magiczno-religijne aspekty kultury ludowej Włoch, 1976) i "L'arco di rovo" (Ciernisty łuk, 1983). W wydawnictwie Newton Compton opublikował tom "Il diavolo" (Diabeł, 1987), przetłumaczony potem na język niemiecki i hiszpański oraz polski (1997), a także monografię L'Islam (Islam, 1989).

</doc>
<doc id="976800" url="https://pl.wikipedia.org/wiki?curid=976800" title="Japoński Kościół Prawosławny (Rosyjski Kościół Prawosławny)">
Japoński Kościół Prawosławny (Rosyjski Kościół Prawosławny)

 — Cerkiew autonomiczna, wchodząca w skład Patriarchatu Moskiewskiego. Skupia około 30 tysięcy wiernych, zamieszkujących na terenie Japonii.
Historia.
Prawosławie w Japonii pojawiło się w XIX wieku wraz z rosyjskimi dyplomatami i handlowcami. W 1859 otworzono w Hakodate pierwsze przedstawicielstwo dyplomatyczne Cesarstwa Rosyjskiego w Japonii. Kapelanem konsulatu mianowano hieromnicha Mikołaja (Kasatkina). Głównym jego zadaniem miała być duszpasterska opieka nad personelem placówki, ale wkrótce rozpoczął nieoficjalną misję. 
W 1870 władze japońskie wyraziły zgodę na prowadzenie oficjalnej misji. Wówczas Synod Kościoła Rosyjskiego 6 kwietnia 1870 zdecydował erygować rosyjską misję duchowną w Japonii. Głównym jej organizatorem zostaje hieromnich Mikołaj, wkrótce podniesiony do godności archimandryty. Przetłumaczono na język japoński Pismo Święte, Liturgię i inne księgi liturgiczne. 
W 1873 zostały uchylone wszystkie zakazy wobec misji, co w znacznym stopniu zdynamizowało jej rozwój. W 1875 wyświęcono na kapłana pierwszego Japończyka, Pawła Sawabe. 30 marca 1880 Synod Kościoła Rosyjskiego podjął uchwałę o powołaniu misyjnego biskupa dla Japonii. Pierwszym biskupem został archimandryta Mikołaj. W 1906 podniesiony do godności arcybiskupa. 
Pod koniec życia arcybiskup Mikołaj miał do pomocy 34 kapłanów, 8 diakonów, 116 katechetów. Arcybiskupstwo posiadało 175 cerkwi i domów modlitwy należących do 226 parafii. Liczba wiernych przekroczyła 30 tysięcy.
Po śmierci arcybiskupa Mikołaja w 1912 jego następcą został biskup Sergiusz (Tichomirow) – późniejszy metropolita japoński. Ustawa rządu japońskiego z 1939 ograniczyła działalność misji. Zakładała ona, że główne stanowiska w Kościele muszą być piastowane przez Japończyków. Metropolita Sergiusz złożył urząd i przez dwa lata Kościołem zarządzał protoprezbiter Arseniusz (Iwasawa). W I połowie XX wieku liczba wiernych osiągnęła 90 tys..
W 1941 rodowity Japończyk, Jan Ono, złożył śluby zakonne z imieniem Mikołaj. Następnie został podniesiony do godności metropolity. Po zajęciu Japonii w 1946 przez USA wystosował list do patriarchy Aleksego z prośbą o ponowne włączenie pod jurysdykcję Kościoła macierzystego. Władze amerykańskie nie zezwoliły przedstawicielom patriarchy na wjazd do Japonii w celu kanonicznego uregulowania stosunków kościelnych. Wobec powyższego podporządkowano parafie Kościołowi Prawosławnemu w Ameryce – metropolicie Teofilowi. Biskup Mikołaj przeszedł w stan spoczynku. Zarządzanie przejął przybyły z Pittsburgha w styczniu 1947 biskup Beniamin (Basałyga). Doprowadziło to do podziału Kościoła. Część duchownych pozostała wierna Patriarchatowi Moskiewskiemu.
Do likwidacji rozłamu doszło dopiero w 1964. Wówczas do Tokio przybył biskup woroneski i lipiecki Włodzimierz. W katedrze odprawiono nabożeństwo, podczas którego do kanonicznej i liturgicznej jedności przyjęto duchowieństwo dotychczas podporządkowane biskupom amerykańskim. 
W 1969 nadzwyczajny Sobór Kościoła Japońskiego zwrócił się do Kościoła rosyjskiego z prośbą o udzielenie autonomii. W 1970 patriarcha Aleksy I nadał Kościołowi japońskiemu autonomię w ramach Patriarchatu Moskiewskiego. Pierwszym zwierzchnikiem Autonomicznego Kościoła Japonii został arcybiskup Włodzimierz (Nagosski). Od 1972 do 1999 funkcję tę pełnił metropolita Teodozjusz. Obecnie zwierzchnikiem Cerkwi jest arcybiskup Daniel (Nushiro). W listopadzie 1999 odbyła się jego chirotonia biskupia, a 14 maja 2000 intronizacja zwierzchnika Japońskiego Autonomicznego Kościoła, arcybiskupa tokijskiego i metropolity Japonii.
Siedziba metropolity i katedralny sobór pod wezwaniem Zmartwychwstania Pańskiego znajdują się w Tokio.
Struktura Cerkwi.
Cerkiew podzielona jest na trzy eparchie: Sendai i wschodniej Japonii z katedrą w Sendai, Kioto i zachodniej Japonii z katedrą w Kioto oraz Tokio. W sumie jest ok. 60 czynnych cerkwi, trzydziestu kapłanów i około 30 tys. wiernych. W prefekturze Chiba znajduje się męski monaster Świętej Zofii.
Inne jurysdykcje prawosławne w Japonii.
W Japonii prowadzi działalność Rumuński Kościół Prawosławny, mający swoje przedstawicielstwo w Tokio oraz parafię w Osace.

</doc>
<doc id="976801" url="https://pl.wikipedia.org/wiki?curid=976801" title="Vincenzo Macchi">
Vincenzo Macchi

Vincenzo Macchi (ur. 30 sierpnia 1770 w Capo di Monte – zm. 30 września 1860 w Rzymie) – włoski kardynał.
Życiorys.
W 1818 mianowany tytularnym arcybiskupem Nisibis i nuncjuszem apostolskim w Szwajcarii. Rok później przeniesiony do nuncjatury paryskiej. Mianowany kardynałem w październiku 1826. Legat apostolski w Rawennie (1828-30), Bolonii (1836-41) i Velletri (od 1847). Prefekt Kongregacji Soboru Trydenckiego (1834-41) i Trybunału Apostolskiej Sygnatury Sprawiedliwości (1841-54). Kardynał biskup Palestriny 1840-44. Sekretarz Rzymskiej Inkwizycji od 1844. biskup Porto e Santa Rufina 1844-47, dziekan Kolegium Kardynałów i biskup Ostii od 1847. Sekretarz Listów Apostolskich od 1854. Zmarł w Rzymie w wieku 90 lat.

</doc>
<doc id="976802" url="https://pl.wikipedia.org/wiki?curid=976802" title="FC Barcelona Sorli Discau">
FC Barcelona Sorli Discau



</doc>
<doc id="976805" url="https://pl.wikipedia.org/wiki?curid=976805" title="Waldemar Jakubaszek">
Waldemar Jakubaszek

Waldemar Jakubaszek (ur. 20 września 1961 w Lublinie) – polski samorządowiec, były wicemarszałek województwa lubelskiego.
Życiorys.
Ukończył studia na Akademii Rolniczej w Lublinie. Był dyrektorem w firmach Agropol i Wimpol. Działa w Polskim Związku Łowieckim.
W latach 2002–2006 (z ramienia Samoobrony RP) sprawował mandat radnego sejmiku lubelskiego, w 2005 był jego wiceprzewodniczącym. Od 2005 do 2006 sprawował urząd wicemarszałka województwa lubelskiego. W 2006 bez powodzenia ubiegał się o reelekcję z listy Polskiego Stronnictwa Ludowego. Został inspektorem w Lubelskim Urzędzie Wojewódzkim i prezesem Klubu Sportowego „Dąbrowica”.

</doc>
<doc id="976807" url="https://pl.wikipedia.org/wiki?curid=976807" title="Club Deportes Valdivia">
Club Deportes Valdivia



</doc>
<doc id="976809" url="https://pl.wikipedia.org/wiki?curid=976809" title="Zawór Schradera">
Zawór Schradera

Zawór Schradera () – rodzaj zaworu skonstruowanego przez Augusta Schradera i opatentowanego w Stanach Zjednoczonych w 1893 r., stosowany w części dętek rowerowych oraz w niemal wszystkich dętkach i felgach samochodowych – stąd też potocznie określany jako „wentyl samochodowy”, zwany również zaworem amerykańskim ( lub AV).
Budowa.
Zawór ma postać metalowej rurki posiadającej wewnętrzny i zewnętrzny gwint. W środku osadzony jest wymienny rdzeń z dwiema uszczelkami i sprężyną dociskającą zawór. Jedyną widoczną na zewnątrz częścią tego mechanizmu jest centralnie umieszczona w otworze zaworu iglica, której wciśnięcie otwiera zawór.
Uzupełnieniem konstrukcji zaworu jest zakrywająca otwór wlotowy nakrętka ochronna. Pełni ona głównie funkcję zabezpieczenia przed zabrudzeniem, lecz może być też wyposażona w uszczelkę i stanowić tym samym dodatkowe uszczelnienie zaworu.
Nakrętka ochronna zaworu może być także wyposażona w klucz do wykręcania środka zaworu, w postaci charakterystycznej wypustki z wcięciem – ten rodzaj nakrętki potocznie bywa nazywany kaperką. W odróżnieniu od zwykłych nakrętek, ta najczęściej wykonana jest ze stali (nierdzewnej lub zabezpieczonej przed korodowaniem), tak aby zapewnić odpowiednią wytrzymałość mechaniczną niezbędną do wkręcania i wykręcania wentyla. Nakrętkę w tej właśnie postaci Schrader opatentował w 1896 roku.
Działanie i zastosowania.
Zawór Schradera jest zaworem pneumatycznym. Najpowszechniej stosowany jest w motoryzacji, w dętkach i kołach bezdętkowych. Często występuje również w dętkach rowerów, jednak duża średnica (w porównaniu do zaworu Presta) ogranicza jego zastosowanie w wąskich lub tanich obręczach kół (większy otwór w obręczy osłabia ją). Za pośrednictwem zaworu Schradera pompowane są również rowerowe amortyzatory ze sprężyną powietrzną (wymagają specjalnej pompki, umożliwiającej dokładne ustawienie ciśnienia) oraz małe zbiorniki hydroforowe.
Czynnikiem zamykającym zawór jest sprężyna, która przy prawidłowym osadzeniu rdzenia zaworu wewnątrz rurki powinna dociskać uszczelkę wylotową. Wysokie ciśnienie wewnątrz zaworu dodatkowo domyka go.
Iglica otwierająca zawór pozwala regulować ciśnienie panujące w zamykanym zbiorniku, jak również ułatwiać wtłaczanie powietrza. Wprawdzie pompowanie jest możliwe bez wciśnięcia iglicy, jednak jest wtedy znacznie utrudnione, ponieważ oprócz ciśnienia w zbiorniku trzeba pokonać także docisk sprężyny. Z tego powodu końcówki pompek lub sprężarek są skonstruowane tak, by otwierały przepływ po nałożeniu ich na zawór.

</doc>
<doc id="976810" url="https://pl.wikipedia.org/wiki?curid=976810" title="FC Barcelona (piłka ręczna)">
FC Barcelona (piłka ręczna)

FC Barcelona Handbol – drużyna piłki ręcznej FC Barcelony. Należy do najbardziej utytułowanych zespołów w historii tej dyscypliny i gra w hiszpańskiej lidze ASOBAL.
Historia.
Sekcja piłki ręcznej Barçy powstała 29 listopada 1942 r., w czasie prezydencji Enrique Piñeyro. Początkowo była to jedenastoosobowa odmiana tej gry, a do lat 50. do gry wykorzystywano boiska piłkarskie.
Przełomowym momentem dla klubu było objęcie funkcji trenera przez Valero Riverę. Kataloński szkoleniowiec (wcześniej zawodnik) zdobył z klubem 62 trofea, w tym 5 europejskich pucharów z rzędu.
Sukcesy.
Liga Mistrzów: 11
1990/91, 1995/96, 1996/97, 1997/98, 1998/99, 1999/00, 2004/05, 2010/11, 2014/15, 2020/21, 2021/22
Superpuchar Europy: 5
1996/97, 1997/98, 1998/99, 1999/00, 2003/04
Puchar Zdobywców Pucharów: 5
1983/84, 1984/85, 1985/86, 1993/94, 1994/95
Puchar EHF: 1
2002/03
Mistrzostwo Hiszpanii: 6
1944/45, 1945/46, 1946/47, 1948/49, 1950/51, 1956/57
Puchar Króla: 23
1968/69, 1971/72, 1972/73, 1982/83, 1983/84, 1984/85, 1987/88, 1989/90, 1992/93, 1993/94, 1996/97, 1997/98, 1999/2000, 2003/04, 2006/07, 2008/09, 2009/10, 2013/14, 2014/15, 2015/16, 2016/17, 2017/18, 2018/19
Puchar ASOBAL: 16
1994/95, 1995/96, 1999/2000, 2000/01, 2001/02, 2009/10, 2011/12, 2012/13, 2013/14, 2014/15, 2015/16, 2016/17, 2017/18, 2018/19, 2019/20, 2020/21
Superpuchar Hiszpanii: 23
1986/87, 1988/89, 1989/90, 1990/91, 1991/92, 1993/94, 1996/97, 1997/98, 1999/00, 2000/01, 2003/04, 2006/07, 2008/09, 2009/10, 2012/13, 2013/14, 2014/15, 2015/16, 2016/17, 2017/18, 2018/19, 2019/20, 2020/21
Mistrzostwo Katalonii: 10
1943/44, 1944/45, 1945/46, 1946/47, 1948/49, 1950/51, 1953/54, 1954/55, 1956/57, 1957/58
Liga Katalonii: 12
1981/82, 1982/83, 1983/84, 1984/85, 1986/87, 1987/88, 1990/91, 1991/92, 1992/93, 1993/94, 1994/95, 1996/97
Liga Pirenejska: 18
1997/98, 1998/99, 1999/00, 2000/01, 2001/02, 2003/04, 2005/06, 2006/07, 2007/08, 2009/10, 2010/11, 2011/12, 2012/13, 2014/15, 2015/16, 2016/17, 2017/18, 2018/19
Liga Asobal: 29
1968/69, 1972/73, 1979/80, 1981/82, 1985/86, 1987/88, 1988/89, 1989/90, 1990/91, 1991/92, 1995/96, 1996/97, 1997/98, 1998/99, 1999/00, 2002/03, 2005/06, 2010/11, 2011/12, 2012/13, 2013/14, 2014/15, 2015/16, 2016/17, 2017/18, 2018/19, 2019/20, 2020/21, 2021/22
Super Globe: 5
2013/14, 2014/15, 2017/18, 2018/19, 2019/20

</doc>
<doc id="976813" url="https://pl.wikipedia.org/wiki?curid=976813" title="Czuwaski OA">
Czuwaski OA



</doc>
<doc id="976814" url="https://pl.wikipedia.org/wiki?curid=976814" title="STS-36">
STS-36

STS-36 (ang. "Space Transportation System") – szósty lot amerykańskiego wahadłowca kosmicznego Atlantis. Była to trzydziesta czwarta misja w ramach programu lotów wahadłowców.
Cel misji.
Wojskowa misja wahadłowca – umieszczenie na orbicie satelity rozpoznania fotograficznego typu Key Hole – KH 11-10. Satelita ten prawdopodobnie uległ awarii po umieszczeniu na orbicie.

</doc>
<doc id="976815" url="https://pl.wikipedia.org/wiki?curid=976815" title="Karakałpacki OA">
Karakałpacki OA



</doc>
<doc id="976816" url="https://pl.wikipedia.org/wiki?curid=976816" title="Kirgiski OA">
Kirgiski OA



</doc>
<doc id="976817" url="https://pl.wikipedia.org/wiki?curid=976817" title="Uniwersytet Albrechta i Ludwika we Fryburgu">
Uniwersytet Albrechta i Ludwika we Fryburgu

Uniwersytet Albrechta i Ludwika we Fryburgu (, w skrócie ) – niemiecki uniwersytet publiczny założony w 1457 roku we Fryburgu Bryzgowijskim.
Patronami uniwersytetu są jego założyciel – arcyksiążę austriacki Albrecht VI (Albert to łacińska wersja tego imienia) – oraz inny (późniejszy) dobroczyńca, wielki książę Ludwik I Badeński (Ludwig I).
Na uniwersytecie wykładali filozof Martin Heidegger (wcześniej tam studiował) oraz historyk Gerhard Ritter.
Wydziały.
Na uczelni funkcjonuje 11 wydziałów:
Oprócz tego uniwersytet posiada 18 ośrodków prowadzących badania naukowe i zajęcia dydaktyczne.

</doc>
<doc id="976818" url="https://pl.wikipedia.org/wiki?curid=976818" title="Czarny Legion">
Czarny Legion

Czarna Legia, Czarny Legion (, ) – nieformalna nazwa 1 Pułku Ustaszy () podczas II wojny światowej.
Latem 1941 do Sarajewa przybyło tysiące uciekinierów z powodu czystek etnicznych prowadzonych przez serbskich czetników we wschodniej Bośni w rejonie Višegrad-Sarajewo. W odpowiedzi spośród tamtejszych muzułmańskich Bośniaków i katolickich Chorwatów została sformowana 3 września w Sarajewie jednostka wojskowa, mająca zabezpieczyć interesy Niepodległego Państwa Chorwackiego (NDH) na obszarach wschodniej Bośni.
Na jej czele stanął kpt. Jure Francetić, a jego zastępcą został Rafael Boban. Pod koniec września przemianowano ją na Francetićeva Ustaša Bojna w sile trzech batalionów i baterii górskiej artylerii. Do początku grudnia jej liczebność wzrosła z ok. 850 ludzi do ok. 1,2–1,5 tys. Byli bardzo dobrze uzbrojeni, wyposażeni i całkowicie zmotoryzowani (ciężarówki i motocykle). Występowało nawet kilka włoskich tankietek. Nosili czarne mundury, stąd pojawiła się nieformalna nazwa jednostki – Crna legija.
Jure Francetić awansował do stopnia pułkownika 25 czerwca 1942 r. Pod jego dowództwem jednostka stała się jednym z najlepszych chorwackich oddziałów antypartyzanckich. Na początku grudnia 1941 1. batalion uczestniczył wraz z 8. pułkiem piechoty Chorwackiej Domobrany i kilkoma batalionami ustaszy w pierwszej większej operacji skierowanej przeciwko czetnikom i NOVJ w rejonie Ozrenu. Pod koniec stycznia 1942 cały Legion brał ograniczony udział w operacji „Süd-Kroatien” w rejonie miejscowości Visoko-Vareš. Współdziałał z niemieckimi 342 i 712 Dywizjami Piechoty, włoską Dywizją „Rawenna” oraz chorwackimi 4. i 5. Dywizjami Piechoty. Zadaniem Legionu było zablokowanie oddziałów partyzanckich, tak aby pozostałe jednostki mogły je zniszczyć. Operacja zakończyła się sukcesem, gdyż partyzanci ponieśli ciężkie straty i wycofali się w górzyste rejony. Do początku marca Legion działał samodzielnie, zwalczając nieduże oddziały partyzanckie i czetnickie. Od 15 marca ochraniał flankę niemieckiej 718 Dywizji Piechoty w ramach operacji . W maju przeszedł do rejonu Vlasenica-Srebrenica, działając tam do początku sierpnia. Nowo sformowany 4. batalion został wówczas wysłany do zachodniej Bośni, gdzie wziął udział wraz z Niemcami w największej operacji antypartyzanckiej w 1942 pod kryptonimem . Do końca sierpnia oczyszczono obszar z oddziałów komunistycznych, zadając im ciężkie straty. W międzyczasie w dniach 28 lipca – 19 sierpnia jeden z pozostałych batalionów Legionu wsparty baterią artylerii górskiej i oddziałem samochodowym pod dowództwem płk. Simicia bronił wraz z lokalną milicją ustaszowską miasta Kupres przed atakami czterech brygad partyzanckich. Pomimo sporych strat obrona zakończyła się powodzeniem.
25 sierpnia dowództwo jednej z niemieckich dywizji aresztowało płk. Franceticia z powodu zbrodni popełnianych przez jego podkomendnych na serbskiej ludności cywilnej. Planowało nawet rozbrojenie Legionu. Jednakże z powodu interwencji poglavnika Ante Pavelicia nie doszło do tego, a płk J. Francetić po uwolnieniu został dodatkowo mianowany komendantem wszystkich sił ustaszowskich w regionie. We wrześniu towarzyszył on przywódcy NDH w inspekcji oddziałów chorwackich na froncie wschodnim. W tym czasie Legion został podzielony, kończąc swoją działalność bojową. Jego główna część została przemianowana na I Mobilną Brygadę Ustaszy (), zaś jeden z batalionów dowodzony przez Bobana posłużył do sformowania V Brygady Ustaszy w Podrawiu. Byli żołnierze Legionu nadal służyli w czarnych mundurach aż do końca wojny. Około 120 spośród nich zostało straconych przez NOVJ w rejonie Sisaku w maju 1945.

</doc>
<doc id="976819" url="https://pl.wikipedia.org/wiki?curid=976819" title="Kara-Kirgiski OA">
Kara-Kirgiski OA



</doc>
<doc id="976820" url="https://pl.wikipedia.org/wiki?curid=976820" title="Maryjski OA">
Maryjski OA



</doc>
<doc id="976822" url="https://pl.wikipedia.org/wiki?curid=976822" title="Pęknięcie">
Pęknięcie



</doc>
<doc id="976823" url="https://pl.wikipedia.org/wiki?curid=976823" title="Luke Schaub">
Luke Schaub

Luke Schaub (ur. 1690 w Bazylei, zm. 1758) – dyplomata brytyjski pochodzenia szwajcarskiego. Piastował godność brytyjskiego ambasadora w Austrii w latach 1715–1716 i we Francji (1721–1724).
W 1712 roku specjalny wysłannik brytyjski w Szwajcarii Abraham Stanyan uczynił Szwajcara Lukasa Schauba swym sekretarzem. W 1714 r. Schaub został sekretarzem lorda Dalrymple-Stair w Paryżu, służył mu też w Wiedniu w latach 1715–1716. W 1720 r. naturalizowany jako Luke Schaub, w latach 1721–1724 sam był ambasadorem w Paryżu.
Poślubił francuską protestantkę, wdowę z Nismes, dużo młodszą od siebie (zmarła w 1791).

</doc>
<doc id="976827" url="https://pl.wikipedia.org/wiki?curid=976827" title="Albert-Ludwigs-Universität Freiburg">
Albert-Ludwigs-Universität Freiburg



</doc>
<doc id="976834" url="https://pl.wikipedia.org/wiki?curid=976834" title="Mordwiński Obwód Autonomiczny">
Mordwiński Obwód Autonomiczny

Mordwiński Obwód Autonomiczny, Mordwiński OA − obwód autonomiczny w Związku Radzieckim, istniejący w latach 1928−1934, wchodzący w skład Rosyjskiej Federacyjnej Socjalistycznej Republiki Radzieckiej.
Mordwiński OA został utworzony 16 lipca 1928 r. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat. 20 grudnia 1934 r. zmieniono status tej autonomicznej jednostki administracyjnej – podniesiono jej rangę i poszerzono zakres autonomii, tworząc Mordwińską Autonomiczną Socjalistyczną Republikę Radziecką.
 "Informacje nt. położenia, gospodarki, historii, ludności itd. Mordwińskiego Obwodu Autonomicznego znajdują się w: artykule poświęconym Republice Mordowii, jak obecnie nazywa się rosyjska jednostka polityczno-administracyjna, będąca kontynuacją Obwodu"

</doc>
<doc id="976839" url="https://pl.wikipedia.org/wiki?curid=976839" title="Alfons VIII Szlachetny">
Alfons VIII Szlachetny

Alfons VIII Kastylijski, nazywany "Él de las Navas" (ur. 11 listopada 1155 w Sorii, zm. 5 października 1214 w Gutierre-Muñoz) – król Kastylii od 1158 do śmierci.
Życiorys.
Był synem króla Sancho III Upragnionego i jego żony – Blanki z Nawarry, córki króla Garcii IV Odnowiciela. Został najlepiej zapamiętany ze względu na swój udział w rekonkwiście i upadku Kalifatu Almohadów. Po odniesieniu ogromnej porażki pod Alarcos właśnie z rąk Almohadów, poprowadził armię złożoną z hiszpańskich i zagranicznych chrześcijańskich książąt. W 1177 zdobył Cuencę osiągając również polityczny cel którym było zerwanie przez Aragonię zależności feudalnej od Kastylii. Najważniejsze zwycięstwo odniósł jednak w bitwie pod Navas de Tolosa w 1212 – przełomowej bitwie rekonkwisty.
Przewidział również dominację Kastylii nad Leónem oraz zawarł przymierze z Aragonią przez co, otworzył drogę do zjednoczenia wszystkich hiszpańskich księstw w jedno państwo. W roku 1214 założył pierwszy hiszpański uniwersytet – Studium generale w Palenci, który jednak nie dotrwał nawet do jego śmierci.
Był postacią często występującą w literaturze, ze względu na romans z Żydówką Rachelą Ibn Estra, córką finansowego doradcy króla. Lion Feuchtwanger w powieści „Żydówka z Toledo” opisuje kulisy romansu i jego tragiczny skutek – porażka pod Alarcos (chęć zaimponowania ukochanej), śmierć Racheli oraz jej ojca z rąk De Castrów (możni kastylijscy). Król został przedstawiony jako władca niecierpliwy, rycerski i waleczny, dążący do wzięcia udziału w wyprawie krzyżowej.
Małżeństwo i potomkowie.
We wrześniu 1170, w Burgos ożenił się z Eleonorą, córką króla Anglii – Henryka II i Eleonory Akwitańskiej. Para miała 12 dzieci:

</doc>
<doc id="976846" url="https://pl.wikipedia.org/wiki?curid=976846" title="Paweł Lekszycki">
Paweł Lekszycki

Paweł Lekszycki (ur. 11 stycznia 1976 w Katowicach) – polski poeta, krytyk literacki, redaktor naczelny Magazynu Literackiego "Kursywa". Redaktor serii poetyckiej "Kontrapunkty" ukazującej się w Młodzieżowym Ośrodku Pracy Twórczej w Dąbrowie Górniczej. Redaktor działu poetyckiego internetowego dwutygodnika kulturalnego "artPapier". Debiutował w "Opcjach" w 1997, publikował w "Arkadii", "Frazie", "Kwartalniku Artystycznym", "Kartkach", "Pro Arte", "Studium", "Kresach", "Akcencie", "Ha!arcie", "Nowym wieku", Toposie" , "Nowej Polszy" i "Zeszytach Poetyckich". W latach 1998 – 2001 członek Grupy poetyckiej Estakada. Tłumaczony na języki: czeski, niemiecki, słowacki, słoweński, rosyjski i angielski. W roku 2003 uczestniczył w festiwalu "Dni poezji i wina"
w Medanie, w Słowenii.

</doc>
<doc id="976847" url="https://pl.wikipedia.org/wiki?curid=976847" title="Edward Wojtas">
Edward Wojtas

Edward Wojtas (ur. 1 marca 1955 w Wólce Modrzejowej, zm. 10 kwietnia 2010 w Smoleńsku) – polski polityk i samorządowiec, w latach 2002–2003 i 2005–2006 marszałek województwa lubelskiego, od 2007 do 2010 poseł na Sejm VI kadencji.
Życiorys.
Syn Stanisława i Zofii. W 1979 ukończył studia na Wydziale Ekonomicznym Uniwersytetu Marii Curie-Skłodowskiej w Lublinie. Od 1976 był członkiem Zjednoczonego Stronnictwa Ludowego, następnie wstąpił do Polskiego Stronnictwa Ludowego. Od 2005 stał na czele zarządu wojewódzkiego PSL.
W latach 1995–1997 był zastępcą dyrektora Wydziału Zdrowia w Lubelskim Urzędzie Wojewódzkim. Od 1997 do 1998 pracował jako dyrektor generalny tego urzędu. W latach 1998–2007 pełnił funkcję radnego sejmiku województwa lubelskiego I, II i III kadencji. Od października 1998 do grudnia 2002 był członkiem zarządu województwa lubelskiego. 2 grudnia 2002 został powołany na stanowisko marszałka, decyzja ta została jednak uchylona przez wojewodę, a Edward Wojtas funkcję utracił 11 stycznia 2003. Marszałkiem województwa został ponownie 23 maja 2005, zajmując to stanowisko do 1 grudnia 2006.
W wyborach parlamentarnych w 2007 uzyskał mandat poselski z listy PSL, otrzymując w okręgu lubelskim 8375 głosów. Kandydował bez powodzenia w wyborach do Parlamentu Europejskiego w 2009, miał objąć dodatkowy mandat przypadający Polsce na mocy traktatu lizbońskiego.
Zginął w katastrofie polskiego samolotu Tu-154M w Smoleńsku 10 kwietnia 2010 w drodze na obchody 70. rocznicy zbrodni katyńskiej. 24 kwietnia tego samego roku został pochowany na cmentarzu przy ul. Lipowej w Lublinie.
W 2010 odsłonięto tablice pamiątkowe poświęcone Edwardowi Wojtasowi – umieszczoną na ścianie kolumbarium przy Alei Zasłużonych na cmentarzu przy ul. Lipowej w Lublinie oraz przed urzędem gminy w Siedliszczu. Jego imieniem nazwano zbiornik wodny w Majdanie Zahorodyńskim (2010), Centrum Kulturalno-Sportowe w Kocudzy Drugiej (2011), przebudowany odcinek ulicy Do Dysa w Lublinie (2012) oraz most na Wiśle w Kamieniu (2015)
Odznaczenia.
W 2000 został odznaczony Złotym Krzyżem Zasługi. 16 kwietnia 2010 został także pośmiertnie odznaczony Krzyżem Komandorskim Orderu Odrodzenia Polski.

</doc>
<doc id="976855" url="https://pl.wikipedia.org/wiki?curid=976855" title="Ian Cameron Esslemont">
Ian Cameron Esslemont

Ian Cameron Esslemont (ur. 1962 w Winnipeg) – kanadyjski pisarz fantasy.
Absolwent kursów z zakresu kreatywnego pisania. Z wykształcenia i zawodu archeolog, mieszkał i pracował przez kilka lat w Tajlandii i Japonii. Później osiedlił się na Alasce, zaczął pracę nad doktoratem z zakresu literatury angielskiej.
W 1982 ze swoim przyjacielem Stevenem Eriksonem wymyślił świat Malazu., który stał się tłem dla gier fabularnych, a następnie dla powieści z cyklu Malazańskiej Księgi Poległych.
Iac Cameron Esslemont jako pisarz fantasy debiutował w 2005 książką "Night of Knives" ("Noc noży"). W 2008 wydał drugą powieść osadzoną w świecie Malazu – "Return of the Crimson Guard" ("Powrót Karmazynowej Gwardii"). Kolejne części cyklu ukazywały się w 2010 ("Stonewielder"), 2012 ("Orb Sceptre Throne" i "Blood and Bone") i 2014 ("Assail").

</doc>
<doc id="976862" url="https://pl.wikipedia.org/wiki?curid=976862" title="Tasz">
Tasz

Tasz (oryg. ang. "Tash") – w "Opowieściach z Narnii" C.S. Lewisa demon czczony w Kalormenie, przedstawiany jako czteroręki człowiek z głową ptaka. Jego imię znaczy w języku tureckim "kamień". Przeciwieństwo Aslana - w jednej z powieści pada stwierdzenie, że dobre czyny są czcią oddawaną Aslanowi, a złe Taszowi. Postaci te można więc interpretować jako alegorie Boga i Szatana. Postać ta obecna jest w "Koniu i jego chłopcu" oraz w "Ostatniej bitwie". W "Ostatniej bitwie" szympans Krętacz oszukuje mieszkańców Narnii, twierdząc że Aslan i Tasz to jedno. Ten chimeryczny twór nazywa Taszlanem. 

</doc>
<doc id="976867" url="https://pl.wikipedia.org/wiki?curid=976867" title="Udmurcki Obwód Autonomiczny">
Udmurcki Obwód Autonomiczny

Udmurcki Obwód Autonomiczny, Udmurcki OA, początkowo Wotiacki Obwód Autonomiczny, Wotiacki OA – obwód autonomiczny w Związku Radzieckim, istniejący w latach 1920−1934, wchodzący w skład Rosyjskiej Federacyjnej Socjalistycznej Republiki Radzieckiej.
Udmurcki OA został utworzony 4 listopada 1920 r. pod nazwą Wotiacki Obwód Autonomiczny. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat. 1 stycznia 1932 r. nazwa Obwodu została zmieniona na Udmurcki OA. Powodem tej decyzji był fakt, iż poprzednio obowiązująca nazwa zawierała określenie Udmurtów pochodzące z języka rosyjskiego, całkowicie odmienne od nazwy własnej tego narodu, i z tej przyczyny zastąpiono ją w nazwie autonomii określeniem pochodzącym z języka udmurckiego.
28 grudnia 1934 r. poprzez zmianę statusu tej autonomicznej jednostki administracyjnej – podniesienia jej rangi i poszerzenie zakresu autonomii zlikwidowano Obwód. Powstała w jego miejsce autonomia Udmurtów otrzymała nazwę Udmurckiej Autonomicznej Socjalistycznej Republiki Radzieckiej
 "Informacje nt. położenia, gospodarki, historii, ludności itd. Udmurckiego Obwodu Autonomicznego znajdują się w: artykule poświęconym Republice Udmurcji, jak obecnie nazywa się rosyjska jednostka polityczno-administracyjna, będąca kontynuacją Obwodu"

</doc>
<doc id="976868" url="https://pl.wikipedia.org/wiki?curid=976868" title="Klatracja">
Klatracja

Klatracja - technika dehydratacji (odwadniania) polegająca na dodaniu do roztworu oczyszczanej substancji związku chemicznego tworzącego spontanicznie z wodą klatratowe hydraty. Hydraty te wypadają z roztworu w formie kryształów, dzięki czemu można je łatwo usuwać z końcowego produktu. Metoda ta jest m.in. stosowana przy odwadnianiu żywności.

</doc>
<doc id="976871" url="https://pl.wikipedia.org/wiki?curid=976871" title="Udmurcki OA">
Udmurcki OA



</doc>
<doc id="976874" url="https://pl.wikipedia.org/wiki?curid=976874" title="Wotiacki Obwód Autonomiczny">
Wotiacki Obwód Autonomiczny



</doc>
<doc id="976879" url="https://pl.wikipedia.org/wiki?curid=976879" title="Wotiacki OA">
Wotiacki OA



</doc>
<doc id="976880" url="https://pl.wikipedia.org/wiki?curid=976880" title="FKPB-12">
FKPB-12



</doc>
<doc id="976887" url="https://pl.wikipedia.org/wiki?curid=976887" title="Pensjonat pod różą">
Pensjonat pod różą



</doc>
<doc id="976889" url="https://pl.wikipedia.org/wiki?curid=976889" title="Tomasz Marczyński">
Tomasz Marczyński

Tomasz Marczyński (ur. 6 marca 1984 w Krakowie) – polski kolarz szosowy, zawodnik profesjonalnej grupy Lotto Soudal. Mistrz Polski w wyścigu ze startu wspólnego (2007, 2011, 2015) i jeździe indywidualnej na czas (2011).
Kariera.
Wychowanek klubu Krakus Swoszowice. Od 2003 jeździł w zespole Pacyfik Toruń, a w 2005 we włoskiej amatorskiej grupie GS Valdarno. W latach 2006-2008 był zawodnikiem włoskiej drużyny Ceramica Flaminia, w 2009 zarejestrowanej w San Marino grupy Miche-Silver Cross-Selle Italia, a w latach 2010-2011 jeździł w drużynie CCC Polsat Polkowice. W latach 2012-2013 był zawodnikiem należącej do UCI ProTeams grupy Vacansoleil-DCM. Po rozpadzie tego zespołu kolarz powrócił do klubu z Polkowic. Po roku występów w barwach polskiej grupy zawodnik przeniósł się do tureckiego Torku Sekerspor zaklasyfikowanego do 3. dywizji - UCI Continental Teams. W 2016 roku podpisał kontrakt z Lotto Soudal, powracając tym samym do najwyższej dywizji zawodowych grup kolarskich - UCI World Teams.
Jego pierwszym większym sukcesem było wicemistrzostwo Polski w wyścigu szosowym ze startu wspólnego (2006). W tym samym roku startował w Wyścigu Pokoju, ale go nie ukończył. W 2007 sięgnął w tej konkurencji po mistrzostwo Polski. Jego pierwszym zwycięstwem w peletonie zawodowym na arenie międzynarodowej była wygrana etapu w Wyścigu dookoła Asturii (6 maja 2008). W 2010 zwyciężył w Memoriale Romana Ręgorowicza i generalnej klasyfikacji rozgrywanego w Korei Tour de Seoul. W najbardziej udanym sezonie 2011 wygrał mistrzostwa Polski zarówno w wyścigu ze startu wspólnego, jak i jeździe indywidualnej na czas. Zwyciężył także w Małopolskim Wyścigu Górskim. W 2012 startował w Giro d'Italia, ale go nie ukończył, w Tour de Pologne zwyciężył w klasyfikacji górskiej, natomiast w Vuelta Espana zajął 13. miejsce – wówczas najlepsze w historii startów Polaków w tej imprezie (w 2006 14. był Sylwester Szmyd).
W 2008 uczestniczył w Igrzyskach Olimpijskich w Pekinie, zajmując w wyścigu ze startu wspólnego 84. miejsce. Trzykrotnie startował też w wyścigu ze startu wspólnego na mistrzostwach świata, zajmując 123. (2006) i 33. pozycję (2007), a wyścigu w 2012 nie ukończył. Na mistrzostwach świata w 2012 zajął 12. miejsce w drużynowej jeździe na czas (z drużyną Vacansoleil-DCM).
W 2013 roku uzyskał nagrodę dla najlepszego górala wyścigu Tour de Pologne.
W 2015 został mistrzem Polski w wyścigu szosowym ze startu wspólnego, zwyciężył również w górskich mistrzostwach Polski.
W 2017 podczas hiszpańskiej Vuelty, osiągnął największy sukces w karierze, wygrywając dwa etapy tego wyścigu.

</doc>
<doc id="976890" url="https://pl.wikipedia.org/wiki?curid=976890" title="Copa Chile">
Copa Chile

Copa Chile ("Puchar Chile") – coroczne rozgrywki piłkarskie w Chile. Z powodu braku terminów od roku 2000 rozgrywki o Puchar Chile nie były rozgrywane, ale w 2008 roku postanowiono je reaktywować, a pierwszym po przerwie zdobywcą trofeum został klub Universidad Concepción.

</doc>
<doc id="976896" url="https://pl.wikipedia.org/wiki?curid=976896" title="Łysina (Pieniny)">
Łysina (Pieniny)

Łysina (792 m) – skalisty wierzchołek w Masywie Trzech Koron w Pieninach Właściwych. Od Trzech Koron oddzielony jest przełęczą Wyżny Łazek (695 m). Północne zbocza Łysiny opadają do tzw. Szerokiej Doliny. Są w nich skały zwane Pieckami. Wraz z Klejową Górą Łysina tworzy skalisty grzbiet, od strony Dunajca podcięty urwistymi, niemal pionowymi ścianami. Wcinający się w nie Dunajec opływa je z trzech stron, tworząc w tym miejscu największe zakole Przełomu Dunajca. Górna część tych skał to Facimiech, w dole są skały Ostra Skała i Grabczychy (Wyżnia Grabczycha i Niżnia Grabczycha). Łysina wraz z Klejową Górą wchodzą w skład tzw. grupy Łysiny. Przez niektórych topografów nazwa Facimiech przenoszona jest na Łysinę.
Poza urwistą południowo-wschodnią ścianą jest całkowicie porośnięta lasem, a na jej południowo-zachodnich zboczach rośnie typowy las jodłowy, z potężnymi jodłami liczącymi sobie ok. 150 lat. Wielką atrakcją przyrodniczą są jedne z ostatnich w Polsce stanowisk jałowca sabińskiego występującego na stromej południowo-wschodniej wapiennej ścianie.
Znajdująca się na obszarze Pienińskiego Parku Narodowego Łysina nie jest udostępniona turystycznie.

</doc>
<doc id="976898" url="https://pl.wikipedia.org/wiki?curid=976898" title="1 Dywizja Pancerna (III Rzesza)">
1 Dywizja Pancerna (III Rzesza)

1 Dywizja Pancerna (niem. " 1. Panzer-Division") – niemiecka dywizja pancerna z okresu II wojny światowej
Historia.
Dywizja została sformowana zgodnie z rozkazem z dnia 15 października 1935 roku w Weimarze na bazie 3 Dywizji Kawalerii. 
Dywizja wzięła udział w kampanii wrześniowej w składzie XVI Korpusu 10 Armii. 1 września dywizja przemieszczała się po osi Panki - Kłobuck i w dniu 2 września opanowała mosty na Warcie w rejonie miejscowości Gidle oraz toczyła walki o Częstochowę. 3 września przez Radomsko dotarła do Kamieńska, gdzie w nocy została zaatakowana przez 2 pułk strzelców konnych z Wołyńskiej BK i poniosła straty w ludziach i sprzęcie. 4 września jako prawoskrzydłowa atakowała pozycje obronne I batalionu 146 pp na odcinku Jeżów - Rozprza. Dywizja 5 września wkraczając do wsi Stobiecko Miejskie spacyfikowała miejscowość. Trzy osoby żołnierze dywizji zamordowali i spalili 30 zabudowań. Tego samego i następnego dnia oddział dywizji zamordował we wsiach Krzyżanów, Siomki i Cekanów 23 osoby cywilne. Następnie po przełamaniu polskiej obrony ruszyła na Piotrków Trybunalski. 6 września dywizja walczyła do zmroku z oddziałami 13 DP, a 7 września ruszyła w stronę Warszawy. Brała udział w szturmie Warszawy.
Następnie wzięła udział w walkach we Francji w 1940 roku w składzie XIX Korpusu. 
Po zakończeniu działań we Francji ze składu dywizji wycofano 2 pułk pancerny i sformowano z niego 16 Dywizję Pancerną. 
W 1941 roku dywizja (posiadająca 22 czerwca 1941 154 czołgi) wzięła udział w operacji „Barbarossa” w składzie 4 Grupy Pancernej walczącej początkowo w składzie Grupy Armii "Północ" a później w Grupie Armii „Środek”. Na froncie wschodnim dywizja walczyła do końca 1942 roku a następnie została przerzucona początkowo do Francji a następnie Grecji, gdzie pozostawała w rezerwie do listopada 1943 roku.
W listopadzie 1943 roku skierowana ponownie na front wschodni, gdzie weszła w skład 4 Armii Pancernej w Grupie Armii Południe. Brała wtedy udział w kontrofensywie na Kijów i walkach w północnej Ukrainie do września 1944 roku. 
W październiku 1944 roku została przerzucona na Węgry i włączona w skład 6 Armii. Uczestniczyła wtedy w walkach w rejonie Debreczyna i w grudniu 1944 roku w kontrofensywie w Transylwanii. Na Węgrzech dywizja walczyła do kwietnia 1945 roku, a następnie wycofała się na teren Austrii, gdzie ostatecznie została rozbita w maju 1945 roku.
Oficerowie dowództwa.
Dowódcy dywizji
Skład dywizji.
Stan dywizji na 1 września 1939: 331 czołgów, 90 sam.panc. (razem 421 pojazdów opancerzonych), 1402 sam. ciężarowe, 1289 motocykli, 561 sam. osobowych, 24 lekkie haubice polowe, 8 dział piechoty, 48 dz.ppanc. 37 mm, 12 nkm.plot. 20 mm, 18 ciężkich oraz 30 lekkich granatników, 46 ckm., 825 lkm. a także 7249 karabinów i 4625 pistoletów Dywizja liczyła 11 792 ludzi w tym 394 oficerów, 1962 podoficerów, 9321 szeregowych oraz 115 urzędników.
1943 (front wschodni)

</doc>
<doc id="976899" url="https://pl.wikipedia.org/wiki?curid=976899" title="MMIC">
MMIC

MMIC (ang. Monolithic Microwave Integrated Circuit) - monolityczne mikrofalowe układy scalone.
Wykonane w większości z GaAs (arsenku galu). Układy te oparte są na złączach m-s (metal semiconductor). Złącza te charakteryzują się bardzo małą bezwładnością pojemnościową, gdyż ich pojemność złączowa jest bardzo mała. W efekcie czasy przełączania takiego złącza także są niewielkie, co umożliwia mu pracowanie na dużych częstotliwościach sięgających nawet 300 GHz.

</doc>
<doc id="976900" url="https://pl.wikipedia.org/wiki?curid=976900" title="Chinese Basketball Association">
Chinese Basketball Association

Chinese Basketball Association (CBA), () – chińska zawodowa liga w koszykówce mężczyzn. 
Swoją karierę w CBA rozpoczynali m.in. Yao Ming, Wang Zhizhi, Yi Jianlian, Sun Yue, czy Mengke Bate’er.
Jednym z pierwszych amerykańskich koszykarzy, którzy pojawili się w lidze CBA był James Hodges. Miało to miejsce w 1996 roku.
W CBA występowało lub nadal występuje również i kilku uczestników NBA All-Star Game, takich jak: Yao Ming, Stephon Marbury, Steve Francis, Gilbert Arenas, Tracy McGrady, Kenyon Martin, czy Metta World Peace.
W sezonie 2014/15, spośród zawodników z doświadczeniem w NBA, w CBA występowali między innymi: Stephon Marbury, Michael Beasley, Al Harrington, Jordan Crawford, Delonte West, Andray Blatche, Hamed Haddadi, Byron Mullens, Wang Zhizhi, Donté Greene, Yi Jianlian.
Statystyki.
Na podstawie.
Obcokrajowcy.
Obcokrajowcy, którzy rozegrali więcej niż jeden sezon w CBA:

</doc>
<doc id="976904" url="https://pl.wikipedia.org/wiki?curid=976904" title="Odalizm">
Odalizm

Odalizm – nazwa germańskiego ruchu ludowego. Pochodzi od pragermańskiego słowa „"ôþalan"”, który w przybliżeniu znaczy „spuścizna”, „dziedzictwo”. Ruch opiera się na dumie z własnej starożytnej kultury i tradycji religijnej przy jednoczesnym odrzuceniu wszystkiego „obcego”, niebędącego elementami rodzimej kultury i tradycji. Rodzima kultura wyznaczona jest przez krąg rasowy, etniczny lub rodowy. Ruch przyjmuje tę kulturę jako własną, taką jaka została utrwalona przez cechy wrodzone. Odrzuca kulturowe początki mające różne rodowody, uznając je za nieprzynależne własnemu archetypowi człowieka, temu który tworzy odrębność człowieka.
Ruch przyjął za symbol runę Odal (czasami zwaną othala). Słowo i mitologiczne pochodzenie ruchu jest germańskie, dlatego większość ludzi w nim uczestnicząca jest pochodzenia germańskiego. Dlatego też ruch ten może posiadać cechy charakterystyczne dla Ásatrú lub innych europejskich myśli filozoficznych, także wyprowadzanych z Biblii (dopóki elementy te uznawane są za część ich dziedzictwa).
Odalizm jest uznawany za ruch nacjonalistyczny.
Filozofia.
Odaliści uznają wszelkie, unikatowe dla narodów germańskich rzeczy i zjawiska, za twórców ich świadomości etnicznej. Świadomość etniczna wzmacnia poczucie odrębności poprzez świadomość na wszystkich poziomach. Można to zauważyć w podejściu odalistów do duchowości. Odaliści wierzą, że każdy tworzy własną duchowość na własnych zasadach. Mimo to wierzą w uniwersalność duchowych prawd, niezależnie od ich podstaw. Przyjmują terminologię idei duchowych i kulturowych, związanych z historycznymi źródłami pozwalającymi wywodzić „ja” z historycznego dziedzictwa, gdyż w ich mniemaniu istnieje wyższe pojęcie świadomości.

</doc>
<doc id="976907" url="https://pl.wikipedia.org/wiki?curid=976907" title="How’s It Goin’ Down">
How’s It Goin’ Down

How’s It Goin’ Down to drugi singel amerykańskiego rapera DMX-a, promujący album "It’s Dark and Hell Is Hot". Wydany 27 października 1998 roku. Składa się dwóch płyt. "How’s It Goin’ Down" i "Ruff Ryders' Anthem", nie ukazują tak dużej ilości przemocy, co większość utworów z "It’s Dark and Hell Is Hot".
Zawartość.
How’s It Goin’ Down.
"How’s It Goin’ Down" znajduje się na pierwszej płycie. Podkład został wyprodukowany przez PK dla Ruff Ryders Entertainment. Nagrane w Power House Studios. Zmiksowane w Sony Studios przez Richa Kellera. W tle można usłyszeć też Lovey Ford i Schamikę Grant. Na keyboardzie zagrał Cliff Branch.
Tekst piosenki
Jedną z wersji "How’s It Goin’ Down" jest "TV Track". Występuje na nim gościnnie Faith Evans. Do tej piosenki powstał również klip. Opowiada on o życiu DMX-a i jego dziewczyny oraz ich problemach. Na klipie można zobaczyć między innymi Eve.
Ruff Ryders' Anthem.
"Ruff Ryders' Anthem" znajduje się na drugiej płycie. Jest to kolejny wielki przebój DMX-a. Podkład został skomponowany przez Swizz Beatza dla Ruff Ryders Entertainment. Nagrany w New Horizon Studios i Capital Heights przez Justice Johnsona. Zmiksowany przez Richa Kellera w Battery Studios.
Tekst piosenki
Do "Ruff Ryders' Anthem" powstał klip przedstawiający wszystko, co typowe dla Ruff Ryders – jazdę na motorach, głównie quadach, ćwiczenia na siłowni i psy. Na teledysku gościnnie wystąpił zespół Onyx, a także wielu członków grupy Ruff Ryders, między innymi The Lox i Eve. DJ Clue nagrał remiks "Ruff Ryders' Anthem", który umieścił na swym albumie "The Professional". Dodatkowo wystąpili na nim Drag-On, Jadakiss, Styles P i Eve.
Tekst remiksu

</doc>
<doc id="976909" url="https://pl.wikipedia.org/wiki?curid=976909" title="Narodowy Legion">
Narodowy Legion

Narodowy Legion (sł. Narodna Legija) – ochotnicza kolaboracyjna formacja zbrojna złożona ze Słoweńców podczas II wojny światowej.
Powstał latem 1943 r. w Lublanie. Liczył kilkaset członków. Jednym z głównych jego założycieli był prof. Anton Krošl. Wywodził się z tajnej organizacji paramilitarnej Pobratim, która od lata 1941 r. działała na obszarze okupowanej Słowenii zarówno przeciwko Niemcom i Włochom, jak też komunistom. Organem prasowym Legionu było pismo „Pobratim”. Wszedł w skład Ochotniczej Milicji Antykomunistycznej, podległej włoskim władzom okupacyjnym. Po ogłoszeniu przez Włochy zawieszenia broni 8 września i wyjściu z wojny, Legion podjął samodzielną działalność. W ostatnich dniach wojny Legion miał współtworzyć wraz z innymi słoweńskimi formacjami zbrojnymi Słoweńską Armię Narodową, ale z powodu kapitulacji Niemiec 8/9 maja 1945 r. nigdy do tego nie doszło.

</doc>
<doc id="976912" url="https://pl.wikipedia.org/wiki?curid=976912" title="Francelino Matuzalém">
Francelino Matuzalém

Matuzalém, właśc. Matuzalém Francelino da Silva (ur. 10 czerwca 1980 w Natal), piłkarz brazylijski grający na pozycji ofensywnego pomocnika w klubie Bologna FC.
Kariera klubowa.
Matuzalem rozpoczął piłkarską karierę w klubie Vitória Salvador. W 1997 roku zadebiutował w barwach tego klubu w lidze brazylijskiej, jednak przez 2 lata rozegrał zaledwie 14 meczów, strzelił 1 gola i jedynym sukcesem było mistrzostwo stanowe w 1997 roku.
Latem 1999 Matuzalem wyjechał do Włoch i został zawodnikiem Parmy, jednak nie zagrał w niej nigdy żadnego ligowego spotkania. Jeszcze w tym samym roku został wypożyczony do SSC Napoli. Był podstawowym piłkarzem w rozgrywkach Serie B i na koniec sezonu 1999/2000 świętował awans do Serie A. W pierwszej lidze z Napoli Matuzalem spędził tylko rok. Zagrał w 26 meczach i zdobył 1 gola (w wygranym 1:0 meczu z Interem Mediolan), ale zespół z Neapolu spadł z ligi. Na sezon 2001/2002 Matuzalem trafił na wypożyczenie do Piacenzy Calcio. Już w kolejnym sezonie znowu zmienił barwy klubowe i wypożyczono go do Brescii Calcio, w której miał pewne miejsce w składzie i zajmował miejsca w środku tabeli. Przez 2 lata gry w Brescii wystąpił w 60 spotkaniach i strzelił 3 gole.
W lipcu 2004 po Matuzalema zgłosił się ukraiński Szachtar Donieck, a prezydent klubu Rinat Achmetow zdecydował się zapłacić za Brazylijczyka 14 milionów euro, co uczyniło go najdroższym piłkarzem ligi ukraińskiej. W sezonie 2004/2005 wystąpił w fazie grupowej Ligi Mistrzów (zdobył 2 gole) oraz wywalczył mistrzostwo Ukrainy. Sukces ten powtórzył także w sezonie 2005/2006. W sezonie 2006/2007 po raz kolejny wziął udział w fazie grupowej Ligi Mistrzów, a następnie z Szachtarem zagrał w Pucharze UEFA docierając do 1/8 finału. Szachtar okazał się w dwumeczu gorszy od Sevilli, ale Matuzalem zasłynął golem w drugim spotkaniu (2:3), gdy strzałem piętą pokonał Andrésa Palopa. W 2007 roku wywalczył z Szachtarem wicemistrzostwo kraju, a po odejściu Anatolija Tymoszczuka został kapitanem drużyny.
Latem 2007 za 12 milionów euro Matuzalem przeniósł się do hiszpańskiego Realu Saragossa, w którym zadebiutował 26 sierpnia 2007 w przegranym 1:2 wyjazdowym spotkaniu z Realem Murcia. W 2008 roku został wypożyczony do S.S. Lazio i zagrał w nim po raz pierwszy 31 sierpnia w meczu przeciwko Cagliari Calcio (4:1). W 2009 roku został wykupiony przez Lazio.
Kariera reprezentacyjna.
W 1997 roku Matuzalem wystąpił w mistrzostwa świata do lat 17 w Egipcie. Tam z Brazylią wywalczył mistrzostwo, a na turnieju zagrał w 6 meczach i strzelił 3 gole.

</doc>
<doc id="976913" url="https://pl.wikipedia.org/wiki?curid=976913" title="Czeczewo (województwo zachodniopomorskie)">
Czeczewo (województwo zachodniopomorskie)

Czeczewo (niem. "Rotharm") – osada leśna w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Kierzków.
W latach 1975–1998 miejscowość administracyjnie należała do województwa gorzowskiego.

</doc>
<doc id="976914" url="https://pl.wikipedia.org/wiki?curid=976914" title="Alaura Eden">
Alaura Eden

Alaura Eden, znana jest także jako Allura bądź Allura Eden (ur. 13 czerwca 1977 w San Francisco) – amerykańska aktorka pornograficzna pochodzenia japońskiego i fińskiego.
Życiorys.
Urodziła się w San Francisco w stanie Kalifornia. W 1995 ukończyła Redwood High School w Larkspur w Kalifornii.
Zadebiutowała w filmie dla dorosłych na początku 2001, w wieku 23 lat. Jej pierwszym filmem był "Deep Inside Dirty Debutantes #46". Brała udział w produkcjach profesjonalnych, jak i amatorskich, takich jak "Midnight Caller" (2004) czy "Naked Ambition" (2005), a także w filmach typu gonzo. Stała się szczególnie znana ze swoich scen lesbijskich, seksu analnego i podwójnej penetracji.
W 2004 otrzymała nominację do AVN Award w kategorii najlepsza gwiazdka. W ciągu pięciu lat wystąpiła w ponad 200 filmach pornograficznych. W 2004 rozpoczęła produkcję i reżyserię filmów "Dez's Dirty Weekend series" wspólnie ze swoim partnerem Dezem Ballardem. Była również gospodarzem programu "The Nooner", pierwszym interaktywnym programie emitowanym na kanale Spice.

</doc>
<doc id="976915" url="https://pl.wikipedia.org/wiki?curid=976915" title="Mirosław Złomaniec">
Mirosław Złomaniec

Mirosław Dariusz Złomaniec (ur. 3 stycznia 1953 w Krasówce) – polski samorządowiec, były wicemarszałek województwa lubelskiego.
Życiorys.
Absolwent nauk politycznych na Akademii Nauk Społecznych w Warszawie. Ukończył również studia podyplomowe z zakresu administracji i zarządzania na Uniwersytecie Marii Curie-Skłodowskiej w Lublinie.
Od 1998 do 2006 sprawował mandat radnego sejmiku lubelskiego I i II kadencji z listy Sojuszu Lewicy Demokratycznej (w 2006 bezskutecznie ubiegał się o reelekcję). Dwukrotnie pełnił funkcję wicemarszałka województwa (w okresach 1999–2002 i 2003–2005). W 2001 bez powodzenia kandydował do Senatu. W 2007 został zastępcą dyrektora Chełmskiej Biblioteki Publicznej i przewodniczącym rady nadzorczej Miejskiego Przedsiębiorstwa Robót Drogowych w Chełmie. W 2014 i 2018 ponownie kandydował do sejmiku.
W 2001 otrzymał Złoty Krzyż Zasługi.

</doc>
<doc id="976917" url="https://pl.wikipedia.org/wiki?curid=976917" title="STS-119">
STS-119

STS-119 (ang. "Space Transportation System") – sto dwudziesta piąta misja programu lotów wahadłowców i trzydziesta szósta wahadłowca Discovery, która rozpoczęła się 15 marca 2009 roku, i trwała do 28 marca 2009 roku. Głównym celem wyprawy było dostarczenie na Międzynarodową Stację Kosmiczną (ISS) paneli baterii słonecznych S6 będących częścią Integrated Truss Structure (struktury kratownicowej stacji). Nastąpiła również wymiana członków załogi Ekspedycji 18.

</doc>
<doc id="976919" url="https://pl.wikipedia.org/wiki?curid=976919" title="Dzierzgów (Sulimierz)">
Dzierzgów (Sulimierz)

Dzierzgów – kolonia wsi Sulimierz w Polsce, położona w województwie zachodniopomorskim, w powiecie myśliborskim, w gminie Myślibórz. Wchodzi w skład sołectwa Sulimierz.
W latach 1975–1998 kolonia administracyjnie należała do województwa gorzowskiego.

</doc>
<doc id="976920" url="https://pl.wikipedia.org/wiki?curid=976920" title="FC Barcelona (koszykówka)">
FC Barcelona (koszykówka)

FC Barcelona Bàsquet – sekcja koszykówki FC Barcelony, powstała 24 sierpnia 1926 r. Należy do najbardziej utytułowanych drużyn w tej dyscyplinie. W 2003 r. zdobyła potrójną koronę wygrywając ligę, puchar i Euroligę. Swoje domowe mecze rozgrywa w hali Palau Blaugrana.
Historia.
Początki.
W pierwszych rozgrywkach drużyna wzięła udział w 1927, startując w "Campionat de Catalunya de Baloncesta". W tamtych latach w Katalonii dominowały takie kluby jak "CE Europa", "Laietà BC", "CB Atlètic Gràcia" i "Société Patrie" i dopiero w latach 40. "Duma Katalonii" dołączyła do czołówki. W czasie tej dekady zespół sześciokrotnie zdobył "Copa del Generalissimo" i raz przegrał w finale tych rozgrywek. W 1956 klub był jednym z założycieli hiszpańskiej ligi ACB, a trzy lata później zdobył dublet.
Lata 60. i 70..
W 1961 prezydent Enric Llaudet rozwiązał drużynę pomimo popularności jaką się cieszyła. Jednak pod wpływem "culés" w 1962 odtworzono sekcję. W 1964 przeprowadzono reformę ligi zmniejszając liczbę drużyn z 14 do 8 i FC Barcelona znalazła się w "Segunda División". W 1965 drużyna okazała się najlepsza na drugim froncie i powróciła do najwyższej klasy rozgrywkowej. W kolejnej dekadzie natomiast, koszykarze z Katalonii przyćmieni byli przez Real Madryt i Joventut Badalona.
Lata 80..
W latach 80. prezydent Josep Lluís Nuñez wprowadził drużynę do absolutnej czołówki hiszpańskiej i europejskiej. Trener Aito Garcia Reneses i tacy gracze jak Epi, Andres Jimenez, Sibilio, Audie Norris i Solozabal, dali klubowi sześć wygranych lig, pięć Pucharów Króla, 2 Puchary Zdobywców Pucharów, Puchar Koracia i Puchar Świata. Wciąż brakowało jednak Pucharu Europy, w którego finale FC Barcelona przegrała w 1984.
Lata 90..
Wielkie sukcesy klub osiągał w latach 90. zdobywając kolejne tytuły mistrza kraju i 2 Puchary Króla. Koszykarze wciąż nie byli jednak w stanie wygrać Euroligi, pomimo że w finale tych rozgrywek grali w latach 1990, 1991, 1996 i 1997. Gwiazdą tamtej drużyny, która sześciokrotnie osiągnęła Final Four Euroligi był Juan Antonio San Epifanio.
Najważniejsze europejskie trofeum koszykarze z Barcelony zdobyli w 2003 roku. W finale, który odbył się w Palau Sant Jordi, pokonali Benetton Treviso, a ojcami sukcesu byli Dejan Bodiroga, Šarūnas Jasikevičius i Juan Carlos Navarro.
Obecny skład.
FC Barcelona
Trofea.
Euroliga:
Liga hiszpańska (ACB):
Puchar Króla:
Liga Katalonii:
Puchar Zdobywców Pucharów:
Superpuchar Europy:
Klubowe Mistrzostwo Świata:
Puchar Koracia:
Mistrzostwo Katalonii:
Superpuchar Hiszpanii:
Puchar Księcia Asturii:
Nagrody indywidualne.
Hiszpania.
MVP ACB
MVP finałów ACB
MVP Pucharu Hiszpanii
MVP Superpucharu Hiszpanii
MVP miesiąca ACB
Trener Roku ACB
I skład ACB
II skład ACB
I skład młodych zawodników ACB
Zwycięzcy konkursu wsadów ACB
Euroliga.
MVP Euroligi
MVP Final Four Euroligi
Wschodząca Gwiazd Euroligi
I skład Euroligi
II skład Euroligi
Skład dekady (2001–2010) Euroligi
50 największych osobowości Euroligi
Inne.
MVP Pucharu Interkontynentalnego FIBA
50 najwybitniejszych zawodnikóww historii rozgrywek FIBA
Trener Roku AEEB

</doc>
<doc id="976922" url="https://pl.wikipedia.org/wiki?curid=976922" title="Chełmsko">
Chełmsko



</doc>
<doc id="976923" url="https://pl.wikipedia.org/wiki?curid=976923" title="Cyc">
Cyc

Cyc (wymowa ) – projekt z dziedziny sztucznej inteligencji (AI), mający na celu stworzenie kompletnej bazy wiedzy, tak zwanego "zdrowego rozsądku". Ma to stanowić podstawę, która umożliwi programom AI, przeprowadzanie rozumowania podobnego do ludzkiego.
Projekt został zapoczątkowany w 1984 roku, przez dr Douga Lenata. Mimo iż nazwa „Cyc” pochodzi od angielskiego słowa „encyclopedia” (encyklopedia), to baza wiedzy tworzona w ramach tego projektu zawiera dużo więcej informacji o opisywanych w niej obiektach, niż tylko proste definicje. Struktura bazy wiedzy pozwala na automatyczne przeprowadzenie rozumowania i wyciąganie wniosków. Wstępnie projekt był planowany na 10 lat, jednak po dziś dzień nadal jest aktywnie rozwijany i trudno powiedzieć czy zakończy się sukcesem. Obecnie Cyc jest własnością korporacji "Cycorp". Jednym z pierwszych praktycznych zastosowań systemu jest CycSecure, który bada bezpieczeństwo rzeczywistej sieci komputerowej przeprowadzając symulacje ataków na tę sieć.
Baza danych – tzw. "baza wiedzy" (ang. Knowledge base – KB) – jest napisana w języku CycL, który trochę przypomina język Lisp. Programiści CycL nazywani są z angielska "cyclists". Podstawowymi elementami składowymi bazy danych są tzw. "stałe" (ang. "constants"). Można je podzielić na kilka podstawowych grup: elementy indywidualne – koncepty (np. #$Poland, #$HomerSimpson), kolekcje (np. #$Tree-ThePlant – jako kolekcja wszystkich drzew), operatory logiczne (np. #$and, #$implies), kwantyfikatory (np. #$forAll), predykaty (np. #$isa, #$genls) i funkcje (np. #$FruitFn). Wszystkie "stałe" są połączone z innymi stałymi przez predykaty i należą do tzw. "mikro-teorii", które muszą być wewnętrznie niesprzeczne. Każda mikro-teoria jest identyfikowana przez stałą.
Cyc obecnie jest dostępny za darmo w okrojonej wersji nazwanej OpenCyc. Dodatkowo dostępna jest również wersja ResearchCyc, która jest udostępniana naukowcom i instytucjom badawczym, również za darmo.

</doc>
<doc id="976925" url="https://pl.wikipedia.org/wiki?curid=976925" title="Piotr Włoch">
Piotr Włoch

Piotr Włoch (ur. 3 października 1954 w Tomaszowie Lubelskim) – polski prawnik, samorządowiec, były wicemarszałek województwa lubelskiego.
Życiorys.
W 1978 ukończył studia na Wydziale Prawa Uniwersytetu Marii Curie-Skłodowskiej w Lublinie. Uzyskał następnie uprawnienia radcy prawnego. Absolwent Centrum Podyplomowego Kształcenia Pracowników Administracji Państwowej Instytutu Organizacji i Zarządzania Kadr w Warszawie. 
W latach 1985–1990 był wiceprezydentem Lublina z ramienia Stronnictwa Demokratycznego. W latach 1998–2006 sprawował mandat radnego sejmiku lubelskiego I i II kadencji z ramienia Sojuszu Lewicy Demokratycznej. Dwukrotnie pełnił funkcję wicemarszałka województwa (w okresach 2001–2002 i 2003–2005). Był także wiceprzewodniczącym rady nadzorczej Wojewódzkiego Funduszu Ochrony Środowiska i Gospodarki Wodnej w Lublinie. W 2001 bez powodzenia kandydował do Senatu.
Zasiadał w radzie społecznej Centrum Onkologii Ziemi Lubelskiej Dziecięcego Szpitala Klinicznego w tym mieście. Działa w regionalnym Towarzystwie Przyjaciół Dzieci.
W 2007 odszedł z SLD.
W 2003 otrzymał Złoty Krzyż Zasługi.

</doc>
<doc id="976929" url="https://pl.wikipedia.org/wiki?curid=976929" title="STS-41">
STS-41

STS-41 (ang. "Space Transportation System") – jedenasta misja wahadłowca kosmicznego Discovery. Głównym celem wyprawy było dostarczenie na orbitę bezzałogowej sondy kosmicznej Ulysses, przeznaczonej do badania rejonów biegunowych Słońca. Był to trzydziesty szósty lot programu lotów wahadłowców.
Cel misji.
Wyniesienie sondy kosmicznej Ulysses, która dokładnie zbadała naszą macierzystą gwiazdę – Słońce. Między innymi po raz pierwszy uzyskano informacje o jej biegunach.

</doc>
<doc id="976931" url="https://pl.wikipedia.org/wiki?curid=976931" title="Creatio ex nihilo">
Creatio ex nihilo

 
Creatio ex nihilo (łac. "stworzenie z niczego") – pogląd filozoficzny i teologiczny, rozwijany głównie w chrześcijaństwie, wedle którego świat został stworzony z nicości przez Boga. Pojęcie to wyraża podstawową różnicę ontologiczną: jedynie Bóg jest rzeczywistością pierwszą i niestworzoną, świat jest bytem niekoniecznym, powołanym do istnienia z nicości przez Bożą wszechmoc i miłość. Akt stworzenia jest Bożym wolnym aktem dokonanym przez wypowiedzenie Słowa-Logosu (por. J 1,1–3; Hbr 1,1–3). W Kościele katolickim przyjmowany jako jeden z dogmatów wiary (por. KKK 296). Kreacjonizm filozoficzny stoi w opozycji do:
Pogląd "creatio ex nihilo" łączy się z monoteizmem (przy czym nie każdy monoteizm zakłada kreacjonizm). Stanowi integralny element wielu religii, m.in. chrześcijaństwa i islamu, czy światopoglądów – np. deizmu.
W judaizmie.
W Biblii hebrajskiej, wśród imion Bożych, znajdują się bardzo liczne zawołania Boga, mówiące o Jego naturze. Jednym z częściej występujących jest wyrażenie "Stwórca nieba i ziemi" (Rdz 14,19.22) oraz "Stwórca Izraela" (Iz 43,15 – być może trzeba to poprawniej odczytywać jako "Mocny Izraela"; por. Iz 1,24). W tradycji judaizmu istnieje stałe przekonanie, że Bóg stworzył świat z niczego. Średniowieczny autor Jehuda Halewi w swym dziele Kuzari wyraził przekonanie, że według tradycji judaizmu opis stworzenia świata w Księdze Rodzaju 1–3 należy rozumieć jako "stworzenie z niczego" (łac. "creatio ex nihilo"). Podkreślił, że mimo iż tekst biblijny nie wyklucza interpretacji, że Boże dzieło stworzenia było nadaniem odwiecznej materii, będącej w stanie chaosu, uporządkowanej formy – tradycja Izraela rozumiała, że Bóg stwarzając świat, powołał do istnienia także materię, której wcześniej nie było. Inaczej uważał neoplatonizm, uznając odwieczność pierwszej materii. Jednak, według Halewiego, kultura grecka opierała się na samym tylko rozumowaniu i wiedzy, a więc mądrości filozofów greckich brakowało wsparcia ze strony Boga, które mieli Prorocy Izraela. Innego zdania jest Maren R. Niehoff. Według niego, ogół żydowskich autorów i interpretatorów Biblii zarówno przed, jak i po upadku Drugiej Świątyni (70 r.) widział Boga Stwórcę jako demiurga, nie znając pojęcia "creatio ex nihilo". 2 Księga Machabejska 7,28 ma być według tego autora zupełnym wyjątkiem. Księga przytacza słowa żydowskiej matki umacniającej swego syna w obliczu bliskiego męczeństwa:
W chrześcijaństwie.
Ok. 200 r. koncepcji "creatio ex nihilo" bronił Tertulian przeciwko Hermogenesowi, który opowiadał się za stworzeniem świata z materii pierwotnej ("ex materia").
Zagadnienie stworzenia wszechświata „z niczego” znalazło się w kręgu zainteresowania już Augustyna z Hippony (354–432 r.). Pisał on tym w swych komentarzach do Księgi Rodzaju.
Zagadnienie było obszernie dyskutowane w metafizyce średniowiecznej. Tomasz z Akwinu przeciwstawiał się Awerroesowi i jego uczniom, którzy twierdzili, że można dowieść wieczności świata. Również niektórzy kontynuatorzy myśli Augustyna z Hippony twierdzili, że można wykazać logicznie, że możliwa była wieczność stworzonego świata. Tomasz polemizował z tymi poglądami w dziełku "O wieczności świata przeciw szemrzącym" ("De aeternitate mundi contra murmurantes") oraz w "Sumie przeciw poganom" II, 31–38.
Według rozumowania Akwinaty, można mówić o stworzeniu jako o emanacji, jedynie jeśli jest to emanacja całego bytu (łac. "totius esse"). Znaczy to, że stworzenie jest aktem, który nie zakłada niczego oprócz Stwórcy. Nie może być mowy o wykorzystaniu jakiejś materii pierwszej. Stworzenie nie jest dziełem koniecznym Stwórcy, lecz aktem jego inteligencji i woli. Skutek tego aktu, czyli byty stworzone, zależą od Stwórcy – nazywa się to partycypacją, uczestniczeniem – natomiast Stwórca nie zależy w żadnym stopniu od nich. W pojęciu uczestnictwa nie ma bowiem nic z panteizmu.
To, iż zagadnienie "creatio ex nihilo" jest jedną z podstawowych twierdzeń kosmologii chrześcijańskiej świadczą wypowiedzi dwóch Soborów katolickich, Soboru laterańskiego IV (1215 r.) oraz Soboru watykańskiego I, przytoczone przez Katechizm Kościoła Katolickiego n. 296:
Katechizm przytacza też wypowiedź Teofila z Antiochii:
Katechizm przytacza także wypowiedź matki żydowskiej z II Księdze Machabejskiej:
Ex nihilo a kreacjonizm.
Niekiedy pogląd "creatio ex nihilo" łączony jest z kreacjonizmem jako teorią dotyczącą powstania i rozwoju życia na Ziemi. Jednocześnie jednak współcześnie istnieją odmiany kreacjonizmu filozoficznego włączającego w akt stworzenia również ewolucję wszechświata i życia biologicznego zgodną z teoriami naukowymi, w tym darwinizmem, co ma miejsce m.in. w katolicyzmie.

</doc>
<doc id="976932" url="https://pl.wikipedia.org/wiki?curid=976932" title="Chełmsko (Sulimierz)">
Chełmsko (Sulimierz)

Chełmsko (niem. Gollmutz) – kolonia wsi Sulimierz w Polsce, położona w województwie zachodniopomorskim, w powiecie myśliborskim, w gminie Myślibórz. Wchodzi w skład sołectwa Sulimierz.
W latach 1975–1998 kolonia administracyjnie należała do województwa gorzowskiego.

</doc>
<doc id="976933" url="https://pl.wikipedia.org/wiki?curid=976933" title="Born Loser">
Born Loser

Born Loser to pierwszy oficjalny singel amerykańskiego rapera DMX-a (wcześniej był np. "Up To No Good"). Wydany 10 sierpnia 1993 przez wytwórnię Columbia Records. Podkład został wyprodukowany przez Chada 'Dr. Ceussa' Elliotta. Jednak DMX jeszcze nie miał tego stylu, który ma dzisiaj i nie pokazał światu swoich możliwości. Na płycie znajduje się również remiks, będący ponownym nagraniem tej piosenki.
Lista utworów.
Drugie wydanie.
Plakat promujący singel

</doc>
<doc id="976935" url="https://pl.wikipedia.org/wiki?curid=976935" title="Łaziska Górne (przystanek kolejowy)">
Łaziska Górne (przystanek kolejowy)

Łaziska Górne – przystanek kolejowy w Łaziskach Górnych, w województwie śląskim, w Polsce.
Aż do lat 50. XX wieku przystanek znajdował się na terenie miejscowości Mokre, obecnie będącej dzielnicą Mikołowa.
Na przełomie XIX i XX wieku powstał niewielki dworzec kolejowy, rozebrany w latach 80. XX wieku. Wybudowano wówczas nowy budynek dworca (w 1986), służący pasażerom tylko kilkanaście lat, do końca XX wieku. Następnie obiekt został zamknięty przez PKP i, pozbawiony opieki, stopniowo niszczał. Ostateczna rozbiórka nastąpiła pod koniec 2005.
W roku 2017 przystanek obsługiwał 150–199 pasażerów na dobę.

</doc>
<doc id="976936" url="https://pl.wikipedia.org/wiki?curid=976936" title="Badanie omnibusowe">
Badanie omnibusowe

Badanie omnibusowe – badanie wielotematyczne służące do badania rynku. Testuje reprezentatywne próby populacji w regularnych odstępach czasu. 
Zaletą tej metody jest możliwość połączenia w jednym badaniu indywidualnych kwestionariuszy dotyczących klientów reprezentujących różne sektory gospodarki. Badanie jest przeprowadzane na dużej próbie, jego wyniki są wiarygodne, gwarantują jakość, a jednocześnie jest zazwyczaj bardziej przystępne cenowo niż badanie realizowane ad hoc.

</doc>
<doc id="976937" url="https://pl.wikipedia.org/wiki?curid=976937" title="Matuzalem (piłkarz)">
Matuzalem (piłkarz)



</doc>
<doc id="976938" url="https://pl.wikipedia.org/wiki?curid=976938" title="Czyżykowo">
Czyżykowo

2 miejscowości w Polsce:

</doc>
<doc id="976940" url="https://pl.wikipedia.org/wiki?curid=976940" title="Czyżykowo (województwo zachodniopomorskie)">
Czyżykowo (województwo zachodniopomorskie)

Czyżykowo – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Sulimierz.
W latach 1975–1998 miejscowość administracyjnie należała do województwa gorzowskiego.
Zobacz też: Czyżykowo

</doc>
<doc id="976942" url="https://pl.wikipedia.org/wiki?curid=976942" title="Grządziele">
Grządziele

Grządziele – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Sulimierz.
W latach 1975–1998 miejscowość administracyjnie należała do województwa gorzowskiego.

</doc>
<doc id="976944" url="https://pl.wikipedia.org/wiki?curid=976944" title="Posnania">
Posnania

Inne:
Zobacz też: Posen, Poznan, Poznań

</doc>
<doc id="976946" url="https://pl.wikipedia.org/wiki?curid=976946" title="Sokolski Legion">
Sokolski Legion

Sokolski Legion (sł. Sokolska legija) – ochotnicza kolaboracyjna formacja zbrojna złożona ze Słoweńców podczas II wojny światowej.
Został utworzony 2 sierpnia 1941 r. na bazie słoweńskiego przedwojennego towarzystwa gimnastycznego Sokol. Liczył ok. 700-1 tys. ludzi. Stanowił paramilitarne skrzydło Jugosłowiańskiej Partii Narodowej (Jugoslovanske napredne stranke), występującej za jednością Jugosławii. W skład Legionu wchodzili także liberałowie ze Słoweńskiej Partii Liberalnej i socjaliści. Działał przeciwko komunistom, współdziałając z Włochami i Niemcami. Wszedł w skład Ochotniczej Milicji Antykomunistycznej, podległej włoskim władzom okupacyjnym. Po ogłoszeniu przez Włochy zawieszenia broni 8 września i wyjściu z wojny, Legion podjął samodzielną działalność. W ostatnich dniach wojny Legion miał współtworzyć wraz z innymi słoweńskimi formacjami zbrojnymi Słoweńską Armię Narodową, ale z powodu kapitulacji Niemiec 8/9 maja 1945 r. nigdy do tego nie doszło.
Linki zewnętrzne.
Słoweńscy czetnicy podczas II wojny światowej (jęz. serbski)

</doc>
<doc id="976949" url="https://pl.wikipedia.org/wiki?curid=976949" title="Alkohol benzylowy">
Alkohol benzylowy

Alkohol benzylowy, – organiczny związek chemiczny z grupy alkoholi aromatycznych.
Właściwości fizyczne.
W temperaturze pokojowej jest bezbarwną, cieczą o charakterystycznym zapachu i temperaturze wrzenia 205,3 °C. Rozpuszcza się m.in. w etanolu i eterze dietylowym, słabo w wodzie.
Występowanie.
Występuje w postaci estrów w olejkach eterycznych, np. róży, jaśminu, hiacyntu.
Zastosowanie.
Alkohol benzylowy to dobry rozpuszczalnik, m.in. estrów i eterów celulozy, żywic, siarki, lakierów. Stosuje się go jako składniki kompozycji zapachowych. W przemyśle alkoholowym stosuje się go do produkcji likierów, wina aromatyzowanego, napojów na bazie wina aromatyzowanego i koktajli na bazie wina aromatyzowanego. W przemyśle spożywczym wykorzystuje się go do produkcji aromatów przeznaczonych do wyrobów cukierniczych łącznie z czekoladą oraz pieczywa cukierniczego i wyrobów ciastkarskich. Jego pochodne są stosowane w przemyśle farmaceutycznym.

</doc>
<doc id="976950" url="https://pl.wikipedia.org/wiki?curid=976950" title="Monaster Gračanica">
Monaster Gračanica

Monaster Gračanica – średniowieczny klasztor prawosławny w pobliżu kosowskiego miasta Prisztina. Od 1999 monaster jest siedzibą biskupa raszko-prizreńskiego.
Lokalizacja.
Klasztor znajduje się w serbskiej enklawie niedaleko miasteczka Lipljan, około 5 km od Prisztiny. 
Historia.
Monaster został ufundowany przez serbskiego króla Milutina i zbudowany w XIV wieku. Wcześniej w tym miejscu wznosiła się od VI wieku bazylika wczesnochrześcijańska, a później od XIII wieku kościół. Z zabudowań klasztornych do naszych czasów zachowała się jedynie cerkiew Matki Boskiej. 
13 lipca 2006 monaster został wpisany na listę dziedzictwa kulturowego UNESCO – do istniejącego już wpisu monasteru Visoki Dečani dodano trzy zabytki: monster Gračanica, cerkiew Bogurodzicy Ljeviškiej w Prizrenie i monaster Peć, które wspólnie tworzą wpis Średniowieczne zabytki Kosowa i jako całość znalazły się na liście zabytków światowego dziedzictwa w niebezpieczeństwie.
Cerkiew Matki Boskiej.
Cerkiew przyklasztorna pod wezwaniem Matki Boskiej stanowi jeden z cenniejszych zabytków sztuki bizantyjsko-serbskiej. Świątynia ma oryginalny układ przestrzenny – jest organicznym połączeniem dwóch cerkwi krzyżowo-kopułowych i bogatą dekorację plastyczną. 
Freski.
Wnętrza świątyni zdobią freski wykonane m.in. przez Michaela Astrapę i Eutychiosa. Malowidła przedstawiają m.in. portrety fundatora – króla Milutina oraz cykle ikonograficzne ze Starego i Nowego Testamentu. Freski te są przykładem stylu renesansu Paleologów. 
Kopią świątyni jest Hercegowińska Gračanica, cerkiew w Trebinju w Bośni i Hercegowinie.

</doc>
<doc id="976951" url="https://pl.wikipedia.org/wiki?curid=976951" title="Monaster Gracanica">
Monaster Gracanica



</doc>
<doc id="976952" url="https://pl.wikipedia.org/wiki?curid=976952" title="Krężel (Sulimierz)">
Krężel (Sulimierz)

Krężel (niem. "Lindehof") – kolonia wsi Sulimierz w Polsce, położona w województwie zachodniopomorskim, w powiecie myśliborskim, w gminie Myślibórz. Wchodzi w skład sołectwa Sulimierz.
W latach 1975–1998 kolonia administracyjnie należała do województwa gorzowskiego.

</doc>
<doc id="976953" url="https://pl.wikipedia.org/wiki?curid=976953" title="Port lotniczy La Gomera">
Port lotniczy La Gomera

Port lotniczy La Gomera – port lotniczy położony 34 km na południowy zachód od San Sebastián de la Gomera, na wyspie La Gomera. Jest jednym z najmniejszych portów lotniczych na Wyspach Kanaryjskich. W 2006 obsłużył 38 846 pasażerów.

</doc>
<doc id="976955" url="https://pl.wikipedia.org/wiki?curid=976955" title="Odolanów (województwo zachodniopomorskie)">
Odolanów (województwo zachodniopomorskie)

Odolanów – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Sulimierz.
W latach 1975–1998 miejscowość administracyjnie należała do województwa gorzowskiego.

</doc>
<doc id="976959" url="https://pl.wikipedia.org/wiki?curid=976959" title="Bad Brückenau">
Bad Brückenau

Bad Brückenau – miasto uzdrowiskowe w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, siedziba wspólnoty administracyjnej Bad Brückenau, do której jednak miasto nie należy. Leży w Rhön, ok. 24 km na północny zachód od Bad Kissingen, nad rzeką Sinn, przy autostradzie A7, drodze B27, B286 i linii kolejowej Wildflecken – Gemünden am Main.
Dzielnice.
W skład miasta wchodzą następujące dzielnice: Bad Brückenau, Staatsbad Brückenau, Römershag, Volkers i Wernarz
Polityka.
Burmistrzem jest Heinz Laudenbach.
Rada miasta:
Współpraca.
Miejscowości partnerskie:

</doc>
<doc id="976960" url="https://pl.wikipedia.org/wiki?curid=976960" title="Notatka rajdowa">
Notatka rajdowa

Notatki rajdowe – zapis przebiegu odcinka rajdowego dokonywanego przez załogę podczas rekonesansu (zapoznania). Podczas trwania odcinka pilot odczytuje z wyprzedzeniem informacje o zbliżającym się odcinku drogi, takie jak długość prostej pomiędzy zakrętami, stopień zakrętu oraz jego kierunek, jak również o przeszkodach w postaci wzniesień.

</doc>
<doc id="976961" url="https://pl.wikipedia.org/wiki?curid=976961" title="Rokicienko">
Rokicienko

Rokicienko – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Sulimierz.
W latach 1975–1998 miejscowość administracyjnie należała do województwa gorzowskiego.

</doc>
<doc id="976965" url="https://pl.wikipedia.org/wiki?curid=976965" title="Szypuły">
Szypuły

Szypuły (niem. "Rosenort") – kolonia wsi Sulimierz w Polsce, położona w województwie zachodniopomorskim, w powiecie myśliborskim, w gminie Myślibórz. Wchodzi w skład sołectwa Sulimierz.
W latach 1975–1998 kolonia administracyjnie należała do województwa gorzowskiego.

</doc>
<doc id="976968" url="https://pl.wikipedia.org/wiki?curid=976968" title="Bierzwnik">
Bierzwnik



</doc>
<doc id="976970" url="https://pl.wikipedia.org/wiki?curid=976970" title="Liść akantu">
Liść akantu



</doc>
<doc id="976971" url="https://pl.wikipedia.org/wiki?curid=976971" title="Simon Fraser (11. lord Lovat)">
Simon Fraser (11. lord Lovat)

Simon Fraser, 11. Lord Lovat (ur. ok. 1667, zm. 9 kwietnia 1747 w Londynie) – szkocki jakobita, wódz klanu Fraser. Z powodu swej nieuchwytności zwany „lisem” ("Fraser the Fox").
Od momentu gdy władzę przejął Wilhelm II Orański aż do roku 1714 przebywał we Francji.
Podczas pierwszej rewolty jakobickiej w 1715 popierał Jerzego I, w czasie drugiego (1745) poparł Pięknego Księcia Charliego (Karola Edwarda Stuarta). Po klęsce powstania (bitwa pod Culloden) wojska brytyjskie spaliły jego zamek w Dounie. Po trudach ucieczki, został w końcu złapany na wyspie na jeziorze Loch Morar. Odesłano go do Londynu, gdzie przeciw niemu zeznawał inny jakobita John Murray z Broughton. Wyrok śmierci zapadł 19 marca 1747 roku. Egzekucja miała miejsce (była to ostatnia dekapitacja na Tower Hill) 9 kwietnia. Ostatnie słowa skazańca były sentencją z Horacego: "" ("Jak słodko i zaszczytnie jest umrzeć za ojczyznę").

</doc>
<doc id="976975" url="https://pl.wikipedia.org/wiki?curid=976975" title="Allura">
Allura



</doc>
<doc id="976976" url="https://pl.wikipedia.org/wiki?curid=976976" title="Aloura Eden">
Aloura Eden



</doc>
<doc id="976977" url="https://pl.wikipedia.org/wiki?curid=976977" title="Ornament akantowy">
Ornament akantowy



</doc>
<doc id="976980" url="https://pl.wikipedia.org/wiki?curid=976980" title="Pimekrolimus">
Pimekrolimus

Pimekrolimus – organiczny związek chemiczny, lek z grupy inhibitorów kalcyneuryny, mający działanie przeciwzapalne. Jest to lipofilowa pochodna makrolaktamu askomycyny, otrzymana po raz pierwszy z bakterii "Streptomyces hygroscopicus var. pimecrolimus".
Mechanizm działania.
Lek wywiera silne działanie przeciwzapalne, wybiórczo hamując syntezę i wydzielanie cytokin w komórkach. Wykazuje duże powinowactwo do makrofiliny-12 i wiąże się z nią, a powstały kompleks pimekrolimus–makrofilina-12 jest inhibitorem zależnej od wapnia fosfatazy: kalcyneuryny. Pimekrolimus w niewielkim stopniu wpływa na ogólnoustrojową odpowiedź immunologiczną.
Farmakokinetyka.
Dostępność biologiczna pimekrolimusu przy zastosowaniu miejscowym jest minimalna i u większości chorych stężenie leku w osoczu jest bardzo niskie. W doświadczeniach przy jednorazowym podaniu doustnym lek występował we krwi głównie w postaci niezmienionej. W badaniach "in vitro" nie obserwowano metabolizmu pimekrolimusu w skórze człowieka.
Wskazania.
Nowe badania wykazały skuteczność pimekrolimusu w leczeniu atopowego zapalenia skóry u niemowląt.
Interakcje.
Pimekrolimus jest metabolizowany tylko przy udziale izoenzymu CYP 3A4 cytochromu P450. Interakcje między pimekrolimusem a lekami o działaniu ogólnym są mało prawdopodobne, ze względu na niskie stężenie pimekrolimusu w osoczu przy stosowaniu miejscowym. Potencjalne interakcje ogólnoustrojowe ze szczepionkami są także mało prawdopodobne, niemniej u pacjentów z ciężko przebiegającą chorobą zaleca się wykonywanie szczepień w czasie przerw w leczeniu. Pimekrolimus nie powinien być stosowany jednoczasowo ze stosowanymi miejscowo glikokortykosteroidami i innymi działającymi przeciwzapalnie lekami.
Działania niepożądane.
Bardzo często występuje uczucie pieczenia w miejscu zastosowania kremu. Często spotykane są miejscowe odczyny skórne (podrażnienie, świąd, zaczerwienienie) i zakażenia skóry (zapalenie mieszków włosowych).
Rzadszymi działaniami niepożądanymi stosowania preparatów pimekrolimusu są czyrak, liszajec, opryszczka, półpasiec, opryszczkowe zapalenie skóry, mięczak zakaźny, brodawczak skóry oraz osutki, parestezje, łuszczenie się naskórka, suchość skóry, obrzęk i nasilenie objawów atopowego zapalenia skóry.
Stosowanie w czasie ciąży i laktacji.
Lek nie został jeszcze przypisany do żadnej kategorii w klasyfikacji FDA. Nie powinien być stosowany u kobiet w ciąży; należy zachować ostrożność, stosując preparat u kobiet w okresie karmienia piersią. Ponadto kobiety karmiące nie powinny stosować kremu na skórę piersi, aby zapobiec przypadkowemu dostaniu się preparatu wraz z pokarmem do przewodu pokarmowego dziecka.
Dawkowanie.
Ściśle według wskazań lekarza! Cienką warstwę kremu nakłada się dwa razy na dobę na zmienioną chorobowo skórę, a następnie delikatnie wciera aż do całkowitego wchłonięcia się preparatu. Leku nie można stosować na błony śluzowe; po zetknięciu się preparatu z oczami lub błonami śluzowymi należy przepłukać je wodą. Przy braku efektu leczniczego po 6 tygodniach terapii lub po zaostrzeniu choroby lek powinno się odstawić. Po przerwaniu terapii leczenie należy wznowić po wystąpieniu pierwszych objawów nawrotu choroby.

</doc>
<doc id="976983" url="https://pl.wikipedia.org/wiki?curid=976983" title="Ruff Ryders Presents – Best of DMX">
Ruff Ryders Presents – Best of DMX

Ruff Ryders Presents – Best of DMX – kompilacja zawierająca największe przeboje amerykańskiego rapera DMXa. Została wydana w 2002 roku.

</doc>
<doc id="976984" url="https://pl.wikipedia.org/wiki?curid=976984" title="Antoine Balard">
Antoine Balard

Antoine-Jérôme Balard (ur. 30 września 1802 w Montpellier, zm. 30 kwietnia 1876 w Paryżu) – francuski chemik, odkrywca bromu.
Początkowo był aptekarzem, następnie zaczął pracę jako asystent na wydziale nauk ścisłych Uniwersytetu w Montpellier. W 1842 został profesorem Sorbony, a od 1851 College de France. W 1844 został członkiem Francuskiej Akademii Nauk. Opracował przemysłową metodę otrzymywania z wody morskiej siarczanu sodu i soli potasowych. Badał związki chloru. W 1826 odkrył brom w wodzie morskiej.
Upamiętnienie.
Imię Antoine'a Balarda nosi plac w XV dzielnicy Paryża.

</doc>
<doc id="976985" url="https://pl.wikipedia.org/wiki?curid=976985" title="STS-27">
STS-27

STS-27 (ang. "Space Transportation System") – trzecia misja wahadłowca kosmicznego Atlantis i dwudziesta siódma programu lotów wahadłowców.
Misja.
Kolejna całkowicie wojskowa misja wahadłowca. Głównym celem misji było wyniesienie na orbitę wojskowego satelity rozpoznania radarowego Lacrosse 1.

</doc>
<doc id="976989" url="https://pl.wikipedia.org/wiki?curid=976989" title="Hrabstwo Eddy (Dakota Północna)">
Hrabstwo Eddy (Dakota Północna)

Hrabstwo Eddy (ang. "Eddy County") to hrabstwo w stanie Dakota Północna w Stanach Zjednoczonych. Hrabstwo zajmuje powierzchnię 1 668,55 km². Według szacunków United States Census Bureau w roku 2006 miało 2 502 mieszkańców. Siedzibą hrabstwa jest New Rockford.
Geografia.
Hrabstwo Eddy zajmuje powierzchnię całkowitą 1 668,55 km², z czego 1 632,00 km² to powierzchnia lądowa, a 36,54 km² (2,2%) to powierzchnia wodna.

</doc>
<doc id="976990" url="https://pl.wikipedia.org/wiki?curid=976990" title="Sicienko">
Sicienko



</doc>
<doc id="976995" url="https://pl.wikipedia.org/wiki?curid=976995" title="Mini Estadi">
Mini Estadi

Mini Estadi (kat. Mały Stadion) - nieistniejący już stadion piłkarski w Barcelonie. Obiekt o pojemności 15 276 był drugim stadionem FC Barcelony. Na co dzień na Mini Estadi grała sekcja żeńska FC Barcelony, drugi zespół tego klubu - FC Barcelona B, a także Juvenil A. Okazjonalnie występowała tam także reprezentacja Andory w piłce nożnej. Na tym obiekcie grali również zawodnicy drużyny futbolu amerykańskiego ligi NFL Europa, FC Barcelona Dragons. Wymiary boiska wynosiły 103 na 65 metrów. 13 listopada 2005 roku reprezentacja Polski pokonała na tym stadionie 3−0 reprezentację Ekwadoru. W 2019 r. stadion został zburzony.

</doc>
<doc id="977003" url="https://pl.wikipedia.org/wiki?curid=977003" title="Hammelburg">
Hammelburg

Hammelburg – miasto w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Leży ok. 15 km na południowy zachód od Bad Kissingen, nad rzeką Soława Frankońska, przy drodze B27, B287 i linii kolejowej Bad Kissingen – Gemünden am Main - Frankfurt nad Menem/Würzburg.
Dzielnice.
W skład miasta wchodzą następujące dzielnice: Diebach, Untererthal, Pfaffenhausen/Lager, Westheim, Gauaschach, Obereschenbach, Obererthal (z Seeshof), Untereschenbach, Feuerthal i Morlesau (z Ochsenthal).
Polityka.
Burmistrzem jest Ernst Stross z SPD.
Rada miasta:
Współpraca.
Miejscowość partnerska:

</doc>
<doc id="977005" url="https://pl.wikipedia.org/wiki?curid=977005" title="Witold Zatoński">
Witold Zatoński

Witold Antoni Zatoński (ur. 11 czerwca 1942 w Wołominie) – polski lekarz, internista, epidemiolog i ekspert zdrowia publicznego.
Życiorys.
W 1966 r. ukończył Akademię Medyczną we Wrocławiu i w latach 1967–1979 był związany z tą uczelnią. Odbył staż naukowy w Centrum Badań nad Rakiem w Heidelbergu, pracował także w Międzynarodowej Agencji Badań nad Rakiem WHO w Lyonie i Londyńskiej Szkole Higieny. W 1970 r. uzyskał specjalizację I stopnia a w 1974 specjalizację II stopnia z zakresu medycyny wewnętrznej. W 1974 r. uzyskał tytuł doktora nauk medycznych w zakresie chorób wewnętrznych (Akademia Medyczna we Wrocławiu). W 1978 r. uzyskał habilitację w zakresie chorób wewnętrznych (Akademia Medyczna we Wrocławiu). Tytuł profesora medycyny uzyskał w 1989 r.
Od 1979 pracuje w Centrum Onkologii w Warszawie, gdzie kieruje Zakładem Epidemiologii i Prewencji Nowotworów. Prowadzi badania nad zdrowiem mieszkańców Polski, a szczególnie nad epidemiologią zachorowań na nowotwory złośliwe w Polsce oraz Europie Środkowo−Wschodniej. Prowadzi również międzynarodowe projekty badawcze, m.in. HEM – Closing the gap Project www.hem.waw.pl, w latach 2004–2008 oraz od 2009 r. realizuje projekt PONS – Ustanowienie infrastruktury dla badania zdrowia populacji Polski www.projectpons.pl, współfinansowany przez Polsko-Norweski Fundusz Badań Naukowych.
Członek komitetów redakcyjnych czasopism.
„Nowotwory” od 1984 r., „Health Promotion” od 1986 r., „Polish Journal of Occupational Medicine &amp; Environmental Health” 1987–2000, „European Journal of Oncology” od 1990 r., „Cancer Epidemiology, Biomarkers &amp; Prevention” od 1991 r., „Tobacco Control” od 1992 r., „The Breast” 1992–2001, „Zdrowie Publiczne” 1993-2001, „Medycyna po Dyplomie” (polska wersja językowa „Postgraduate Medicine Poland”) od 1993 r., „Journal of Epidemiology and Biostatistics” od 1995 r., „Nicotine &amp; Tobacco Research” od 1998 r., “Antyaging” od 2003 r., „Polish Population Review” od 2005; „Central European Journal of Medicine” od 2005 r.; „Health System in Transition” od 2006 r.; “Medycyna Wieku Rozwojowego” (komitet naukowy) od 2006 r.; „Medycyna Praktyczna. Onkologia” od 2007 r.; “Current Drug Abuse Reviews” od 2007 r.; „Oral Oncology” od 2007 r.
Badania.
W ostatnim dziesięcioleciu przede wszystkim badania nad zdrowiem, szczególnie epidemiologią
nowotworów złośliwych i czynnikami warunkującymi stan zdrowia Polaków oraz innych mieszkańców
Europy Środkowo-Wschodniej (patrz lista publikacji)
Publikacje.
Autor oraz współautor ponad 450 publikacji i komunikatów naukowych, oraz autor i współautor 125 książek i rozdziałów w książkach. Jako jeden z czterech polskich badaczy nowotworów złośliwych figuruje na prestiżowej liście najczęściej cytowanych autorów, sporządzonej na podstawie amerykańskiej bazy danych Science Citation Index za lata 1965–2011.

</doc>
<doc id="977008" url="https://pl.wikipedia.org/wiki?curid=977008" title="Lifehouse">
Lifehouse

Lifehouse – amerykańska grupa rockowa pochodząca z Malibu w stanie Kalifornia. Zespół zadebiutował w 2000 roku singlem „Hanging by a Moment” z albumu "No Name Face". Singel wygrał Billboard Music Award w kategorii 100 Najlepszych Singli Roku 2001, pokonując tym samym Janet Jackson i Alicia Keys. W 2002 wydali swój następny album "Stanley Climbfall". Trzeci album zespołu Lifehouse zatytułowany "Lifehouse", został nagrany w 2005. W 2007 na rynku pojawił się czwarty album studyjny "Who We Are". Kolejne to: "Smoke &amp; Mirrors" (wydany 2 marca 2010), "Almeria" (pochodzący z 2012) oraz "Out of the Wasteland" (z 2015).
Grupa zaczynała jako chrześcijański zespół o nazwie Blyss. W 1999 wydała swoje pierwsze wydawnictwo pod tytułem "Diff’s Lucky Day". W 2000 Lifehouse wszedł do studia nagrań, by nagrać pierwszy oficjalny album. Pięć z dwunastu utworów z debiutanckiej EP-ki zostało zremiksowanych i wydanych na płycie "No Name Face".
W 2001 grupa nagrała nastrojową balladę do filmu animowanego "Shrek" pt. „You Belong To Me”, a w 2006 utwór „Good Enough” do filmu animowanego "Dżungla (The Wild)". Również piosenka „Everybody Is Someone” pojawiła się na ścieżce dźwiękowej do filmu "Apartament" ("Wicker Park").
Singiel „Between The Raindrops” promował płytę zespołu zatytułowaną Almeria (premiera 11 grudnia 2012 roku).
Piosenki w telewizji.
Kilka utworów Lifehouse można było usłyszeć w polskiej edycji programu "You Can Dance – Po prostu tańcz". W 2. edycji programu mogliśmy usłyszeć piosenki "„Everything”" (dwa razy) oraz "„You And Me”", natomiast w 3. edycji hit "„Hanging by a Moment”".
Lifehouse w trasie.
Od lata 2007 roku Lifehouse był w trasie koncertowej z grupą Goo Goo Dolls. Trasa zakończyła się w grudniu tego roku.

</doc>
<doc id="977009" url="https://pl.wikipedia.org/wiki?curid=977009" title="Sicienko (powiat myśliborski)">
Sicienko (powiat myśliborski)

Sicienko – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Derczewo.
W latach 1975–1998 miejscowość administracyjnie należała do województwa gorzowskiego.

</doc>
<doc id="977010" url="https://pl.wikipedia.org/wiki?curid=977010" title="Noelia">
Noelia



</doc>
<doc id="977015" url="https://pl.wikipedia.org/wiki?curid=977015" title="Bucznik">
Bucznik



</doc>
<doc id="977023" url="https://pl.wikipedia.org/wiki?curid=977023" title="Niesłusz">
Niesłusz

Niesłusz – osada leśna w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Kierzków.
W latach 1975–1998 miejscowość administracyjnie należała do województwa gorzowskiego.

</doc>
<doc id="977025" url="https://pl.wikipedia.org/wiki?curid=977025" title="John Carmichael (3. hrabia Hyndford)">
John Carmichael (3. hrabia Hyndford)

John Carmichael (ur. 15 marca 1701, zm. 19 lipca 1767) – szkocki arystokrata (3. hrabia Hyndford) i dyplomata.
Życiorys.
Tytuł earla (hrabiego) uzyskał w roku 1737. Od roku 1739 był jednym ze szkockich parów w brytyjskiej Izbie Lordów, a także szeryfem ("sheriff") miasta Lanark od tego samego roku. W latach 1764–1767 był wiceadmirałem Szkocji.
Był brytyjskim ambasadorem w Prusach (1741–1742), Rosji (1744–1749) i Austrii (1752–1764).
W czerwcu 1742 podpisano przy nim preliminaria pokoju wrocławskiego

</doc>
<doc id="977029" url="https://pl.wikipedia.org/wiki?curid=977029" title="Klejowa Góra">
Klejowa Góra

Klejowa Góra – wybitny, górzysty półwysep w Masywie Trzech Koron w Pieninach Właściwych. Wraz z Łysiną tworzy tzw. grupę Łysiny, która jest z trzech stron opływana przez Dunajec, tworzący tutaj największy ze swoich przełomów, zwanych Przełomami Dunajca. Klejowa Góra wysuwa się w południowym kierunku z Facimiecha. Jest porośnięta lasem, ale dawniej istniały na niej polanki, które zarastają lasem od czasu utworzenia Pienińskiego Parku Narodowego i zaprzestania ich koszenia. Jeszcze tylko wzdłuż brzegu Dunajca istnieją resztki polany Rówienki, na której dawniej istniało samotne gospodarstwo. Poniżej niej istniała polana Zimna, która była koszona, a siano przewożone na drugą stronę Dunajca do Sromowiec Niżnych dopiero zimą saniami po lodzie. Na północnym cyplu Klejowej Góry zarastająca polana Facimiech, od której wziął nazwę ten imponująco wyglądający szczyt – urwisko skalne podcięte wodami Dunajca.
Na południowo-zachodnich zboczach rośnie typowy las jodłowy, z potężnymi jodłami liczącymi sobie ok. 150 lat. Wielką atrakcją przyrodniczą są jedne z ostatnich w Polsce stanowisk jałowca sawiny. Naliczono ich na Facimiechu i Klejowej Górze 6 (w całych Pieninach jest ich 8). Z rzadkich w Polsce roślin ma tutaj rośnie tutaj jeszcze tawuła średnia.
Nie jest udostępniona turystycznie. Cały ten rejon to jeden z bardziej dzikich i trudno dostępnych zakątków Pienin, gdzie przyroda rządzi się swoimi prawami.

</doc>
<doc id="977032" url="https://pl.wikipedia.org/wiki?curid=977032" title="Przymiarki (powiat myśliborski)">
Przymiarki (powiat myśliborski)

Przymiarki – kolonia w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Kierzków.
W latach 1975–1998 miejscowość administracyjnie należała do województwa gorzowskiego.

</doc>
<doc id="977037" url="https://pl.wikipedia.org/wiki?curid=977037" title="Münnerstadt">
Münnerstadt

Münnerstadt – miasto w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Leży w Grabfeldzie, ok. 10 km na północny wschód od Bad Kissingen, nad rzeką Lauer, przy drodze B19 i linii kolejowej Eisenach - Schweinfurt.
Dzielnice.
W skład miasta wchodzą następujące dzielnice: 
Polityka.
Burmistrzem jest Ernst Stross z SPD.
Rada miasta:
Współpraca.
Miejscowości partnerskie:

</doc>
<doc id="977039" url="https://pl.wikipedia.org/wiki?curid=977039" title="Katechizm Rakowski">
Katechizm Rakowski

Katechizm Rakowski – opublikowane w 1605 roku w Rakowie wyznanie wiary braci polskich. Jedno z pierwszych dzieł w Europie głoszące zasadę racjonalizmu i tolerancji religijnej dla wszystkich (inspirowało m.in. Konstytucję Stanów Zjednoczonych).
Opis.
Tytuł.
Tytuł polski "Katechizmu" brzmi:
"Katechizm Zboru tych ludźi, którzy w Królestwie Polskim / y w Wielkim Xięstwie Litewskim, y w innych Państwach do Korony należących / twierdzą i wyznawáią / że nikt inszy, iedno Oćiec Pana naszego Jezusa Christusa / iest onym iedynym Bogiem Izraelskim: á on człowiek J e z u s Nazareński / który się z Panny narodził/ á nie żaden inszy oprocz niego / ábo przed nim / iest jednorodzonym Synem Bożym."
Tytuł łaciński:
"Catechesis Ecclesiarum quae in Regno Poloniae et magna Ducatu Lithuaniae, et aliis ad istud Regnum pertinentibus Provinciis, affirmant, neminem alium, praeter Patrem Domini nostri Jesu Christi, esse illum unum Deum Israelis: Hominem autem illum Jesum Nazarenum, qui ex Virginenatus est, nec alium, praeter aut ante ipsum, Dei Filium unigenitum, et agnoscunt et confitentur. Ante annos quatuor Polinicè, nunc verò etiam Latinè edita."
Historia.
Tekst "Katechizmu" był zbiorowym dziełem braci polskich. Początkowo tekst przygotowywał Faust Socyn, jednak jego śmierć w 1604 roku przerwała tę pracę. Dzieło Socyna kontynuowali: Piotr Stoiński (młodszy), Hieronim Moskorzowski, Jan Völkel i Walenty Smalc. "Katechizm" napisany został w języku polskim i wydany w 1605 roku, a następnie przetłumaczony przez Hieronima Moskorzowskiego na łacinę i wydany ponownie w 1609 roku. To wydanie było zadedykowane angielskiemu królowi Jakubowi I, co wywołało oburzenie tego władcy, przeciwnego unitarianizmowi. Z tego powodu zakazano w Anglii jego rozpowszechniania, a w 1612 roku książkę publicznie spalono.
Na język niemiecki przetłumaczył "Katechizm" Walenty Smalc i wydał w 1608 roku. W połowie XVII wieku w Amsterdamie ukazały się przekłady "Katechizmu Rakowskiego" w języku niderlandzkim i w Londynie w języku angielskim (tłum. Johna Biddle’a).
W 1652 roku "Katechizm Rakowski" był przedmiotem debaty w parlamencie brytyjskim. 10 lutego zaprezentowano go w Izbie Gmin jako dowód jawnej działalności braci polskich. Izba wyznaczyła komitet dla zbadania sprawy i ukarania winnych, a następnie nakazała spalić wszystkie dostępne egzemplarze. Dokonano tego 6 i 8 kwietnia tegoż roku.
"Katechizm", głoszący konieczność racjonalizmu i tolerancji religijnej wywarł znaczny wpływ na Europę Zachodnią. Thomas Jefferson powoływał się na tekst "Katechizmu" jako jedno ze źródeł Konstytucji Stanów Zjednoczonych. "Katechizm" wymieniony jest przez UNESCO jako jedno z najważniejszych dzieł w historii ludzkości. W Polsce "Katechizm" został na długo zapomniany wraz z wygnaniem braci polskich w 1658 roku.
Cytaty.
"Powiedziałeś mi wyższej, że Christus z natury swey iest człowiekiem. Izali też nie ma natury Boskiey? Nie ma. Bo się to nie tylko zdrowemu rozumowi, ale y Pismu świętemu przeciwi."
"Pokazałeś mi dotąd pewność i doskonałość Pism świętych, proszę ćię pokaż mi też jeśli te Pismá są wszystkim poietne y wyrozumialne. Acz się w nich nieiákie trudnośći náyduią: wszákże są poiętne y wyrozumiálne, zwłaszcza w tych rzeczách, ktore do zbáwienia są potrzebne."
Linki zewnętrzne.
Katechizm Rakowski Online.
"Katechizm Rakowski" z 1605 (egzemplarz z Biblioteki Narodowej) w serwisie Polona
Edycja współczesna.
Pełny tekst "Katechizmu Rakowskiego" (transkrypcja wydania z 1605)

</doc>
<doc id="977040" url="https://pl.wikipedia.org/wiki?curid=977040" title="Chłopówko">
Chłopówko

2 miejscowości w Polsce:

</doc>
<doc id="977041" url="https://pl.wikipedia.org/wiki?curid=977041" title="Graeme Gorham">
Graeme Gorham

Graeme Gorham (ur. 12 czerwca 1987 w Edmonton) – kanadyjski skoczek narciarski, reprezentant klubu Altius Nordic Ski Club. 
Zadebiutował w reprezentacji w 2002 w konkursie Letniego Pucharu Kontynentalnego w Calgary, zajmując 28. miejsce. W 2006 wziął udział w igrzyskach olimpijskich w Turynie, gdzie na skoczni K-120 skoczył 99,5 metra i zajął ostatnie, 50. miejsce.

</doc>
<doc id="977042" url="https://pl.wikipedia.org/wiki?curid=977042" title="Szczelina">
Szczelina



</doc>
<doc id="977045" url="https://pl.wikipedia.org/wiki?curid=977045" title="Selenocysteina">
Selenocysteina

Selenocysteina (Sec) – organiczny związek chemiczny z grupy aminokwasów. Ma budowę podobną do cysteiny, ale w miejsce atomu siarki cysteiny obecny jest w niej atom selenu. Jest obecna w licznych białkach enzymatycznych. Razem z pirolizyną są określane jako 21 i 22 aminokwas białkowy. Białka zawierające przynajmniej jedną resztę selenocysteinową to selenoproteiny.
Selenocysteina w przeciwieństwie do zwykłych aminokwasów nie ma przypisanego kodonu w ludzkim DNA. Reszta selenocysteinowa powstaje przez modyfikację seryny związanej z cząsteczką tRNA i włączana jest do białek kotranslacyjnie. Selenocysteina kodowana przez kodon UGA mRNA, selenoprotein jest 21. UGA zazwyczaj jest kodonem stop; dekodowanie UGA ażeby oznaczał Sec a nie sygnał terminacji translacji wymaga specyficznej struktury drugorzędowej mRNA selenoprotein: elementu insercyjnego o charakterze stem-loop w obrębie 3'UTR, uwarunkowanego tak zwanymi sekwencjami insercyjnymi Sec lub elementami SECIS, oraz kilku czynników trans i specjalnego tRNA z antykodonem komplementarnym do UGA.
tRNA jest najpierw aminoacylowany seryną, która dostarcza węglowego szkieletu dla selenocysteiny. Ten specjalny transportujący RNA oznaczany jest także tRNA[Ser]Sec. Nie jest on rozpoznawany przez standardowy czynnik elongacyjny eEF IA, ale przez specjalne białko eEFSec, wykazujące specyficzność zarówno wobec struktury tRNA, jak i wobec aminokwasu. Rekrutacja kompleksu Sec-tRNA-EFSec do rybosomu następuje dzięki interakcji z białkiem wiążącym SECIS2, wykazującym specyficzność dla elementów SECIS w mRNA selenoprotein.
Selenoproteiny.
Selenocysteina (Sec) znajduje się w centrum aktywnym:

</doc>
<doc id="977047" url="https://pl.wikipedia.org/wiki?curid=977047" title="Chłopówko (powiat myśliborski)">
Chłopówko (powiat myśliborski)

Chłopówko – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Pniów.
W latach 1975–1998 miejscowość administracyjnie należała do województwa gorzowskiego.
Zobacz też: Chłopówko

</doc>
<doc id="977050" url="https://pl.wikipedia.org/wiki?curid=977050" title="Daniel Davidsson">
Daniel Davidsson

Daniel Jan Johan Davidsson (ur. 17 marca 1983 w Motali) – szwedzki żużlowiec, syn Jana Davidssona i brat Jonasa Davidssona – również żużlowców; brązowy medalista Indywidualnych Mistrzostw Europy Juniorów (U-19).

</doc>
<doc id="977054" url="https://pl.wikipedia.org/wiki?curid=977054" title="Ambasadorowie Wielkiej Brytanii w Niemczech">
Ambasadorowie Wielkiej Brytanii w Niemczech

Przed zjednoczeniem Niemiec w roku 1870 Wielka Brytania wysyłała swych przedstawicieli do poszczególnych państw, które utworzyły później Rzeszę Niemiecką.
Wysłannicy i posłowie brytyjscy do Niemiec.
Niemcy Zjednoczone.
Po II wojnie światowej władzę w Niemczech sprawowała Sojusznicza Rada Kontroli.

</doc>
<doc id="977055" url="https://pl.wikipedia.org/wiki?curid=977055" title="SriLankan Airlines">
SriLankan Airlines

SriLankan Airlines (syng. ශ්‍රී ලංකන් ගුවන් සේවය, tamil. இலங்கை விமான சேவை, wcześniej znane jako Air Lanka) – lankijskie narodowe linie lotnicze z siedzibą w Kolombo. Ma połączenia z Azją, Bliskim Wschodem i Europą. Głównym hubem jest Port lotniczy Kolombo.
Agencja ratingowa Skytrax przyznała liniom trzy gwiazdki.
Historia.
Linie lotnicze Air Lanka (dawna nazwa SriLankan Airlines) powstały w lipcu 1979 z inicjatywy rządu Sri Lanki, po upadku linii lotniczych Air Ceylon. Początkowo nowy przewoźnik obsługiwał połączenia za pomocą dwóch samolotów Boeing 707 wydzierżawionych od linii Singapore Airlines. W 1980 linie lotnicze poszerzyły swoją flotę oraz siatkę połączeń dodając kolejne porty docelowe. Do 1990 Linie lotnicze Air Lanka oferowały 26 różnych połączeń. W grudniu 1992 linie Air Lanka kupiły pierwszego Airbusa A320.
Na początku lat 90. rząd Sri Lanki podjął decyzję o częściowej prywatyzacji przewoźnika przez grupę "Dubai Emirates Group", ponieważ rządy państw: Zjednoczonych Emiratów Arabskich i Sri Lanki podpisały dziesięcioletnią umowę partnerstwa strategicznego. Arabowie kupili 40% udziałów w Air Lanka o wartości
70 mln USD. Po kupnie udziałów grupa arabska starała się o modernizację floty oraz polepszenie usług oferowanych pasażerom przez przewoźnika. Mimo iż rząd Sri Lanki zachował większość udziałów w liniach lotniczych to dał pełną kontrolę na wszystkie inwestycje i decyzje liniom Emirates. W 1998 została zmieniona nazwa z Air Lanka na SriLankan Airlines.
W tym okresie przewoźnik nabył sześć samolotów Airbus A330-200 w celu odnowienia i uzupełnienia swojej floty, w której były modele Airbusa A320-200 oraz A340-300. Samoloty te dotarły do przewoźnika na przełomie 1999 i 2000. W tym czasie przybył również czwarty samolot Airbus A340-300, w nowych barwach linii lotniczych. Nastąpiły również przebudowania i remonty wnętrz samolotów, zapewniając większy komfort podróży zarówno w klasie biznes, jak i w ekonomicznej.
W następnych latach linie lotnicze SriLankan borykały się z wieloma problemami. M. in. epidemia SARS, trzęsienie ziemi i fala tsunami w 2004 czy wojna domowa w Sri Lance lub atak terrorystyczny na lotnisku w Colombo, który zniszczył 4 samoloty, a pozostałe dwa uszkodził. W tym okresie przewoźnik otworzył kilka połączeń do Indii oraz na Bliski wschód i krajów arabskich.
W ramach swoich planów i rozwoju strategicznego linie SriLankan zaczęły również dowozić turystów z Londynu, Paryża i Tokio na lotnisko Malé, Malediwy, wykorzystując potencjał czarterowy.
W 2008 rząd Sri Lanki nie odnowił umowy na dalsze kontrolowanie linii SriLankan Airlines przez Emirates, która wygasła w dniu 31 marca 2008.
W lutym 2010 odsłonięto nowe ubrania dla stewardes pracujących na pokładach samolotów SriLankan Airlines. W tym czasie zakończono również drobne odświeżenie wnętrza, bowiem linie lotnicze starają się utrzymać wysoki poziom usług dla swoich klientów. W grudniu 2010 linie uruchomiły swoją nową, odświeżoną stronę internetową.
Emirates sprzedała swoje udziały w liniach lotniczych (43,63%) rządowi Sri Lanki.
Kierunki lotów.
Stan na czerwiec 2010:
Połączenia codeshare.
SriLankan pisiada połączenia w formie codeshare z następującymi liniami lotniczymi
Flota.
Stan floty na 2010 rok

</doc>
<doc id="977056" url="https://pl.wikipedia.org/wiki?curid=977056" title="EC XV de Piracicaba">
EC XV de Piracicaba

Esporte Clube XV de Novembro - brazylijski klub piłkarski z siedzibą w mieście Piracicaba leżącym w stanie São Paulo.
Historia.
Począwszy od 1910 roku w Piracicaba były dwa liczące się kluby amatorskie - Vergueirense, którego właścicielem była rodzina Pousa, oraz 12 de Outubro będące własnością rodziny Guerrini. W październiku 1913 roku oba te kluby postanowiły połączyć się. Kapitan Carlos Wingeter z brazylijskiej straży narodowej (który był także dentystą), został pierwszym prezesem nowego klubu. Podjął się tej roli pod warunkiem, że klub otrzyma nazwę XV de Novembro dla upamiętnienia dnia proklamowania republiki brazylijskiej.
Ostatecznie 15 listopada 1913 roku utworzony został klub Esporte Clube XV de Novembro. W 1943 roku XV de Piracicaba wygrał drugą ligę stanową wyprzedziwszy jednym punktem klub Taubaté.
W roku 1977 klub pierwszy raz wystąpił w pierwszej lidze brazylijskiej (Campeonato Brasileiro Série A), w której zajął 22 miejsce, wyprzedzając przy tym takie kluby, jak SC Internacional, Fluminense FC i Athletico Paranaense.
W 1979 roku XV de Piracicaba drugi raz przystąpił do rozgrywek pierwszej ligi brazylijskiej, zajmując 13 miejsce przed takimi klubami jak Fluminense czy Botafogo.
W 1995 roku klub wygrał trzecią ligę brazylijską (Campeonato Brasileiro Série C), pokonując w finale klub Volta Redonda.

</doc>
<doc id="977057" url="https://pl.wikipedia.org/wiki?curid=977057" title="Golenicki Młyn">
Golenicki Młyn

Golenicki Młyn – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Golenice.
W latach 1975–1998 miejscowość administracyjnie należała do województwa gorzowskiego.

</doc>
<doc id="977058" url="https://pl.wikipedia.org/wiki?curid=977058" title="Pacynowo">
Pacynowo

Pacynowo – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Golenice.
W latach 1975–1998 miejscowość administracyjnie należała do województwa gorzowskiego.

</doc>
<doc id="977060" url="https://pl.wikipedia.org/wiki?curid=977060" title="Xun Zi">
Xun Zi



</doc>
<doc id="977066" url="https://pl.wikipedia.org/wiki?curid=977066" title="ARINC 429">
ARINC 429

ARINC 429 – standard cyfrowej komunikacji używany w awionice samolotu, w tym np. cyfrowych układach sterowania silnikami typu FADEC. Określa szczegóły fizyczne i elektryczne interfejsu, format danych oraz podstawowe cechy funkcjonalne. ARINC 429 obecnie dominuje wśród innych standardów w samolotach z wyższej półki. Powstał na początku lat 80. jako decyzja komitetu ARINC mająca na celu zebranie wielu istniejących standardów (m.in. ARINC 561 (LRN), 568 (DME), 573 (FDR) i 575 (DADS)) w jeden.
Opis techniczny.
Fizycznym nośnikiem informacji jest skręcona para przewodów w ekranie. Standard nie określa impedancji przewodu, jedynie impedancję różnicową nadajnika równą 78 Ω. Wyróżniane są trzy stany sygnału: NULL, stan 0 i stan 1. Poszczególnym stanom są przyporządkowane napięcia różnicowe między przewodami: NULL: 0 V, stan 0: -10 V, stan 1: +10 V. Architektura połączeń jest typu „multicast”, tj. jeden nadajnik i wiele odbiorników.
Długość słowa wynosi 32 bity. Pomiędzy kolejnymi słowami musi nastąpić przerwa o czasie nie mniejszym niż czas 4 bitów, podczas którego transmitowany jest stan NULL. Prędkość transmisji jest stała dla danego połączenia. Dla połączenia „Low Speed” prędkość wynosi 12–14,5 kbit/s, dla połączenia „High Speed” - 100 kbit/s. Transmisja pojedynczego bitu złożona jest z dwóch części – przez pierwszą połowę czasu pojedynczego bitu transmitowany jest stan tego bitu (stan 0 lub stan 1), przez drugą połowę - stan NULL.
Propagacja informacji.
Podstawowym wykorzystaniem standardu ARINC 429 jest rozsyłanie różnorodnych parametrów lotu z sensorów (np. wysokościomierz) i urządzeń kontrolnych (np. panel sterujący) do urządzeń przetwarzających dane i wyświetlających je. Przyjmuje się zatem następującą metodę: źródło informacji rozsyła dany parametr periodycznie, nie oczekując żadnego potwierdzenia od odbiorników. Częstotliwość transmitowania każdego z parametrów jest ustalana tak, by pojedynczy nieudany odbiór wartości parametru nie wpłynął na pracę systemu. Określana przez ARINC 429 częstość nadawania słów zależy zatem od krytyczności danych, np. etykieta 204 (wysokość korygowana ciśnieniowo) musi być nadawana nie rzadziej niż co 62,5 ms i nie częściej niż 31,25 ms, a etykieta 012 (prędkość względem ziemi) nie rzadziej niż co 500 ms i nie częściej niż co 250 ms.
W przypadku paneli kontrolnych sterowanych przez pilota stosuje się czasem zamiast transmisji periodycznej transmisję paczek (burst mode). Po zmianie jakiegoś ustawienia przez pilota, zmieniony parametr jest transmitowany kilkukrotnie (np. 5 razy), po czym transmisja tego parametru ustaje.
W szczególnych przypadkach (np. komunikacja między transponderem i systemem TCAS) tworzy się dwukierunkowy system transmisji poprzez użycie dwóch połączeń – tam i z powrotem – i ustalenie dedykowanego sposobu transmisji i potwierdzania informacji. Takie protokoły zwykle definiowanie są w innych standardach ARINC (np. ARINC 718, ARINC 735).
Format słowa ARINC 429.
Każde słowo ARINC jest 32-bitową wartością, złożoną z pięciu logicznych pól.
Etykieta (label).
Wskazówki dotyczące etykietowania są częścią specyfikacji ARINC 429 dla poszczególnych typów urządzeń. Każdy samolot składa się z wielu różnych systemów, jak komputer zarządzający lotem (FMC – Flight Management Computers, FMS - Flight Management System), bezwładnościowe systemy nawigacyjne, komputery danych aerodynamicznych, radio-wysokościomierze, radia, odbiorniki GPS. Dla każdego typu przyrządów zdefiniowano zbiór standardowych parametrów, wspólnych dla wszystkich producentów i modeli sprzętu. Na przykład, komputer danych aerodynamicznych (Air Data Computer) podaje wysokość barometryczną z etykietą 204. Pozwala to na wymienność części w pewnym, ograniczonym zakresie, ponieważ większość takich komputerów zachowuje się w ten sam sposób. Jednak ze względu na ograniczoną ilość etykiet, liczba 204 może oznaczać coś zupełnie innego, jeśli została wysłana przez odbiornik GPS. Sporo bardziej powszechnych parametrów samolotu używa tych samych etykiet bez względu na źródło. Każdy producent wprowadza drobne modyfikacje w stosunku do formalnej specyfikacji, jak podawanie dodatkowych danych, brak niektórych danych rekomendowanych przez specyfikację lub inne zmiany.
Etykieta obejmuje pierwsze osiem bitów 32-bitowego słowa. Określa ona znacznie danych przesyłanych w danym słowie. Etykiety najczęściej prezentowane są w zapisie ósemkowym. Fizycznie transmisja tych ośmiu bitów przebiega w odwrotnej kolejności niż reszta słowa (najbardziej znaczący bit jako pierwszy). Zawsze etykieta przesyłana jest przed danymi, dzięki czemu strona odbiorcza może unikać odbioru niepotrzebnych danych z góry.
Przykład zakodowania etykiety 310:
Identyfikator nadawcy i odbiorcy (SDI).
Pole wykorzystywane jest do reprezentacji stanu sprzętu, trybu pracy (System 1, 2, 3 lub wywołanie zbiorcze), ważności danych, a czasem także samych danych (np. zapewniają brakujące pozycje dla zakodowanych współrzędnych geograficznych). Tryb pracy zawęża grupę potencjalnych odbiorców (np. sprzęt odbiorczy skonfigurowany do pracy w trybie System 1 będzie odbierał dane tylko z tak oznaczonym polem SDI).
Poniższa tabela prezentuje standardowe tryby pracy:
Pole danych.
Zawartość pola danych ściśle określa etykieta. Wartość może być zakodowana jako binarna reprezentacja cyfr dziesiętnych BCD, jako binarna liczba w zapisie dopełnienia dwójkowego BNR, a także mieć znaczenie flag bitowych (każdy bit odpowiada stanowi jakiegoś urządzenia).
Poniższe tabele przedstawiają różnice w używanym kodowaniu:
Macierz znaku/statusu.
Macierz może przyjmować różne znaczenia, m.in. w zależności od rodzaju kodowania danych. W przypadku BCD wykorzystywane są tylko bity 29 i 30, a w przypadku BNR także bit 28. Najczęściej spotykane wartości przedstawiają poniższe tabele:
Parzystość.
Ostatni bit w słowie służy wykrywaniu błędów w czasie transmisji. Wartość tego bitu zależy zarówno od danych, jak i etykiety, ponieważ uzupełnia on całe słowo do nieparzystości. Oznacza to, że w słowie musi występować zawsze nieparzysta liczba jedynek. Nadawca jest odpowiedzialny za ustawienie tego bitu tak, aby stan ten był zgodny z założeniem.
Linki zewnętrzne.
Standardy
Producenci sprzętu
Podręczniki

</doc>
<doc id="977070" url="https://pl.wikipedia.org/wiki?curid=977070" title="Gadus">
Gadus

Gadus – rodzaj morskich ryb z rodziny dorszowatych (Gadidae).
Zasięg występowania.
Umiarkowane i chłodne wody oceaniczne i morskie półkuli północnej, na głębokościach do 500 m.
Klasyfikacja.
Gatunki zaliczane do tego rodzaju:

</doc>
<doc id="977071" url="https://pl.wikipedia.org/wiki?curid=977071" title="Straszyn">
Straszyn

2 miejscowości w Polsce:

</doc>
<doc id="977075" url="https://pl.wikipedia.org/wiki?curid=977075" title="Tefrochronologia">
Tefrochronologia

Tefrochronologia – geochronologiczna metoda sedymentacyjna stosowana do datowania osadów w geologii i archeologii. Wiek osadów w tej metodzie określany jest na podstawie identyfikacji warstw tefry zbudowanych z popiołów wulkanicznych, pochodzących z wybuchów wulkanów o znanej już chronologii. Każda warstwa popiołu wulkanicznego ma specyficzny skład chemiczny i mineralny, na podstawie którego ustala się poziomy przewodnie. Popioły wulkaniczne rozprzestrzeniają się na duże odległości i opadają na powierzchnię ziemi lub dna zbiorników wodnych. Poziomy te służą następnie do korelacji utworów powstałych w różnych środowiskach, zarówno morskich jak i lądowych.

</doc>
<doc id="977077" url="https://pl.wikipedia.org/wiki?curid=977077" title="Hrabstwo Edwards (Illinois)">
Hrabstwo Edwards (Illinois)

Hrabstwo Edwards – hrabstwo w USA, w stanie Illinois, według spisu z 2000 roku liczba ludności wynosiła 6 971. Siedzibą hrabstwa jest Albion.
Geografia.
Według spisu hrabstwo zajmuje powierzchnię 577 km2, z czego 576 km2 stanowią lądy, a 1 km2 (0,14%) stanowią wody.
Historia.
Hrabstwo Edward zostało utworzone w 1814 roku i obejmowało prawie połowę stanu Illinois. Nowe granice hrabstwa zostały utworzone w 1824 roku i jest teraz jednym z najmniejszym hrabstwem w Illinois.
Nazwa hrabstwa pochodzi od nazwiska Ninian Edwards (1775 – 1833), gubernatora Terytorium Illinois a później stanu Illinois. 
W przeciwieństwie niż inne hrabstwa, hrabstwo Edward jest podzielone na dzielnice a nie okręgi. Większość ziem hrabstwa była przystosowywana do ordynacji dotyczącej podziału ziem z 1785 roku. Ordynacja ta ustalała podział hrabstw na okręgi, które miały mieć nie mniej niż 6 mil kwadratowych. Podział hrabstwa Edward na dzielnice związany jest z wcześniejszym podziałem administracyjnych co może jedynie świadczyć, iż hrabstwo powstało przed datą 1785. 
Demografia.
Według spisu z 2000 roku hrabstwo zamieszkuje 6 971 osób, które tworzą 2 905 gospodarstw domowych oraz 2 027 rodzin. Gęstość zaludnienia wynosi 12 osób/km2. Na terenie hrabstwa jest 3 199 budynków mieszkalnych o częstości występowania wynoszącej 6 budynków/km2. Hrabstwo zamieszkuje 98,87% ludności białej, 0,14% ludności czarnej, 0,09% rdzennych mieszkańców Ameryki, 0,40% Azjatów, 0,04% mieszkańców Pacyfiku, 0,09% ludności innej rasy oraz 0,37% ludności wywodzącej się z dwóch lub więcej ras, 0,46% ludności to Hiszpanie, Latynosi lub inni.
W hrabstwie znajduje się 2 905 gospodarstw domowych, w których 29,80% stanowią dzieci poniżej 18 roku życia mieszkający z rodzicami, 59,00% małżeństwa mieszkające wspólnie, 8,20% stanowią samotne matki oraz 30,20% to osoby nie posiadające rodziny. 27,50% wszystkich gospodarstw domowych składa się z jednej osoby oraz 14,60% żyje samotnie i ma powyżej 65 roku życia. Średnia wielkość gospodarstwa domowego wynosi 2,37 osoby, a rodziny wynosi 3,88 osoby.
Przedział wiekowy populacji hrabstwa kształtuje się następująco: 23,10% osób poniżej 18 roku życia, 8,0% pomiędzy 18 a 24 rokiem życia, 26,10% pomiędzy 25 a 44 rokiem życia, 24,30% pomiędzy 45 a 64 rokiem życia oraz 18,50% osób powyżej 65 roku życia. Średni wiek populacji wynosi 40 lat. Na każde 100 kobiet przypada 93,80 mężczyzn. Na każde 100 kobiet powyżej 18 roku życia przypada 91,50 mężczyzn.
Średni dochód dla gospodarstwa domowego wynosi 31 816 USD, a średni dochód dla rodziny wynosi 38 750 dolarów. Mężczyźni osiągają średni dochód w wysokości 27 165 dolarów, a kobiety 19 579 dolarów. Średni dochód na osobę w hrabstwie wynosi 16 187 dolarów. Około 6,30% rodzin oraz 9,80% ludności żyje poniżej minimum socjalnego, z tego 13,80% poniżej 18 roku życia oraz 8,70% powyżej 65 roku życia.

</doc>
<doc id="977079" url="https://pl.wikipedia.org/wiki?curid=977079" title="Ambasadorowie Wielkiej Brytanii w Prusach">
Ambasadorowie Wielkiej Brytanii w Prusach

Przed zjednoczeniem Niemiec w roku 1870 Wielka Brytania wysyłała swych przedstawicieli do poszczególnych państw tworzących późniejszą Rzeszę Niemiecką. Stałe stosunki z Brandenburgią-Prusami Brytyjczycy nawiązali w ostatniej dekadzie XVII wieku.

</doc>
<doc id="977080" url="https://pl.wikipedia.org/wiki?curid=977080" title="William John Wills">
William John Wills

William John Wills (ur. 5 stycznia 1834, zm. 28 lub 29 czerwca 1861) – amerykański badacz Australii.
Początek wyprawy.
W 1859 roku rząd Południowej Australii, zaoferował nagrodę osobie, której jako pierwszej uda się przebyć cały kontynent z południa na północ. Wills dostrzegł swoją szansę i zorganizował wyprawę angażując w nią najlepszych ludzi i doświadczonego przewodnika Roberta Burke. Była to jedna z najdrożej wyposażonych ekspedycji w dziejach Australii. Jednak Wills nie dysponował wiedzą na temat australijskiego pustkowia. W sierpniu 1860 roku wyprawa wyruszyła z Melbourne, żegnana przez rozentuzjazmowane tłumy. Na czele kroczyli Burke i Wills, a za nimi pozostałych 15 członków wyprawy, za którymi podążało 25 wielbłądów i 23 konie z wozami ze sprzętem i zapasami żywności. Po dwóch miesiącach ekspedycja Willsa dotarła do Menindee, gdzie rozbito obóz, lecz z powodu kłótni między uczestnikami wyprawy, Wills musiał zwolnić kilku z nich. Wyprawa bardzo się rozciągnęła, gdyż poszczególne grupy poruszały się z różną prędkością. Pod koniec października 1860 roku William Wills dowiedział się o konkurencyjnej wyprawie Johna Stuarta, który podążał na północ, w kierunku Darwin. Na początku listopada 1860 roku, w temperaturze sięgającej 50 stopni Celsjusza, Wills i Burke razem z siedmioma innymi członkami wyprawy wyruszyli w kierunku północno-zachodnim do odległej o 645 kilometrów Cooper Creek. Gdy dotarli do rzeki okresowej, Wills powierzył Williamowi Brahe'owi (jednemu z członków ekspedycji) pieczę nad pozostałymi zwierzętami i zapasami żywności. Brahe miał czekać trzy miesiące lub do wyczerpania zapasów. W tym czasie Burke, Wills, Charles Grey i John King podjęli próbę dotarcia do Zatoki Karpentaria.
Przeszkoda.
Nagle zmieniła się pogoda, coraz częściej następowały burze z gradem. Ziemia nasiąkła wodą, powodując że wielbłądy chodziły wolniej i grzęzły w piasku.
Wills zdecydował się je zastrzelić, dalej cała czwórka podążyła pieszo. W połowie lutego 1861 roku widzieli brzeg zatoki i poczuli z bliska zapach morza, ale drogę zagrodziły im lasy namorzynowe. W tej sytuacji Wills z goryczą zdecydował się na powrót.
Droga powrotna.
Droga powrotna zamieniła się w koszmar. Wyprawa zawróciła do Cooper Creek. Przemoczyły ich ulewne długotrwałe deszcze. Cała czwórka gorączkowała, najbardziej Wills i King. Kurczyły się zapasy żywności tak, że na jednego uczestnika wyprawy przypadało pół konserwy i kromka chleba na dobę.
Zabijano konie dzień po dniu dla mięsa. Grey świadomie zostawiał bagaże na pustyni, aż pewnego dnia zrzucając z martwego konia siodło, upadł na ziemię i już nie wstał.
Cztery dni później, 21 kwietnia 1861 roku, pozostała przy życiu trójka: Wills, Burke i King, dotarła do Cooper Creek, mając nadzieję, że zastanie tam Brahe'a z zapasami żywności. Nie zastali żywej duszy, znaleźli tylko wiadomość pozostawioną przez Brahe'a. Przekonany o śmierci towarzyszy wyruszył samotnie z pozostałymi wielbłądami do Menindee, jak wynikało z listu, 7 godzin przed przybyciem Willsa do obozu. Zamiast podjąć próbę odnalezienia Brahe'a, który znajdował się zaledwie 23 kilometry od nich, nieświadomy tego Wills 
zdecydował, że powinni wybrać najkrótszą drogę do Adelaide. Zagubiony i zrezygnowany William Wills krążył bezwiednie z towarzyszami po pustyni Simpsona zjadając ostatniego z wielbłądów, w końcu zawrócił do Cooper Creek. Tam minął się z grupą Brahe'a i ekipą ratowniczą, które były w tym samym miejscu tuż przed nim. Zabrakło 3 kilometrów. Brahe, nie znajdując nikogo, zawrócił do Melbourne.
Śmierć.
Wills, Burke i King słabli z godziny na godzinę. Głodowali i mieli halucynacje; najsilniejszy King zajmował się Willsem i Burke'em.
William Wills zmarł 28 lub 29 czerwca 1861 roku (dokładna data śmierci nie jest znana) w wyniku nagłego ataku gorączki.
Niecały tydzień później zmarł Burke. Jedyny pozostały przy życiu John King czołgał się na pustyni przez tydzień, ostatkiem sił docierając do osady Aborygenów.
Po trzech miesiącach, chudego i spalonego słońcem Kinga, zabrała do Melbourne ekipa ratunkowa. W drodze powrotnej odszukano ciała Willsa, Burke’a i Greya i pochowano je na cmentarzu w Melbourne. Ogłoszono żałobę narodową w całej Australii.
Wills i jego ekipa byli pierwszymi ludźmi, którzy dotarli na północne wybrzeże Australii od południa.

</doc>
<doc id="977082" url="https://pl.wikipedia.org/wiki?curid=977082" title="Ronny Johnsen">
Ronny Johnsen

Ronny Johnsen (ur. 10 czerwca 1969 w Sandefjord) – norweski piłkarz.
Kariera.
Johnsen karierę zaczynał w mało znanych klubach Stokke IL i Eik Tønsberg, skąd później trafił do stołecznego klubu norweskiego Lyn. Spędził tam jeden sezon, po czym trafił do innej drużyny ze swojej ojczyzny - Lillestrøm SK. Po dobrym sezonie w tej drużynie wyjechał za granicę, do Beşiktaşu JK.
Dobra gra w Turcji sprawiła, że Johnsenem zainteresował się sam Alex Ferguson. Szkocki menedżer Manchesteru United sprowadził Norwega na Old Trafford w 1996 roku. W barwach "Czerwonych Diabłów" obrońca ze Skandynawii grał przez 6 lat, zdobywając w tym czasie cztery mistrzostwa Anglii (1997, 1999, 2000 i 2001), Puchar Anglii (1999), a także Puchar Mistrzów (1999), po pamiętnym finale w Barcelonie przeciwko Bayernowi Monachium.
Kiedy do Manchesteru United sprowadzono Rio Ferdinanda, okazało się, że dla Johnsena na Old Trafford nie było już miejsca. Norweg zdecydował się pozostać w Anglii i podpisał kontrakt z Aston Villą. W tym klubie spędził dwa sezony, w 49 meczach strzelając 1 bramkę.
Jego kolejnym klubem w Anglii było Newcastle United, jednak liczne kontuzje przeszkodziły Johnsenowi w zrobieniu kariery na St James' Park. W barwach "Srok" rozegrał zaledwie trzy mecze i postanowił wrócić do ojczyzny, do Vålerenga Fotball, gdzie zakończył swoją karierę. 
W reprezentacji Norwegii Ronny Johnsen rozegrał 61 meczów, w których strzelił 3 bramki. Brał udział na mistrzostwach świata w 1998 roku we Francji.

</doc>
<doc id="977085" url="https://pl.wikipedia.org/wiki?curid=977085" title="Język crioulo">
Język crioulo



</doc>
<doc id="977087" url="https://pl.wikipedia.org/wiki?curid=977087" title="Ewa Lewańska">
Ewa Lewańska

Ewa Lewańska (ur. 15 grudnia 1900 w Kruszwicy, zm. 1980) – polska malarka i poetka.
Urodziła się jako czwarta córka Pawła Ryczki i Zofii (z domu Szpeka), zamożnego przedwojennego dzierżawcy jeziora Gopło. Jej rodzina prowadziła „dom otwarty” dla gości ze środowiska kultury i sztuki; odwiedzali ich m.in. Jan Kasprowicz, Stanisław Przybyszewski z żoną oraz Ludomir Różycki.
Naukę malarstwa pobierała u malarza Bolesława Lewańskiego, późniejszego męża. Z nim zamieszkała nad Gopłem, na Półwyspie Rzępowskim. Po ślubie Lewańska przestała malować, pracę wznowiła po śmierci męża w 1954 roku. Tematem jej twórczości były głównie nadgoplańskie pejzaże, przyroda, martwa natura i detale architektury. Tworzyła w oleju, pastelu, akwareli i temperze.
Jest patronką Przedszkola nr 3 w Kruszwicy.

</doc>
<doc id="977088" url="https://pl.wikipedia.org/wiki?curid=977088" title="STS-26">
STS-26

STS-26 (ang. "Space Transportation System"; nazywana też "Return to Flight" – Powrót do Lotu) – pierwsza misja amerykańskiego wahadłowca kosmicznego po przerwie trwającej 975 dni, spowodowanej katastrofą Challengera. Dwudziesta szósta misja programu lotów wahadłowców i siódma wahadłowca Discovery.
Cel misji.
Przywrócenie lotów wahadłowców po tragicznym wypadku Challengera, umieszczenie na orbicie satelity telekomunikacyjnego TDRS-3.

</doc>
<doc id="977093" url="https://pl.wikipedia.org/wiki?curid=977093" title="FAROO">
FAROO

FAROO to uniwersalna wyszukiwarka bazująca na technologii Peer-to-peer. Użytkownicy łączą swoje komputery tworząc jedną, ogólnoświatową wyszukiwarkę. Niepotrzebne są centralny indeks ani Robot internetowy. Każda odwiedzana strona jest automatycznie załączana do decentralnego indeksu wyszukiwarki p2p. Ranking wyników ustalany jest na podstawie statystyk zachowania użytkowników FAROO na odwiedzanych stronach.
FAROO został zaprogramowany w C# w oparciu o Microsoft .NET framework.
Architektura.
FAROO składa się z następujących komponentów:
Decentralny crawler.
Wszystkie strony odwiedzane przez użytkowników są automatycznie załączane do decentralnego indeksu wyszukiwarki p2p. Dodatkowy Robot internetowy nie jest potrzebny. 
Decentralny ranking.
Ranking wyników ustalany jest na podstawie analizy anonimowych statystyk zachowania użytkowników FAROO na wszystkich odwiedzanych stronach.
W ten sposób tworzymy ranking demokratyczny, odporny na manipulacje i zgodny z interesami użytkowników.
Sieć Peer-to-peer.
Komputery sa łącząne w sieć Peer-to-peer (Overlay network).
Decentralny indeks.
Decentralny indeks został stworzony na bazie rozproszonej tablicy mieszającej.
Decentralne wyszukiwanie.
Decentralne wyszukiwanie wspiera frazy i operatory logiczne (Boolean Search).

</doc>
<doc id="977095" url="https://pl.wikipedia.org/wiki?curid=977095" title="Małgosia Piekarska (ur. 1954)">
Małgosia Piekarska (ur. 1954)



</doc>
<doc id="977099" url="https://pl.wikipedia.org/wiki?curid=977099" title="Brytyjscy ambasadorzy w Saksonii">
Brytyjscy ambasadorzy w Saksonii



</doc>
<doc id="977102" url="https://pl.wikipedia.org/wiki?curid=977102" title="The DMX Files">
The DMX Files

The DMX Files – kompilacyjny album amerykańskiego rapera DMXa wydany 17 grudnia 2002. Zawiera głównie single promujące płyty od „It’s Dark and Hell Is Hot” do ścieżki dźwiękowej z filmu „Od kołyski aż po grób”. Ponadto na kompilacji znajdują się single, na których DMX wystąpił gościnnie – „Money, Cash, Hoes” (Jay-Z), „Money, Power &amp; Respect” (The Lox), „4,3,2,1” (LL Cool J) oraz wczesna wersja utworu „Get It on the Floor”, zatytułowana „Let’s Get It On”.

</doc>
<doc id="977113" url="https://pl.wikipedia.org/wiki?curid=977113" title="Straszym">
Straszym

Straszym – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Golenice.
W latach 1975–1998 miejscowość administracyjnie należała do województwa gorzowskiego.

</doc>
<doc id="977115" url="https://pl.wikipedia.org/wiki?curid=977115" title="Liga Mistrzów AFC 2007">
Liga Mistrzów AFC 2007

Liga Mistrzów AFC 2007 to 26 rozgrywki tego typu. Finał odbędzie się 12 grudnia 2007 roku. Tytułu broni południowo-koreańskie Jeonbuk Hyundai Motors.
Azja Zachodnia
Azja Wschodnia
Azja Centralna
ASEAN
Losowanie grup odbyło się 20 lutego 2007 w Kuala Lumpur. Mecze odbyły się: 7 marca, 21 marca, 11 kwietnia (wyjątkowo jeden odbył się 12 kwietnia), 25 kwietnia, 9 maja i 23 maja.
Faza Grupowa.
Grupa A.
Mecze:
7 marca:
Al Arabi Kuwait - Al-Zawraa 0:1 (0:0)
Al-Rayyan - Al-Wahda 0:1 (0:0)
21 marca:
Al-Wahda - Al Arabi Kuwait 4:1 (1:1)
Al-Zawraa - Al-Rayyan 0:0 (0:0)
11 kwietnia:
Al-Rayyan - Al Arabi Kuwait 1:1 (0:0)
Al-Zawraa - Al-Wahda 1:2 (0:1)
25 kwietnia:
Al-Rayyan - Al Arabi Kuwait 1:3 (1:1)
Al-Wahda - Al-Zawraa 1:1 (0:0)
9 maja:
Al-Zawraa - Al Arabi Kuwait 3:2 (1:0)
Al-Wahda - Al-Rayyan 3:0 (2:0)
23 maja:
Al Arabi Kuwait - Al-Wahda 3:2 (1:1)
Al-Rayyan - Al-Zawraa 1:3 (0:3)
Grupa B.
Mecze:
7 marca
Al-Hilal - Al Kuwait Kaifan 1:1 (1:0)
21 marca
Al Kuwait Kaifan - FC Pakhtakor 0:1 (0:0)
11 kwietnia
FC Pakhtakor - Al-Hilal 0:2 (0:0)
25 kwietnia
Al-Hilal - FC Pakhtakor 2:0 (1:0)
9 maja
Al Kuwait Kaifan - Al-Hilal 0:0 (0:0)
23 maja
FC Pakhtakor - Al Kuwait Kaifan 2:1 (1:0)
Grupa C.
7 marca
Al-Karama - Al Sadd 2:1 (0:1)
Najaf FC - Neftchi Farg'ona 1:0 (0:0)
21 marca
Al Sadd - Najaf FC 1:4 (1:0)
Neftchi Farg'ona - Al-Karama 2:1 (1:1)
11 kwietnia
Al Sadd - Neftchi Farg'ona 2:0 (0:0)
Al-Karama - Najaf FC 1:1 (0:0)
25 kwietnia
Najaf FC - Al-Karama 2:4 (1:0)
Neftchi Farg'ona - Al Sadd 2:1 (2:1)
9 maja
Al Sadd - Al-Karama 1:1 (1:1)
Neftchi Farg'ona - Najaf FC 1:1 (1:0)
23 maja
Al-Karama - Neftchi Farg'ona 2:0 (1:0)
Najaf FC - Al Sadd 1:0 (0:0)
Grupa D.
7 marca
Sepahan - Al Ittihad 2:1 (1:1)
Al Ain - Al-Shabab 0:2 (0:1)
21 marca
Al-Shabab - Sepahan 0:1 (0:0)
Al Ittihad - Al Ain 0:0 (0:0)
11 kwietnia
Al-Shabab - Al Ittihad 4:0 (1:0)
Al Ain - Sepahan 3:2 (2:1)
25 kwietnia
Sepahan - Al Ain 1:1 (0:0)
Al Ittihad - Al-Shabab 1:1 (1:0)
9 maja
Al-Shabab - Al Ain 2:0 (0:0)
Al Ittihad - Sepahan 0:5 (0:2)
23 maja
Al Ain - Al Ittihad 1:1 (0:0)
Sepahan - Al-Shabab 1:0 (1:0)
Grupa E.
7 marca
Shanghai Shenhua - Sydney FC 1:2 (0:2)
Urawa Reds Diamonds - Persik Kediri 3:0 (2:0)
21 marca
Persik Kediri - Shanghai Shenhua 1:0 (0:0)
Sydney FC - Urawa Reds Diamonds 2:2 (2:1)
11 kwietnia
Urawa Reds Diamonds - Shanghai Shenhua 1:0 (1:0)
12 kwietnia
Persik Kediri - Sydney FC 2:1 (1:1)
25 kwietnia
Shanghai Shenhua - Urawa Reds Diamonds 0:0 (0:0)
Sydney FC - Persik Kediri 3:0 (1:0)
9 maja
Persik Kediri - Urawa Reds Diamonds 3:3 (2:1)
Sydney FC - Shanghai Shenhua 0:0 (0:0)
23 maja
Urawa Reds Diamonds - Sydney FC 0:0 (0:0)
Shanghai Shenhua - Persik Kediri 6:0 (2:0)
Grupa F.
7 marca
Bangkok University FC - Chunnam Dragons 0:0 (0:0)
Arema Malang - Kawasaki Frontale 1:3 (1:1)
21 marca
Chunnam Dragons - Arema Malang 2:0 (0:0)
Kawasaki Frontale - Bangkok University FC 1:1 (0:1)
11 kwietnia
Chunnam Dragons - Kawasaki Frontale 1:3 (0:1)
Bangkok University FC - Arema Malang 0:0 (0:0)
25 kwietnia 
Arema Malang - Bangkok University FC 1:0 (0:0)
Kawasaki Frontale - Chunnam Dragons 3:0 (1:0)
9 maja
Chunnam Dragons - Bangkok University FC 3:2 (1:2)
Kawasaki Frontale - Arema Malang 3:0 (1:0)
23 maja
Bangkok University FC - Kawasaki Frontale 1:2 (1:1)
Chunnam Dragons - Arema Malang 1:0 (0:0)
Grupa G.
7 marca
Adelaide United FC - Shandong Luneng 0:1 (0:0)
Ilhwa Chunma - Gach Dong Tam Long An 4:1 (1:0)
21 marca
Shandong Luneng - Ilhwa Chunma 2:1 (0:0)
Gach Dong Tam Long An - Adelaide United FC 0:2 (0:2)
11 kwietnia
Shandong Luneng - Gach Dong Tam Long An 4:0 (1:0)
Adelaide United FC - Ilhwa Chunma 2:2 (0:0)
25 kwietnia
Ilhwa Chunma - Adelaide United FC 1:0 (1:0)
Gach Dong Tam Long An - Shandong Luneng 2:3 (2:1)
9 maja
Shandong Luneng - Adelaide United FC 2:2 (1:1)
Gach Dong Tam Long An - Ilhwa Chunma 1:2 (1:1)
23 maja
Adelaide United FC - Gach Dong Tam Long An 3:0 (2:0)
Ilhwa Chunma - Shandong Luneng 3:0 (2:0)
Ćwierćfinały.
19 września:
 Sepahan - Kawasaki Frontale 0:0
 Ilhwa Chunma - Al Karama 2:1
 Al-Wahda - Al-Hilal 0:0
 Urawa Reds Diamonds - Jeonbuk Hyundai Motors 2:1
26 września:
 Kawasaki Frontale - Sepahan 0:0 (karne: 4:5)
 Al-Hilal - Al-Wahda 1:1
 Al Karama - Ilhwa Chunma 0:2
 Jeonbuk Hyundai Motors - Urawa Reds Diamonds 0:2
Półfinały.
3 października:
 Sepahan - Al-Wahda 3:1
 Ilhwa Chunma - Urawa Reds Diamonds 2:2
24 października:
 Al-Wahda - Sepahan 0:0
 Urawa Reds Diamonds - Ilhwa Chunma 2:2 (karne: 5:3)
Finały.
Pierwszy mecz odbył się 7 listopada, a rewanż 14 listopada.

</doc>
<doc id="977116" url="https://pl.wikipedia.org/wiki?curid=977116" title="Iłowo (Nawrocko)">
Iłowo (Nawrocko)

Iłowo – kolonia wsi Nawrocko w Polsce, położona w województwie zachodniopomorskim, w powiecie myśliborskim, w gminie Myślibórz.
W latach 1975–1998 kolonia administracyjnie należała do województwa gorzowskiego.

</doc>
<doc id="977117" url="https://pl.wikipedia.org/wiki?curid=977117" title="Niemmieccy ambasadorzy w Wielkiej Brytanii">
Niemmieccy ambasadorzy w Wielkiej Brytanii



</doc>
<doc id="977121" url="https://pl.wikipedia.org/wiki?curid=977121" title="Tęcza 34 Płońsk">
Tęcza 34 Płońsk

Tęcza Płońsk – Klub powstał w roku 1934, jako Płońsk 34. Szybko zaczął brać udział w rozgrywkach. W swojej historii wielokrotnie zmieniał nazwę. Najwyższym szczeblem rozgrywkowym osiągniętym przez piłkarzy z Płońska była III liga. Obecna nazwa została przyjęta w roku 1992. W 2012 Klub Tęcza '34 Płońsk przestał istnieć.
Dotychczasowe nazwy.
Obecna kadra.
"Stan na 25 lipca 2012"

</doc>
<doc id="977122" url="https://pl.wikipedia.org/wiki?curid=977122" title="Gałczyński">
Gałczyński

Gałczyński (forma żeńska: Gałczyńska; liczba mnoga: Gałczyńscy) - polskie nazwisko. Na początku lat 90. XX wieku w Polsce nosiły je 2200 osób.

</doc>
<doc id="977123" url="https://pl.wikipedia.org/wiki?curid=977123" title="Wrzelewo">
Wrzelewo

Wrzelewo – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Nawrocko.
W latach 1975–1998 miejscowość administracyjnie należała do województwa gorzowskiego.

</doc>
<doc id="977125" url="https://pl.wikipedia.org/wiki?curid=977125" title="Ambasadorowie Niemiec w Wielkiej Brytanii">
Ambasadorowie Niemiec w Wielkiej Brytanii

Siedziba ambasady pruskiej (od roku 1849), a potem niemieckiej (od zjednoczenia Niemiec w 1870) mieściła się przy Carlton House Terrace numer 9. Wówczas budynek ten zwano potocznie: "Prussia House", po II wojnie światowej ambasada przeniosła się w inne miejsce.

</doc>
<doc id="977130" url="https://pl.wikipedia.org/wiki?curid=977130" title="Magdalena Leciejewska">
Magdalena Leciejewska

Magdalena Anna Leciejewska (ur. 29 czerwca 1986 w Grodzisku Wielkopolskim) – polska koszykarka grająca na pozycji silnej skrzydłowej, mistrzyni i reprezentantka kraju.
Kariera sportowa.
Jest wychowanką Olimpii Poznań, w której barwach debiutowała w I lidze w sezonie 2001/2002 i w 2002 została mistrzynią Polski juniorek. W latach 2002-2005 była uczennicą Szkoły Mistrzostwa Sportowego w Warszawie. Ze szkolną drużyną debiutowała w sezonie 2002/2003 w ekstraklasie. Ciężka kontuzja wyeliminowała ją z gry w sezonie 2003/2004. W sezonie 2004/2005 grała w barwach SMS w I lidze. W latach 2005-2010 była zawodniczką Lotosu Gdynia, z którym zdobyła trzykrotnie wicemistrzostwo Polski (2006, 2007, 2008) i dwukrotnie mistrzostwo Polski (2009, 2010) oraz Puchar Polski w 2007 i 2010. W latach 2010-2012 występowała w Wiśle Can-Pack Kraków, zdobywając z nią dwukrotnie mistrzostwo Polski (2011, 2012), wiosną 2011 doznała kontuzji, która uniemożliwiła jej grę w finałach sezonu 2010/2011 i początku sezonu 2011/2012. W latach 2012-2014 reprezentowała barwy drużyny CCC Polkowice, z którą zdobyła mistrzostwo Polski w 2013 i wicemistrzostwo Polski w 2014, a także Puchar Polski w 2013. Od 2014 była zawodniczką Ślęzy Wrocław, z którą w 2016 zdobyła brązowy medal mistrzostw Polski. Do 2018 była zawodniczką CCC Polkowice.
Z młodzieżową reprezentacją Polski (U-20) zdobyła wicemistrzostwo Europy w 2005. Z reprezentacją Polski seniorek wystąpiła na mistrzostwach Europy w 2009 (11 miejsce) i 2015 (18 miejsce).
Zakończyła karierę po zakończeniu sezonu 2017/2018. W latach 2018-2019 była asystentem trenera w MUKS Poznań, następnie została koordynatorem regionalnym w ramach programu Koszykarskich Ośrodków Sportowego Szkolenia Młodzieży. W listopadzie 2021 objęła funkcję dyrektora sportowego kobiecej reprezentacji Polski seniorek. 

</doc>
<doc id="977132" url="https://pl.wikipedia.org/wiki?curid=977132" title="STS-38">
STS-38

STS-38 (ang. "Space Transportation System") – siódma misja wahadłowca kosmicznego Atlantis i trzydziesta siódma programu lotów wahadłowców.
Cel misji.
Wojskowa misja wahadłowca – umieszczenie na orbicie satelity wczesnego ostrzegania DSP (Defence Support Program).

</doc>
<doc id="977133" url="https://pl.wikipedia.org/wiki?curid=977133" title="Jarużyn">
Jarużyn



</doc>
<doc id="977134" url="https://pl.wikipedia.org/wiki?curid=977134" title="Biblia nieświeska">
Biblia nieświeska

Biblia nieświeska lub Biblia Szymona Budnego – polskie tłumaczenie całego Pisma Świętego z języków oryginalnych, dokonane przez biblistę i uczonego polsko-białoruskiego Szymona Budnego głównie na użytek braci polskich. Została ona przetłumaczona w Nieświeżu, a wydrukowana w Zasławiu lub Uzdzie w 1572 roku przez Macieja Kawęczyńskiego.
Historia przekładu.
Szymon Budny był zwolennikiem dosłowności przekładu Pisma Świętego, dlatego miał wiele zastrzeżeń do tłumaczenia Biblii brzeskiej, wydanej w 1563 roku przez polskich kalwinistów. Uważał, że pozostawiono w niej przeinaczone określenia, dotyczące Jezusa (który według unitarianina Budnego był tylko doskonałym człowiekiem, a nie Bogiem) a także wskazywał, że Biblia brzeska była właściwie przekładem francuskich i łacińskich przekładów, a nie tłumaczeniem z języków oryginalnych. Bracia polscy, którzy w czasie tłumaczenia Biblii brzeskiej odłączyli się od większości kalwińskiej, zlecili Budnemu i jego współpracownikom poprawienie tekstu Biblii brzeskiej i uwzględnienie jego uwag. 
Gdy okazało się, dużo łatwiej będzie dokonać nowego tłumaczenia niż poprawiać błędy wcześniejszego wydania Szymon Budny rozpoczął własne tłumaczenie z języków hebrajskiego i greckiego oryginalnego tekstu Biblii i apokryfów. Szymon Budny dokonał tej pracy w większości samodzielnie, pomimo coraz słabszego wzroku i przeciwności ze strony Radziwiłłów nieświeskich (którzy powrócili do katolicyzmu). Aby sprostać dosłowności, ale też dotrzeć do polskich czytelników wprowadzał liczne hebraizmy (np. transkrypcja imion zamiast tradycyjnych odpowiedników) i neologizmy (np. po raz pierwszy użył takich słów jak „rozdział”, „namiot” itd., które weszły na stałe do języka polskiego). W całym Starym Testamencie Budny oddawał tetragram poprzez zapis imienia Bożego w formie „Jehowáh”. Dodatkowo usuwał wszystkie odniesienia do boskości Jezusa, uważając je za późniejszy dodatek (z niektórych zmian niepotwierdzonych manuskryptami później się wycofał). Dosłowność tłumaczenia oraz ogólna niechęć do braci polskich sprawiły, że Biblia nieświeska znajdowała czytelników prawie wyłącznie wśród tej grupy wyznaniowej. 
Wydawcy Biblii nieświeskiej wprowadzili jednak bez zgody Szymona Budnego pewne zmiany w tekście Nowego Testamentu. Dlatego Budny, który nie zaakceptował tych zmian, ponownie wydał przekład Nowego Testamentu pod swoim nazwiskiem w drukarni Jana Kiszki w Łosku w 1574 roku. Umieścił w nim 11 razy imię Boże „Jehowa” w Ewangelii według Mateusza oraz usunął te wzmianki o boskości Jezusa, które uznawał za późniejsze wstawki.
W roku 1589 Szymon Budny wydał, również w Łosku, ostateczne tłumaczenie swojego Nowego Testamentu. Uwzględnił w nim niektóre uwagi krytyków, które nie miały poparcia w dostępnych podówczas manuskryptach. Wydanie to, jako ostatnie za życia tłumacza, należy uznać za ostateczną wersję jego przekładu Nowego Testamentu.
Również nie wszyscy bracia polscy zaakceptowali nowatorskie tłumaczenie Budnego. W roku 1577 w drukarni Aleksego Rodeckiego ukazał się drukiem Nowy Testament tłumaczony przez Marcina Czechowica, który był bardziej konserwatywną odpowiedzią na przekład Budnego (później Budny i Czechowic pogodzili się). Natomiast w roku 1606 wydano w Akademii Rakowskiej Nowy Testament tłumaczony przez Walentego Szmalca, który był zwolennikiem Socyna, nowego przywódcy ruchu unitariańskiego w Polsce.
W roku 1603 Biblia nieświeska wraz z Biblią brzeską znalazła się na pierwszym polskim indeksie ksiąg zakazanych opracowanym z inicjatywy kardynała Bernarda Maciejowskiego. Większość egzemplarzy Biblii nieświeskiej została zniszczona w okresie kontrreformacji.

</doc>
<doc id="977135" url="https://pl.wikipedia.org/wiki?curid=977135" title="Lee Jung-hyun">
Lee Jung-hyun

Lee Jung-hyun (hangul: 이정현, hancha: 李貞賢; ur. 7 lutego 1980 w Gimje) – koreańska aktorka i wykonawczyni muzyki k-pop.
Filmy i dramaty.
Jej debiutem był film pt. "Petal" (꽃잎). Zagrała w nim mając 16 lat. Lee Jung Hyun występowała w koreańskich, japońskich i chińskich dramatach.
Muzyka.
Korea Południowa.
Na scenie muzycznej zadebiutowała singlem "Wa (와 "Come")" – wydała go w roku 1998 i był to jej pierwszy koreański singel. Trzeci singel Lee Jung Hyun – "Ba Kkwo" (바꿔, "Change") zdobył w 1999 r. nagrodę SBS Seoul za najchętniej oglądaną piosenkę.
Swój pierwszy album, Let's Go To My Star nagrała w roku 1999. Do tej pory wydała siedem albumów i trzy single koreańskie.
Lee Jung Hyun wydała w lipcu 2002 w Korei Południowej VCD pt. "Fantasia", na którym znajdują się teledyski m.in. "Bahn" (반), "Wa (와 "Come")"(와), czy "Ba Kkwo"(바꿔).
Początkowo jej muzyką było ciężkie techno, połączone z tańcem. Później jednak Lee Jung Hyun zmieniła swój muzyczny styl. W piątym albumie "Passion" Lee Jung Hyun dodała latynoski styl do swojej muzyki. W "Passion" można zauważyć język hiszpański, gitarę i styl flamenco. Niektóre piosenki zostały zremiksowane z wersji pop do trance lub techno. Lee Jung Hyun podczas swoich koncertów nigdy nie trzyma mikrofonu w ręce, gdyż zawsze tańczy na scenie. W jej każdym teledysku również można zobaczyć ją tańczącą.
Piosenki Lee Jung Hyun – szczególnie "Wa (와 "Come")" i "Ba Kkwo" były dodawane do koreańskich wersji popularnej gry Dance Dance Revolution oraz wersji japońskich – DDR 3rd Mix Plus, 4th Mix i 4th Mix Plus. Nuh (Trance Mix) było dodawane do ez2Dancer.
Japonia.
Scenę japońską podbiła singlem Heaven (2004 r.). Jej pierwszym japońskim albumem był album pt."WA -come on-. Drugi album został nagrany w 2006 r. i znajdują się na nim przetłumaczone piosenki koreańskie. W sumie wydała dwa albumy i dwa single japońskie. W niedalekich planach piosenkarki jest wydanie trzeciego singla w Japonii.
Chiny.
Lee Jung Hyun ma wystąpić ze swoimi oryginalnymi, koreańskimi piosenkami na igrzyskach olimpijskich w 2008 r., które odbędą się w Pekinie. Podczas ceremonii otwarcia ma wystąpić jako 19 z 20 występujących piosenkarzy i piosenkarek. Lee Jung Hyun wydała pierwszy album w Chinach. Album nosi tytuł "Love Me" i wyszedł 6 marca 2008 r.
Chińska piosenkarka Sammi Cheng przerobiła kilka hitów Lee Jung Hyun np. "Wa (와 "Come")", "Ba Kkwo", "Nuh (You)" i śpiewa je po kantońsku i mandaryńsku.

</doc>
<doc id="977143" url="https://pl.wikipedia.org/wiki?curid=977143" title="Hrabstwo Effingham (Illinois)">
Hrabstwo Effingham (Illinois)

Hrabstwo Effingham – hrabstwo w USA, w stanie Illinois, według spisu z 2000 roku liczba ludności wynosiła 34 264. Siedzibą hrabstwa jest Effingham.
Geografia.
Według spisu hrabstwo zajmuje powierzchnię 1243 km², z czego 1240 km² stanowią lądy, a 3 km² (0,25%) stanowią wody.
Historia.
Hrabstwo Effingham powstało w 1831 z dwóch innych hrabstw Fayette i Crawford
Nazwa została nadana na cześć Edwarda Effingham, który jako generał Brytyjskiej Armii w 1775 roku, zrzekł się przed komisją stopnia i odmówił udziału w wojnie z kolonizatorami. Nazwisko w staroangielskim języku Anglo-Saxon oznacza "Effa's house". Inne informacje podają, iż nazwa hrabstwa pochodzi od imienia mierniczego, który skartografował ów teren.
Demografia.
Według spisu z 2000 roku hrabstwo zamieszkuje 34 264 osób, które tworzą 13 001 gospodarstw domowych oraz 9178 rodzin. Gęstość zaludnienia wynosi 28 osób/km². Na terenie hrabstwa jest 13 959 budynków mieszkalnych o częstości występowania wynoszącej 11 budynków/km². Hrabstwo zamieszkuje 98,66% ludności białej, 0,16% ludności czarnej, 0,18% rdzennych mieszkańców Ameryki, 0,32% Azjatów, 0,01% mieszkańców Pacyfiku, 0,22% ludności innej rasy oraz 0,46% ludności wywodzącej się z dwóch lub więcej ras, 0,74% ludności to Hiszpanie, Latynosi lub inni.
W hrabstwie znajduje się 13 001 gospodarstw domowych, w których 36,30% stanowią dzieci poniżej 18 roku życia mieszkający z rodzicami, 57,80% małżeństwa mieszkające wspólnie, 9,10% stanowią samotne matki oraz 29,40% to osoby nie posiadające rodziny. 26,10% wszystkich gospodarstw domowych składa się z jednej osoby oraz 11,60% żyje samotnie i ma powyżej 65 roku życia. Średnia wielkość gospodarstwa domowego wynosi 2,60 osoby, a rodziny wynosi 3,16 osoby.
Przedział wiekowy populacji hrabstwa kształtuje się następująco: 28,60% osób poniżej 18 roku życia, 8,20% pomiędzy 18 a 24 rokiem życia, 28,20% pomiędzy 25 a 44 rokiem życia, 21,10% pomiędzy 45 a 64 rokiem życia oraz 13,90% osób powyżej 65 roku życia. Średni wiek populacji wynosi 36 lat. Na każde 100 kobiet przypada 98,20 mężczyzn. Na każde 100 kobiet powyżej 18 roku życia przypada 93,50 mężczyzn.
Średni dochód dla gospodarstwa domowego wynosi 39 379 USD, a średni dochód dla rodziny wynosi 46 895 dolarów. Mężczyźni osiągają średni dochód w wysokości 31 442 dolarów, a kobiety 21 121 dolarów. Średni dochód na osobę w hrabstwie wynosi 18 301 dolarów. Około 6,00% rodzin oraz 8,10% ludności żyje poniżej minimum socjalnego, z tego 10,10% poniżej 18 roku życia oraz 7,10% powyżej 65 roku życia.

</doc>
<doc id="977144" url="https://pl.wikipedia.org/wiki?curid=977144" title="Charles François de Broglie">
Charles François de Broglie

Charles François de Broglie, markiz de Ruffec, hrabia de Broglie (ur. 19 sierpnia 1719 w Saint-Jean-d’Angély, zm. 16 sierpnia 1781) – szpieg i dyplomata Ludwika XV.
Życiorys.
Syn marszałka Francji François Marie de Broglie, brat Victora-François, marszałka Francji. Przebywał kilkakrotnie w Polsce jako ambasador francuski, zbliżył się do Stanisława Konarskiego i nabrał przekonania o konieczności ratowania Rzeczypospolitej. Bił się w wojnie siedmioletniej, następnie postawiony przez Ludwika XV na czele tajnej dyplomacji („sekret króla”, ) starał się nakierować politykę francuską na tory antyrosyjskie. Należał do najbardziej wypróbowanych przyjaciół Polski wśród dyplomatów francuskich w XVIII wieku.
Po służbie w armii, później został skaptowany do królewskiego tajnego wywiadu. Był jedną z głównych postaci tzw. czarnego gabinetu.
W 1752 roku został francuskim posłem w Saksonii i ambasadorem w Polsce. Swój pobyt w Polsce zaczynał, jak wielu obcych dyplomatów, mieszkając przez jakiś czas u hetmana Branickiego w Białymstoku. Przebywał tam wówczas również poseł brytyjski Charles Hanbury Williams. De Broglie miał forsować francuską kandydaturę do tronu, po spodziewanej śmierci Augusta III. Z ambasady warszawskiej został odwołany w 1756 roku, gdy wybuchła wojna siedmioletnia (1756–1763). Do jego ludzi w Polsce należał, będący na pensji francuskiej generał Andrzej Mokronowski, również częsty gość w Białymstoku. Razem urobili oni Branickiego na stronnika Francji.
We wczesnej fazie amerykańskiej wojny o niepodległość (1775/6-1783), de Broglie i Pierre de Beaumarchais wysyłali kolonistom zaopatrzenie i broń, choć oficjalnie do 1778 Francja nie brała w tej wojnie udziału.

</doc>
<doc id="977146" url="https://pl.wikipedia.org/wiki?curid=977146" title="Gałczyńska">
Gałczyńska



</doc>
<doc id="977147" url="https://pl.wikipedia.org/wiki?curid=977147" title="Kaczyńska">
Kaczyńska



</doc>
<doc id="977148" url="https://pl.wikipedia.org/wiki?curid=977148" title="Jarużyn (województwo zachodniopomorskie)">
Jarużyn (województwo zachodniopomorskie)

Jarużyn – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Myśliborzyce.
W latach 1975–1998 miejscowość administracyjnie należała do województwa gorzowskiego.

</doc>
<doc id="977149" url="https://pl.wikipedia.org/wiki?curid=977149" title="César Chávez">
César Chávez

César Estrada Chávez (ur. 31 marca 1927 w Yuma, zm. 23 kwietnia 1993 w San Luis) – Amerykanin meksykańskiego pochodzenia, jedna z czołowych postaci w walce o prawa obywatelskie i sprawiedliwość społeczną w Stanach Zjednoczonych.
Podejmował działania na rzecz mniejszości latynoskiej mieszkającej w Stanach, zwłaszcza na rzecz praw pracowników zatrudnianych w rolnictwie. Był współzałożycielem NFWA National Farm Workers Association (Narodowego Stowarzyszenia Pracowników Rolnych), które później przeobraziło się w związek zawodowy pod nazwą UFW – United Farm Workers (Zjednoczeni Pracownicy Rolni). Efektem podejmowanych przez niego działań było nie tylko polepszenie warunków pracy wielu tysięcy robotników rolnych, ale także powszechne, społeczne rozpoznanie imigracji latynoskiej jako istotnego czynnika, kształtującego obecną mozaikę kulturową Stanów Zjednoczonych i posiadającego przemożny wpływ na politykę i gospodarkę kraju.
Jako symbol walki o prawa obywatelskie, a także dzięki swej charyzmie i zapałowi, porównywany jest często do Martina Luthera Kinga. Wielu Amerykanów meksykańskiego pochodzenia uważa go obecnie za swego bohatera. Jego urodziny obchodzone są jako dzień świąteczny w czterech stanach (Kalifornii, gdzie dzień ten jest dniem wolnym od pracy, Teksasie, Arizonie i Kolorado).
W 2003 roku poczta amerykańska wydała serię znaczków upamiętniających Chaveza i pracowników rolnych, w których imieniu podejmował szereg działań w duchu "nonviolence" – działania bez przemocy. W kalifornijskich miastach Modesto, Sacramento, San Diego, Berkeley czy San José - wielu parkom publicznym i skwerom nadano jego imię. W Los Angeles jedna z większych alei, Brooklyn Avenue, przemianowana została na Cesar Chavez Avenue; w San Francisco przespacerować się można ulicą Cesara Chavez, a w Austin, w Teksasie, jeden z większych bulwarów miejskich nosi nazwę Cesar Chavez Boulevard. W 2005 roku w San Antonio odbyło się spotkanie poświęcone pamięci Cesara Chaveza jako osoby walczącej o prawa pracownicze legalnych imigrantów i ich rodzin. American Friends Service Committee (AFSC) trzykrotnie nominowało Chaveza do Pokojowej Nagrody Nobla.
Lata młodości.
Cesar Chavez urodził się niedaleko Yumy w stanie Arizona w marcu 1927 roku w farmerskiej rodzinie meksykańskiego pochodzenia. Jego matka Juana Estrada Chavez oraz tradycyjne wychowanie w rodzinie katolickiej miały ogromny wpływ na późniejszą, dojrzałą już myśl Chaveza. Ojciec Librado był właścicielem niewielkiej farmy i często angażował małego Cesara do pracy na niej. Im bardziej jednak Cesar i jego rodzeństwo pomagali ojcu na farmie, tym częściej zaniedbywali obowiązki szkolne. Dodatkowo, ówczesne szkoły amerykańskie wciąż podporządkowane były wymogom segregacji rasowej, co wiązało się z przykrymi doświadczeniami, jakie Cesar i jego rodzeństwo wynieśli z ławy szkolnej (byli karani za używanie języka hiszpańskiego bądź obrzucani obelgami ze strony swych rówieśników).
W 1937 roku ojciec Librado zmuszony był odsprzedać farmę, a w wyniku niefortunnych transakcji i niesprzyjającej sytuacji ekonomicznej kraju, wychodzącego właśnie z krachu gospodarczego, wyruszył z całą rodziną w poszukiwaniu lepszych warunków życia. Dorastający Cesar przekonywał się powoli, że edukacja szkolna ma niewiele wspólnego z wędrownym życiem, jakie przyszło mu wieść. W rezultacie ciężkiej pracy oraz częstych przeprowadzek, do których zmuszeni byli rodzice dorastającego Cesara, Chavez uczęszczał do trzydziestu siedmiu różnych szkół.
W 1942 roku ukończył szkołę podstawową. Ponieważ ojciec uległ wypadkowi i nie mógł pracować przy zbiorach rolnych, Chavez czuł się w obowiązku finansowo dopomóc rodzicom. Zamiast kontynuować naukę w szkole średniej – został robotnikiem rolnym. W 1944 roku powołany został do marynarki wojennej. Służył na okręcie wojennym patrolującym strefy wojenne Oceanu Spokojnego. Przygodę z wojskiem zakończył w wieku 21 lat. W 1948 roku poślubił Helenę Fabelę, z którą osiedlił się w Sal Si Puedes (biednej dzielnicy San José) w Kalifornii, gdzie na świat przyszła, w kolejnych latach, ósemka jego dzieci.
Początki działalności.
To właśnie w San José poznał i zaprzyjaźnił się z ojcem Donaldem McDonellem, z których często rozprawiał o tym, na czym znał się najlepiej, tj. o warunkach pracy tych, którzy zatrudniani byli przy zbiorach warzyw i owoców na polach Kalifornii. Coraz częściej zaczęła się pojawiać w ich rozmowach tematyka walki bez przemocy oraz akcji bezpośredniej (direct action) jako potencjalnych środków działania. Wkrótce też zapoznał się z Fredem Rossem z organizacji samorządowej Community Service Organization (CSO), w której został woluntariuszem, pomagając w rejestracji głosujących imigrantów.
W 1952 roku podjął regularną pracę dla CSO i rozpoczął swą karierę przy organizowaniu samorządów dla lokalnej społeczności latynoskiej. Podróżując po Kalifornii, wygłaszał prelekcje na temat potrzeby zrzeszenia, które pomagałoby walczyć o prawa imigrantów, zwłaszcza tych pracujących przy zbiorach rolnych na polach tego stanu.
W 1956 roku opuścił CSO. Wraz z Dolores Huerta utworzył Narodowe Zrzeszenie Pracowników Rolnych (National Farm Workers Association (NFWA)), które wkrótce przekształciło się w związek zawodowy pod nazwą Zjednoczeni Pracownicy Rolni (United Farm Workers (UFW)), z siedzibą główną w Keene w Kalifornii. 8 września 1965 roku wraz ze zrzeszeniem filipińskich robotników rolnych zainicjował strajk winogronowy w Delano, by razem zaprotestować przeciwko niskim płacom w rolnictwie.
Sześć miesięcy później z tych samych przyczyn Chavez wraz z NFWA przeprowadził, historyczny już, strajk ("la huelga!") pracowników rolnych i głośny przemarsz z Delano do Sacramento, stolicy Kalifornii i siedziby władz stanowych. Podczas 300-milowego marszu, który stał się swoistą pielgrzymką i zyskał medialny rozgłos, protestujący namawiali Amerykanów, by ci - jako wyraz poparcia dla działań uczestników marszu - zaprzestali kupowania winogron zebranych w warunkach generujących złą sytuacją społeczną i ekonomiczną wielu rodzin. Strajk rozpoczęty 1966 roku trwał nieprzerwanie przez 5 lat i zdobył rozgłos w całym kraju, przyjmując różnorodne formy (strajki głodowe, przedstawienia Teatru Campesino, tysięczne manifestacje, publikacje w prasie związkowej). Kiedy specjalna podkomisja Senatu amerykańskiego zainteresowała się niepokojącą sytuacją w Kalifornii, Robert Kennedy, ówczesny senator, odwiedził Chaveza podczas jednego z podjętych przez niego strajków głodowych i ogłosił pełne poparcie dla jego roszczeń. Chavez zyskał również poparcie Martina Luthera Kinga, wyrażone w wysłanym do niego telegramie tuż przed zamachem na jego życie.
Dalsza działalność.
W 1969 roku Chavez wraz z członkami UFW zorganizował przemarsz przez Imperial i Coachella Valley aż do granicy z Meksykiem, by zaprotestować przeciwko zatrudnianiu nielegalnych imigrantów przez kalifornijskich hodowców i farmerów. Kwestia nielegalnych imigrantów z Meksyku była o tyle frapująca, że ci zabierali pracę legalnie przebywającym w Stanach pracownikom, a to miało wpływ na utrzymywanie niskiego poziomu płac. W dużej mierze problemy, z którym zmierzyć się musiał teraz Chavez, były skutkami istniejącego w latach 1942-1964 programu Bracero. W 1973 roku UFW prawo federalne zabroniło zatrudniania nielegalnych pracowników.
8 maja 1974 roku, gubernator Kalifornii Edmund G. Brown podpisał ustawę, zwaną później "Agricultural Labor Relations Act" (ALRA), która zezwalała robotnikom rolnym na zrzeszanie się i organizowanie spotkań oraz dochodzenie swych praw poprzez jednostkę administracyjną do tego wyznaczoną, jaką było Agricultural Labor Relations Board. W zamian za to ponad 50% zatrudnionych przez związek miało podpisać z nim umowę, w której stwierdzano, że związek jest ich oficjalnym przedstawicielem. Dzięki spełnieniu warunków prawo weszło w życie z dniem 28 sierpnia 1975 roku.
Małymi krokami, ale skutecznie, udało się Chavezowi oraz wszystkim tym, którzy wspierali jego walkę, osiągnąć zakładany cel - podpisanie korzystnych kontraktów o pracę. Wysiłek setek protestujących skutkował pierwszym na tak ogromną skalę zwycięstwem pracowników rolnych w historii USA.
Dodatkowo działania te skutkowały podobnymi akcjami w Południowym Teksasie, gdzie w 1966 roku UWF wsparło robotników pracujących przy zbiorach owoców w zorganizowaniu marszu do Austin, w celu ukazania poparcia dla walki prowadzonej przez UFW. Tam też w 1975 roku powstał związek zawodowy: Texas Farm Workers Union.
Na środkowym zachodzie USA ruch Cesara Chaveza zainspirował powstanie dwóch kolejnych niezależnych związków: Obreros Unidos w Wisconsin w 1966 roku oraz Farm Labor Organizing Committee (FLOC) w Ohio w 1967 roku.
Na początku lat 70. Chavez zorganizował kolejne strajki i bojkoty w celu zwrócenia uwagi na niskie płace zatrudnianych przy zbiorach winogron i sałaty. Sam też podjął serię kolejnych strajków głodowych. W latach 80. Chavez rozpoczął akcję protestacyjną, która miała na celu zwrócenie uwagę na negatywne skutki używania toksycznych pestycydów w uprawie winogron. Większość z podejmowanych działań zakończyła się sukcesem.
Jeszcze przed jego śmiercią, w 1986 roku, prezydent Ronald Reagan podpisał Immigration Reform and Control Act (IRCA), którego celem nadrzędnym było ograniczenie imigracji oraz zalegalizowanie statusu zatrudnionych już w rolnictwie imigrantów.
Dziedzictwo.
W 1993 roku Chavez został uhonorowany nagrodą Pacem in Terris – tytuł nagrody pochodzi z encykliki papieża Jana XXIII, w której papież nawołuje wszystkich ludzi dobrej woli do walki o pokój między narodami.
Cesar Chavez zmarł 23 kwietnia 1993 roku w San Luis w Arizonie. W rok po jego śmierci żona Chaveza odebrała z rąk prezydenta Billa Clintona pośmiertnie przyznany jej mężowi Medal Wolności.
Najstarszy syn Fernado oraz wnuczek Anthony jeżdżą po kraju z serią wykładów i prelekcji dotyczących dziedzictwa Cesara Chaveza. Mimo iż Chavez nie uważał się za intelektualistę, lecz za człowieka czynu, nie sposób z jego słów i czynów nie wyodrębnić głębokiego przesłania o istocie sprawiedliwości społecznej i potrzebie nieposłuszeństwa obywatelskiego. W Stanach Zjednoczonych powstaje coraz więcej monografii poświęconych jego myśli oraz szkiców historycznych odtwarzających wydarzenia tamtych lat.

</doc>
<doc id="977150" url="https://pl.wikipedia.org/wiki?curid=977150" title="Mirawno">
Mirawno

Mirawno – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Myśliborzyce.
W latach 1975–1998 miejscowość administracyjnie należała do województwa gorzowskiego.

</doc>
<doc id="977151" url="https://pl.wikipedia.org/wiki?curid=977151" title="Turzyniec">
Turzyniec



</doc>
<doc id="977153" url="https://pl.wikipedia.org/wiki?curid=977153" title="Dziara">
Dziara



</doc>
<doc id="977156" url="https://pl.wikipedia.org/wiki?curid=977156" title="Turzyniec (województwo zachodniopomorskie)">
Turzyniec (województwo zachodniopomorskie)

Turzyniec – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Klicko.
W latach 1975–1998 miejscowość administracyjnie należała do województwa gorzowskiego.

</doc>
<doc id="977159" url="https://pl.wikipedia.org/wiki?curid=977159" title="STS-34">
STS-34

STS-34 (ang. "Space Transportation System") – piąty lot amerykańskiego wahadłowca kosmicznego Atlantis i trzydziesty pierwszy programu lotów wahadłowców. Głównym celem misji było wyniesienie na orbitę sondy kosmicznej Galileo przeznaczonej do badania Jowisza.
Cel misji.
Wyniesienie międzyplanetarnej sondy Galileo, która w grudniu 1995 roku stała się pierwszym sztucznym satelitą Jowisza i od tego czasu przeprowadziła szczegółowe badania tej planety. Sonda zakończyła misję w grudniu 1995 roku.

</doc>
<doc id="977162" url="https://pl.wikipedia.org/wiki?curid=977162" title="Azucena Maizani">
Azucena Maizani

Azucena Maizani (ur. 17 listopada 1902 - zm. 15 stycznia 1970) - śpiewaczka tang argentyńskich.
Debiutowała w Teatro Nacional 23 czerwca, 1923 roku tangiem "Padre Nuestro" (Ojcze Nasz), który powtarzała 5 razy. Pochowana jest na cmentarzu de la Chacarita w Buenos Aires. W jej repertuarze było m.in. tango Uliczkę znam w Barcelonie.

</doc>
<doc id="977164" url="https://pl.wikipedia.org/wiki?curid=977164" title="UB40">
UB40

UB40 – brytyjski zespół muzyczny grający muzykę reggae. 
O zespole.
Nazwa zespołu pochodzi od oznaczenia brytyjskiego formularza wydawanego osobom pobierającym zasiłek dla bezrobotnych (ang. Unemployment Benefit, Form 40). Powstał w 1978 w Birmingham, największą popularność zdobył w składzie: 
Członkowie zespołu tworzyli efektownie aranżowane piosenki, bazujące na wzorcu rytmicznym reggae (np. "King", "Food For Thought", "My Way Of Thinking", "The Earth Dies Screaming", "Don't Slow Down", "One In Ten"), nagrywał też własne wersje znanych przebojów (m.in. "I Think It's Going To Rain Today" R. Newmana, "Red Red Wine" Neila Diamonda, "Please Don't Make Me Cry" W. Tuckera, "Many Rivers To Cross" Jimmy’ego Cliffa, "Can’t Help Falling in Love" Elvisa Presleya i "I'll Be Your Baby Tonight" Boba Dylana). Muzycy UB40 współpracowali m.in. z Robertem Palmerem, Pato Bantonem, Bittym McLeanem, Chrissie Hynde, Madness, Hunterz.
W 2008 wokalista Ali Campbell opuścił grupę i postanowił skoncentrować się na swojej karierze solowej.

</doc>
<doc id="977166" url="https://pl.wikipedia.org/wiki?curid=977166" title="Hrabstwo McKenzie">
Hrabstwo McKenzie

Hrabstwo McKenzie (ang. "McKenzie County") to hrabstwo w zachodniej części stanu Dakota Północna w Stanach Zjednoczonych. Hrabstwo zajmuje powierzchnię 7 409,67 km², co czyni je największym pod względem powierzchni hrabstwem w Dakocie Północnej. Według szacunków United States Census Bureau w roku 2006 miało 5 700 mieszkańców. Siedzibą hrabstwa jest Watford City.
Geografia.
Hrabstwo McKenzie zajmuje powierzchnię całkowitą 7 409,67 km², z czego 7 101,80 km² to powierzchnia lądowa, a 307,87 km² (4,2%) to powierzchnia wodna. Hrabstwo McKenzie jest największym hrabstwem w Dakocie Północnej pod względem powierzchni całkowitej i powierzchni lądowej.
Na terenie hrabstwa znajduje się północny oddział parku narodowego Theodore Roosevelt.
Demografia.
Według spisu ludności przeprowadzonego przez United States Census Bureau w 2000 roku, hrabstwo McKenzie miało 2 151 gospodarstw domowych, w których mieszkało 5 737 osób. Gęstość zaludnienia wynosiła 0,8 osób na km².

</doc>
<doc id="977167" url="https://pl.wikipedia.org/wiki?curid=977167" title="Trofeu Joan Gamper">
Trofeu Joan Gamper

Trofeu Joan Gamper (Trofeum Joana Gampera) – coroczne przedsezonowe rozgrywki piłkarskie, których gospodarzem jest FC Barcelona. Nazwa pucharu jest hołdem dla założyciela, byłego zawodnika i prezydenta klubu, Joana Gampera. Rozgrywki zostały zainaugurowane przez prezydenta Enrica Llaudeta i jest to jeden z wielu letnich pucharów w Hiszpanii (np. Trofeo Teresa Herrera to puchar Deportivo La Coruña, a Trofeo Ramón de Carranza – Cádiz CF).
Początkowo w rozgrywkach brały udział cztery drużyny, oprócz finału rozgrywano dwa półfinały i mecz o trzecie miejsce. 
Po raz pierwszy w 1966, oprócz Barcelony brały w nich udział drużyny RSC Anderlecht, FC Nantes i 1. FC Köln. Ten ostatni klub jest, oprócz gospodarzy, jedynym, który wygrał trofeum więcej niż raz (w 1978 i 1981). Najczęściej, poza gospodarzami, w rozgrywkach brały udział drużyny PSV Eindhoven (1980, 1986, 1988, 1990, 1994, 2000), Boca Juniors (1967, 1977, 1984, 2003, 2008, 2018), Bayernu Monachium (1967, 1971, 1984, 1987, 2006), RSC Anderlecht (1966, 1979, 1983, 1990, 1996) oraz 1. FC Köln (1966, 1978, 1979, 1981, 1982).
Obecnie mecz o Puchar Gampera jest połączony z fiestą i prezentacją zawodników na nowy sezon.

</doc>
<doc id="977169" url="https://pl.wikipedia.org/wiki?curid=977169" title="Jezierzyce (powiat myśliborski)">
Jezierzyce (powiat myśliborski)

Jezierzyce – wieś w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Kierzków.
W latach 1975–1998 miejscowość administracyjnie należała do województwa gorzowskiego.
Zobacz też: Jezierzyce

</doc>
<doc id="977173" url="https://pl.wikipedia.org/wiki?curid=977173" title="Sektor finansów publicznych">
Sektor finansów publicznych

Sektor finansów publicznych – zbiór państwowych i samorządowych osób prawnych oraz jednostek organizacyjnych nieposiadających osobowości prawnej, finansowanych głównie lub wyłącznie ze środków budżetu państwa lub jednostki samorządu terytorialnego.
Podział.
W sektorze finansów publicznych wyodrębnić można:
Zgodnie art. 9 ustawy z dnia 27 sierpnia 2009 r. o finansach publicznych do sektora finansów publicznych zalicza się:

</doc>
<doc id="977177" url="https://pl.wikipedia.org/wiki?curid=977177" title="Projekt zmiany Konstytucji Rzeczypospolitej Polskiej dotyczący ochrony życia ludzkiego">
Projekt zmiany Konstytucji Rzeczypospolitej Polskiej dotyczący ochrony życia ludzkiego

Projekt zmiany Konstytucji Rzeczypospolitej Polskiej dotyczący ochrony życia ludzkiego – projekt ustawy złożony w Sejmie RP V kadencji w 2006 i odrzucony 13 kwietnia 2007. Po tym głosowaniu marszałek Sejmu Marek Jurek zrezygnował z pełnienia urzędu.
Przebieg wydarzeń.
Pierwszy projekt zapisania w Konstytucji „ochrony życia od poczęcia” pojawił się w formie poprawki zgłoszonej przez LPR 23 sierpnia 2006 podczas prac w komisji nad zmianą Konstytucji w związku z europejskim nakazem aresztowania. W związku z podniesionymi wątpliwościami co do legalności takiego trybu wprowadzania poprawek na posiedzeniu Prezydium Sejmu uzgodniono wycofanie poprawek LPR i wniesienie odrębnego projektu nowelizacji Konstytucji.
Projekt poselski.
5 września 2006 155 posłów PiS, LPR, Samoobrony i PSL złożyło projekt nowelizacji art. 38 Konstytucji dodającej do zdania „Rzeczpospolita Polska zapewnia każdemu człowiekowi prawną ochronę życia” wyrazów „od momentu poczęcia”. Pierwotnie reprezentantem wnioskodawców był wicemarszałek Sejmu Marek Kotlinowski (LPR), ale po jego wyborze na sędziego Trybunału Konstytucyjnego zastąpił go Dariusz Kłeczek (PiS).
26 października odbyło się w Sejmie pierwsze czytanie ustawy, podczas którego złożono wniosek o odrzucenie projektu. 27 października odbyło się głosowanie, w którym za odrzuceniem projektu zagłosowało 88 posłów, przeciw 264 posłów a wstrzymało się 14 posłów. W ten sposób za dalszymi pracami nad projektem w Komisji Nadzwyczajnej opowiedziało się ponad 2/3 głosujących.
Prace w Komisji Nadzwyczajnej.
16 listopada została powołana Komisja Nadzwyczajna w składzie Małgorzata Bartyzel (PiS), Dariusz Kłeczek (PiS), Mirosław Krajewski (Samoobrona), Andrzej Mańka (LPR) zastępca przewodniczącego, Damian Raczkowski (PO), Elżbieta Radziszewska (PO) zastępca przewodniczącego, Anna Sobecka (RLCh), Franciszek Stefaniuk (PSL) zastępca przewodniczącego, Jolanta Szymanek-Deresz (SLD), Jadwiga Wiśniewska (PiS) przewodniczący.
Podczas prac komisji doszło do konfliktu wewnątrz Prawa i Sprawiedliwości między Markiem Jurkiem a Jarosławem Kaczyńskim wokół celowości zmian i ich kształtu. Wnioskodawcy oskarżyli przewodniczącą komisji Jadwigę Wiśniewską o sztuczne przedłużanie prac nad nowelizacją. Na dodatkowym posiedzeniu Komisji zwołanym 1 marca przez Prezydium Sejmu złożony przez Annę Sobecką wniosek o odwołanie przewodniczącej został poparty przez posłów PiS Małgorzatę Bartyzel i Dariusza Kłeczka, dzięki czemu została ona odwołana. Na nowego przewodniczącego został wybrany Franciszek Stefaniuk. Odwołana przewodnicząca oświadczyła, że nie ma sobie nic do zarzucenia, a prace nad nowelizacją nie powinny się odbywać nocą i w pośpiechu. Na znak protestu z prac w komisji zrezygnowali posłowie Platformy Obywatelskiej Damian Raczkowski i Elżbieta Radziszewska.
Komisja zakończyła prace nad projektem 2 marca 2007. Komisja w ostatecznej wersji zaproponowała nadanie art. 30 brzmienia „Źródłem wolności i praw człowieka i obywatela jest przyrodzona i niezbywalna godność człowieka, przynależna mu od chwili poczęcia. Jest ona nienaruszalna, a jej poszanowanie i ochrona jest obowiązkiem władz publicznych.” Jednocześnie LPR zgłosiła pierwotne brzmienie projektu jako wniosek mniejszości.
Odrzucenie projektu.
Podczas drugiego czytania 28 marca Klub PiS zgłosił alternatywne poprawki przygotowane w Kancelarii Prezydenta. Zostały one następnie 12 kwietnia negatywnie zaopiniowane przez Komisję Nadzwyczajną.
Wszystkie poprawki i przedłożenie Komisji Nadzwyczajnej zostały odrzucone w głosowaniu 13 kwietnia 2007. W ostatnim głosowaniu nad proponowaną przez komisję zmianą w art. 30 za zmianą zagłosowało 269 posłów, przeciw 121 posłów a wstrzymało się 53 posłów. Wymagana większość 2/3 wynosiła 296 głosów.
Konsekwencje.
Jeszcze w dniu głosowania swoją rezygnację z funkcji marszałka Sejmu złożył Marek Jurek. Następnego dnia opuścił on wspólnie z czwórką innych posłów posiedzenie Rady Politycznej PiS i ogłosił swoje wystąpienie z partii. 19 kwietnia 2007 zapowiedział utworzenie nowego ugrupowania politycznego. 20 kwietnia rozpoczął się proces rejestracji partii Prawica Rzeczypospolitej. Na nowego marszałka 27 kwietnia został wybrany Ludwik Dorn.
Losy projektu stały się tematem książki Tomasza Terlikowskiego pt. "Prawo do życia. Zdradzona nadzieja".

</doc>
<doc id="977178" url="https://pl.wikipedia.org/wiki?curid=977178" title="Kostno">
Kostno

Kostno – uroczysko - dawna miejscowość w Polsce położona w województwie zachodniopomorskim, w powiecie myśliborskim, w gminie Myślibórz.
W latach 1975–1998 miejscowość administracyjnie należała do województwa gorzowskiego.

</doc>
<doc id="977179" url="https://pl.wikipedia.org/wiki?curid=977179" title="William Perry">
William Perry

William James Perry (ur. 11 października 1927 w Vandergrift w stanie Pensylwania) – amerykański polityk z Partii Demokratycznej, od 3 lutego 1994 do 23 stycznia 1997 sekretarz obrony USA w administracji Billa Clintona.
W 2006 Perry był członkiem Irackiej Grupy Studyjnej, powołanej do przebadania amerykańskiego zaangażowania w Iraku.

</doc>
<doc id="977180" url="https://pl.wikipedia.org/wiki?curid=977180" title="William J. Perry">
William J. Perry



</doc>
<doc id="977181" url="https://pl.wikipedia.org/wiki?curid=977181" title="Rościnko">
Rościnko

Rościnko – kolonia wsi Rościn w Polsce, położona w województwie zachodniopomorskim, w powiecie myśliborskim, w gminie Myślibórz. Wchodzi w skład sołectwa Rościn.
W latach 1975–1998 kolonia administracyjnie należała do województwa gorzowskiego.

</doc>
<doc id="977185" url="https://pl.wikipedia.org/wiki?curid=977185" title="Lichoca">
Lichoca

Lichoca – zniesiona nazwa zanikłej osady, wymieniana w PRNG jako "błoto, bagno" w Polsce położona w województwie zachodniopomorskim, w powiecie myśliborskim, w gminie Myślibórz.
Miejscowość wchodziła w skład sołectwa Kolonia Myśliborzyce. 
W latach 1975–1998 miejscowość administracyjnie należała do województwa gorzowskiego.
Osada była młynem wodnym, w którym przecierano także korę dębową. Młyn był wzmiankowany w 1543 i 1809 roku.

</doc>
<doc id="977187" url="https://pl.wikipedia.org/wiki?curid=977187" title="Tumbałałajka">
Tumbałałajka

Tumbałałajka (hebr. טומבאלאלייקא) – pieśń folklorystyczna rosyjskich Żydów napisana w języku jidysz. Znana jest także w Polsce.

</doc>
<doc id="977188" url="https://pl.wikipedia.org/wiki?curid=977188" title="STS-30">
STS-30

STS-30 (ang. "Space Transportation System") – czwarty lot amerykańskiego wahadłowca kosmicznego Atlantis i dwudziesta dziewiąta misja programu lotów wahadłowców. Głównym celem misji było wyniesienie na orbitę sondy kosmicznej Magellan przeznaczonej do badania planety Wenus. Odznaka misji przedstawia karawelę Magellana, tor lotu na Wenus i nazwiska astronautów.
Cel misji.
Wysłanie z pokładu wahadłowca międzyplanetarnej sondy Magellan, która udała się w kierunku Wenus, gdzie przez cztery lata wykonywała mapę powierzchni planety przy pomocy pokładowego radaru skanującego.

</doc>
<doc id="977193" url="https://pl.wikipedia.org/wiki?curid=977193" title="Zarzecze (województwo zachodniopomorskie)">
Zarzecze (województwo zachodniopomorskie)

Zarzecze – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Kolonia Myśliborzyce.
W latach 1975–1998 miejscowość administracyjnie należała do województwa gorzowskiego.

</doc>
<doc id="977194" url="https://pl.wikipedia.org/wiki?curid=977194" title="Tytios">
Tytios

Tytios (gr. Τιτυό Tityó, łac. Titios) – w mitologii greckiej gigant.
Był synem Zeusa i Elary albo Gai. Był ojcem Europy. W pozycji leżącej jego ciało zajmowało 9 akrów ziemi. Mieszkał na Eubei.
Został zastrzelony z łuku przez Apolla i Artemidę, gdy chciał zgwałcić ich matkę, Leto. Według innych wersji zginął od pioruna Zeusa i został strącony do Tartaru, gdzie dwa sępy wyszarpują mu wciąż odrastającą wątrobę, siedzibę pożądania. Natomiast inne podania podają, iż leżał wówczas rozciągnięty na ziemi.
&lt;poem&gt;
"„Widziałem i Tityosa, syna Gai świętej -"
"Zalegał dziewięć stajań leżąc rozciągnięty."
"Dwa sępy, jeden z prawej strony, drugi z lewej,"
"Choć ich spędzał, spod skóry darły z niego trzewy."
"Kara za Leto, Zeusa boską nałożnicę,"
"Którą on znieważył...”"
&lt;/poem&gt;

</doc>
<doc id="977198" url="https://pl.wikipedia.org/wiki?curid=977198" title="Maßbach">
Maßbach

Maßbach – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, siedziba wspólnoty administracyjnej Maßbach. Leży w Grabfeldzie, około 13 km na wschód od Bad Kissingen, nad rzeką Lauer. Pierwsze wzmianki o Maßbach pojawiły się w 770.
Dzielnice.
W skład gminy wchodzą następujące dzielnice: Maßbach, Poppenlauer, Volkershausen i Weichtungen.
Współpraca.
Miejscowość partnerska:
Oświata.
W gminie znajduje się szkoła podstawowa i Hauptschule.

</doc>
<doc id="977199" url="https://pl.wikipedia.org/wiki?curid=977199" title="Hrabstwo Woodford (Illinois)">
Hrabstwo Woodford (Illinois)

Hrabstwo Woodford – hrabstwo w USA w stanie Illinois. Według spisu z 2000 liczba ludności wynosiła 35 469. Stolicą hrabstwa jest Eureka.
Geografia.
Według spisu hrabstwo Woodford zajmuje powierzchnię 1406 km², z czego 1367 km² stanowią lądy a 38 km² stanowią wody.
Historia.
Hrabstwo Woodford powstało w 1841 z dwóch innych hrabstw: Tazewell i McLean. Hrabstwo zostało nazwane na cześć generała Williama Woodforda, który walczył razem z George'em Washingtonem pod Valley.
Demografia.
Według spisu z 2000, hrabstwo zamieszkuje 35 469 osób, które tworzą 12 797 gospodarstw domowych, oraz 9 802 rodzin. Gęstość zaludnienia wynosi 26/km². Na terenie hrabstwa jest 13 487 budynków mieszkalnych, których częstość występowania wynosi 10/km². Hrabstwo zamieszkuje 98,47% ludności białej, 0,25% czarnej, 0,17% rdzennych mieszkańców Ameryki, 0,31% Azjatów, 0,01% mieszkańców Pacyfiku, 0,14% innej rasy 0,65% ludności wywodzącej się z dwóch lub więcej ras. 0,68% ludności to Hiszpanie, Latynosi lub inni.
W hrabstwie znajduje się 12 797 gospodarstw domowych, których 35,40% stanowią dzieci poniżej 18 roku życia mieszkający z rodzicami, 67,50% małżeństwa mieszkające razem, 6,60% stanowią samotne matki a 23,40% osoby nieposiadające rodziny. 20,50% wszystkich gospodarstw domowych składa się z 1 osoby, a 10,40% żyje samotnie i ma powyżej 65 roku życia. Średnia wielkość gospodarstwa domowego wynosi 2,69 osoby, a rodziny wynosi 3,12 osoby.
Przedział wiekowy populacji hrabstwa kształtuje się w sposób następujący: 26,70% osoby poniżej 18 roku życia, 8,70% osoby pomiędzy 18 a 24 rokiem życia, 26,20% osoby pomiędzy 25 a 44 rokiem życia, 23,60% osoby pomiędzy 45 a 64 rokiem życia, oraz 14.80% osób powyżej 65 roku życia. Średnia wieku to 38 lat. Na 100 kobiet przypada 95,50 mężczyzn, a na każde 100 kobiet poniżej 18 roku życia przypada 92,90 mężczyzn.
Średni dochód dla gospodarstwa domowego to 51 394 USD, a na rodzinę 58 305 USD. Mężczyźni osiągają średni dochód w wysokości 42 150 dolarów a kobiety 25 251 dolarów. Średni dochód na osobę w hrabstwie wynosi 21 956 dolarów. Około 2,90% rodzin i 4,30% ludności żyje z minimum socjalnego, z tego 5,80% poniżej 18 roku życia oraz 4,20% powyżej 65 roku życia.

</doc>
<doc id="977200" url="https://pl.wikipedia.org/wiki?curid=977200" title="Nawojczyn">
Nawojczyn

Nawojczyn – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Dąbrowa.
W latach 1975–1998 miejscowość administracyjnie należała do województwa gorzowskiego.
W języku niemieckim osada nosiła nazwę "Holldorf". Polska nazwa w formie "Nawojczyn" została oficjalnie przyjęta w 1949 roku.

</doc>
<doc id="977202" url="https://pl.wikipedia.org/wiki?curid=977202" title="Klas Ingesson">
Klas Ingesson

Klas Ingesson (ur. 20 sierpnia 1968 w Ödeshög, zm. 28 października 2014) – szwedzki piłkarz grający na pozycji pomocnika.
Kariera klubowa.
Ingesson jest wychowankiem klubu Ödeshögs IK pochodzącego z jego rodzinnej miejscowości. W zespole tym grał do roku 1986 i wtedy to przeszedł do IFK Göteborg, w barwach którego zadebiutował rok później. Był to jego jedyny mecz w lidze (IFK wywalczyło mistrzostwo kraju), a w zdobyciu przez IFK Pucharu UEFA także nie miał wielkiego udziału. W 1988 roku w końcu zaczął grać w wyjściowej jedenastce IFK i wywalczył wówczas wicemistrzostwo Szwecji. W klubie z Göteborga spędził także rok 1989 i pierwszą połowę 1990 (udział w mistrzostwie kraju).
Latem 1990 Ingesson przeszedł do belgijskiego KV Mechelen. Grał w nim przez 3 lata i stał się jednym z najskutecznejszych graczy zespołu. Przez ten czas rozegrał dla Mechelen 99 meczów i strzelił 28 bramek w lidze, ale nie osiągnął żadnych sukcesów. W 1993 roku Ingesson przeniósł się do PSV Eindhoven, ale nie był faworytem Aada de Mosa i jako rezerwowy pomocnik rozegrał 12 meczów i zdobył 1 gola. Po roku gry w Eindhoven Ingesson wyjechał do angielskiego Sheffield Wednesday, w którym spędził półtora sezonu, ale w drużynie prowadzonej przez Trevora Francisa, a następnie Davida Pleata nie miał miejsca w pierwszej jedenastce.
W połowie sezonu 1995/1996 Ingesson został zawodnikiem włoskiego AS Bari, w którym spotkał rodaka Kenneta Anderssona. Z Bari spadł jednak z ligi i sezon 1996/1997 spędził grając w Serie B. Dobrą grą i 6 bramkami przyczynił się do szybkiego powrotu zespołu do ekstraklasy i w 1998 roku zajął z Bari 11. miejsce w Serie A. Po sezonie przeszedł do drużyny FC Bologna, w której znów grywał z Anderssonem, a także z innym Szwedem, Teddy Lučiciem. Z Bologną zajął najpierw 10., a następnie 11. miejsce w lidze. Latem 2000 podpisał kontrakt z Olympique Marsylia, której nieznacznie pomógł w utrzymaniu się w lidze, a zimą 2001 został piłkarzem US Lecce, ale występował w nim tylko przez pół roku, a po sezonie w wieku 33 lat zakończył piłkarską karierę.
Zmarł w wieku 46 lat w wyniku choroby nowotworowej.
Kariera reprezentacyjna.
W reprezentacji Szwecji Ingesson zadebiutował W 1989 roku. Rok później został powołany przez Ole Nordina do kadry na Mistrzostwa Świata we Włoszech. Tam był podstawowym zawodnikiem i zagrał we wszystkich trzech meczach grupowych: przegranych po 1:2 z Brazylią, Szkocją oraz Kostaryką.
W 1992 roku Ingesson wystąpił na Euro 92, gdzie także zagrał we wszystkich meczach, w tym także przegranym 2:3 półfinale z Niemcami. Na tym turnieju wraz z rodakami zdobył brązowy medal.
W 1994 roku Ingesson znalazł się w kadrze na Mistrzostwa Świata w USA. Na tym turnieju, podobnie jak 4 lata wcześniej, był zawodnikiem wyjściowej jedenastki i grał we wszystkich meczach, w tym także przegranym 0:1 półfinale z Brazylią oraz wygranym 4:0 meczu o 3. miejsce z Bułgarią.
W latach 1989-1999 Ingesson wystąpił w 57 meczach reprezentacji Szwecji i strzelił w nich 13 goli.

</doc>
<doc id="977206" url="https://pl.wikipedia.org/wiki?curid=977206" title="Podłążek">
Podłążek

Podłążek – kolonia w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Dąbrowa.
W latach 1975–1998 miejscowość administracyjnie należała do województwa gorzowskiego.

</doc>
<doc id="977209" url="https://pl.wikipedia.org/wiki?curid=977209" title="Mączlino">
Mączlino

Mączlino – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Zgoda.
W latach 1975–1998 miejscowość administracyjnie należała do województwa gorzowskiego.

</doc>
<doc id="977210" url="https://pl.wikipedia.org/wiki?curid=977210" title="Sobienice">
Sobienice

Sobienice – wieś w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Zgoda.
W latach 1975–1998 miejscowość administracyjnie należała do województwa gorzowskiego.

</doc>
<doc id="977211" url="https://pl.wikipedia.org/wiki?curid=977211" title="Rannungen">
Rannungen

Rannungen – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, wchodzi w skład wspólnoty administracyjnej Maßbach. Leży w Spessart, około 10 km na wschód od Bad Kissingen, przy autostradzie A71.
Pierwsze wzmianki o Rannungen jako "Hrannunga" pojawiły się w 772 w księgach klasztoru Fulda.

</doc>
<doc id="977212" url="https://pl.wikipedia.org/wiki?curid=977212" title="STS-41-D">
STS-41-D

STS-41-D (ang. "Space Transportation System") – pierwsza misja wahadłowca kosmicznego Discovery i dwunasta programu lotów wahadłowców.
Misja.
Po trzech próbach startu, przerwanych wskutek usterek, pomyślny start Discovery nastąpił 30 sierpnia 1984. Była to pierwsza misja trzeciego po Columbii i Challengerze wahadłowca. Na orbitę zabrano 24 tony ładunku. Oprócz przetestowania nowej konstrukcji wahadłowiec wyniósł na orbitę także trzy satelity:
Podczas misji przeprowadzono także eksperyment z prototypem dużego żagla słonecznego (OAST 1), który po rozłożeniu miał szerokość cztery metry i długość 31 metrów. Na pokładzie przeprowadzono także eksperymenty z wykorzystaniem żywych komórek i kryształów. Astronauta Walker zajmował się produkcją lekarstw w warunkach mikrograwitacji. Cała misja była filmowana za pomocą kamery IMAX, a z nakręconego materiału powstał film fabularny.

</doc>
<doc id="977214" url="https://pl.wikipedia.org/wiki?curid=977214" title="CyC">
CyC



</doc>
<doc id="977216" url="https://pl.wikipedia.org/wiki?curid=977216" title="Wołodymyr Bakłan">
Wołodymyr Bakłan

Wołodymyr Bakłan, ukr. Володимир Баклан (ur. 25 lutego 1978 w Kijowie) – ukraiński szachista, arcymistrz od 1998 roku.
Kariera szachowa.
W latach 90. XX wieku był jednym z czołowych juniorów świata, dzieląc w 1992 w Duisburgu V miejsce w mistrzostwach świata do lat 14, w 1993 – IV m-ce w mistrzostwach Europy do lat 16 (w Szombathely), natomiast w 1995 – III m-ce w mistrzostwach Europy do lat 18 (w Żaganiu). W roku 1997 podzielił I miejsce w Cappelle-la-Grande oraz zdobył w Ałuszcie tytuł mistrza Ukrainy, natomiast rok później w mistrzostwach kraju rozegranych w tym samym mieście podzielił I-III miejsce. Również w 1998 podzielił I miejsce w otwartym turnieju w Groningen, a w 1999 zwyciężył (m.in. wraz z Joelem Lautierem) w kolejnym turnieju "open" w Bad Zwesten. W 2000 podzielił I miejsca w Ano Liosia (wspólnie m.in. z Hristosem Banikasem i Leonidem Judasinem) i Schwäbisch Gmünd (wspólnie m.in. z Arturem Jusupowem) w Schwäbisch Gmünd oraz był jednym ze zwycięzców turnieju w Kijowie. W tym również roku wystąpił w New Delhi w rozegranych systemem pucharowym mistrzostwach świata, awansując do II rundy. W 2001 po raz drugi wziął udział w walce o tytuł mistrza świata, ponownie awansując (w Moskwie) do II rundy. Triumfował również w memoriale Akiby Rubinsteina (który rozegrany został w formule otwartej) oraz podzielił I miejsce w Bad Wiessee (wraz z Władimirem Akopianem, Aleksandrem Szabałowem i Michałem Krasenkowem). W kolejnych latach zwyciężył bądź podzielił I miejsca m.in. w Cappelle-la-Grande (2002), Guingamp (2004), Schwäbisch Gmünd (2004), Solsonie (2004), Balaguerze (2005), Sorcie (2005), Hoogeveen (2005), Lorce (2006), Kijowie (2006), Wrocławiu (2009), Reykjaviku (2011) oraz Sitges (2014).
Dwukrotnie (w latach 2000 i 2002) reprezentował Ukrainę na szachowych olimpiadach, w roku 2000 zdobywając wraz z drużyną brązowy medal. W swoim dorobku posiada również złoty medal drużynowych mistrzostw świata, który zdobył w roku 2001 w Erywaniu.
Najwyższy ranking w dotychczasowej karierze osiągnął 1 października 2014 r., z wynikiem 2656 punktów zajmował wówczas 97. miejsce na światowej liście FIDE, jednocześnie zajmując 9. miejsce wśród ukraińskich szachistów.

</doc>
<doc id="977217" url="https://pl.wikipedia.org/wiki?curid=977217" title="Pluty (województwo zachodniopomorskie)">
Pluty (województwo zachodniopomorskie)

Pluty – kolonia w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Ławy.
W latach 1975–1998 miejscowość administracyjnie należała do województwa gorzowskiego.

</doc>
<doc id="977218" url="https://pl.wikipedia.org/wiki?curid=977218" title="Płośno">
Płośno

Płośno – kolonia kolonii Podławie w Polsce, położona w województwie zachodniopomorskim, w powiecie myśliborskim, w gminie Myślibórz. Wchodzi w skład sołectwa Ławy.
W latach 1975–1998 kolonia administracyjnie należała do województwa gorzowskiego.

</doc>
<doc id="977219" url="https://pl.wikipedia.org/wiki?curid=977219" title="Ostroloty (podrodzina)">
Ostroloty (podrodzina)

Ostroloty (Artaminae) – monotypowa podrodzina ptaków z rodziny ostrolotów (Artamidae).
Zasięg występowania.
Podrodzina obejmuje około jedenastu gatunków, występujących w Azji Południowej i Południowo-Wschodniej oraz Australazji.
Charakterystyka.
Długość ciała 12–21 cm; masa ciała 13–69 g. Są zazwyczaj ciemno, aksamitnie ubarwione. Odżywiają się owadami, które łapią w locie. Są bardzo dobrymi lotnikami, mają długie trójkątne skrzydła. Należą do nielicznych ptaków wróblowych, które potrafią szybować.
Systematyka.
Podział systematyczny.
Do podrodziny zaliczany jest jeden rodzaj z następującymi gatunkami:

</doc>
<doc id="977221" url="https://pl.wikipedia.org/wiki?curid=977221" title="Sądkowo">
Sądkowo

Sądkowo – kolonia kolonii Podławie w Polsce, położona w województwie zachodniopomorskim, w powiecie myśliborskim, w gminie Myślibórz. Wchodzi w skład sołectwa Ławy.
W latach 1975–1998 kolonia administracyjnie należała do województwa gorzowskiego.

</doc>
<doc id="977224" url="https://pl.wikipedia.org/wiki?curid=977224" title="Thundorf in Unterfranken">
Thundorf in Unterfranken

Thundorf in Unterfranken, Thundorf i.UFr. – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, wchodzi w skład wspólnoty administracyjnej Maßbach. Leży w Grabfeldzie, około 17 km na wschód od Bad Kissingen.
Polityka.
Wójtem jest A. Bauernschubert. Rada gminy składa się z 12 członków:

</doc>
<doc id="977226" url="https://pl.wikipedia.org/wiki?curid=977226" title="Strzelnik">
Strzelnik

Strzelnik – część wsi Głazów w Polsce, położona w województwie zachodniopomorskim, w powiecie myśliborskim, w gminie Myślibórz. Wchodzi w skład sołectwa Głazów.
W latach 1975–1998 Strzelnik administracyjnie należał do województwa gorzowskiego.

</doc>
<doc id="977228" url="https://pl.wikipedia.org/wiki?curid=977228" title="Pinus cubensis">
Pinus cubensis



</doc>
<doc id="977229" url="https://pl.wikipedia.org/wiki?curid=977229" title="Wydmuchy">
Wydmuchy

Wydmuchy – część wsi Głazów w Polsce, położona w województwie zachodniopomorskim, w powiecie myśliborskim, w gminie Myślibórz. Wchodzi w skład sołectwa Głazów.
W latach 1975–1998 Wypychy administracyjnie należały do województwa gorzowskiego.

</doc>
<doc id="977232" url="https://pl.wikipedia.org/wiki?curid=977232" title="Zgnilec (Głazów)">
Zgnilec (Głazów)

Zgnilec – część wsi Głazów w Polsce, położona w województwie zachodniopomorskim, w powiecie myśliborskim, w gminie Myślibórz. Wchodzi w skład sołectwa Głazów.
W latach 1975–1998 Zgnilec administracyjnie należał do województwa gorzowskiego.

</doc>
<doc id="977235" url="https://pl.wikipedia.org/wiki?curid=977235" title="Utonie">
Utonie

Utonie – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Listomie.
W latach 1975–1998 miejscowość administracyjnie należała do województwa gorzowskiego.

</doc>
<doc id="977241" url="https://pl.wikipedia.org/wiki?curid=977241" title="Ekonomiczny Poziom Wycieków">
Ekonomiczny Poziom Wycieków

Ekonomiczny poziom wycieków (EPW, "OPW - optymalny poziom wycieków", "optymalny trend strat z wycieków") - poziom strat wody w sieci wodociągowej (również wieloletni trend), przy którym sumaryczne nakłady eksploatatora sieci na detekcję i usuwanie wycieków oraz koszty strat wody osiągają minimum. Jest to ekonomiczne optimum utrzymania ruchu sieci, przy którym dostawa wody /koszty eksploatacji i inwestycji/ kontynuowana jest po najmniejszych kosztach. 
Pojęcie optymalnego/ekonomicznego poziomu wycieków wiąże się bezpośrednio z normatywem taniej wody - wprowadzonym przez IWA dla wiejskich i miejskich sieci wodociągowych. Jeśli dostawca wody posiada wdrożony optymalny poziom wycieków i dąży do jego uzyskania w kolejnych latach wówczas woda sprzedawana odbiorcom jest najtańsza. Dostawca wody w celu osiągnięcia ekonomicznego poziomu wycieków może również używać szybszych operacyjnych metod, takich jak ekonomiczny remodelling strat.
Bez obliczenia ekonomicznego poziomu wycieków dostawca wody może dokonać przeinwestowania w urządzenia monitorujące straty lub sprzęt elektroakustyczny do wyszukiwania wycieków. Może to mieć miejsce w warunkach prowadzonej na ślepo walki ze stratami wody (warunki monopoli naturalnych), gdzie zarządy zakładów wodociągowych starają się w sposób intuicyjny postępować ze stratami wody.
Pojęcie optymalnego/ekonomicznego poziomu wycieków powstało w XX wieku na Wyspach Brytyjskich. Zmuszono tam monopole naturalne do racjonalnej gospodarki wodą i zaprzestania marnotrawstwa wody poprzez regulacje urzędowe.
EPW/OPW łączony jest bezpośrednio z walką o ograniczania strat wody w sieciach wodociągowych i monitoringiem ich poziomu w sieci. Na Wyspach Brytyjskich po raz pierwszy na świecie zaczęto monitorować i ograniczać straty z pełnym sukcesem pomimo 20-30%-wego opomiarowania odbiorców wody wodomierzami. Korzystano przy tym z wyników bilansowania minimalnego nocnego przepływu (tzw. bilans "bottom-up"). Z wieloletnich doświadczeń okazało się, że jest to metoda o wiele skuteczniejsza od bilansowania tradycyjnego ilości wody wtłoczonej do sieci (tzw. bilans "top-down"). Stąd dla efektywnego ograniczenia strat wody nie jest niezbędne opomiarowanie i rozliczanie zużycia wody przez wszystkich odbiorców. Wymaga się za to monitorowania nocnego przepływu zasilającego sieć wodociągową.
Szacunkowy poziom infrastrukturalnego indeksu wycieków dla przedsiębiorstw krajowych, którego wartość średnia wynosi około 5,0 (przy 18% strat), co odpowiada poziomowi strat w przedsiębiorstwach dopuszczających się niegospodarności i marnotrawstwa wody. 

</doc>
<doc id="977246" url="https://pl.wikipedia.org/wiki?curid=977246" title="Zbocze doliny">
Zbocze doliny

Zbocze doliny – nachylona powierzchnia rozbiegająca się pomiędzy dnem a linią grzbietu międzydolinnego lub krawędzią wierzchowiny.
Zbocza powstają wskutek erozji dennej i w dolnych częściach mogą być podcinane przez rzekę, ale szczegóły ich rzeźby są wynikiem procesów stokowych, np.:

</doc>
<doc id="977247" url="https://pl.wikipedia.org/wiki?curid=977247" title="Abaris (Hiperboread)">
Abaris (Hiperboread)

Abaris (także Abarys, Awarysz gr. " Ἄβαρις Ὑπερβόρειος") – postać w mitologii greckiej. Był także postacią historyczną – greckim mędrcem. Żył w VI w. p.n.e. Wspominają o nim Herodot i Pindar
Był jednym z Hiperboreadów, podróżował na złotej strzale, którą dał mu Apollo w zamian za służbę u niego i zbierał pożyteczne wiadomości. Powściągliwy, prostego sposobu życia. Według jednych żył w czasach oblężenia Troi, inni uważają, że był współczesnym Krezusa. Gdy wybuchła plaga w całym ówczesnym świecie, wyrocznia Apollina powiedziała Grekom i barbarzyńcom, że Ateńczycy powinni odmówić modlitwę w imieniu wszystkich. Tak więc wiele ludów wysłało ambasadorów do Aten, Abaris został ambasadorem Hiperboreadów. Ofiarował swoją strzałę Pitagorasowi w zamian za lekcje filozofii.

</doc>
<doc id="977249" url="https://pl.wikipedia.org/wiki?curid=977249" title="Santiago National">
Santiago National

Santiago National Football Club – nieistniejący już chilijski klub piłkarski z siedzibą w mieście Santiago.
Historia.
Klub założony został 10 kwietnia 1900 roku. Należy do grona 8 klubów chilijskich, które założyły w roku 1933 ligę chilijską (Primera División de Chile).

</doc>
<doc id="977251" url="https://pl.wikipedia.org/wiki?curid=977251" title="Fanaloka madagaskarska">
Fanaloka madagaskarska

Fanaloka madagaskarska, fanaloka ("Fossa fossana") – gatunek drapieżnego ssaka z podrodziny falanruków (Euplerinae) w obrębie rodziny falanrukowatych (Eupleridae). Zwierzę to prowadzi nocny tryb życia. Z powodu nazwy systematycznej mylona z fossą ("Cryptoprocta ferox").
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1776 roku niemiecki zoolog Philipp Müller nadając mu nazwę "Viverra fossana". Holotyp pochodził z Madagaskaru. Jedyny przedstawiciel rodzaju fanaloka ("Fossa") który opisał w 1864 roku brytyjski zoolog John Edward Gray. 
Dane molekularne z 2003 roku wykazały bliskie pokrewieństwo tego taksonu z "Cryptoprocta". Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Fanaloka madagaskarska występuje endemicznie na Madagaskarze.
Morfologia.
Długość ciała (bez ogona) 40–45 cm, długość ogona 22,1–26,4 cm, długość ucha 4,4–4,8 cm, długość tylnej stopy 8,4–9,3 cm; masa ciała dorosłych samic 1,3–1,75 kg, dorosłych samców 1,5–1,9 kg. Jej futro jest szarobrązowa, na której występują ciemne cętki.
Ekologia.
Zwierzę to odżywia się owocami, a także poluje na różne owady oraz drobne kręgowce.
Ochrona.
Gatunek narażony na wyginięcie. Jest objęty konwencją waszyngtońską CITES (załącznik II).

</doc>
<doc id="977253" url="https://pl.wikipedia.org/wiki?curid=977253" title="Legitymacja skargowa">
Legitymacja skargowa

Legitymacja skargowa oznacza formalne prawo do bycia stroną każdego postępowania sądowego. Pojęcie to ma charakter materialnoprawny i oznacza prawo do bycia stroną w konkretnym postępowaniu sądowym ze względu na jego treść.
Skarga jest pismem procesowym strony, która żąda w nim dokonania przez sąd kontroli zgodności z prawem określonego działania lub zaniechania administracji publicznej, naruszających prawo lub interes prawny skarżącego.
Sposoby formułowania legitymacji skargowej mogą być różne i brzmieć np.:

</doc>
<doc id="977258" url="https://pl.wikipedia.org/wiki?curid=977258" title="Fort Artyleryjski 48 &quot;Batowice&quot;">
Fort Artyleryjski 48 &quot;Batowice&quot;



</doc>
<doc id="977259" url="https://pl.wikipedia.org/wiki?curid=977259" title="Rada Generalna (Andora)">
Rada Generalna (Andora)

Rada Generalna (nazwa oficjalna: Rada Generalna Dolin, kat. "Consell General de les Valls") – jednoizbowy parlament Andory, liczący 28 członków. Połowa z nich wybierana jest w wyborach przeprowadzanych w systemie proporcjonalnym, gdzie cały kraj stanowi jeden okręg wyborczy. Druga połowa wyłaniana jest przez wyborców w poszczególnych parafiach, stanowiących jednostkę podziału terytorialnego Andory. Kadencja trwa cztery lata. Rada wybiera premiera Andory, który musi jednak zostać zatwierdzony przez obu współksiążąt. Radzie przewodniczy Syndyk Generalny (Sindic General).

</doc>
<doc id="977260" url="https://pl.wikipedia.org/wiki?curid=977260" title="FC Barcelona (futsal)">
FC Barcelona (futsal)

FC Barcelona Alusport to drużyna futsalu będąca częścią klubu FC Barcelona.
FC Barcelona oficjalnie ogłosił powstanie sekcji we wrześniu 1978 roku. Pomimo dobrej gry drużyny, która grając początkowo w trzeciej lidze katalońskiej, awansowała w sezonie 1979/80 do najwyższej klasy rozgrywkowej, rozwiązano ją, aby następnie dokonać reaktywacji 4 lata później. W 1990 roku klub zdobył pierwsze europejskie trofeum pokonując na Palau Blaugrana AS Roma.

</doc>
<doc id="977263" url="https://pl.wikipedia.org/wiki?curid=977263" title="Przewód piersiowy">
Przewód piersiowy

Przewód piersiowy (łac. "ductus thoracicus") – największe naczynie chłonne w anatomii człowieka i ważna składowa układu limfatycznego. Ze względu na możliwość wystąpienia krążenia obocznego, jego podwiązanie nie jest niebezpieczne.
Przewód piersiowy zbiera główną część chłonki z organizmu, oprócz
prawej strony klatki piersiowej, prawej kończyny górnej, szyi i głowy, które są drenowane przez prawy przewód limfatyczny. Ze względu na obecność limfy, u żywego człowieka ma białawe zabarwienie.
Przebieg.
Właściwy przewód piersiowy powstaje z połączenia lewego i prawego pnia lędźwiowego, zbierających chłonkę z kończyn dolnych. Łącząc się ze sobą i z pniem jelitowym, tworzą jeden wspólny przewód piersiowy.
Przewód piersiowy ma średnicę 2–4 mm, długość 38–45 cm. Na jego całej długości co 6–10 cm rozmieszczone są zastawki. Wyróżnia się jego część brzuszną, piersiową i szyjną.
Część brzuszna rozpoczyna się w jamie brzusznej w przestrzeni zaotrzewnowej na wysokości I-II kręgu lędźwiowego poszerzeniem (tzw. zbiornikiem mleczu, "cisterna chyli") do którego uchodzi pień jelitowy. Dalej przechodzi przez przeponę wraz z aortą przez rozwór aortalny przepony.
Następnie biegnie dalej ku górze wraz z towarzyszącą mu aortą i żyłą nieparzystą i na wysokości około 7 kręgu szyjnego zatacza łuk w stronę lewą przechodząc przez otwór górny klatki piersiowej.
Samo ujście do lewego kąta żylnego cechuje się bardzo wysoką zmiennością. Jedynie w 1/4 przypadków jest to pojedyncze naczynie; w większości wypadków tuż przed ujściem dzieli się na kilka mniejszych. Uchodzić może do kąta żylnego, żyły szyjnej wewnętrznej, żyły podobojczykowej lub do żyły ramienno-głowowej. Tuż przed ujściem występuje jedna lub dwie zastawki.
Patologia.
Przerwanie przewodu piersiowego w odcinku piersiowym prowadzi do chłonkotoku (łac. "chylothorax"), czyli obecności limfy w jamie opłucnej.
Pozostały drenaż chłonny.
Z górnej połowy ciała chłonkę zbierają:
Te trzy naczynia tworzą po prawej stronie ciała krótki przewód chłonny prawy,
a po lewej uchodzą do przewodu piersiowego. Przewód piersiowy i prawy przewód chłonny uchodzą odpowiednio do lewego i prawego kąta żylnego, utworzonego przez połączenie żyły szyjnej wewnętrznej i żyły podobojczykowej w żyłę ramienno-głowową.
Historia.
Przewód piersiowy odkrył u psów anatom Jean Pecquet w XVII wieku, a kilka lat później jego obecność u ludzi stwierdził Thomas Bartholin. Inne, historyczne nazwy dla określenia tej struktury anatomicznej to przewód Pecqueta, lewy przewód chłonny albo kanał Van Hoorne'a.

</doc>
<doc id="977266" url="https://pl.wikipedia.org/wiki?curid=977266" title="Widlicz Isslera">
Widlicz Isslera

Widlicz Isslera, widłak Isslera, ("Diphasiastrum × issleri" (Rouy) Holub) – gatunek rośliny z rodziny widłakowatych. Jest mieszańcem widlicza alpejskiego ("D. alpinum") i spłaszczonego ("D. complanatum").
Rozmieszczenie geograficzne.
Największy ośrodek występowania znajduje się w górach Europy Środkowej oraz wschodnich regionów Europy Zachodniej. Ponadto występuje na rozproszonych stanowiskach w Austrii, Belgii, Czechach, Francji, Niemczech, Polsce, Węgrzech, Szwajcarii, w ukraińskich Karpatach, w niektórych miejscach na Wyspach Brytyjskich i na jednym stanowisku w Ameryce Północnej. Podawany jest także z trzech stanowisk na Kaukazie, Wschodniej Syberii i południowej części Półwyspu Kola, jednak nie ma pewności, czy nie chodzi tutaj o inne gatunki. W Polsce jest rzadki. Znany jest z kilkunastu stanowisk w Karkonoszach oraz w Karpatach Zachodnich: w Beskidzie Żywieckim (przełęcz Glinka, Butorówka, Babia Góra, przełęcz Brona, grzbiet między Izdebczyskami a Kościółkami, Szeroki Żleb), w Gorcach (Obidowa, dolina potoku Lepietnica, Bukowina Obidowska, Przełęcz Knurowska, Dolina Robowa koło Kowańca, dolina potoku Jamne), na północnym stoku Gubałówki i w Tatrach (w Kużnicach, na Toporowej Cyrhli i poniżej Niżniego Toporowego Stawu).
Biologia i ekologia.
Bylina, chamefit. Zarodniki dojrzewają w sierpniu i wrześniu. Gatunek rośnie głównie w bliźniczyskach, borówczyskach, murawach wysokogórskich i skrajach borów świerkowych. Liczba chromosomów 2n = 46.
Zagrożenia i ochrona.
Roślina objęta w Polsce ścisłą ochroną gatunkową od 1946 roku.
Kategorie zagrożenia gatunku:

</doc>
<doc id="977273" url="https://pl.wikipedia.org/wiki?curid=977273" title="Alfredo Juan Ghierra">
Alfredo Juan Ghierra



</doc>
<doc id="977274" url="https://pl.wikipedia.org/wiki?curid=977274" title="Hypsypile">
Hypsypile



</doc>
<doc id="977280" url="https://pl.wikipedia.org/wiki?curid=977280" title="Pinus arizonica">
Pinus arizonica



</doc>
<doc id="977283" url="https://pl.wikipedia.org/wiki?curid=977283" title="STS-51-J">
STS-51-J

STS-51-J (ang. "Space Transportation System") – pierwsza misja wahadłowca kosmicznego Atlantis, dwudziesta pierwsza programu lotów wahadłowców.
Misja.
Druga misja w pełni przygotowana przez Pentagon. Głównym celem było wyniesienie na orbitę dwóch wojskowych satelitów telekomunikacyjnych do łączności wojskowej, odpornych na zakłócenia zewnętrzne: USA-11 i USA-12 typu DSCS-III (Defense Satellite Communications System), wyprodukowanych przez firmę General Electric. Ich masa szacowana była na około 1000 kg. Satelity z ładowni wahadłowca przemieściły się na orbitę geostacjonarną za pomocą stopnia rakietowego IUS. Cała misja objęta była tajemnicą, jednak ogłoszono, że zakończyła się sukcesem.

</doc>
<doc id="977285" url="https://pl.wikipedia.org/wiki?curid=977285" title="Steven Sidwell">
Steven Sidwell

Steven James „Steve” Sidwell (ur. 14 grudnia 1982 w Wandsworth, Londyn) – angielski piłkarz grający na pozycji środkowego pomocnika w Brighton &amp; Hove.
Kariera piłkarska.
Arsenal.
Sidwell swoją karierę zapoczątkował w piłkarskiej szkółce Arsenalu. W lidze młodzieżowej zapewnił dwukrotne zwycięstwo dla swojego klubu oraz zdobył FA Youth Cup (2000 r.). W 1999 roku został przeniesiony do drużyny seniorów. Jednak mimo dobrej gry w drużynie juniorów nie udało mu się nigdy przebić do pierwszego składu. Zawodnik nie wystąpił w ani jednym meczu ligowym. W 2001 roku Sidwell został wypożyczony do Brentford, gdzie w ciągu sezonu rozegrał 30 spotkań i strzelił 4 gole. Sezon 2002/03 spędził na wypożyczeniu w Brighton &amp; Hove Albion. W 12 meczach strzelił 5 bramek, co sprawiło, że zainteresował się nim klub z Reading.
Reading.
Cena transferu Sidwella do Reading w styczniu 2003 roku nie została ujawniona. Piłkarz spisywał się w nowym klubie na tyle dobrze, że w 2004 roku magazyn Four Four Two wybrał go najlepszym zawodnikiem spoza Premiership. Sidwell miał swój znaczny udział w awansie Reading do najwyższej ligi w Anglii, został dzięki temu zaliczony w szeregi jedenastki roku w Championship wybieranej przez zawodowe stowarzyszenie piłkarzy.
Chelsea.
W lecie 2006 roku Sidwell odmówił przedłużenia kontraktu wygasającego po sezonie 2006/07. Swoje zainteresowanie zawodnikiem wyraziły takie kluby jak Everton, Charlton Athletic i Manchester City, jednak działacze Reading postanowili zatrzymać go na swój pierwszy sezon w Premiership. W efekcie w lecie następnego roku kontrakt Sidwella wygasł i mógł przejść do innego klubu na zasadzie wolnego transferu. Spośród kilku ofert Sidwell wybrał tę zaproponowaną przez Chelsea. Oficjalnie został zawodnikiem The Blues 1 lipca 2007 roku. Wystąpił w 15 meczach i zdobył jedną bramkę, przeciwko Hull City.
Aston Villa.
Po roku gry w Chelsea Steve Sidwell opuścił Stamford Bridge. 25-letni pomocnik podpisał kontrakt z Aston Villą. Piłkarz kosztował władze Aston Villi pięć milionów funtów. Środkowy pomocnik zdecydował się na przeprowadzkę, gdyż nie widział szans na częstsze występy w podstawowym składzie i liczył, że w nowym klubie będzie miał więcej okazji do gry. Oficjalnie stał się piłkarzem Aston Villi 9 lipca 2008 roku.
Fulham.
7 stycznia 2011 podpisał półroczny kontakt z Fulham z opcją przedłużenia na 3 lata.
Stoke City.
Wraz z nieoczekiwanym spadkiem Fulham do Championship, 9 czerwca 2014 roku Sidwell podpisał dwuletni kontrakt ze Stoke City F.C.

</doc>
<doc id="977286" url="https://pl.wikipedia.org/wiki?curid=977286" title="Mosty w Olsztynie">
Mosty w Olsztynie

Olsztyńskie mosty – mosty znajdujące się na terenie miasta Olsztyna wybudowane na rzekach: Łynie, Wadągu i Kortówce oraz na Jeziorze Długim.
Główne mosty w Olsztynie.
Most Mariacki.
Most Mariacki na Łynie (daw. niem. "Marienbrücke" – Most Mariacki) został wzniesiony jako most pojedynczy w 1867 roku na pograniczu osiedla Podgrodzia – na północny zachód i os. Kościuszki – na południowy wschód. Znajduje się on w ciągu Alei Niepodległości, pomiędzy ulicą Mariacką a ulicami Kościuszki i Grzegorzewskiej.
W roku 1978 z okazji centralnych obchodów dożynek i przyjazdu I Sekretarza KC PZPR Edwarda Gierka, wraz z przebudowaną i gruntownym remontem al. Niepodległości (m.in. poszerzono al. Niepodległości oraz przesunięto nurt rzeki Łyny), zamiast jednego – wybudowano dwa mosty, każdy dla osobnej jezdni. W związku z koniecznością wybudowania mostu przed dożynkami, stary, stalowy most został wbudowany w nasyp i spoczywa tam do dnia dzisiejszego.
Obecnie most Mariacki składa się z dwóch mostów, każdy ma po dwa pasy w każdym kierunku oraz chodnik. Stan nawierzchni jezdni na moście wymaga przeprowadzenia stosownego remontu.
Nazwa mostu pochodzi od Maryi, patronki ulicy (Mariackiej), przydrożnej kapliczki maryjnej oraz pobliskiego dawnego Szpitala Mariackiego, dzisiejszego Miejskiego, która krzyżuje się z Aleją Niepodległości nieopodal mostu Mariackiego.
Most Młyński.
Most Młyński na Łynie (daw. niem. "Wassermühlbrücke" – Most Młyna Wodnego) znajduje się na północy Starego Miasta w Parku Zamkowym, w ciągu ulicy Nowowiejskiego. Most znajdujący się nieopodal Zamku, Muzeum Warmii i Mazur oraz szlaków turystycznych:
Nazwa mostu pochodzi od położonego nieopodal dawnego młyna.
Most Smętka.
Most Smętka na Łynie znajduje się w Lesie Miejskim, na pograniczu os. Wojska Polskiego – na północ i os. Nad Jeziorem Długim – na południe.
Most Smętka znajduje się:
Przez most Smętka biegnie Szlak Kopernikowski, który prowadzi z okolic Targu Rybnego na Starym Mieście do Bukwałdu i Fromborka.
Most jest na tyle wąski, że dostęp do niego posiadają wyłącznie piesi i rowerzyści.
Swoją nazwę most zawdzięcza diabłu Smętkowi, występującemu w ludowych legendach i pieśniach kaszubskich – błędnie przypisywanemu folklorowi Warmii i Mazur.
Most św. Barbary.
Most św. Barbary na Łynie (daw. niem. "Barbarabrücke" – Most św. Barbary) znajduje się na południu os. Nad Jeziorem Długim, w ciągu ulicy 15 Dywizji (do 2012 r. w ciągu ulicy Artyleryjskiej). Nieopodal mostu, na przełomie rzeki Łyny, znajdują się zabytkowe wiadukty kolejowe z XIX wieku.
Most św. Jakuba.
Most św. Jakuba na Łynie (daw. niem. "Wilhelmbrücke" – Most Wilhelma) znajduje się na pograniczu Śródmieścia – na północ i os. Podgrodzie – na południe, w ciągu ulicy Pieniężnego w i ulicy Szrajbera. Nieopodal mostu znajduje się Park Zamkowy.
Od 1880 roku most posiada konstrukcję trwałą. Obecnie posiada on po dwa pasy w każdym kierunku, a wzdłuż niego, po obu jego stronach biegną chodniki.
Swoją obecną nazwę most zawdzięcza św. Jakubowi, patronowi miasta Olsztyna oraz pobliskiej Bazyliki Konkatedralnej. Dawna nazwa mostu (z czasów Prus Wschodnich) to "Wilhelmbrücke" (Most Wilhelma – Wilhelm I Hohenzollern – króla Prus w latach 1861-1888, od 1871 cesarza niemieckiego). Bezpośrednio nazwa mostu była konsekwencją dawnej nazwy ulicy Pieniężnego – "Wilhelm-Straße".
Most św. Jana Nepomucena.
Most św. Jana Nepomucena na Łynie (znany również jako "Most św. Jana" oraz "Most Jana", daw. niem. "Johannesbrücke" – Most św. Jana) jest najstarszym i najsłynniejszym mostem w Olsztynie. Znajduje się on w południowej części Starego Miasta, w historycznej dzielnicy "Dolnego Przedmieścia" (niem. "Unterstadt"), nieopodal dawnej Bramy Dolnej, po której nie ma dziś już śladów. Tuż przy moście zlokalizowane jest skrzyżowanie części ślepej al. Warszawskiej, ul. Prostej, ul. Mochnackiego i ul. Grunwaldzkiej.
Od roku 1907 do roku 1965 przez most jeździły tramwaje olsztyńskie linii 1, która przez pewien okres przy moście miała swoją pętlę, a później przystanek.
W przeszłości w pobliżu mostu stała kapliczka z czerwonej cegły. W 1869 roku w miejsce likwidowanej kapliczki na samym moście umieszczono kamienną figurę św. Jana Nepomucena autorstwa Wilhelma Jansena z Kolonii. W niewyjaśnionych do końca okolicznościach została ona skradziona w wyniku rubieży tuż po drugiej wojnie światowej. W 1996 wraz z remontem samego mostu ufundowano kopię historycznej kapliczki, tym razem spiżową i większych rozmiarów, oraz staraniem Towarzystwa Przyjaźni Polsko-Niemieckiej – odtworzono kopię zaginionego pomnika.
Dawna nazwa mostu to "Johannesbrücke" (Most św. Jana Nepomucena).
Patronem mostu jest św. Jan Nepomucen – patron szczęśliwych przepraw przez rzeki.
Most Zamkowy.
Most Zamkowy na Łynie (daw. niem. "Steinbrücke" – Most Kamienia) znajduje się w ciągu ul. Zamkowej, pomiędzy Parkiem Zamkowym a Zamkiem Kapituły Warmińskiej.
Inne mosty na Łynie w obrębie miasta Olsztyn.
Most w ciągu Szlaków Śliwy i Kopernikowskiego, nieopodal ul. Artyleryjskiej.
Most przeznaczony dla ruchu pieszego oraz rowerowego. Znajduje się na północy Olsztyna w Lesie Miejskim.
Mosty na północy Olsztyna (w Lesie Miejskim).
Most przy wkroczeniu Łyny na teren miasta Olsztyna.
Most przeznaczony dla ruchu pieszego oraz rowerowego. Znajduje się na północy Olsztyna w Lesie Miejskim.
Most w ciągu Szlaku Kopernikowskiego.
Most przeznaczony dla ruchu pieszego oraz rowerowego. Znajduje się na północy Olsztyna w Lesie Miejskim.
Most nieopodal ul. Radiowej (daw. Justusbrücke).
Do roku 1945 nazwa mostu brzmiała (niem.) "Justusbrücke" na cześć Justusa Rarkowskiego, prowizora nadzorującego posiadłości i zabudowania Olsztyna. Nie nadano nazwy mostu po roku 1945. Most jest przeznaczony dla ruchu pieszego oraz rowerowego. Znajduje się na północy Olsztyna w Lesie Miejskim.
Most nieopodal ul. Kasprowicza (daw. Kaiser-Friedrich-Brücke).
Do roku 1945 nazwa mostu brzmiała niem. "Kaiser-Friedrich-Brücke" (Most Fryderyka – króla Prus). Nie nadano mu nazwy po roku 1945. Przeznaczony dla ruchu pieszego oraz rowerowego. Znajduje się na północy Olsztyna w Lesie Miejskim.
Mosty na Starym Mieście.
Most przy dawnej "Fischergasse".
Most znajduje się koło dzisiejszego Centrum Młodzieży Polsko-Niemieckiej (w Parku Zamkowym) w ciągu dawnej Fischergasse – która przez krótki okres nosiła nazwę "Zaułek Rybacki". Most jest przeznaczony dla pieszych i łączy alejki parkowe prowadzące wzdłuż Łyny, w kierunku ulicy Kromera i ulicy Okopowej.
Most przy skrzyżowaniu ul. Kołłątaja i ul. Okopowej.
Most znajduje się w Parku Zamkowym. Łączy alejki prowadzące wzdłuż Łyny.
Most przy alei Gelsenkirchen.
Most znajduje się przy placu Roosevelta (w Parku Zamkowym). Łączy alejki parkowe łączące ulicę Asnyka, aleję Gelsenkirchen i ulicę Szrajbera.
Mosty na południu Olsztyna.
Most w ciągu al. Obrońców Tobruku.
W ciągu Alei Obrońców Tobruku znajdują się dwa mosty. Stary most północny służy jedynie do ruchu pieszego. Nowy most południowy wybudowano latach 90. XX wieku, wraz z aleją Obrońców Tobruku. Po nowym moście biegną dwie jezdnie alei Obrońców Tobruku, chodnik i ścieżka rowerowa. Most znajduje się pomiędzy skrzyżowaniem alei Obrońców Tobruku z ulicą Iwaszkiewicza i z ulicą Kasprzaka (zakaz wjazdu).
Most w ciągu ul. Tuwima.
W ciągu ulicy Tuwima znajdują się dwa mosty nad rzeką Łyną: most północny oraz nowy most południowy, wybudowany przy budowie ulicy Tuwima. W ciągu mostu południowego znajduje się chodnik oraz ścieżka rowerowa. Most znajduje się pomiędzy skrzyżowaniami ulicy Tuwima z ulicą Iwaszkiewicza i ulicą Wawrzyczka.
Most w ciągu ul. Kalinowskiego i ul. Szostkiewicza.
W ciągu ulic Kalinowskiego i Szostkiewicza znajduje się most na rzece Łynie, który ma jeden pas w każdym kierunku i chodniki po każdej stronie.

</doc>
<doc id="977288" url="https://pl.wikipedia.org/wiki?curid=977288" title="Projektor (zespół muzyczny)">
Projektor (zespół muzyczny)

Projektor – polska grupa muzyczna wykonująca hip-hop. Zespół powstał w 2001 roku z inicjatywy raperów Miuosha i Puq. Grupa zadebiutowała utworem pt. "Poprzez texture" zrealizowanym we współpracy z Rahimem. Utwór został opublikowany w Internecie.
2 kwietnia 2006 roku ukazał się pierwszy album zespołu pt. "Miraż". Singlem promującym był utwór pt. "Nie poganiaj mnie", do którego teledysk zrealizowała Papaya Films. Dwa miesiące po premierze ukazał się drugi teledysk do utworu "Co zdobyte", który został wyprodukowany przez Maintain. 1 lipca tego samego roku ukazała się 12" płyta gramofonowa pt. "Nie Poganiaj Mnie / Nie Chodzi O...".
W 2011 zespół został rozwiązany.

</doc>
<doc id="977289" url="https://pl.wikipedia.org/wiki?curid=977289" title="(11945) Amsterdam">
(11945) Amsterdam

(11945) Amsterdam – planetoida z pasa głównego asteroid okrążająca Słońce w ciągu 5,3 roku w średniej odległości 3,04 j.a. Została odkryta 15 sierpnia 1993 roku w Caussols przez Erica Elsta. Nazwa planetoidy pochodzi od miasta Amsterdam, konstytucyjnej stolicy Holandii.

</doc>
<doc id="977293" url="https://pl.wikipedia.org/wiki?curid=977293" title="Chromosom 3">
Chromosom 3

Chromosom 3 – jeden z 23 parzystych chromosomów człowieka. DNA chromosomu 3 liczy około 200 milionów par nukleotydów, co stanowi około 6,5% materiału genetycznego ludzkiej komórki. Liczbę genów mających swoje "locus" na chromosomie 3 szacuje się na 1100–1500.
Choroby.
Następujące choroby związane są z mutacjami w obrębie chromosomu 3:

</doc>
<doc id="977295" url="https://pl.wikipedia.org/wiki?curid=977295" title="Podniebienie twarde">
Podniebienie twarde

Podniebienie twarde (łac. "palatum durum") – tworzy sklepienie jamy ustnej właściwej, znajduje się w jej części przedniej, zawiera zrąb kostny (blaszki poziome kości podniebiennych oraz wyrostki podniebienne szczęk). Jest pokryte nabłonkiem wielowarstwowym płaskim rogowaciejącym, między którym a okostną w tylnej części podniebienia występują gruczoły ślinowe (łac. "glandulae palatinae"), produkujące ślinę śluzową. Błona śluzowa przedniej części podniebienia twardego jest silnie zrośnięta z okostną.
Zaraz za pierwszymi górnymi siekaczami w linii pośrodkowej pod błoną śluzową jest otwór przysieczny ("foramen incisivum"), w jego okolicy brodawka przysieczna ("papilla incisiva") a dalej w linii pośrodkowej szew podniebienny ("raphe palati"; z wiekiem może przyjąć postać zgrubiałego wału podniebiennego utrudniającego utrzymanie protezy zębowej górnej), od którego w przedniej części odchodzą poprzeczne fałdy podniebienia ("plicae palatinae trasversae") zanikające z wiekiem (wyraźniej są zaznaczone u innych zwierząt).
Pojęcia "podniebienie twarde" nie należy mylić z pojęciem "podniebienie kostne" – to ostatnie stanowi zręb kostny pierwszego.
Podniebienie twarde unerwiona czuciowo nerw podniebienny większy (czuciowo podniebienie twarde oraz współczulnie i przywspółczulnie gruczoły podniebienne). Unaczynienie prowadzi tętnica podniebienna większa.

</doc>
<doc id="977298" url="https://pl.wikipedia.org/wiki?curid=977298" title="Strzała Abarisa">
Strzała Abarisa

Strzała Abarisa – w mitologii greckiej strzała mędrca greckiego Abarisa. Abaris otrzymał ją od Apolla. Sprawiała, że stawał się niewidzialny i potrafił żyć bez jedzenia. Leczyła jego choroby, przepowiadała przyszłość i służyła do podróży powietrznych.
Abaris podarował ją Pitagorasowi w zamian za lekcje filozofii.

</doc>
<doc id="977301" url="https://pl.wikipedia.org/wiki?curid=977301" title="Santiago National Football Club">
Santiago National Football Club



</doc>
<doc id="977302" url="https://pl.wikipedia.org/wiki?curid=977302" title="Tukany na tropie">
Tukany na tropie

Tukany na tropie (ang. "Toucan 'Tecs", 1990) – brytyjski serial animowany, opowiadający o dwóch tukanach, które rozwiązują kryminalne zagadki. Ich największym wrogiem jest Kaczka Szalejka.
Obsada.
i inni
Wersja polska.
Wersja polska: TELEWIZYJNE STUDIA DŹWIĘKU
Reżyseria: Andrzej Bogusz
Dialogi: Elżbieta Kowalska
Dźwięk: Paweł Gniado
Montaż: Zofia Dmoch
Kierownik produkcji: Dorota Filipek-Załęska
Wystąpili:
i inni
Lektor: Andrzej Bogusz

</doc>
<doc id="977303" url="https://pl.wikipedia.org/wiki?curid=977303" title="Scooby Doo podbija Hollywood">
Scooby Doo podbija Hollywood

Scooby Doo podbija Hollywood (ang. "Scooby-Doo Goes Hollywood") – film animowany z roku 1979, pierwszy na podstawie serii "Scooby Doo".
Film emitowany obecnie na kanale Boomerang w Kinie Boomerang, dawniej był również emitowany przez Cartoon Network w Kinie CN.
Fabuła.
Scooby i Kudłaty po nakręceniu kolejnego odcinka swego serialu mają dosyć ciągłej rutyny i decydują stać się wielkimi gwiazdami z dużymi zarobkami. W tym celu jadą do siedziby OTV, by omówić warunki nowych ról. Po reakcjach personelu obaj zdają sprawę, że Scooby jest dość popularny. W końcu spotykają się z prezesem OTV, który zachwala talent komediowy psa.
Kudłaty przedstawia się prezesowi jako impresario Scooby’ego i mówi mu, że ten chce grać poważne role, nie śmiesznego i tchórzliwego psa. W tym celu pokazany zostaje film "Jak Scooby zdobywał Dziki Zachód", gdzie Scooby i Kudłaty grają szeryfa i jego zastępcę na Dzikim Zachodzie, gdzie ścigają zbira Jesse’ego Rottena. Prezes uważa film za żart i utwierdza się, że Scooby ma talent komediowy. Kudłaty i Scooby niezadowoleni z tego, że ich intencje zostały źle zinterpretowane, myślą jak przekonać prezesa, że mówią poważnie.
W końcu Scooby oznajmia, że chce odejść z serialu ku szokowi Velmy, Freda i Daphne. Przyjaciele protestują przeciw temu, jednak Kudłaty mówi im, że Scooby chce zmienić swój wizerunek i rozszerzyć swój repertuar aktorski. Kudłaty i Scooby umawiają się z tancerką Labrown na hali wrotkowej, by nakręcić kolejny pilot filmu, tym razem zatytułowanego "Labrown i Scooby", opowiadającego o mistrzostwach świata w jeździe figurowej na wrotkach. Kręcenie sceny kończy się katastrofą, co według Velmy, Freda i Daphne nie zmieni wizerunku Scooby’ego.
Niezrażeni tym Kudłaty i Scooby pokazują prezesowi OTV nagranie z film. Ten nie może uwierzyć, że film jest na poważnie. I jakby było tego mało został nakręcony pilot do serialu "Scooby Dzień", którego akcja dzieje się w latach 50. na Środkowym Zachodzie. Załamany prezes proponuje powrót Scooby’emu do swego serialu, jednak Kudłaty pokazuje mu kontrakt gwarantujący zróżnicowanie ról.
Kudłaty trenuje Scooby’ego do zachowywania się jak rasowy gwiazdor filmowy, by odwiedzić "Top Hat", ekskluzywną restaurację dla gwiazd filmowych. Niestety, Scooby zachowuje brak manier przy stole i zostaje wyrzucony. Incydent zostaje odnotowany w gazetach. Chcąc uniknąć kolejnej gafy, Kudłaty dodatkowo instruuje Scooby’ego podczas odwiedzin hotelu pełnego producentów filmowych. Jednak i tam nic nie idzie po ich myśli. Dowiadujący się o tym z gazet Fred, Daphne i Velma żałują Scooby’ego. Wspominają jak oni i Kudłaty kupili Scooby’ego w sklepie zoologicznym jako szczeniaka oraz jego pierwsze urodziny. Zastanawiają się, jak przekonać Scooby’ego do powrotu.
Tymczasem Kudłaty pociesza Scooby’ego zasmuconego ciągłymi niepowodzeniami. Zatrzymują się przy Grauman’s Chinese Theatre i wyobrażają jak udają się uroczystą premierę filmu "Super Scooby" oraz musicalu "Dźwięki Scooby’ego". Gdy Kudłaty chce wykonać telefon do prezesa, Scooby robi odciski swych łap w betonie wzorem innych gwiazd. Okazuje się, że zorganizował casting dla psów na zastępcę Scooby’ego. Rozbawieni tym Kudłaty i Scooby jadą do studia. Nie wiedzą jednak, że to przynęta mająca skłonić Scooby’ego do powrotu do serialu. Scooby i Kudłaty ukradkiem naśmiewają się z fatalnej gry aktorskiej kandydatów, jednak rzedną im miny, gdy zostaje znaleziony zastępca. Plan nie wypala, gdyż Scooby chce bardziej osiągnąć wyższy status w Hollywood. Zaskoczonemu prezesowi OTV zostaje przedstawiony kolejna próbka – tym razem "Scooby i Cherie", program telewizyjny we współpracy światowej sławy aktorką i piosenkarką Cherie. Załamanemu prezesowi pokazany zostaje kolejny film "Statek miłości", gdzie Scooby jest kapitanem wycieczkowca.
Scooby i Kudłaty swe plany odejścia z małego ekranu na rzecz filmów fabularnych ogłaszają w programie talk-show Johnny’ego Carlsona. Informacja bulwersuje dzieci będące fanami serialu Scooby’ego Doo. Scooby i Kudłaty pokazują zasmuconemu prezesowi "Aniołki Scooby’ego", gdzie Scooby wraz z Aniołkami rozwiązuje kryminalne sprawy. Nagle Scooby rozkazuje zatrzymać projektor, z czym się zgadza prezes. Scooby pyta się o opinię prezesa – ten stwierdza, że powinien wrócić do swego serialu. Gdy Kudłaty mówi, że obaj chcą zostać wielkimi gwiazdami, prezes mówi mu, że obaj już są gwiazdami i pokazuje im tłumy wielbicieli. Scooby decyduje się wrócić do dawnej kariery. Gdy prezes OTV chce odpocząć po wszystkim, nagle przybywa Kudłaty wciąż chętny większej kariery. Jednak Kudłaty zostaje wyrzucony z siedziby OTV i związany w taśmie filmowej goni za Wehikułem Tajemnic odjeżdżającym w stronę zachodzącego słońca.
Wersja polska.
Wersja polska: Master Film
Reżyseria: Romuald Drobaczyński
Dialogi: Joanna Klimkiewicz
Dźwięk: Stanisław Uszyński
Montaż: Krzysztof Gurszyński
Teksty piosenek: Andrzej Brzeski
Śpiewali: Arkadiusz Jakubik, Ludmiła Warzecha oraz Piotr Gogol, Adam Krylik, Małgorzata Olszewska i Monika Wierzbicka
Opracowanie muzyczne: Eugeniusz Majchrzak
Kierownictwo produkcji: Anna Rybicka
Wystąpili:
Lektor: Roch Siemianowski

</doc>
<doc id="977304" url="https://pl.wikipedia.org/wiki?curid=977304" title="Aleksandr Guczkow">
Aleksandr Guczkow

Aleksandr Guczkow (ur. 14 października 1862 w Moskwie, zm. 14 lutego 1936 w Paryżu), polityk rosyjski; przywódca Związku 17 Października (partia oktiabrystów); w latach 1910-1911 przewodniczący Dumy Państwowej. Po obaleniu caratu od 15 marca do 2 maja 1917 minister wojny w Rządzie Tymczasowym (gabinet ks. Georgija Lwowa); odszedł z rządu po kryzysie kwietniowym. Od rewolucji październikowej (listopad 1917) na emigracji, najpierw w Berlinie a następnie w Paryżu, gdzie zmarł w roku 1936.

</doc>
<doc id="977311" url="https://pl.wikipedia.org/wiki?curid=977311" title="Konklawe w 2005 roku">
Konklawe w 2005 roku



</doc>
<doc id="977319" url="https://pl.wikipedia.org/wiki?curid=977319" title="Scooby Doo i bracia Boo">
Scooby Doo i bracia Boo

Scooby Doo i bracia Boo, Scooby Doo spotyka braci Boo (ang. "Scooby-Doo Meets Boo Brothers") – amerykański film animowany z 1987 roku, drugi z serii "Scooby Doo". Powstał w ramach serii telewizyjnych filmów pełnometrażowych pt. "Hanna-Barbera Superstars 10".
Film emitowany w Polsce na kanale Cartoon Network i Boomerang w Kinie CN i Kinie Boomerang.
Fabuła.
Kudłaty dziedziczy po swym wujku, płk. Beauregardzie posiadłość na Południu. Jedzie do niej z Scooby'm i Scrappy'm, jednak po drodze się gubią. Wkrótce przejeżdżając przez straszny las napotykają goryla, a następnie szeryfa Rufusa Buzby’ego, który instruuje ich jak dojechać. Szeryf jednocześnie ostrzega, że posiadłość Beauregardów jest znana jako nawiedzony dom. Szeryf odjeżdża na wieść o wykolejeniu się wagonu ze zwierzętami cyrkowymi.
Kudłaty, Scooby i Scrappy docierają do posiadłości. Pogłoski o duchach okazują się prawdziwe, gdy atakują bezgłowy jeździec, upiorny wilk i duch konfederackiego żołnierza. Na miejscu spotykają Farquarda – lokaja pułkownika Beauregarda uważającego, że to on powinien otrzymać dom i klejnoty rodowe. Informacja o klejnotach przykuwa uwagę Kudłatego i psów. Okazuje się, że na terenie posiadłości podobno ukryty jest tzw. skarb Beauregardów. Niedługo przybywa szeryf informujący o grasującym gorylu w okolicy, Farquard wmawia mu, że grasuje tu duch goryla Bimbo, będącego zmarłym zwierzęciem domowym Beauregarda.
Kudłaty chce opuścić posiadłość, jednak Scrappy pokazuje mu znaleziony pierścień Beauregarda potwierdzający pogłoski o skarbie. Cała trójka jest zmuszona zostać, gdyż pick-up Kudłatego zapadł się w bagnie. Widząc ducha konfederackiego żołnierza, który wygląda jak płk Beauregard na portrecie, Kudłaty i psy decydują się wezwać pogromców duchów i dzwonią do firmy braci Boo. Okazuje się jednak, że bracia Boo sami są duchami, na szczęście przyjaznymi i sympatycznymi. Podczas prezentacji ich usług bohaterowie natrafiają się na goryla. Jednocześnie do drzwi puka dziewczyna z sąsiedztwa – Sadie-Mae Scroggins prosząca o pożyczenie czarnej melasy. Sadie zakochała się w Kudłatym, co nie spodobało się jej starszemu bratu redneckowi – Billy-Bobowi, gdyż jego ród miał na pieńku z Beauregardami.
Uciekając przed kulami ze strzelby Billy'ego i jego kompanów Kudłaty natrafia na ducha płk-a Beauregarda rozkazującego opuścić posiadłość. Wiedząc, że bez pick-upa nie opuszczą tego miejsca, Scooby i Scrappy postanawiają wykorzystać ten czas na poszukiwania skarbu. Podczas szukania czegoś do jedzenia odkrywają brylant z kolejną wskazówką dotyczącą skarbu. Za jej radą na dworze cała trójka, śledzona przez tajemniczą postać, szuka domu z sypiącymi się cegłami. Scooby natrafia się na goryla, a Kudłaty na Scrogginsów. Wkrótce Scrappy dedukuje, że chodzi o komin. Będąc na miejscu natrafiają na kolejne straszydło – Kościotrupa.
Z opresji ratują ich bracia Boo. W kominie był kolejny brylant z wskazówką. Po ucieczce przed Billy-Bobem i gorylem, Kudłaty i psy dowiadują, że muszą szukać złamanego klawisza. Chodzi o fortepian, który jest tajnym przejściem. Tam znowu natrafiają na braci Boo i z ich pomocą znajdują kolejną wskazówkę. Tym razem chodzi o zegar wahadłowy. Podczas odgadywania kolejnej wskazówki Kudłaty ku zdziwieniu Scrappy'ego oddaje jeden z brylantów Farquardowi. Następnie udają się na strych, gdzie spotykają unoszące się widmo, które kradnie naszyjnik Scarlett Beauregard.
Podczas odczytywania kolejnej wskazówki poszukiwacze widzą Farquarda z naszyjnikiem. Kudłaty jest pewien, że to Farquard straszył na strychu. Na jego tekst o braku duchów w posiadłości Beauregardów pojawiają się urażeni bracia Boo. Kudłaty wytyka im niekompetencję, gdy nagle pojawia się duch płk-a Beauregarda. Bracia Boo pomagają Kudłatemu i jego kompanii w ucieczce przed duchem płk-a Beauregarda, do piwnicy. Tam znajdują następny list, gdzie muszą znaleźć kamienny kapelusz. W tym celu udają się na cmentarz.
Na zewnątrz Kudłaty i psy są ponownie ścigani przez Billy-Boba. W trakcie pościgu dołącza szeryf chcący aresztować Billy-Boba. W końcu Billy-Bob zostaje przegoniony przez niedźwiedzia. Na cmentarzu Scooby dostrzega poruszający się nagrobek. Kudłaty nie wierzy Scooby'emu do czasu dostrzeżenia Kościotrupa. Scrappy odkrywa nagrobek z popiersiem płk-a Beauregarda, gdzie znajduje się pergamin zabrany przez jego ducha. Scrappy'emu udaje się odzyskać pergamin i skryć z Kudłatym i Scoobym w krypcie. Tam więzi ich w dole Kościotrup, który niespodziewanie ucieka. Kudłaty podsadza na górę Scrappy'ego, by pobiegł po pomoc. Okazuje się, że na miejscu jest goryl, który ich wyciąga. Kudłaty i Scooby jednak uciekają.
Cała trójka wraca do posiadłości, by przeczytać w spokoju pergamin. Wraz z braćmi Boo domyślają się, że następna wskazówka znajduje się w stajni. Ich uwagę zwraca ktoś podsłuchujący. Bracia Boo przeganiają intruza, którym jest Farquard. W stajni Kudłatego i psy nawiedza jeździec bez głowy, który okazuje się być robotem. Kudłatego nagle porywa czająca się Sadie, obściskująca go wbrew jego woli. Chcąc od niej uciec, razem wpadają do starej bryczki, która wpada do bagna. Tymczasem Scooby przez przypadek włącza mechanicznego konia i natrafia na patrolującego szeryfa. Ten uciekając każe wyłączyć konia. Kudłaty jest zaskoczony, że szeryf wiedział o mechanicznym koniu. Scrappy uważa, że niepotrzebnie podejrzewa szeryfa, jako że ten zajęty gorylem. Nagle goryl zaczyna śledzić nic nie podejrzewającego Scrappy’ego, jednak rezygnuje z zamiarów gdy zdaje sprawę, że nie jest zły i się boi. Goryl natrafia na Kościotrupa i obaj wzajemnie się przestraszają.
W bryczce zostaje odnaleziony rubin z wskazówką, która prowadzi do studni. Tam znajduje się tajny arsenał z czasów wojny secesyjnej. Kudłaty znajduje perłowy naszyjnik z następną wskazówką. Według niej muszą iść podziemnym tunelem prowadzącym do włazu. Przeszkadza im w tym duch płk-a Beauregarda, który uruchamia zastawione pułapki. Kudłatemu i psom udaje się uciec i z powrotem są w piwnicy posiadłości. Gdy chcą przeczytać następny pergamin widzą, że bracia Boo podczas ich nieobecności zrobili imprezę dla duchów. Kudłaty traci cierpliwość i każe się wynosić gościom, a potem braciom Boo. Scooby i Scrappy zgadzają się z Kudłatym wytykając im, że zamiast złapania ducha narobili tylko kłopotów. Zasmuceni bracia Boo opowiadają im, że są bezdomnymi sierotami i wzięli pracę pogromców duchów w nadziei na znalezienie własnego kąta. Wzruszeni tym Kudłaty i psy pozwalają zostać braciom Boo, pod warunkiem złapania jakiegokolwiek ducha.
Kudłaty czyta pergamin z piwnicy, według którego mają iść do niedźwiedziej jaskini. W drodze natrafiają się na Billy-Boba, którego na szczęście odgania goryl. Potem Kudłaty i psy natrafiają na niedźwiedzia, który zagania ich do jaskini. Tam znajduje się rubinowy naszyjnik z kolejną wskazówką. Nagle poszukiwaczy atakuje pick-up Kudłatego oraz niedźwiedź. Wkrótce wychodzi na jaw, że samochód był zdalnie sterowany. Gdy Kudłaty zastanawia się, co za tym się kryje, atak ponawia duch płk-a Beauregarda. W ostatniej chwili uciekają mu wprost do posiadłości.
Tam wskazówkę z naszyjnikiem zabiera goryl. Scrappy przekonuje go, by oddał pergamin w zamian za jazdę na mechanicznym koniu. Gdy Kudłaty dzwoni do szeryfa o schwytaniu goryla, kabel telefoniczny niepostrzeżenie odrywa Kościotrup. Ostatnia wskazówka znajduje się w molo, gdzie czeka Kościotrup. Podczas poszukiwań okazuje się, że skarb Beauregardów znajduje się w kominku. Kościotrup odpala łódkę, na której są Kudłaty z psami i udaje się do posiadłości. W porę bracia Boo ratują swych pracodawców. Cała szóstka udaje się do posiadłości, by rozprawić się z Kościotrupem. Okazuje się, że zarówno Kościotrupem, jak i duchem płk-a Beauregarda jest szeryf Buzby, a mianowicie podszywający się pod niego jego brat Johnny. Świętując zwycięstwo Kudłaty decyduje się oddać braciom Boo posiadłość, a skarb Beauregardów przeznaczyć na fundację wspierającą sierocińce. Gdy Kudłaty i psy opuszczają posiadłość, Scrappy dostrzega ducha płk-a Beauregarda. Początkowo Kudłaty sądzi, że to kolejny żart Scooby’ego, jednak przyspiesza gazu, gdy widzi że Scooby jest w samochodzie.
Wersja polska.
Wersja polska: Master Film
Reżyseria: Ilona Kuśmierska
Dialogi: Kaja Sikorska
Dźwięk: Małgorzata Gil
Montaż: Paweł Siwiec
Kierownictwo produkcji: Dorota Suske
Opracowanie muzyczne: Eugeniusz Majchrzak
Tekst piosenki: Andrzej Brzeski
Śpiewał: Wojciech Dmochowski
Wystąpili:
Lektor: Jacek Mikołajczak

</doc>
<doc id="977320" url="https://pl.wikipedia.org/wiki?curid=977320" title="Srokacze">
Srokacze

Srokacze (Cracticinae) – podrodzina ptaków z rodziny ostrolotów (Artamidae).
Występowanie.
Podrodzina obejmuje około dziesięciu gatunków, występujących wyłącznie w Australii i na pobliskich wyspach, w tym na Nowej Gwinei.
Charakterystyka.
Mają duże, proste dzioby, w ich ubarwieniu przeważa biel i czerń. Odżywiają się zazwyczaj rozmaitym pokarmem pochodzenia zwierzęcego, jajami i pisklętami innych ptaków, bezkręgowcami, drobnymi kręgowcami. Srokacze z rodzaju "Cracticus" nie gardzą również pokarmem roślinnym takim jak owoce i nasiona.
Podział systematyczny.
Takson czasami traktowany jako odrębna rodzina. Do rodziny zaliczane są następujące rodzaje i gatunki:

</doc>
<doc id="977322" url="https://pl.wikipedia.org/wiki?curid=977322" title="Nnamdi Azikiwe">
Nnamdi Azikiwe

Benjamin Nnamdi „Zik” Azikiwe (ur. 16 listopada 1904 w Zungeru, zm. 11 maja 1996 w Enugu) – nigeryjski polityk.
Zarys biografii.
Od 1934 redaktor gazety na Złotym Wybrzeżu (obecnie Ghana), 1937 wrócił do Nigerii i założył w Lagos czasopismo „West African Pilot”, stopniowo rozbudowując tam sieć gazet, w latach 40. główny działacz narodowy, zwolennik autonomii Nigerii, 1946 założyciel Rady Narodowej Nigerii i Kamerunów, 1946-1960 jej przewodniczący, 1954-1959 premier rządu autonomicznego Nigerii Wschodniej, 1956 oskarżony o wykorzystanie funduszy rządowych w celu ratowania banku African Continental, którego miał udziały, i potępiony przez trybunał, 1960-1963 gubernator generalny Federacji Nigerii, 1963-1966 prezydent Nigerii, podczas konfliktu 1967-1970 spowodowanego secesją Biafry pod przywództwem pułkownika Ojukwu opowiadał się początkowo za własną grupą etniczną, Ibo, by w 1969 udzielić poparcia rządowi federalnemu. 1978-1984 przywódca Ludowej Partii Nigerii (wbrew zakazowi działalności partii politycznych). 1986 zrezygnował z polityki.
Autor prac ekonomicznych i politycznych, głównie o nacjonalizmie afrykańskim, m.in. "Renascent Africa" (1937), "The African in Ancient and Medieval History" (1938), "Political Blueprint of Nigeria" (1943), "Military Revolution in Nigeria" (1972).

</doc>
<doc id="977325" url="https://pl.wikipedia.org/wiki?curid=977325" title="Mario Evaristo">
Mario Evaristo

Mario (Marino) Evaristo (ur. 10 grudnia 1908 w Buenos Aires, zm. 30 kwietnia 1993 w Quilmes) – argentyński piłkarz grający na pozycji napastnika, reprezentant kraju. Brat Juana Evaristo.
W Argentynie Evaristo grał w klubach Sportivo Palermo, Independiente i Boca Juniors. Wraz z klubem Boca Juniors zdobył pierwsze zawodowe mistrzostwo Argentyny w 1931 roku. Później przeniósł się do Europy, gdzie najpierw grał we włoskiej Genui, a następnie we Francji, w klubach Antibes (1936–1938) i OGC Nice (1938–1939).
Mierzący 170 cm wzrostu i ważący 68 kg Evaristo był członkiem reprezentacji Argentyny, która zdobyła wicemistrzostwo świata w 1930 roku. Był także członkiem zespołu, który zwyciężył w Copa América 1929, zdobywając mistrzostwo Ameryki Południowej.

</doc>
<doc id="977327" url="https://pl.wikipedia.org/wiki?curid=977327" title="Mikołaj Judenicz">
Mikołaj Judenicz



</doc>
<doc id="977334" url="https://pl.wikipedia.org/wiki?curid=977334" title="Scooby-Doo i oporny wilkołak">
Scooby-Doo i oporny wilkołak

Scooby-Doo i oporny wilkołak (ang. "Scooby-Doo and the Reluctant Werewolf") – czwarty film animowany z serii "Scooby Doo", z roku 1988. Powstał w ramach serii telewizyjnych filmów pełnometrażowych pt. "Hanna-Barbera Superstars 10".
Film emitowany w Polsce na antenie Cartoon Network i Boomerang w Kinie CN i Kinie Boomerang.
Fabuła.
Kudłaty zdobywa sukcesy jako kierowca rajdowy. Podczas wyścigu w mieście Tyler wspólnie ze Scoobym i Scrappym zdobywa kolejny puchar. Tymczasem w Transylwanii książę Drakula jak co roku organizuje zlot potworów. On i jego goście są wściekli, ponieważ wilkołak przeszedł na emeryturę i zamieszkał na Florydzie. Bez jednego z najsławniejszych potworów nie jest możliwy do zrealizowania wyścig, którego zwycięzca zostaje obwołany potworem roku. Na pomoc przybywa sługa Drakuli – Wolfgang z Ksiegą Rekordów Grozy z opisem stworzenia nowego wilkołaka. Według niej następcą wilkołaka może zostać Kudłaty, nazwany przez Drakulę błędnie Łatym Kudem, i tylko jedynie podczas nadchodzących trzech nocy.
W tym celu zostają wysłane do Stanów Zjednoczonych zostają dwa garbusy – Trzask i Prask. Będąc pod domem Kudłatego Trzask i Prask omawiają plan zmienienia Kudłatego w wilkołaka, który podsłuchuje Scooby. Pierwsza próba zostaje sabotowana przez Scooby’ego, któremu się udaje zabrać nieświadomego niczego Kudłatego. Scrappy i Kudłaty sądzą, że Scooby wpadł w paranoję po horrorze obejrzanym w telewizji. Kolejnej nocy Kudłaty z psami udaje się do sklepu, gdzie znów śledzą ich Trzask i Prask. Jednak i ta próba kończy się fiaskiem. Następnej nocy Kudłaty umawia się na randkę ze swoją dziewczyną Googie do kina samochodowego i zabiera ze sobą Scooby’ego i Scrappy’ego. Tam udaje się w końcu zamienić Trzaskowi i Praskowi Kudłatego w wilkołaka. Jednak w wyniku skutku ubocznego Kudłaty zmienia postać podczas notorycznej czkawki. Nieświadomy niczego Kudłaty budzi przerażenie wśród widzów kina i jest ścigany przez policję. Gdy do niego dociera prawda, już w postaci wilkołaka ucieka wraz z psami i Googie z kina. Wkrótce usypiają i porywają ich Trzask i Prask.
W Transylwanii Kudłaty początkowo myśli, że to zły sen, a potwory są przebierańcami i wyśmiewa ich wygląd. Z tego powodu wybucha kłótnia pomiędzy potworami, którą przerywa Drakula uświadamiający Kudłatego, psy i Googie, że to nie żaden sen. Mówi im, że Kudłaty weźmie udział w wyścigu potworów i chce go przekonać atrakcyjnymi nagrodami. Dziewczyna Drakuli – Vann Pira będąca komentatorką i showgirl mówi, że zwycięzca otrzyma puchar potwora roku i miesiąc wakacji w Kalkucie, a zdobywca drugiego miejsca dwa tygodnie na Hawajach. Kudłaty wciąż odmawia, wobec czego Drakula go więzi.
Kudłaty, Googie i psy próbują kilkukrotnie uciec. W końcu uczestnicząc na imprezie dyskotekowej w zamku Drakuli Kudłaty zgadza się na uczestnictwo w wyścigu, gdy Drakula obiecuje mu przywrócić ludzką formę, pod warunkiem wygrania wyścigu. Następnego dnia po śniadaniu Drakula pokazuje Kudłatemu mapę toru wyścigowego najeżonego pułapkami. Jako że wyścigówka wilkołaka jest przerabiana, paczka Kudłatego decyduje się wypróbować jego samochód do przetestowania trasy. Drakula wraz z Trzaskiem i Praskiem utrudnia im jazdę, jednak samochód pokonuje wszystkie przeszkody.
Drakula zleca celowe uszkodzenie wyścigówki wilkołaka i zmienia w ostatniej chwili trasę, by uniemożliwić wygraną Kudłatemu i mieć go przy sobie przez najbliższe lata. Wysyła też Trzaska i Praska, by uniemożliwili spokojny sen Kudłatego, co im się nie udaje. Gdy rozpoczyna się wyścig, Kudłaty obawia się, że Drakula mógł naszykować pułapki. Googie mówi mu, że ona i Scrappy pojadą samochodem Kudłatego przed startem i będą go informować przez radio.
W wyścigu oprócz Kudłatego i Scooby’ego udział biorą Frankenstein ze swą żoną Repulsą, Błotniak, siostry wiedźmy, kościotrup, mumia, dr Szakal vel Mr. Night oraz Ważka. Gdy rozpoczyna się wyścig, Drakula dalej kontynuuje sabotowanie jazdy Kudłatego. Ten zauważa, że z wyścigówką jest coś nie tak i udaje mu się ją naprawić przejmując prowadzenie. Mimo wielokrotnych przeszkód ze strony Drakuli, Trzaska i Praska udaje się Kudłatemu i Scooby’emu wyjść z opresji dzięki intuicji i pomocy Googie i Scrappy’ego. Wkrótce także inni uczestnicy wyścigu próbują przeszkodzić Kudłatemu i Scooby’emu w wygranej. Nie mogąc znieść dobrej passy Kudłatego Drakula decyduje wypuścić wielką małpę imieniem Dżyngis Kong. W ostatniej chwili Kudłaty i Googie wspólnymi siłami pokonują Dżyngis Konga i zrzucają go na resztę zawodników. Daje to Kudłatemu wygraną w wyścigu.
Drakula nie mogąc pogodzić się z porażką odmawia spełnienia obietnicy danej Kudłatemu, wmawiając mu, że zdjęcie uroku jest niemożliwe. Zaskoczona Vanne Pira niechcący ujawnia blef Drakuli mówiąc, że w Księdze Rekordów Grozy jest to możliwe. Scooby chwyta w zęby księgę i wraz z Kudłatym, Googie i Scrappym ucieka. Wściekły Drakula wraz z Trzaskiem i Praskiem ściga zbiegów swym prywatnym samochodem i samolotem. Ostatecznie Kudłatemu i jego przyjaciołom udaje się pokonać Drakulę i wrócić do Stanów Zjednoczonych. W domu Kudłaty z pomocą księgi znowu staje się człowiekiem i świętuje z przyjaciółmi zwycięstwo. Tymczasem Drakula w towarzystwie Trzaska i Praska z trudem przybywa do Stanów Zjednoczonych przysięgając zemstę.
Wersja polska.
Wersja polska: Master FilmReżyseria: Ilona KuśmierskaDialogi: Stanisława DziedziczakDźwięk: Małgorzata GilMontaż: Paweł SiwiecKierownictwo produkcji: Dorota SuskeWystąpili:
Teksty piosenek: Andrzej BrzeskiOpracowanie muzyczne: Eugeniusz MajchrzakŚpiewał: Krzysztof PietrzakLektor: Maciej Gudowski

</doc>
<doc id="977335" url="https://pl.wikipedia.org/wiki?curid=977335" title="Abas (syn Linkeusa)">
Abas (syn Linkeusa)

Abas – w mitologii greckiej król Argos.
Uchodził za syna Linkeusa i Hypermnestry.
Jego przodków obrazuje następujące drzewo genealogiczne:
Abas władał Argos. Był dwunastym królem tego miasta. Założył ponadto Abaj w Fokidzie.
Jego żoną była Aglaja, z którą miał bliźnięta: Akrizjosa i Projtosa, odwiecznych rywali, oraz córkę Idomene. Ponadto spłodził również nieślubnego syna imieniem Lyrkos. Po Akrizjosie był dziadem Danae i pradziada Perseusza.
Ród Abasa obrazuje następujące drzewo genealogiczne:

</doc>
<doc id="977338" url="https://pl.wikipedia.org/wiki?curid=977338" title="Bieliny (powiat pruszkowski)">
Bieliny (powiat pruszkowski)

Bieliny – część wsi Młochów w Polsce, położona w województwie mazowieckim, w powiecie pruszkowskim, w gminie Nadarzyn. 
W latach 1975–1998 Bieliny administracyjnie należały do województwa warszawskiego.

</doc>
<doc id="977341" url="https://pl.wikipedia.org/wiki?curid=977341" title="Funkcja wielomianowa">
Funkcja wielomianowa



</doc>
<doc id="977343" url="https://pl.wikipedia.org/wiki?curid=977343" title="Żabieniec (powiat pruszkowski)">
Żabieniec (powiat pruszkowski)

Żabieniec – osada w Polsce położona w województwie mazowieckim, w powiecie pruszkowskim, w gminie Nadarzyn. 
Prywatna wieś szlachecka położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 osada administracyjnie należała do województwa warszawskiego.

</doc>
<doc id="977345" url="https://pl.wikipedia.org/wiki?curid=977345" title="Kostowiec">
Kostowiec

Kostowiec – część wsi Urzut w Polsce, położona w województwie mazowieckim, w powiecie pruszkowskim, w gminie Nadarzyn
W latach 1975–1998 Kostowiec administracyjnie należał do województwa warszawskiego.
Parafia.
Kostowiec jest siedzibą parafii Najświętszej Maryi Panny Wspomożenia Wiernych. Wchodzi ona w skład dekanatu raszyńskiego archidiecezji warszawskiej. Pierwszą świątynią parafialną była kaplica Franiszkanek Rodziny Maryi zbudowana w 1880. Siostry osiedliły się w Kostowcu w 1877. W latach 2000–2004 został zbudowany nowy kościół parafialny pw. św. Zygmunta Szczęsnego Felińskiego i plebania według projektu Jerzego Minkowskiego. 23 maja 2015 został konsekrowany przez Kazimierza Nycza.

</doc>
<doc id="977347" url="https://pl.wikipedia.org/wiki?curid=977347" title="Eric Lobron">
Eric Lobron

Eric Lobron (ur. 7 maja 1960 w Filadelfii) – niemiecki szachista, arcymistrz od 1982 roku.
Kariera szachowa.
Urodził się w Stanach Zjednoczonych. Gdy miał 5 lat, jego rodzina przeprowadziła się do Niemiec. W roku 1978 zdobył w Dillingen tytuł mistrza kraju juniorów. W niedługim czasie awansował do ścisłej czołówki niemieckich szachistów, w latach 1980 i 1984 (oba turnieje rozegrano w Bad Neuenahr) dwukrotnie zdobywając złote medale w mistrzostwach Republiki Federalnej Niemiec. Pomiędzy 1980 a 1996 rokiem ośmiokrotnie wziął udział w szachowych olimpiadach, w roku 1990 zdobywając brązowy medal za indywidualny rezultat na III szachownicy. Poza tym, w roku 1989 zdobył wraz z drużyną brązowy medal w drużynowych mistrzostwach Europy rozegranych w Hajfie. Trzykrotnie wystąpił w turniejach międzystrefowych rozegranych systemem szwajcarskim, najlepszy wynik osiągając w roku 1993 w Groningen, gdzie zajął X miejsce.
Wielokrotnie startował w międzynarodowych turniejach, zwyciężając bądź dzieląc I miejsca m.in. w Biel (1981, wraz z Vlastimilem Hortem oraz 1986, wraz z Lwem Poługajewskim), Manili (1982, wraz z Lwem Poługajewskim), Nowym Jorku (1983, 1985), Berlinie (turniej "Berliner Sommer", 1984), Ter Apel (1987, wraz z Hansem Ree i Johnem van der Wielem), Lyonie (1988, wraz z Simenem Agdesteinem), Wiesbaden (1993), Grazu (1993, turniej strefowy), Bad Zwesten (2000, I-VII m-ce) oraz w Wijk aan Zee (2003).
Najwyższy ranking w karierze osiągnął 1 lipca 1992 r., z wynikiem 2625 punktów dzielił wówczas 21-28. miejsce na światowej liście FIDE, jednocześnie zajmując 2. miejsce (za Robertem Hübnerem) wśród niemieckich szachistów.

</doc>
<doc id="977349" url="https://pl.wikipedia.org/wiki?curid=977349" title="Irminsûl">
Irminsûl



</doc>
<doc id="977351" url="https://pl.wikipedia.org/wiki?curid=977351" title="Blicca bjoerkna">
Blicca bjoerkna



</doc>
<doc id="977352" url="https://pl.wikipedia.org/wiki?curid=977352" title="John Cena">
John Cena

John Felix Anthony Cena Jr. (ur. 23 kwietnia 1977 w West Newbury w Massachusetts) – amerykański wrestler, raper, aktor i prowadzący reality show. Obecnie występuje w amerykańskiej federacji wrestlingu WWE, gdzie wedle scenariusza jest wolnym agentem i występuje w brandach Raw i SmackDown.
Rozpoczął karierę wrestlera w 1999 w federacji Ultimate Pro Wrestling (UPW); podczas pobytu w UPW zdobył UPW Heavyweight Championship. W 2001 podpisał kontrakt z World Wrestling Federation (późniejsze World Wrestling Entertainment, WWE). W federacji zadebiutował w 2002. Cena jest szesnastokrotnym mistrzem świata (13 razy jako WWE Champion/WWE World Heavyweight Champion i 3 razy jako World Heavyweight Champion), pięciokrotnym zdobywcą WWE United States Championship i czterokrotnym posiadaczem tytułów drużynowych (2 razy World Tag Team i 2 razy WWE Tag Team Championship. Ponadto jest zdobywcą walizki WWE Money in the Bank z 2012 roku i dwukrotnym zwycięzcą Royal Rumble matchu. Pięciokrotnie wystąpił w walce wieczoru WrestleManii (22, 23, XXVII, XXVIII, 29).
W 2005 wydał album raperski, zatytułowany "You Can't See Me", który zadebiutował na 15. miejscu listy magazynu "Billboard". Wystąpił w sześciu filmach pełnometrażowych, jak również w wielu programach telewizyjnych. Ponadto otrzymał własny serial na HBO Max. Współpracuje z kilkoma organizacjami dobroczynnymi, szczególnie z fundacją Make-A-Wish.
Wczesne życie.
Urodził się 23 kwietnia 1977 w West Newbury w stanie Massachusetts; jest synem Carol i Johna Ceny, Seniora. Ma czterech braci: Dana, Matta, Steve’a i Seana. Jest wnukiem koszykarza Tony’ego Lupiena. Cena uczęszczał do Central Catholic High School w Lawrence w Massachusetts, przeniósł się jednak do Cushing Academy. Jest absolwentem Springfield College'u; grał w drużynie futbolu amerykańskiego uczelni. Po ukończeniu studiów zajmował się kulturystyką oraz pracował jako kierowca limuzyny.
Kariera wrestlera.
Ultimate Pro Wrestling (1999–2001).
Pierwsze kroki w ringu stawiał w 1999 w „Ultimate University” – szkółce wrestlingu federacji Ultimate Pro Wrestling (UPW). Przyjął pseudonim ringowy „The Prototype”. W kwietniu 2000 zdobył UPW Heavyweight Championship. Tytuł utracił po 27 dniach panowania. Ostatnią walkę dla UPW Cena stoczył w marcu 2001.
World Wrestling Federation/Entertainment.
Ohio Valley Wrestling (2000–2002).
10 października 2000 nieoficjalnie zadebiutował w World Wrestling Federation (WWF) na tapingu tygodniówki "Heat", w przegranym dark matchu przeciwko Mikeyowi Hendersonowi. Zawalczył też na tapingach "Heat" 9 stycznia i 13 marca 2001.
W 2001 podpisał kontrakt rozwojowy z WWF i został przypisany do ówczesnej rozwojówki federacji – Ohio Valley Wrestling (OVW). Walczył jako The Prototype, zdobył OVW Heavyweight Championship, a w drużynie z Rikiem Constantinem sięgnął po OVW Tag Team Championship. Podczas pobytu w OVW otrzymał kilka szans walki na house showach i tapingach programów telewizyjnych WWF. Zawalczył m.in. z Sheltonem Benjaminem i Tommym Dreamerem.
Droga do chwały (2002–2004).
Oficjalny debiut Ceny w World Wrestling Entertainment (WWE; wcześniej WWF – nazwa została zmieniona po procesie sądowym z World Wildlife Fund) nastąpił 27 czerwca 2002. Odpowiedział na wyzwanie Kurta Angle'a i przegrał starcie. Dobrej walki pogratulowali mu Rikishi, Farooq, Billy Kidman oraz The Undertaker. Po debiucie rozpoczął rywalizację z Chrisem Jericho. Pokonał rywala na gali Vengeance. We wrześniu rozpoczął feud z Eddiem i Chavo Guerrero. Występował głównie na tygodniówce "SmackDown".
W październiku połączył siły z Billym Kidmanem; drużyna wzięła udział w turnieju o nowo utworzone WWE Tag Team Championship. Odpadli już w pierwszej rundzie. Na następnym "SmackDown!", Cena obwinił Kidmana o przegraną i pokonał go w walce singlowej, lecz przegrał starcie rewanżowe tydzień później. Na następnym specjalnym "SmackDown!" z okazji Halloween, Cena przebrał się za rapera Vanilla Ice i wykonał freestyle. Wkrótce przybrał wizerunek rapera na stałe.
W pierwszej połowie 2003 rywalizował z Chrisem Benoit, a następnie z posiadaczem WWE Championship – Brockiem Lesnarem. Cena wygrał turniej o miano pretendenckie do WWE Championship, został jednak pokonany przez Lesnara w walce o mistrzostwo na Backlash. Na gali Vengeance został pokonany przez The Undertakera. W listopadzie dołączył do drużyny Kurta Angle'a na Survivor Series.
We wczesnym 2004 wziął udział w Royal Rumble matchu na gali Royal Rumble; został wyeliminowany z walki przez Big Showa. Zdarzenie to doprowadziło do rozpoczęcia rywalizacji Ceny z Big Showem. Na WrestleManii XX, Cena pokonał rywala w walce o WWE United States Championship. Jego panowanie skończyło się cztery miesiące później, gdy został pozbawiony pasa po walce z Kurtem Angle’em. Cena odzyskał pas po serii pięciu walk z Bookerem T, która zakończyła się na gali No Mercy. Pas utracił tydzień później, na rzecz debiutującego Carlito. Rozpoczęło to rywalizację Ceny z debiutantem. Feud zakończył się rzekomym dźgnięciem w nerkę Ceny przez ochroniarza Carlito – Jesúsa. W rzeczywistości Cena potrzebował przerwy od akcji w ringu, by móc zagrać w "The Marine". Cena odzyskał United States Championship w listopadzie, tuż po powrocie do ringu.
WWE Champion (2005–2007).
W styczniu 2005 wziął udział w Royal Rumble matchu. Ostatnimi dwoma przetrwałymi w walce zawodnikami byli on i Batista. Obydwaj zostali wyeliminowani w tym samym momencie; walkę zrestartowano, a jej zwycięzcą okazał się Batista. W następnym miesiącu Cena pokonał Kurta Angle'a, by zaskarbić sobie prawo do walki z WWE Championem – Johnem „Bradshawem” Layfieldem (JBL). Rozpoczął więc rywalizację z JBL-em i jego stajnią Cabinet. Cena utracił United States Championship na rzecz członka Cabinetu, Orlando Jordana, jednak na WrestleManii 21 pokonał Layfielda w walce o WWE Championship. Po WrestleManii Cena wprowadził pas ze „spinnerem”, a JBL ukradł pierwotny pas mistrzowski i nadal uważał się za mistrza. Rywalizacja Ceny z Layfieldem zakończyła się na Judgment Day, kiedy to Cena pokonał rywala w „I Quit” matchu i odebrał mu stary pas mistrzowski.
W czerwcu 2005 został przeniesiony do brandu "Raw". Rozpoczął rywalizację z Erikiem Bischoffem po tym, jak odmówił udziału w walce przeciwko rosterowi Extreme Championship Wrestling (ECW) na gali One Night Stand. Bischoff nakazał Chrisowi Jericho odebrać mistrzostwo Cenie. Pomimo iż w trakcie trwania ich rywalizacji Jericho przedstawiany był jako heel (czarny charakter), a Cena jako face (pozytywna postać), fani zgromadzeni na widowni wspierali Jericho. 22 sierpnia Cena pokonał Jericho w „You're Fired” matchu. Kolejnym rywalem Ceny stał się Kurt Angle. Cena obronił tytuł w walce z Angle’em na gali Unforgiven i przypiął go w rewanżowym starciu na Survivor Series.
Na New Year's Revolution w styczniu 2006 obronił WWE Championship w Elimination Chamber matchu. Tuż po zakończeniu walki Edge wykorzystał walizkę WWE Money in the Bank, dwukrotnie wykonał "Spear" na Cenie i przypiął mistrza, zdobywając WWE Championship. Cena odzyskał tytuł trzy tygodnie później na Royal Rumble. Po gali Cena rozpoczął rywalizację z Triple H, którego pokonał na WrestleManii 22. Negatywne reakcje publiczności na Cenę nasiliły się podczas jego feudu z Robem Van Damem; Cena zmierzył się z nim na One Night Stand. Publika zgromadzona na evencie nie szczędziła Cenie negatywnych okrzyków. Tej nocy Van Dam odebrał Cenie mistrzostwo dzięki interwencji Edge'a.
W lipcu Cena, Edge i Van Dam zmierzyli się w Triple Threat matchu o WWE Championship – starcie wygrał Edge. Cena wznowił swoją rywalizację z nowym mistrzem. Kulminacją feudu był wybrany przez Edge'a Tables, Ladders, and Chairs match na gali Unforgiven; na szali pojedynku stało nie tylko mistrzostwo, ale również praca Ceny w brandzie "Raw". Na Unforgiven Cena pokonał Edge'a i odzyskał tytuł mistrzowski.
Cena wziął udział w międzybrandowej rywalizacji, mającej wyłonić „mistrza mistrzów”. Cena, posiadacz World Heavyweight Championship King Booker oraz ECW World Champion – Big Show zawalczyli ze sobą na Cyber Sunday. W międzyczasie Cena rozpoczął feud z Kevinem Federlinem. Federline zainterweniował w walkę na Cyber Sunday, pomagając Kingowi Bookerowi obronić mistrzostwo postawione przez niego na szali. W grudniu Cena zaczął rywalizować z Umagą. Na pierwszym "Raw" w 2007 roku, Cena został przypięty przez Federline'a dzięki pomocy Umagi.
Noc po Royal Rumble drużyna złożona z Ceny i jego rywala – Shawna Michaelsa – pokonała Rated-RKO (Edge'a i Randy’ego Ortona) w walce o World Tag Team Championship. Na WrestleManii 23 Cena pokonał Michaelsa. Następnej nocy na "Raw" Michaels wyeliminował Cenę z 10-Team Battle Royalu o mistrzostwa; zwycięzcami walki i nowymi posiadaczami tytułów stali się The Hardy Boyz (Jeff i Matt Hardy). Do końca kwietnia Cena rywalizował z Michaelsem, Ortonem i Edge’em. 30 kwietnia The Great Khali zaatakował wszystkich trzech głównych pretendentów do tytułu, a tydzień później samego Cenę, po czym ukradł mu pas mistrzowski. Cena pokonał Khaliego na Judgment Day oraz na One Night Stand, po czym rozpoczął rywalizację z Randym Ortonem. Na SummerSlam Orton wykonał trzy "RKO" na Cenie, jednak mistrz zdołał obronić tytuł. Cena został zdyskwalifikowany w walce rewanżowej na gali Unforgiven.
1 października 2007, podczas walki z Mr. Kennedym, Cena naderwał mięsień piersiowy większy; kontuzja wymagała operacji i kilku miesięcy przerwy, toteż następnej nocy Vince McMahon odebrał Cenie tytuł mistrzowski, kończąc trwające 381 dni panowanie. Pomimo kontuzji Cena pojawił się na dorocznym evencie "Tribute to the Troops" w Iraku w grudniu 2007.
Panowania jako mistrz świata (2008–2010).
Cena niezapowiedzianie powrócił jako trzydziesty uczestnik Royal Rumble matchu w styczniu 2008 roku; wygrał walkę i tradycyjny title shot na WrestleManii. Zamiast jednak czekać do WrestleManii, Cena postanowił wykorzystać swoją szansę na walkę z WWE Championem Randym Ortonem już na No Way Out w lutym. Cena wygrał walkę z mistrzem poprzez dyskwalifikację, przez co nie zdobył tytułu. Na WrestleManii XXIV, Cena zmierzył się z Ortonem i Triple H w Triple Threat matchu o mistrzostwo; walkę wygrał Randy Orton. Na Backlash Cena wziął udział w Fatal 4-Way Elimination matchu o WWE Championship; wyeliminował z niego JBL-a, sam jednak uległ Ortonowi. Cena pokonał JBL-a na Judgment Day oraz na One Night Stand w First Blood matchu. Został jednak pokonany przez rywala na The Great American Bash.
4 sierpnia Cena stał się dwukrotnym posiadaczem World Tag Team Championship, kiedy to wraz z Batistą pokonał Cody’ego Rhodesa i Teda DiBiasego. Panowanie Ceny i Batisty trwało tydzień; utracili tytuły w walce rewanżowej z byłymi mistrzami. Batista pokonał Cenę na SummerSlam. Cena miał zawalczyć w starciu o World Heavyweight Championship na Unforgiven, lecz przed galą doznał wymagającej operacji kontuzji szyi.
Cena powrócił do ringu na Survivor Series. Na tejże gali pokonał Chrisa Jericho w walce o World Heavyweight Championship, zdobywając mistrzostwo po raz pierwszy. Cena i Jericho kontynuowali rywalizację aż do gali Armageddon, na której Cena obronił swoje mistrzostwo. Cena utracił tytuł na rzecz Edge'a w Elimination Chamber matchu na gali No Way Out w lutym 2009. Odzyskał mistrzostwo w Triple Threat matchu na WrestleManii XXV, lecz stracił je w walce z Edge’em na Backlash po interwencji Big Showa. Zapoczątkowało to rywalizację Ceny z Big Showem; pokonał go na Judgment Day i Extreme Rules.
Na lipcowej gali Night Of Champions wziął udział w Triple Threat matchu o WWE Championship, jednak nie zdołał wygrać starcia. Dwa miesiące później na Breaking Point, Cena pokonał Randy’ego Ortona w „I Quit” matchu, zdobywając WWE Championship po raz czwarty. Tytuł utracił miesiąc później w walce z Ortonem na Hell In A Cell, lecz odzyskał go w Iron Man matchu na Bragging Rights, a następnie obronił go w Triple Threat matchu z Triple H oraz Shawnem Michaelsem na Survivor Series. Tytuł utracił na rzecz Sheamusa w Tables matchu na gali .
Cena odzyskał WWE Championship w Elimination Chamber matchu na Elimination Chamber w lutym 2010. Jego panowanie trwało kilka minut – Vince McMahon nakazał zmęczonemu Cenie bronić tytułu w walce przeciwko Batiście. Cena wygrał walkę o mistrzostwo na WrestleManii XXVI i obronił je w walkach z Batistą na Extreme Rules oraz Over The Limit.
Rywalizacja z The Nexus (2010–2011).
7 czerwca 2010 Cena został zaatakowany przez grupę byłych uczestników pierwszego sezonu "NXT", z Wade’em Barrettem na czele. Jego przeciwnik – CM Punk, a także Luke Gallows i personel obecny przy ringu również ucierpieli z rąk ugrupowania, lecz to Cena był głównym celem ataku. Na WWE Fatal 4-Way Cena utracił WWE Championship na rzecz Sheamusa po tym, jak to samo ugrupowanie – The Nexus – zainterweniowało w walkę. Cena przegrał rewanżowy Steel Cage match z Sheamusem na Money in the Bank po ponownej interwencji The Nexus. Aby pokonać ugrupowanie Cena połączył siły z Edge’em, Chrisem Jericho, Johnem Morrisonem, R-Truthem, The Great Khalim i Bretem Hartem. Dwie drużyny spotkały się na SummerSlam; starcie wygrała drużyna Ceny dzięki pomocy powracającego Daniela Bryana – byłego członka The Nexus.
Cena wyzwał Wade'a Barretta do walki na gali Hell in a Cell, przy czym, jeżeli by przegrał, musiałby dołączyć do The Nexus. Na gali przegrał walkę z Barrettem i został zmuszony do wypełniania wszystkich poleceń członków ugrupowania pod groźbą zwolnienia z WWE. Na Bragging Rights Cena i członek Nexus – David Otunga – pokonali Cody’ego Rhodesa i Drewa McIntyre'a w walce o WWE Tag Team Championship. Jeszcze tej samej nocy miał pomóc Barrettowi wygrać walkę z Randym Ortonem o WWE Championship. Barrett nakazał mu nie dopuścić do tego, by Orton wygrał pojedynek; Cena doprowadził do wygranej Barretta poprzez dyskwalifikację, przez co lider The Nexus nie zdobył tytułu mistrzowskiego. Następnej nocy na "Raw" Cena i Otunga utracili tytuły na rzecz członków Nexus – Heatha Slatera i Justina Gabriela – po tym, jak Barrett nakazał Otundze „położyć się i przegrać tytuł”. Na Survivor Series Cena stał się sędzią specjalnym pojedynku o tytuł pomiędzy Barrettem a Ortonem, przy czym, jeżeli Orton obroniłby tytuł, Cena zostałby zwolniony z WWE. Orton pokonał Barretta, przez co Cena zmuszony był opuścić federację. Następnej nocy na "Raw" Cena wygłosił mowę pożegnalną, po czym zainterweniował w pojedynek rewanżowy między Ortonem a Barrettem, nie pozwalając Barrettowi wygrać. Tydzień później pojawił się na "Raw" jako widz, później jednak zaatakował członków The Nexus, twierdząc, że choć nie pracuje dla WWE, nadal może zniszczyć ugrupowanie. 13 grudnia Cena został ponownie zatrudniony przez Wade'a Barretta. Zmierzył się z liderem Nexus na w Chairs matchu; zdołał wygrać pojedynek.
27 grudnia The Nexus, już bez Barretta, ogłosiło, że ma nowego lidera i zaoferowało Cenie rozejm. Ten jednak odmówił, na co w odpowiedzi Nexus zaatakowało go i zostawiło w ringu frotkę z ich logo. Wówczas do ringu wszedł CM Punk, lecz zamiast atakować Cenę, założył frotkę The Nexus, symbolicznie ogłaszając, iż jest nowym liderem ugrupowania. Cena zmierzył się z CM Punkiem 17 stycznia 2011, walka zakończyła się no contestem po tym, jak debiutujący przyszły członek Nexus – Mason Ryan – zaatakował Cenę. Rywalizacja Ceny z The Nexus zakończyła się na Royal Rumble, podczas którego Cena wyeliminował z Royal Rumble matchu większość członków ugrupowania.
Bicie rekordów jako WWE Champion (2011–2013).
Podczas tego samego Royal Rumble matchu Cena został wyeliminowany przez niebiorącego udziału w walce ówczesnego posiadacza WWE Championship – The Miza. Na gali Elimination Chamber Cena wygrał Elimination Chamber match i szansę walki z Mizem na WrestleManii XXVII.
21 lutego Cena skomentował ogłoszenie The Rocka jako gospodarza WrestleManii i jeszcze tej samej nocy, wraz z The Mizem, zdobył WWE Tag Team Championship, pokonując Heatha Slatera i Justina Gabriela. Ich panowanie trwało 5 minut; Slater i Gabriel odzyskali tytuły po tym, jak Miz zaatakował Cenę podczas natychmiastowo wykorzystanej walki rewanżowej. 28 marca, po kilku tygodniach wymiany obelg, Cena skonfrontował się z The Rockiem i wymierzył mu "Attitude Adjustment" po odparciu ataku ze strony The Miza i Alexa Rileya. Na WrestleManii starcie pomiędzy Ceną a Mizem zakończyło się podwójnym wyliczeniem pozaringowym. The Rock nakazał wznowić pojedynek i zaatakował Cenę "Rock Bottom", dzięki czemu The Miz obronił mistrzostwo. Następnej nocy Cena przyjął wyzwanie Rocka na walkę na WrestleManii XXVIII.
Na Extreme Rules Cena pokonał The Miza i Johna Morrisona w Triple Threat Steel Cage matchu o WWE Championship. Obronił mistrzostwo w rewanżowym „I Quit” matchu z The Mizem na Over The Limit i w walce z R-Truthem na Capitol Punishment. Rozpoczął rywalizację z CM Punkiem. Na Money in the Bank Punk odebrał Cenie WWE Championship i odszedł z WWE z pasem mistrzowskim. Po tym, jak Rey Mysterio wygrał nowe WWE Championship w turnieju, Cena wyzwał go na pojedynek i jeszcze tej samej nocy stał się rekordowym dziewięciokrotnym zdobywcą WWE Championship. Świętowanie wygranej przerwał mu powracający ze swoim pasem CM Punk. Punk pokonał Cenę na SummerSlam, stając się niekwestionowanym mistrzem WWE. Po tym, jak Alberto Del Rio wykorzystał walizkę WWE Money in the Bank i zdobył WWE Championship, Cena stał się pretendentem do tytułu i pokonał Del Rio na Night Of Champions, stając się mistrzem po raz dziesiąty. Tytuł utracił w walce rewanżowej z Del Rio na Hell in a Cell. Przegrał też walkę rewanżową na Vengeance po tym, jak w walkę zainterweniowali The Miz i R-Truth. Cena otrzymał pozwolenie na wybranie sobie dowolnego partnera do walki z Mizem i R-Truthem na Survivor Series. Wybrał The Rocka i pomimo ostrej wymiany obelg w następnych tygodniach, Cena i Rock zdołali pokonać Miza i R-Trutha na gali. Survivor Series zakończyło się widokiem The Rocka wykonującego "Rock Bottom" na Cenie.
Następnie Cena rozpoczął rywalizację z Kane’em. Ich starcie na Royal Rumble w styczniu 2012 zakończyło się remisem, a Ambulance match na Elimination Chamber – zwycięstwem Ceny. Na WrestleManii XXVIII Cena przegrał starcie z The Rockiem.
Następnej nocy na "Raw" Cena został zaatakowany przez powracającego do WWE – Brocka Lesnara. Zaowocowało to rozpoczęciem rywalizacji z Generalnym Menedżerem "Raw", Johnem Laurinaitisem, który wyznał, że podpisał kontrakt z Lesnarem, aby przywrócić nieco „realizmu” do WWE. Na Extreme Rules, Cena pokonał Lesnara w Extreme Rules matchu, lecz na Over The Limit przegrał walkę z Laurinaitisem po interwencji Big Showa. Na No Way Out Cena pokonał Big Showa w walce, której stawką była praca Laurinaitisa oraz jego samego w WWE.
Cena wygrał Money in the Bank ladder match na Money in the Bank i stał się posiadaczem walizki i kontraktu na walkę o tytuł mistrzowski. Na tysięcznym odcinku "Raw" Cena wykorzystał walizkę, by zawalczyć z CM Punkiem, lecz przegrał poprzez dyskwalifikację spowodowaną interwencją Big Showa w pojedynek. Tym samym Cena stał się pierwszą osobą, która po wykorzystaniu walizki Money in the Bank nie zdobyła mistrzostwa. Punk pokonał Cenę i Big Showa w Triple Threat matchu na SummerSlam, zaś starcie między Ceną a Punkiem na Night of Champions zakończyło się remisem. Cena doznał kontuzji ręki, która wykluczyła go z akcji w ringu aż do gali Survivor Series w listopadzie, na której zmierzył się z Rybackiem i CM Punkiem o WWE Championship; nie zdołał wygrać starcia. Następnie rozpoczął rywalizację z Dolphem Zigglerem i AJ Lee. Na , interwencja AJ Lee spowodowała przegraną Ceny w walce z Zigglerem. Następnej nocy na "Raw" Cena połączył siły z Vickie Guerrero i stanął w szranki z Zigglerem i AJ Lee; walka zakończyła się dyskwalifikacją po tym, jak debiutujący w głównym rosterze – Big E Langston – zaatakował Cenę. Cena pokonał Zigglera 7 stycznia 2013 w walce singlowej, jak również tydzień później w Steel Cage matchu, pomimo interwencji ze strony Lee i Langstona w obydwu walkach.
27 stycznia 2013 Cena wygrał Royal Rumble match po raz drugi, a następnie ogłosił, że na WrestleManii 29 zmierzy się z posiadaczem WWE Championship. Cena, Ryback i Sheamus zaczęli rywalizować z The Shield; kulminacją feudu był Six-Man Tag Team match pomiędzy drużynami na Elimination Chamber, z którego zwycięsko wyszło The Shield. 25 lutego Cena pokonał CM Punka, aby utwierdzić swój status jako pretendenta do WWE Championship, będącego w posiadaniu The Rocka. Na WrestleManii 29 Cena pokonał The Rocka, stając się jedenastokrotnym mistrzem WWE. Po WrestleManii rozpoczął rywalizację z Rybackiem; zmierzył się z nim na Extreme Rules oraz na Payback. W obydwu przypadkach zdołał obronić WWE Championship. Na gali Money in the Bank wygrał starcie z Markiem Henrym, zaś na SummerSlam utracił pas mistrzowski na rzecz Daniela Bryana w starciu, którego sędzią specjalnym był Triple H. W następnym tygodniu przeszedł operację mięśnia trójgłowego ramienia, która miała wykluczyć go z akcji na co najmniej 4 miesiące.
Próby zdobycia i panowania jako mistrz świata (2013–2015).
Cena powrócił na gali Hell in a Cell w październiku 2013 i pokonał Alberta Del Rio w starciu o World Heavyweight Championship, zdobywając owo mistrzostwo po raz trzeci. Zdołał obronić tytuł w walce rewanżowej z Del Rio miesiąc później na Survivor Series. Cena wyzwał Randy’ego Ortona do walki unifikującej World Heavyweight Championship oraz WWE Championship. Na Cena przegrał TLC match o tytuły. W walkę rewanżową na gali Royal Rumble zainterweniowało The Wyatt Family, powodując przegraną Ceny. Na Elimination Chamber zaś The Wyatt Family przeszkodziło Cenie w wygraniu Elimination Chamber matchu.
Lider Wyatt Family – Bray Wyatt – zgodził się na walkę z Ceną na WrestleManii XXX; chciał zmienić Cenę „z bohatera w potwora”. Na WrestleManii Cena pokonał Wyatta pomimo interwencji ze strony członków The Wyatt Family. Na Extreme Rules Cena ponownie okazał się lepszy od Wyatta, a ich rywalizacja zakończyła się na Payback, kiedy to Cena zwyciężył w Last Man Standing matchu.
16 czerwca, na epizodzie "Raw", Cena pokonał Kane'a, stając się jednym z uczestników Ladder matchu o zawieszony tytuł WWE World Heavyweight Championship na Money in the Bank. Na gali, Cena wygrał starcie, stając się piętnastokrotnym mistrzem świata. Cena zdołał obronić mistrzostwo w Fatal 4-Way matchu na gali Battleground, lecz utracił je w walce z Brockiem Lesnarem na SummerSlam. W walkę rewanżową na Night Of Champions zainterweniował Seth Rollins, powodując dyskwalifikację Ceny. Rozpoczął rywalizować z Deanem Ambrosem o prawo do walki z Rollinsem na Hell in a Cell. Po przegranej z Ambrosem Cena wygrał z Randym Ortonem w Hell in a Cell matchu o miano pretendenckie do WWE World Heavyweight Championship.
27 października na "Raw" Triple H zaoferował Cenie dołączenie do The Authority. Cena odmówił, a w odpowiedzi Triple H wyznaczył Traditional Survivor Series Tag Team Elimination match pomiędzy drużyną reprezentującą Authority a drużyną prowadzoną przez Cenę. W następnych tygodniach ogłoszono, że jeśli Team Authority przegra, to samo Authority zostanie rozwiązane, zaś jeżeli Team Cena przegra, to wszyscy członkowie tej drużyny, oprócz samego Ceny, zostaną zwolnieni. Na Survivor Series zadebiutował Sting; zaatakował on sędziego Scotta Armstronga i oraz Triple H. Pozwoliło to na przypięcie Rollinsa przez Dolpha Zigglera i wygranie walki przez drużynę Johna Ceny. Na Cena pokonał Rollinsa w Tables matchu. 29 grudnia, na "Raw", Rollins zmusił Cenę do przywrócenia The Authority; Rollins groził atakiem na gościu specjalnym "Raw" – Edge'u. 19 stycznia 2015 Cena pokonał Rollinsa, Kane'a i Big Showa w handicap matchu, ponownie dzięki pomocy Stinga. Na Royal Rumble Cena zmierzył się z Brockiem Lesnarem i Sethem Rollinsem; nie udało mu się zdobyć WWE World Heavyweight Championship.
United States Champion (2015–2016).
Po Royal Rumble Cena rozpoczął rywalizację z posiadaczem WWE United States Championship – Rusevem. Zmierzył się z nim na gali Fastlane; Rusev nieczysto wygrał starcie. Cena wyzwał Ruseva do walki o mistrzostwo na WrestleManii 31. Na WrestleManii Cena pokonał Ruseva, stając się posiadaczem United States Championship po raz czwarty. Przez następne tygodnie Cena bronił mistrzostwa na każdym "Raw" przeciwko różnym przeciwnikom, jak również na Extreme Rules oraz Payback przeciwko Rusevowi. Dzień po gali Payback Cena został zaatakowany przez ówczesnego mistrza NXT – Kevina Owensa. Owens pokonał Cenę na Elimination Chamber, lecz Cena zdołał wygrać walkę z Owensem na Battleground, tym samym kończąc ich rywalizację. Następnie wznowił feud z ówczesnym posiadaczem WWE World Heavyweight Championship – Sethem Rollinsem. Zdołał obronić United States Championship w walce z Rollinsem na "Raw", lecz przegrał „Winner Takes All” match na SummerSlam, którego stawką były obydwa mistrzostwa.
Cena odzyskał United States Championship na Night of Champions, lecz utracił je miesiąc później na Hell in a Cell w starciu przeciwko powracającemu Alberto Del Rio. Nie zdołał pokonać go w starciu rewanżowym. W styczniu 2016 Cena przeszedł operację ramienia, która miała wykluczyć go z akcji na kilka miesięcy.
Rywalizacja z AJ Stylesem, szesnaste panowanie (2016–2017).
Cena powrócił na WrestleManii 32, aby pomóc byłemu rywalowi, The Rockowi wygonić z ringu The Wyatt Family. Następnie nie zjawił się aż do 30 maja, kiedy to rozpoczął rywalizację z AJ Stylesem i ugrupowaniem The Club. Na Money in the Bank AJ Styles pokonał Johna Cenę dzięki interwencji reszty członków The Club. Następnej nocy Styles i Luke Gallows zaatakowali Cenę podczas jego walki z Karlem Andersonem. 27 czerwca Cena oraz Styles przeszkodzili sobie nawzajem w walkach kwalifikacyjnych do starcia o WWE Championship na Battleground. Tydzień później The Club ponownie próbowało zaatakować Cenę, lecz tym razem w jego obronie stanęli Enzo Amore i Big Cass. W lipcu, w wyniku WWE Draftu, Cena stał się członkiem brandu SmackDown Live. Na gali Battleground wraz z Amore i Cassem pokonał członków The Club. Styles wyzwał Cenę na kolejną walkę, tym razem na SummerSlam. Cena przyjął wyzwanie, lecz ostatecznie przegrał pojedynek. Kiedy Styles zdobył WWE World Championship, Cena wyzwał go i byłego mistrza Deana Ambrose'a do walki o tytuł w formule Triple Threat na gali No Mercy. Po restarcie walki ze względu na poddanie się Stylesa w dźwigni założonej przez Cenę i Ambrose'a jednocześnie, Styles przypiął Cenę i obronił mistrzostwo.
Przez kolejne trzy miesiące Cena występował w reality show "American Grit". 27 grudnia wystąpił w kolejnym odcinku "SmackDown Live", podczas którego ogłosił się pretendentem do tytułu WWE Championship. Tej samej nocy Styles obronił mistrzostwo w walce z Dolphem Zigglerem i Baronem Corbinem. W kolejnej walce, podczas styczniowego Royal Rumble, Cena pokonał Stylesa i po raz trzynasty zdobył tytuł WWE Championship, tym samym wyrównując rekord Rika Flaira w ilości zdobytych mistrzostw świata – 16. Na gali Elimination Chamber wziął udział w tytułowej walce, gdzie stracił pas na rzecz Braya Wyatta. Dwie noce później na tygodniówce "SmackDown Live" przegrał w rewanżu z Wyattem i Stylesem. Cena rozpoczął rywalizację z The Mizem, który spowodował eliminację Ceny w Elimination Chamber matchu. Miz i jego żona Maryse naśmiewali się ze związku Ceny z Nikki Bellą, co doprowadziło do Mixed Tag Team matchu na WrestleManii 33, którą wygrali protagoniści. Po walce Cena oświadczył się Belli.
Wolny agent (od 2017).
20 czerwca ogłoszono, że Cena powróci na "SmackDown Live" z 4 lipca. W kolejnym tygodniu wyjawiono, że zawodnik stał się wolnym agentem, co oznaczało, że nie należał już do żadnego z brandów i mógł pojawiać się na obydwu tygodniówkach. W dniu powrotu na "SmackDown" Cena rozpoczął rywalizację z Rusevem. Wyzwał go na Flag match i ostatecznie pokonał Ruseva na gali Battleground. Zmierzył się z Shinsuke Nakamurą w pojedynku o prawo do walki z WWE Championem Jinderem Mahalem, lecz pojedynek przegrał. Jeszcze tego samego wieczoru uratował Nakamurę przed atakiem ze strony Barona Corbina. 15 sierpnia Corbin zaatakował Cenę podczas jego walki z Mahalem, po czym wykorzystał swój kontrakt Money in the Bank. Corbin skupił jednak swoją uwagę na interweniującym Cenie, co pozwoliło Mahalowi przypiąć Corbina i obronić mistrzostwo. Cena i Corbin zmierzyli się ze sobą na SummerSlam; z walki zwycięsko wyszedł Cena.
Podczas kolejnego "Raw" Cena rzucił wyzwanie Romanowi Reignsowi, w następnych tygodniach zawodnicy wymieniali się obraźliwymi promami. Na No Mercy Cena przegrał pojedynek z Reignsem. W listopadzie ogłoszono, że Cena weźmie udział w tradycyjnym dziesięcioosobowym Tag Team Elimination matchu na Survivor Series, dołączając do drużyny reprezentującej brand SmackDown; ostatecznie drużyna SmackDown przegrała walkę. Cena obecny był podczas "Raw" z 25 grudnia 2017; pokonał Eliasa w improwizowanej walce.
1 stycznia 2018 zawodnik ogłosił, że weźmie udział w Royal Rumble matchu. Federacja zapowiedziała też występ Ceny podczas specjalnego odcinka "Raw" celebrującego 25-lecie emisji tygodniówki. Cena brał udział w Royal Rumble matchu, jednak został wyeliminowany przez zwycięzcę Shinsuke Nakamurę. Był też uczestnikiem Elimination Chamber matchu o miano pretendenta do walki o pas Universal na WrestleManii 34, jednak odpadł, jako trzeci. Na kolejnej gali wziął udział w Six Pack Challenge'u o WWE Championship, jednak nie udało mu się wygrać. Ostatecznie na WrestleManii 34 zmierzył się z The Undertakerem, gdzie przegrał. Trzy tygodnie później na Greatest Royal Rumble pokonał on Triple H'a. Był nieobecny do października, gdzie zawalczył w tag team matchu na Super ShowDown w Australii i wspólnie z Bobbym Lashleyem pokonali Kevina Owensa i Eliasa. Cena pojawił się później już na nowy rok, gdzie brał udział na Raw w walce o miano pretendenta do pasa Universal na Royal Rumble, jednak zwycięsko z niej wyszedł Finn Balor. Pojawił się podczas WrestleManii 35 w swoimstarym gimmicku rapera, przerywając koncert Eliasa. 22 lipca na specjalnym wydaniu Monday Night Raw pojawił się w „Rap battle” z braćmi Uso.
Cena nie pojawiał się aż do końca lutego 2020, gdzie na zakończenie show pojawił się „The Fiend” Bray Wyatt i wyzwał on Cenę do walki na WrestleManii 36. W związku z wybuchem pandemii koronawirusa ich walka odbyła się w surrealistycznym meczu w stylu filmowym, zwanym Firefly Fun House match, zabierając konkurentów w podróż przez historię, gdy rozgrywały się momenty z historii Ceny i Wyatta, w tym debiut przeciwko Kurtowi Angle’owi, w którym występuje jego postać Doctor of Thuganomics i ich walka na WrestleManii XXX. Wyatt ostatecznie pokonał Cenę na WrestleManii. Po zwycięstwie Wyatta nieruchome ciało Ceny zniknęło ze środka ringu.
Od tego czasu Cena był nieobecny w programach WWE aż do powrotu publiczności w lipcu 2021 r., gdzie Cena pojawił się po walce wieczoru na Money in the Bank o pas Universal i przerwał promo Romana Reignsa. Na następnym SmackDown Cena wyzwał mistrza do walki na SummerSlam, jednak Reigns odrzucił jego wyzwanie. Reigns miał zmierzyć się z Finnem Balorem, jednak ostatecznie wskutek ataku Barona Corbina, to Cena podpisał kontrakt. W walce wieczoru SummerSlam Cena uległ Reignsowi w walce o Universal Championship.
Życie osobiste.
Przed premierą "12 rund" Cena ogłosił swoje zaręczyny z Elizabeth Huberdeau. Para wzięła ślub 11 lipca 2009. 1 maja 2012 Cena wniósł pozew o rozwód, który został sfinalizowany 18 lipca. Rozwód Ceny został wykorzystany jako część scenariusza WWE. Od listopada 2012 spotyka się z wrestlerką Nikki Bellą. 2 kwietnia 2017 roku na WrestleManii 33 po wspólnej wygranej walce, Cena oświadczył się Nikki Belli, jednakże w kwietniu 2018 zerwali zaręczyny.
Cena jest leworęczny. Jest fanem japońskiego anime, serii gier "Command &amp; Conquer" oraz należy do oficjalnego fandomu koreańskiego zespołu BTS. Ma kolekcję ponad dwudziestu samochodów typu muscle.
Działalność społeczna.
Cena współpracuje z organizacją non-profit Make-A-Wish Foundation. Przyczynił się do spełnienia blisko pięciuset życzeń ciężko chorych dzieci, zapisując się w kartach historii fundacji. W 2009 przyznano mu nagrodę imienia Chrisa Greiciusa. Promował kampanię Be a Star, walczącą z występkiem znęcania się. Popiera ideę corocznego Miesiąca Świadomości Raka Piersi (Breast Cancer Awareness Month). Wspiera prawa osób LGBT. W 2016 wystąpił w reklamie społecznej „We Are America”, sponsorowanej przez organizację Ad Council, będącej częścią kampanii Love Has No Labels. W reklamie zwrócił uwagę na sytuację socjalną mniejszości, między innymi seksualnych.
Inne media.
Film.
W 2006 Cena wystąpił w wyprodukowanym przez WWE Studios i 20th Century Fox filmie "W cywilu". Ogólnoświatowe zyski finansowe z dystrybucji filmu wyniosły ponad 18 milionów dolarów. Światowa premiera jego drugiego filmu, "12 rund", odbyła się w marcu 2009; podobnie jak "W cywilu" została wyprodukowana przez WWE Studios. W 2010 odbyła się premiera jego trzeciego filmu – "Legendary". Cena zagrał ojca Freda w ' i jego sequelach: "Noc żywego Freda" i '. W 2015 Cena wystąpił w filmach "Wykolejona", "Sisters" oraz "Daddy's Home".
Telewizja.
W 2001 Cena wystąpił w reality show "Manhunt". W 2007 wziął udział w "Fast Cars and Superstars: The Gillette Young Guns Celebrity Race" i zajął trzecie miejsce w rywalizacji. W tym samym roku, w dokumencie CNN – "Death Grip: Inside Pro Wrestling", wypowiedział się na temat używania sterydów przez wrestlerów. W 2008 poprowadził australijską wersję "Nickelodeon Kids’ Choice Awards". Gościnnie wystąpił w serialach "Świry" oraz "Hannah Montana".
Cena jest prowadzącym reality show "American Grit". Premiera pierwszego odcinka odbyła się 14 kwietnia 2016.
Muzyka.
Cena jest nie tylko wrestlerem, ale również raperem. Samodzielnie wykonał swój motyw muzyczny „Basic Thuganomics”, a utwór znalazł się na ścieżce dźwiękowej WWE "WWE Originals". Pierwszy album Ceny, "You Can't See Me", ukazał się w 2005. Na płycie znalazł się między innymi motyw muzyczny Ceny „The Time Is Now”.
W 2014 Cena, wraz z Wizem Khalifą, nagrał dwa utwory, które później znalazły się na ścieżce dźwiękowej do gry WWE 2K15.
Gry komputerowe.
Cena jest grywalną postacią w wielu grach komputerowych o tematyce wrestlingu. Postać Ceny zadebiutowała w grze "WWE Wrestlemania XIX", wydanej w 2003 roku.
Kultura masowa.
Unexpected John Cena (znany również jako Unexpected Cena, It's John Cena lub And his name is John Cena) jest memem internetowym i formą trollingu. Pierwotnie była to forma dowcipu, zapoczątkowana przez żarty telefoniczne stacji radiowej "Z Morning Zoo", polegające na tym, że dzwoniono do słuchaczy i rozmawiano z nimi tylko i wyłącznie o wrestlingu. Podczas jednej z takich rozmów prowadzący audycję znienacka wypowiedział słowa „...and his name is John Cena!”. Niedługo później w Internecie pojawiły się pierwsze memy i filmiki z Ceną. Przedstawiały urywki seriali telewizyjnych, popularnych filmów czy piosenek, nagle przerwanych przez głośno odtworzoną wejściówką Ceny i komentatora krzyczącego „and his name is John Cena!”. Mem został ciepło przyjęty zarówno przez dziennikarzy, jak i samego Cenę.

</doc>
<doc id="977354" url="https://pl.wikipedia.org/wiki?curid=977354" title="Brzostowica Wielka">
Brzostowica Wielka

Brzostowica Wielka (biał. Вялі́кая Бераставі́ца, "Wialikaja Bierastawica", ros. Большая Берестовица, "Bolszaja Bieriestowica") – osiedle typu miejskiego na Białorusi, w obwodzie grodzieńskim, centrum administracyjne rejonu brzostowickiego.
Brzostowica Wielka leży nad Brzostowiczanką, u zbiegu dróg republikańskich P-99, P-100 i P-134, 54 km na południe od Grodna, 7,5 km od granicy polsko-białoruskiej.
Siedziba parafii prawosławnej (pw. św. Mikołaja Cudotwórcy) i rzymskokatolickiej (pw. Przemienienia Pańskiego).
Miasto magnackie położone było w końcu XVIII wieku w powiecie grodzieńskim województwa trockiego.
W 1801 Brzostowicy Wielkiej urodził się Józef Kowalewski, w 1973 Andrzej Poczobut.
Etymologia nazwy.
Nazwa "Brzostowica" najprawdopodobniej pochodzi od słowa "brzost" (wiąz górski), lub od białoruskiego słowa "biarosta" oznaczającego korę brzozy. Niewykluczone jednak, że nazwa powstała jako forma zdrobniała od nazwy miasta Brześć. Wówczas Brzostowica oznaczałaby "Mały Brześć".
Toponim wiązany jest również ze słowem "bieraścianka", którym określano łódki z kory brzozowej używane w przeszłości na okresowo żeglownej miejscowej rzeczce. Istnieje także podanie ludowe, według którego pierwszymi osadnikami w tym miejscu byli zakochani Brzost i Tawica, którym przyszło uciekać z rodzinnych stron w poszukiwaniu szczęścia. Od ich imion jakoby powstała nazwa Brzostowicy. W 2006, w czasie święta 500-lecia osiedla, przy wjeździe do niego ustawiono rzeźby przedstawiające mitycznych Brzosta i Tawicę, jako wyraz szacunku dla przodków i ich kultury.
Flaga i herb.
Flaga i herb Brzostowicy Wielkiej zostały ustanowione 17 lipca 2006 rozporządzeniem prezydenta Białorusi nr 455.
Gospodarka, komunikacja.
Przedsiębiorstwa przemysłu spożywczego, usługi socjalno-mieszkaniowe.
Miejscowość położona jest 10 km od stacji kolejowej "Brzostowica" na linii Mosty – Brzostowica, przy drodze Grodno – Brzostowica – Wołkowysk.

</doc>
<doc id="977355" url="https://pl.wikipedia.org/wiki?curid=977355" title="Abramis bjoerkna">
Abramis bjoerkna



</doc>
<doc id="977356" url="https://pl.wikipedia.org/wiki?curid=977356" title="Filharmonia Berlińska">
Filharmonia Berlińska

Filharmonia Berlińska (niem. "Berliner Philharmonie") – budynek przy Kemperplatz w Berlinie wzniesiony w latach 1960–1963 według projektu architekta Hansa Scharouna, siedziba Berliner Philharmoniker.

</doc>
<doc id="977358" url="https://pl.wikipedia.org/wiki?curid=977358" title="OL">
OL



</doc>
<doc id="977363" url="https://pl.wikipedia.org/wiki?curid=977363" title="Ryōko Shiraishi">
Ryōko Shiraishi

 – japońska seiyū i piosenkarka.

</doc>
<doc id="977366" url="https://pl.wikipedia.org/wiki?curid=977366" title="Chamique Holdsclaw">
Chamique Holdsclaw

Chamique Shaunta Holdsclaw (ur. 9 sierpnia 1977 w Nowym Jorku) – amerykańska koszykarka występująca na pozycji skrzydłowej, mistrzyni świata oraz olimpijska.
Podczas swojej kariery akademickiej uzyskała 3025 punktów oraz 1295 zbiórek. Została liderką wszech czasów zarówno drużyny Tennessee Lady Vols, konferencji Southeastern oraz turnieju NCAA w obu tych kategoriach statystycznych.
W czasie występów w WNBA wielokrotnie była wybierana do meczu WNBA All-Star. Od połowy sezonu 2006/07 występowała w PLKK, w zespole TS Wisła Can-Pack Kraków, z którym wywalczyła mistrzostwo ligi. Dzięki świetnej grze została wybrana MVP finałów PLKK. W 2005 roku grała w Hiszpanii, w zespole Ros Casares Walencja. Jej największym sukcesem jest wywalczenie złotego medalu na Igrzyskach Olimpijskich w 2000 roku w Sydney.
Chamique Holdsclaw w czerwcu 2007 podjęła decyzję o zakończeniu kariery sportowej, jednak w lipcu 2007 Lotos Gdynia ogłosił podpisanie kontraktu z zawodniczką. W sezonie 2008/2009 ponownie reprezentowała Wisłę Can-Pack Kraków.
Jest lesbijką. W listopadzie 2012 roku została zatrzymana za próbę kradzieży samochodu (Range Rovera) swojej byłej dziewczyny (Jennifer Lacy), zwolniono ją z aresztu po wpłacie 100 tys. dolarów kaucji. Otrzymała dozór prokuratorski oraz opaskę na nogę.
Borykała się z problemami psychicznymi.

</doc>
<doc id="977372" url="https://pl.wikipedia.org/wiki?curid=977372" title="Fumiaki Fujita">
Fumiaki Fujita

 – japoński matematyk, fizyk oraz miłośnik i teoretyk origami.
Życiorys.
Fujita urodził się w Japonii, ale wyemigrował do Włoch, aby studiować fizykę nuklearną na uniwersytecie w Padwie.
Jego imię i nazwisko było zapisywane także w nieużywanej już transkrypcji Humiaki Huzita.

</doc>
<doc id="977375" url="https://pl.wikipedia.org/wiki?curid=977375" title="Hrabstwo Emmons">
Hrabstwo Emmons

Hrabstwo Emmons (ang. "Emmons County") to hrabstwo w południowej części stanu Dakota Północna w Stanach Zjednoczonych. Hrabstwo zajmuje powierzchnię 4 026,71 km². Według szacunków United States Census Bureau w roku 2006 miało 3 645 mieszkańców. Siedzibą hrabstwa jest Linton.
Geografia.
Hrabstwo Emmons zajmuje powierzchnię całkowitą 4 026,71 km², z czego 3 910,57 km² to powierzchnia lądowa, a 116,11 km² (2,9%) to powierzchnia wodna.

</doc>
<doc id="977379" url="https://pl.wikipedia.org/wiki?curid=977379" title="Cupid's Chokehold">
Cupid's Chokehold

"Cupid's Chokehold" - utwór zespołu Gym Class Heroes. Gościnnie z zespołem wystąpił na nim Patrick Stump z grupy Fall Out Boy, oraz Katy Perry. Po raz pierwszy został wydany w 2005 roku na płycie "The Papercut Chronicles", po raz drugi w 2006 roku na płycie "As Cruel as School Children". Do pierwszego i drugiego wydania zrealizowano osobne teledyski. Refren został zaczerpnięty z początku przeboju brytyjskiej, progresywnej grupy rockowej Supertramp zawartej na albumie o tej samej nazwie wydanym w 1979 roku.

</doc>
<doc id="977386" url="https://pl.wikipedia.org/wiki?curid=977386" title="Labrys">
Labrys

Labrys (gr. λάβρυς) – topór o podwójnym ostrzu, składający się z dwóch obuchów w kształcie zaostrzonego klina i styliska z twardego drewna, metalu lub innego materiału. W podwójnym obuchu wykonany jest otwór równoległy do ostrza (najczęściej o przekroju prostokątnym), w którym za pomocą klina mocowane jest stylisko.
Historia i znaczenie kulturowe.
Siekierki tego rodzaju znane są z kultury minojskiej, celtyckiej i skandynawskiej, w których miały prawdopodobnie znaczenie ofiarne (wotywne) lub symboliczne. Znajdowano je w miejscach kultu, ruinach domów, pałaców i w pochówkach (grobach); często także jako symbol ryty na kamiennych blokach ścian i słupach. Był też narzędziem pracy.
Topór o dwóch ostrzach stanowił oficjalne godło francuskiego kolaboracyjnego reżimu Vichy. Obecnie labrys jako emblemat jest stosowany przez lesbijki, a także przez niektóre środowiska neonazistowskie.
Orła połączonego z labrysem przedstawiał nacjonalistyczny symbol nazwany toporzeł, zaprojektowany przez Stanisława Szukalskiego. 
Współcześnie siekiery (topory) o dwóch ostrzach popularne są głównie w Ameryce Północnej wśród farmerów i drwali. 

</doc>
<doc id="977388" url="https://pl.wikipedia.org/wiki?curid=977388" title="Tonk">
Tonk

 
Tonk – miasto położone w Radżastanie, w zachodnich Indiach, około 100 km na południe od Jaipuru, nad rzeką Banas. Stolica dystryktu Tonk. Około 135 tysięcy mieszkańców (2001).

</doc>
<doc id="977390" url="https://pl.wikipedia.org/wiki?curid=977390" title="Mattias Jonson">
Mattias Jonson

Mattias Jonson (ur. 16 stycznia 1974 w Kumli) – szwedzki piłkarz grający na pozycji środkowego pomocnika lub skrzydłowego.
Kariera klubowa.
Jonson jest wychowankiem klubu IFK Kumla, a następnie występował w Karslsunds IF. W 1992 przeszedł do Örebro SK. W 1993 w jego barwach zadebiutował w lidze szwedzkiej. Rok później, czyli w 1994, zdobył 14 bramek w lidze będąc najskuteczniejszym graczem drużyny i walnie przyczynił się do wywalczenia przez swój zespół wicemistrzostwa Szwecji. W 1996 przeszedł do ówczesnego wicemistrza kraju, Helsingborgs IF. W 1998 zajął 2. miejsce, a w 1999 miał duży udział w zdobyciu pierwszego od 59 lat mistrzostwa dla Helsingborga.
W zimowym oknie transferowym 2000 Jonson wyjechał na drugi brzeg cieśniny Sund i został zawodnikiem duńskiego Brøndby IF. Do klubu ściągnął go norweski szkoleniowiec Åge Hareide, który początkowo ustawiał Mattiasa w ataku, a w końcu zawodnik trafił na lewe skrzydło. Z kopenhaskim klubem w pierwszym sezonie gry został wicemistrzem Danii, a osiągnięcie to powtórzył rok później, w 2001. W sezonie 2001/2002 doprowadził Brøndby do krajowego prymatu, a w Pucharze UEFA w meczu z NK Varteks ustrzelił hat-tricka. W sezonie 2002/2003 Brøndby w lidze okazało się gorsze od FC København, ale zdobyło Puchar Danii. W sezonie 2003/2004 mistrzem znów został FCK, a Brøndby zakończyło rozgrywki na 2. pozycji.
Latem 2004 za około 850 tysięcy funtów Jonson przeszedł do beniaminka Premiership Norwich City. W lidze zadebiutował 14 sierpnia w zremisowanym 1:1 meczu z Crystal Palace F.C. W Anglii spisywał się jednak słabo jak cała drużyna. Nie zdobył żadnego gola i spadł z Norwich do Football League Championship. Latem 2005 Mattias wrócił do ojczyzny i podpisał kontrakt z klubem Djurgårdens IF. W tym samym roku sięgnął po dublet, ale już w 2006 sztokholmski zespół spisał się gorzej zajmując 6. lokatę w lidze. W 2011 roku zakończył karierę piłkarską.
Kariera reprezentacyjna.
W reprezentacji Szwecji Jonson zadebiutował 22 lutego 1996 w zremisowanym 1:1 meczu z Japonią. Swój pierwszy ważny turniej zaliczył w 2002, gdy znalazł się w kadrze na MŚ 2002. Tam zagrał w dwóch meczach jako rezerwowy: grupowym z Argentyną (1:1) oraz 1/8 finału z Senegalem (1:2 po dogrywce).
W 2004 Jonson wystąpił na Euro 2004. Wystąpił tam w dwóch grupowych meczach: zremisowanym 1:1 z Włochami oraz zremisowanym 2:2 z Danią (w 90. minucie zdobył wyrównującego gola). Mattias zagrał też przez 65 minut przegranego meczu ćwierćfinału z Holandią.
W 2006 Lars Lagerbäck powołał Jonsona na Mistrzostwa Świata w Niemczech. Mattias zagrał we wszystkich trzech meczach grupowych, a następnie w przegranym 0:2 meczu 1/8 finału z Niemcami. Po tym turnieju zakończył reprezentacyjną karierę. W kadrze Szwecji wystąpił w 59 meczach i strzelił 9 bramek.

</doc>
<doc id="977392" url="https://pl.wikipedia.org/wiki?curid=977392" title="Skandal (album)">
Skandal (album)

Skandal – album wydany przez polską grupę hip-hopową Mistic Molesta (Molesta Ewenement) w 1998 roku. Produkcją płyty zajął się DJ 600V, bardziej znany wówczas pod pseudonimem „V.O.L.T.”, a także sam zespół. 15 stycznia 2003 roku album uzyskał status złotej płyty w Polsce.
Pochodzący z albumu utwór pt. „Się żyje” znalazł się na liście „120 najważniejszych polskich utworów hip-hopowych” według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="977395" url="https://pl.wikipedia.org/wiki?curid=977395" title="Campeonato Goiano">
Campeonato Goiano

Campeonato Goiano - ligowe mistrzostwa brazylijskiego stanu Goiás.
Format.
Pierwsza liga
Mistrzem stanu zostaje zwycięzca drugiego etapu.
Dwa najsłabsze kluby w pierwszym etapie spadają do drugiej ligi.
Jak w przypadku wszystkich rozgrywek w Brazylii format ulega częstym zmianom.
Kluby.
Pierwsza liga (Primeira Divisão)
Druga liga (Segunda Divisão)
Trzecia liga (Terceira Divisão)

</doc>
<doc id="977400" url="https://pl.wikipedia.org/wiki?curid=977400" title="Romanogobio kessleri">
Romanogobio kessleri



</doc>
<doc id="977404" url="https://pl.wikipedia.org/wiki?curid=977404" title="Hrabstwo Fayette (Illinois)">
Hrabstwo Fayette (Illinois)

Hrabstwo Fayette – hrabstwo w USA, w stanie Illinois, według spisu z 2000 roku liczba ludności wynosiła 21 802. Siedzibą hrabstwa jest Vandalia.
Geografia.
Według spisu hrabstwo zajmuje powierzchnię 1879 km², z czego 1856 km² stanowią lądy, a 23 km² (1,23%) stanowią wody.
Historia.
Hrabstwo Fayette powstało 14 lutego 1821 roku z trzech innych hrabstw: Hrabstwa Bond, Clark i Crawford. Nazwę obrało na cześć Markiza de Lafayette (LaFayette 1757 – 1834), francuskiego generała, bohatera w wojnie o niepodległość Stanów Zjednoczonych.
Pierwszą siedzibą władz hrabstwa było miasto Perryville. W latach 1919 – 1939 obecna siedziba władz hrabstwa Vandalia była druga stolicą stanu Illinois.
Demografia.
Według spisu z 2000 roku hrabstwo zamieszkuje 21 802 osób, które tworzą 8146 gospodarstw domowych oraz 5653 rodzin. Gęstość zaludnienia wynosi 12 osób/km2. Na terenie hrabstwa jest 9053 budynków mieszkalnych o częstości występowania wynoszącej 5 budynków/km2. Hrabstwo zamieszkuje 94,02% ludności białej, 4,88% ludności czarnej, 0,12% rdzennych mieszkańców Ameryki, 0,17% Azjatów, 0,02% mieszkańców Pacyfiku, 0,25% ludności innej rasy oraz 0,54% ludności wywodzącej się z dwóch lub więcej ras, 0,80% ludności to Hiszpanie, Latynosi lub inni.
W hrabstwie znajduje się 8146 gospodarstw domowych, w których 31,90% stanowią dzieci poniżej 18 roku życia mieszkający z rodzicami, 56,60% małżeństwa mieszkające wspólnie, 8,50% stanowią samotne matki oraz 30,60% to osoby nie posiadające rodziny. 27,20% wszystkich gospodarstw domowych składa się z jednej osoby oraz 13,60% żyje samotnie i ma powyżej 65 roku życia. Średnia wielkość gospodarstwa domowego wynosi 2,46 osoby, a rodziny wynosi 2,98 osoby.
Przedział wiekowy populacji hrabstwa kształtuje się następująco: 23,80% osób poniżej 18 roku życia, 9,0% pomiędzy 18 a 24 rokiem życia, 29,30% pomiędzy 25 a 44 rokiem życia, 21,90% pomiędzy 45 a 64 rokiem życia oraz 15,90% osób powyżej 65 roku życia. Średni wiek populacji wynosi 38 lat. Na każde 100 kobiet przypada 108,60 mężczyzn. Na każde 100 kobiet powyżej 18 roku życia przypada 111.50 mężczyzn.
Średni dochód dla gospodarstwa domowego wynosi 31 873 USD, a średni dochód dla rodziny wynosi 39 044 dolarów. Mężczyźni osiągają średni dochód w wysokości 29 478 dolarów, a kobiety 20 254 dolarów. Średni dochód na osobę w hrabstwie wynosi 15 347 dolarów. Około 8,40% rodzin oraz 12,20% ludności żyje poniżej minimum socjalnego, z tego 15,60% poniżej 18 roku życia oraz 11,90% powyżej 65 roku życia.

</doc>
<doc id="977406" url="https://pl.wikipedia.org/wiki?curid=977406" title="Steve Banks">
Steve Banks

Steve Banks (ur. 9 lutego 1972 roku, Hillingdon, Wielka Brytania) – angielski piłkarz, występujący na pozycji bramkarza. Obecnie gracz klubu ze Scottish Premier League, Dundee United.
Banks swoją piłkarską karierę rozpoczął w klubie West Ham United. Ze swojego pierwszego klubu przeszedł na zasadzie wolnego transferu do innego angielskiego klubu, Gillingham F.C. w marcu roku 1993. 
W kwietniu 1995 za 60 000 funtów Banks przeszedł do Blackpool F.C., gdzie grał przez następne cztery sezony stając na bramce przez 153 spotkania. 
W 1999 roku bramkarz został sprzedany do Bolton Wanderers, gdzie grał przez 2 lata (1999 - 2001), a potem zostawał wypożyczany do Rochdale, Bradford City, i do Stoke City. Piłkarzowi kontrakt z Boltonem skończył się w roku 2003, toteż przeszedł na zasadzie wolnego transferu do Stoke City, gdzie grał tylko w czterech meczach. 
W następnym sezonie (2003/2004) grał już w barwach klubu Wimbledon, a później w Gillingham, do którego również przeszedł na tej zasadzie w marcu 2004. 
W 2005 Banks na zasadzie wolnego transferu przeszedł do szkockiego Heart of Midlothian, gdzie miał za zadanie zastępowanie czasami podstawowego bramkarza, Craiga Gordona. W barwach nowego klubu Banks zadebiutował 2 października 2005 roku, w meczu przeciwko Falkirk F.C., zremisowanym 2:2. Dwa tygodnie później bronił w meczu z Celtikiem Glasgow, zremisowanym 1:1. Była to ostatnia kolejka ubiegającego sezonu. Swoje pierwsze „czyste konto” zanotował w pojedynku przeciwko Dundee United wygranym przez Hibernian 1:0. W rewanżowym spotkaniu na Tynecastle Stadium także zachował czyste konto, a jego drużyna ponownie wygrała 1:0. Gdy Gordon odszedł z Hearts, Banks o miejsce w składzie walczył z Anthonym Basso.
W 2009 Banks został zawodnikiem Dundee United.

</doc>
<doc id="977407" url="https://pl.wikipedia.org/wiki?curid=977407" title="SOS (singel Rihanny)">
SOS (singel Rihanny)

SOS (pl. "Pomocy") – pierwszy singel wokalistki R&amp;B Rihanny z jej drugiego studyjnego albumu "A Girl Like Me" (2006) napisany przez: Evan „Kidd” Bogart i Jonathan Rotem. Utwór jest coverem hitu „Tainted Love” zespołu Soft Cell. Piosenka została wydana w roku 2006, dwa miesiące po nieoficjalnym ukazaniu się singla „Let Me” w Japonii. Singel zajął miejsce #1 na amerykańskiej liście przebojów Billboard Hot 100 i znalazł się w pierwszej piątce notowań w takich krajach jak: Kanada, Niemcy oraz Wielka Brytania.
Informacje o singlu.
Piosenka została napisana przez Jonathana Rotema oraz Evana „Kidd” Bogarta. Ten ostatni to syn założyciela wytwórni Casablanca Records Neila Bogarta. Z początku utwór miała wykonywać gwiazda R&amp;B, Christina Milian, jednak dyrektor generalny złożył propozycję wykonania piosenki „SOS” Rihannie.
„SOS” jest coverem piosenki „Tainted Love”, napisanej przez Eda Cobba w 1964 r. dla Glorii Jones, spopularyzowanej później przez cover Soft Cell z 1981 r. Mimo iż tekst piosenki „SOS” repertuaru Rihanny jest inny, niektóre wersy piosenki są identyczne jak z oryginalnej wersji utworu, np. „I toss and turn, I can’t sleep at night”.
Teledysk.
Piosenka posiada dwa teledyski. Jeden z nich jest nagrany promocyjnie dla firmy Nike; przedstawia on Rihannę tańczącą w klubie nocnym. Druga, oficjalna wersja, miała premierę w telewizji MTV podczas programu "TRL" w dniu 23 marca 2006. Oficjalny wideoklip był reżyserowany przez Chrisa Applebauma. Teledysk przedstawia artystkę, która mówi do swojego chłopaka o problemach w ich związku. W wideoklipie widać również Rihannę wykonującą taniec brzucha oraz korzystającą ze swojego oficjalnego telefonu Nokia 3250. Teledysk znalazł się na miejscu #1 listy przebojów programu "TRL" dnia 14 kwietnia 2006.

</doc>
<doc id="977409" url="https://pl.wikipedia.org/wiki?curid=977409" title="Mistrzostwa świata w szachach 2007">
Mistrzostwa świata w szachach 2007

Mistrzostwa świata w szachach 2007 rozegrane zostały w Meksyku w dniach 12 - 30 września 2007 roku. Zawodnicy rozegrali 14 rund systemem dwukołowym (po dwie partie między sobą).
Opis.
Uprawnieni do gry:
Kontrowersje wzbudzał brak w tym gronie Weselina Topałowa, zwycięzcy turnieju z roku 2005 i mistrza świata FIDE w latach 2005–2006. Z racji zajęcia I miejsca w tym turnieju był on uprawniony do startu, jednakże prawo to stracił przegrywając w roku 2006 w Eliście z Władimirem Kramnikiem mecz o tytuł absolutnego mistrza świata. Pod koniec maja 2007 federacja bułgarska wystosowała oficjalne pismo do FIDE z prośbą o dopuszczenie Topałowa do gry, ale nie przyniosło ono efektu.
Mistrzostwa zakończyły się zasłużonym zwycięstwem Viswanathana Ananda, który jako jedyny uczestnik nie przegrał żadnej partii i prowadził przez cały czas trwania turnieju, do IV rundy wraz z Władimirem Kramnikiem, a przez jedną rundę (VI) wraz z Borysem Gelfandem. Przełomową w turnieju była runda IX, w której obaj znajdujący się za Anandem arcymistrzowie przegrali swoje partie (Gelfand z Aleksandrem Griszczukiem, natomiast Kramnik z Aleksandrem Morozewiczem), co pozwoliło Anandowi uzyskać bezpieczną przewagę, którą utrzymał do końca.

</doc>
<doc id="977411" url="https://pl.wikipedia.org/wiki?curid=977411" title="Maść miękka">
Maść miękka

Maść miękka (łac. "Unguentum molle") – podłoże maściowe, absorpcyjne, bezwodne. Składa się z mieszaniny równych części wazeliny żółtej i lanoliny bezwodnej. Maść miękka charakteryzuje się dużą liczbą wodną, łatwymi właściwości emulgującymi. Stanowi podłoże m.in. dla maści ichtiolowej.

</doc>
<doc id="977416" url="https://pl.wikipedia.org/wiki?curid=977416" title="Faroo">
Faroo



</doc>
<doc id="977420" url="https://pl.wikipedia.org/wiki?curid=977420" title="Antoni Nowowiejski">
Antoni Nowowiejski



</doc>
<doc id="977421" url="https://pl.wikipedia.org/wiki?curid=977421" title="Ewenement (album)">
Ewenement (album)

Ewenement – drugi album polskiej grupy hip-hopowej Molesta Ewenement, wydany w 1999 roku.
W 1999 roku album uzyskał nominację do nagrody polskiego przemysłu fonograficznego Fryderyka w kategorii "najlepszy album rap/hip-hop".
Lista utworów.
Opracowano na podstawie materiału źródłowego.

</doc>
<doc id="977423" url="https://pl.wikipedia.org/wiki?curid=977423" title="Nowa Wieś (gmina Nagłowice)">
Nowa Wieś (gmina Nagłowice)

Nowa Wieś – wieś w Polsce położona w województwie świętokrzyskim, w powiecie jędrzejowskim, w gminie Nagłowice.
Należy do parafii pw. św. Stanisława Biskupa w Rakoszynie.
Położenie.
Miejscowość położona jest w Niecce Nidziańskiej, w zachodniej części Płaskowyżu Jędrzejowskiego, na wschód od Wzgórza Świętego Floriana. Od zachodu graniczy z wsią Rakoszyn, od południa z Trzcińcem, od południowego wschodu z Desznem i Łowinią, od wschodu z Warzynem, od północnego wschodu ze Zdanowicami.
Historia.
Historia wsi w części jest związana z historią Rakoszyna. Wieś należała do arcybiskupów gnieźnieńskich. W 1153 abp Jan (Janik, Janisław, Jan Gryfita), uposażając opactwo cystersów w Brzeźnicy (Jędrzejowie), nadał mu m.in. i Nową Wieś ("Kodeks Małopolski" 1, 3, 20).
W średniowieczu wieś wchodziła najpierw w skład powiatu ksiąskiego, a od 1489 powiatu lelowskiego. Jej ówczesne granice widać w kontekście lokalizacji Deszna:
W latach 70. i 80. XVI w. wieś należała do Kacpra Kempskiego, kalwinisty.
W roku 1827 miała 11 domów i 132 mieszkańców.
Pomiędzy 1975 a 1998 miejscowość administracyjnie należała do województwa kieleckiego.

</doc>
<doc id="977426" url="https://pl.wikipedia.org/wiki?curid=977426" title="Batizado">
Batizado



</doc>
<doc id="977429" url="https://pl.wikipedia.org/wiki?curid=977429" title="Osiedla Płocka">
Osiedla Płocka

Płock podzielony jest na 23 osiedla (21 osiedli mieszkaniowych oraz 2 niezamieszkane osiedla przemysłowe). Osiedla stanowią oficjalny, prawny podział administracyjny miasta. Są jednostkami pomocniczymi gminy zgodnie z art. 5 ustawy o samorządzie gminnym z dnia 8 marca 1990 r.
Podział miasta.
Podstawowy podział oficjalny oraz mniejsze osiedla zwyczajowe:

</doc>
<doc id="977432" url="https://pl.wikipedia.org/wiki?curid=977432" title="Mainstream">
Mainstream

Mainstream (ang. „główny nurt”) – nurt myślowy bądź stylistyczny reprezentowany przez większość artystów, twórców lub innych ludzi zaangażowanych w daną dziedzinę. Mainstream może odnosić się do:
Na płaszczyźnie kulturowej mainstream jest utożsamiany z popkulturą. W opozycji do mainstreamu stoją subkultury, kontrkultury, underground i wszelkiego rodzaju myślenie i twórczość niszowa, która nie ma takiej popularności i tylu zwolenników co mainstream.
Mainstream w filmie.
Filmy mainstreamowe to takie, które posiadają wysoki budżet, są szeroko promowane i zdobywają popularność, np. filmy produkowane przez wytwórnie filmowe z Hollywood. W opozycji do kina mainstreamowego stoi kino niezależne.
Mainstream w muzyce.
Muzyka mainstreamowa to przede wszystkim muzyka popularna i inne gatunki muzyczne, które są promowane przez media i wydawane przez największe wytwórnie płytowe.
Jazz.
W jazzie mainstream to rodzaj muzyki, który wywodzi się z unowocześnionej tradycji swingu oraz bebopu. Określenie to obejmuje przede wszystkim klasyczny jazz współczesny, który jest osadzony w określonej tradycji. W mainstreamie nie istnieją żadne eksperymenty ani mutacje stylistyczne.

</doc>
<doc id="977433" url="https://pl.wikipedia.org/wiki?curid=977433" title="Miraż (album)">
Miraż (album)

Miraż – debiutancki album studyjny hip-hopowej grupy Projektor, wydany 3 kwietnia 2006 roku. Płytę promuje singel "Nie poganiaj mnie" do którego teledysk zrealizowała Papaya Films. Za skrecze odpowiedzialny jest DJ Bambus (członek Pokahontaz i Paktofoniki). Na albumie można usłyszeć takie osoby jak Rahim, Bas Tajpan, Cichy, Moral, Niq-a, Śliwka Tuitam i Mea.
Lista utworów.
Źródło.

</doc>
<doc id="977436" url="https://pl.wikipedia.org/wiki?curid=977436" title="Ms">
Ms



</doc>
<doc id="977439" url="https://pl.wikipedia.org/wiki?curid=977439" title="Aptamer">
Aptamer

Aptamery − oligonukleotydy (krótkie fragmenty DNA lub RNA) lub peptydy, które wiążą się specyficznie z określoną cząsteczką. 
Aptamery występują w ryboprzełącznikach. Można je też uzyskiwać sztucznie selekcjonując z puli o losowych sekwencjach takie, które wiążą docelową cząsteczkę najmocniej lub najbardziej specyficznie.

</doc>
<doc id="977445" url="https://pl.wikipedia.org/wiki?curid=977445" title="Lista meczów reprezentacji Niemiec w piłce nożnej mężczyzn prowadzonej przez Joachima Löwa">
Lista meczów reprezentacji Niemiec w piłce nożnej mężczyzn prowadzonej przez Joachima Löwa

Oficjalne międzynarodowe spotkania reprezentacji Niemiec.
Na podstawie:https://eu-football.info/_matches.php?id=86&amp;page=14, https://eu-football.info/_matches.php?id=86&amp;page=15, oraz https://eu-football.info/_matches.php?id=86&amp;page=16

</doc>
<doc id="977450" url="https://pl.wikipedia.org/wiki?curid=977450" title="Ostryna">
Ostryna

Ostryna (biał. "Астрына") – osiedle typu miejskiego na Białorusi w rejonie szczuczyńskim obwodu grodzieńskiego; 2,1 tys. mieszkańców (2010).
Znajduje się tu parafialna cerkiew prawosławna pw. Przemienienia Pańskiego.
Miasto królewskie położone było w końcu XVIII wieku w powiecie lidzkim województwa wileńskiego. Magdeburgię nadał król Władysław IV Waza w 1641 roku.
W okresie II Rzeczypospolitej miejscowość była siedzibą wiejskiej gminy Ostryna.
W 1662 pod Ostryną zginął hetman polny litewski Wincenty Aleksander Gosiewski.

</doc>
<doc id="977451" url="https://pl.wikipedia.org/wiki?curid=977451" title="STS-29">
STS-29

STS-29 (ang. "Space Transportation System") – ósma misja wahadłowca kosmicznego Discovery i dwudziesta ósma programu lotów wahadłowców.
Cel misji.
Umieszczenie na orbicie satelity telekomunikacyjnego typu TDRS-4.

</doc>
<doc id="977452" url="https://pl.wikipedia.org/wiki?curid=977452" title="Hrabstwo Vanderburgh">
Hrabstwo Vanderburgh

Hrabstwo Vanderburgh (ang. "Vanderburgh County") – hrabstwo położone w stanie Indiana w Stanach Zjednoczonych. Zostało założone w 1818 roku, jego nazwa została nadana na cześć Henry Vanderburgha. Stolica hrabstwa znajduje się w mieście Evansville.

</doc>
<doc id="977453" url="https://pl.wikipedia.org/wiki?curid=977453" title="STS-28">
STS-28

STS-28 (ang. "Space Transportation System") – ósma misja wahadłowca kosmicznego Columbia i trzydziesty lot programu lotów wahadłowców.
Cel misji.
Kolejna wojskowa misja wahadłowca – na orbicie umieszczono dwa satelity: USA 40 i USA 41 (satelita typu KH) [Key Hole].

</doc>
<doc id="977454" url="https://pl.wikipedia.org/wiki?curid=977454" title="STS-33">
STS-33

STS-33 (ang. "Space Transportation System") – dziewiąta misja wahadłowca kosmicznego Discovery i trzydziesta druga programu lotów wahadłowców.
Załoga.
Początkowo pilotem w misji miał zostać David Griggs, ale zginął w wypadku lotniczym 17 czerwca 1989 roku pilotując samolot North American AT-6, zabytek z okresu II wojny światowej, podczas wykonywania akrobacji.
Cel misji.
Wojskowa misja wahadłowca, podczas której umieszczono na orbicie satelitę podsłuchu elektronicznego Magnum.

</doc>
<doc id="977455" url="https://pl.wikipedia.org/wiki?curid=977455" title="UB-Barça">
UB-Barça

Universitat de Barcelona-FC Barcelona – katalońska żeńska drużyna koszykówki. Początkowo należała do Uniwersytetu Barcelońskiego, a obecnie jest częścią klubu FC Barcelona. Zespół gra w "Liga Femenina de Baloncesto" i w 2003 i 2005 roku zdobył mistrzostwo ligi. 
Drużyna posiada także cztery niższe kategorie wiekowe: "junior, cadet, infantil" i "infantil91". 

</doc>
<doc id="977457" url="https://pl.wikipedia.org/wiki?curid=977457" title="Wybudowanie Raciąskie">
Wybudowanie Raciąskie

Wybudowanie Raciąskie – zniesiona nazwa części wsi Raciąż w Polsce, położonej w województwie kujawsko-pomorskim, w powiecie tucholskim, w gminie Tuchola, na obszarze Pojezierza Krajeńskiego, przy drodze powiatowej prowadzącej do Piastoszyna.
Nazwa funkcjonowała do 2006 r. Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
W latach 1975–1998 miejscowość położona była w województwie bydgoskim.

</doc>
<doc id="977458" url="https://pl.wikipedia.org/wiki?curid=977458" title="STS-32">
STS-32

STS-32 (ang. "Space Transportation System") – dziewiąta misja wahadłowca kosmicznego Columbia i trzydziesta trzecia programu lotów wahadłowców.
Cel misji.
Umieszczenie na orbicie satelity telekomunikacyjnego Leasat-5 (wytwórni Hughes), przeznaczonego do łączności wojskowej, oraz przechwycenie i dostarczenie na Ziemię satelity (LDEF).
Przebieg misji.
Start.
Wahadłowiec wystartował 9 stycznia 1990 roku z Centrum Kosmicznego imienia Johna F. Kennedy’ego (stanowisko startowe 39A) na przylądku Canaveral na Florydzie. Po rozruchu silników Columbii pracujących w ciągu 120 milisekund, nastąpił zapłon silników startowych i wahadłowiec rozpoczął lot przy maksymalnym ciągu. Po 52 sekundach ciąg został zmniejszony do 65%, a przy T+58 znów zwiększony do 104%. Startowe silniki działały dwie minuty, a w pięć sekund później zostały odrzucone w odległości 234 km od miejsca startu, wodując na Atlantyku, gdzie zostały odzyskane. Trzy silniki Columbii pracowały T+8 min 57 s. Wahadłowiec osiągnął początkową orbitę 300-59 km, a następnie 370-270 km. Nastąpiło to w czterdziestej minucie po starcie.
Misja.
W drugim dniu wprowadzono satelitę na właściwą orbitę. Ponadto załoga realizowała doświadczenia biomedyczne i technologiczne. Kolejnym zadaniem było odszukanie, przechwycenie i transport na Ziemię satelity Long Duration Exposure Facility. Satelita ten przeznaczony był do doświadczeń związanych z długotrwałym pobytem w przestrzeni kosmicznej. Satelita został umieszczony w przestrzeni kosmicznej w czasie wyprawy STS-41-C. Podczas operacji związanej z odzyskaniem satelity wykonano około 800 zdjęć, aby udokumentować prace trwające kilka godzin, ale zakończone sukcesem. Sporo uwagi poświęcono badaniom medycznym. Powrót orbitera z cennym ładunkiem nastąpił 20 stycznia 1990.
Powrót i lądowanie.
Lot miał zakończyć się o dzień wcześniej, ale warunki meteorologiczne w rejonie miejsca lądowania zmusiły kierownictwo lotu do przedłużenia misji do 20 stycznia. W trakcie 173. okrążenia Ziemi rozpoczęto procedurę zejścia. Po 10 dniach 21 godzinach i 36 sekundach wahadłowiec wylądował w ośrodku wojsk lotniczych Edwards AFB na bieżni nr 22. Ładunek spowodował przesunięcie się środka masy statku bardziej do przodu, a zatem inne były warunki lądowania niż przy zazwyczaj pustej ładowni orbitera. Lot ten był najdłuższy w dotychczasowej historii wypraw.
Astronauci dopiero po dwóch godzinach od wylądowania mogli opuścić pokład. Przyczyną był długi czas pobytu w stanie nieważkości i konieczność readaptacji do warunków ciążenia, zgodnie z zaleceniami medycyny kosmicznej i przy użyciu specjalnych środków.
Columbia wraz z ładunkiem została przetransportowana na grzbiecie samolotu Boeing 747-SCA do Centrum im. Kennedy’ego. Ze względu na dużą masę całego kompleksu konieczne były trzy międzylądowania w celu uzupełnienia paliwa. Cała wyprawa zakończyła się pełnym sukcesem.

</doc>
<doc id="977460" url="https://pl.wikipedia.org/wiki?curid=977460" title="Partycypacja pracownicza (Niemcy)">
Partycypacja pracownicza (Niemcy)

W Niemczech udział pracowników w zarządzaniu przedsiębiorstwem (niem. "Unternehmensmitbestimmung") jest zagwarantowany ustawowo w spółkach kapitałowych zatrudniających ponad 500 pracowników, w formie wyboru przedstawicieli do rady nadzorczej lub zarządu.
Partycypacja w poszczególnych kategoriach spółek.
W spółkach zatrudniających więcej niż 500, lecz mniej niż 2 tys. pracowników strona pracownicza wybiera jedną trzecią składu rady nadzorczej.
W spółkach zatrudniających ponad 2 tys. pracowników licząca 12, 16 lub 20 osób rada nadzorcza składa się w połowie z przedstawicieli pracowników. Od dwóch do trzech pracowniczych członków rady stanowią delegaci związków zawodowych, resztę załoga wyłania w drodze wyborów spośród kandydatów zatrudnionych w danym przedsiębiorstwie. Gremium wybiera przewodniczącego i wiceprzewodniczącego ze swojego grona większością dwóch trzecich ustawowej liczby członków. Jeżeli większość ta nie zostanie osiągnięta, członkowie z ramienia udziałowców wybierają przewodniczącego, przedstawiciele pracowników - wiceprzewodniczącego, większością oddanych głosów. W pozostałych sprawach, w przypadku równej liczby głosów w dwóch turach, przewodniczący dysponuje w drugiej turze dwoma głosami.
W spółkach działających w górnictwie i hutnictwie, które zatrudniają ponad 1 tys. pracowników, do 11-osobowej rady nadzorczej wchodzi po pięciu przedstawicieli udziałowców i pracowników oraz jedna osoba neutralna, uzgodniona przez obie strony. Do zarządu wchodzi dyrektor pracy ("Arbeitsdirektor"), który nie może być wybrany wbrew większości głosów pracowniczych członków rady nadzorczej.

</doc>
<doc id="977462" url="https://pl.wikipedia.org/wiki?curid=977462" title="Za Jeziorem (Klocek)">
Za Jeziorem (Klocek)

Za Jeziorem – część wsi Klocek w Polsce, położona w województwie kujawsko-pomorskim, w powiecie tucholskim, w gminie Tuchola, na obszarze Tucholskiego Parku Krajobrazowego. Wchodzi w skład sołectwa Klocek.
W latach 1975–1998 Za Jeziorem administracyjnie należało do województwa bydgoskiego.

</doc>
<doc id="977463" url="https://pl.wikipedia.org/wiki?curid=977463" title="Przewlekła białaczka eozynofilowa">
Przewlekła białaczka eozynofilowa

Przewlekła białaczka eozynofilowa (ang. chronic eosinophilic leukemia, "CEL") – choroba mieloproliferacyjna, która ma wiele cech wspólnych z zespołem hipereozynofilowym.
W wielu przypadkach tego schorzenia występuje charakterystyczna mutacja
prowadząca do fuzji genów "FIP1L1" i "PDGFRA". Gen fuzyjny "FIP1L1"-"PDGFRA" koduje
kinazę tyrozynową o zwiększonej aktywności, która prowadzi do transformacji
komórek hematopoetycznych. Pacjenci u których stwierdza się gen fuzyjny "FIP1L1-PDGFRA" dobrze odpowiadają na leczenie inhibitorami kinazy tyrozynowej takimi jak imatinib (Gleevec®, Glivec®).

</doc>
<doc id="977469" url="https://pl.wikipedia.org/wiki?curid=977469" title="Lucjusz Cecyliusz Metellus Denter">
Lucjusz Cecyliusz Metellus Denter

Lucius Caecilius Metellus Denter (ur. ok. 290 p.n.e., zm. 221 p.n.e.) – rzymski konsul, który w roku 252 p.n.e. odniósł zwycięstwo nad Kartagińczykami w bitwie pod Panormos.
Życiorys.
Członek wpływowego plebejskiego rodu rzymskiego Cecyliuszy, syn Lucjusza Cecyliusza Metellusa Dentera, konsula w 284 p.n.e. Dwukrotny Konsul w 251 i 247 p.n.e.; dowódca jazdy ("magister equitum") w 249 p.n.e., Pontifex Maximus w latach 243–221 p.n.e., dyktator w 224 p.n.e.
Jeden z dowódców rzymskich w czasie I wojny punickiej. Jako prokonsul w 250 p.n.e. odniósł zwycięstwo nad Kartagińczykami dowodzonymi przez Hazdrubala syna Hannona w bitwie pod Panormus (dzisiejsze "Palermo"). Dzięki umiejętnie zastosowanej taktyce korpus słoni został zepchnięty na własne szeregi kartagińskie, co zdecydowało o porażce Kartagińczyków. Po bitwie wszystkie te słonie na polecenie Metellusa zostały schwytane. Ponieważ Cecyliuszowi Metellusowi brakowało okrętów, by przewieźć na nich słonie, połączył ze sobą beczki, pokrył je podłogą z desek i tak przetransportował zwierzęta przez Cieśninę Sycylijską. Słonie zostały później pokazane mieszkańcom Rzymu w czasie triumfu przyznanego Metellusowi za to zwycięstwo. Na specjalnych podestach zaprezentowano wtedy 142 słonie, potem zagnano je do cyrku i tam zabito. Od tej pory wizerunek słonia stał się w rodzinie Cecyliuszy Metellów jakby herbem. Często umieszczany na monetach bitych w czasie, gdy członkowie tej rodziny sprawowali nadzór nad mennicą.
W 243 p.n.e. został wybrany na najwyższego kapłana(Pontifex Maximus) i sprawował ten urząd 22 lata. W 242 p.n.e. jako najwyższy kapłan nie pozwolił konsulowi Aulusowi Postumiuszowi opuść Rzym i wyruszyć na Sycylię na wojnę, gdyż ten był jednocześnie kapłanem Marsa ("flamen martialis") i jako taki zobowiązany do czynności kultowych.
W 241 p.n.e. w czasie pożaru świątyni Westy rzucił się w środek płomieni i uratował Palladion tracąc przy tym wzrok; lud rzymski przyznał mu za ten czyn przywilej dojeżdżania na rydwanie do siedziby senatu na jego obrady. W 224 p.n.e. powołany został na dyktatora dla zwołania Komicji centurialnych i przeprowadzenia wyborów.
Cyceron pisze, że do schyłku życia cieszył się takim wigorem, że nie tęsknił za młodością.

</doc>
<doc id="977472" url="https://pl.wikipedia.org/wiki?curid=977472" title="FC Barcelona (rugby)">
FC Barcelona (rugby)

Futbol Club Barcelona [Barça (IPA: baɾsa)] – hiszpański zespół rugby z siedzibą w Barcelonie będący sekcją klubu FC Barcelona. Jego dewiza to "Més que un club" (pl. "Więcej niż klub").
Drużyna należy do najbardziej utytułowanych zespołów w Hiszpanii w tej dyscyplinie - ma na koncie szesnaście mistrzostw Hiszpanii, szesnaście Pucharów Króla Hiszpanii, jeden Superpuchar Hiszpanii, dziewiętnaście mistrzostw Katalonii i wiele innych trofeów. 
Klub posiada 162 979 socios - członków klubu i miliony culés na całym świecie, z których część zrzeszona jest w penyach, czyli oficjalnych fanklubach, których jest 1054. Posiada również rozbudowaną infrastrukturę - stadiony Camp Nou, Mini Estadi, miasteczko sportowe Ciutat Esportiva Joan Gamper, szkółkę La Masía i halę Palau Blaugrana, w której rozgrywają swoje mecze zawodnicy innych sekcji.
Poza sekcją rugby do FC Barcelona należą jeszcze sekcje: piłki nożnej, koszykówki, piłki ręcznej i hokeja na rolkach. Klub posiada także rezerwową i młodzieżową drużynę piłki nożnej (FC Barcelona B), a także profesjonalne zespoły futsalu (FC Barcelona Senseit), koszykówki kobiet (UB-Barça), piłki nożnej kobiet oraz liczne sekcje amatorskie.

</doc>
<doc id="977475" url="https://pl.wikipedia.org/wiki?curid=977475" title="Zodiak (morderca)">
Zodiak (morderca)

Zodiak (oryg. "Zodiac") – pseudonim, który nadał sobie seryjny morderca dokonujący zbrodni pod koniec lat 60. i na początku lat 70. XX wieku w San Francisco i jego okolicach. 
Pseudonim najprawdopodobniej pochodzi od nazwy szwajcarskiej firmy zegarmistrzowskiej „Zodiac”; morderca posługiwał się symbolem przypominającym logo tej firmy. Zodiak przyznawał się do zamordowania 37 osób, ale udowodnić można mu pięć ofiar śmiertelnych i dwie osoby ciężko ranne, zaatakowane w okresie od 20 grudnia 1968 do 11 października 1969 roku. Morderca zasłynął z przesyłanych do prasy listów, a także dołączonych do nich zaszyfrowanych wiadomości. Z jego czterech kryptogramów wysłanych do prasy udało się rozszyfrować dwa.
Morderca nigdy nie został złapany, choć zarówno policja, jak i osoby badające popełnione przez niego morderstwa, wytypowały kilku podejrzanych, to nikomu nie postawiono zarzutów. Śledztwo dotyczące jego morderstw toczy się do dziś nie tylko w San Francisco, ale także w mieście Vallejo oraz w hrabstwach Napa i Solano. 
Na podstawie postaci Zodiaka powstał w 2007 roku film "Zodiac" w reżyserii Davida Finchera. Scenariusz powstał na podstawie dwóch książek autorstwa Roberta Graysmitha zatytułowanych "Zodiac" oraz "Zodiac Unmasked: The Identity of America's Most Elusive Serial Killer". Graysmith, który w latach 60. był rysownikiem w „San Francisco Chronicle” został jednym z najważniejszych badaczy-amatorów, starających się pomóc policji w znalezieniu mordercy.
Pierwsza zbrodnia.
20 grudnia 1968 roku dwójka licealistów z miasta Benicia – siedemnastoletni David Faraday i szesnastoletnia Betty Lou Jensen – poszła w tajemnicy na pierwszą randkę. Rodzicom powiedzieli, że idą na koncert bożonarodzeniowy w Hogan High, kilka przecznic od domu Betty. Zamiast jednak udać się na koncert, po wizycie u znajomego i krótkim pobycie w restauracji, Faraday i Jensen zaparkowali na Lake Herman Road, odludnej uliczce, będącej częstym miejscem samochodowych randek.
Krótko po jedenastej obok samochodu licealistów zatrzymał się drugi samochód, być może był to widziany w tym rejonie wcześniej tego samego dnia Chevrolet Impala jasnego koloru. Morderca wysiadł z samochodu i ostrzelał pojazd licealistów, przestrzeliwując kolejno prawe tylne okno, lewą tylną oponę, by w końcu z małej odległości przestrzelić głowę Faradayowi, próbującemu wysiąść zza kierownicy. W tym czasie Betty Jensen zdążyła opuścić samochód i odbiec na około trzy metry, po czym została pięciokrotnie postrzelona w plecy. Morderca posłużył się bronią kalibru .22, najprawdopodobniej pistoletem.
Mimo wszelkich wysiłków policji morderca pary nastolatków pozostał nieuchwytny.
Morderstwo w Blue Rock Springs Park.
Sześć miesięcy później „Zodiak” zaatakował ponownie, również w granicach miasta Benicia. 4 lipca 1969 roku, późnym wieczorem, dwudziestodwuletnia Darlene Ferrin zabrała swym samochodem dziewiętnastoletniego Michaela Renault Mageau spod jego domu. Około dwunastej w nocy Darlene zaparkowała na odludnej Blue Rock Springs Road, ponieważ, jak wyjaśnił później Mike Mageau, chciała z nim porozmawiać. Ferrin wyłączyła silnik i zgasiła światła, pozwalając radiu grać. Po kilku minutach pojawił się drugi samochód, brązowy Ford Mustang lub Chevrolet Corvair, zatrzymując się nieopodal.
Tajemniczy kierowca zgasił światła i zaczął przyglądać się parze. Michael zapytał Darlene, czy zna tego człowieka, na co odpowiedziała „Och, nieważne”. Mageau zeznał później, że nie zrozumiał odpowiedzi Ferrin, ale nim zdążył poprosić Darlene o wyjaśnienia, brązowy samochód wycofał się i odjechał szybko w kierunku Vallejo. Pojawił się ponownie pięć minut później, zatrzymując się za samochodem Ferrin. Kierowca, pozostawiając tym razem światła włączone, wysiadł, trzymając w dłoni silną latarkę. Świecąc Darlene i Michaelowi w oczy, podszedł do okna od strony pasażera. Do tej chwili Mageau był przekonany, iż mają do czynienia z policjantem, który sięga po swoją odznakę, ale mężczyzna wyjął pistolet kalibru 9 mm i strzelił pięciokrotnie.
Pierwsze kule trafiły Mageau w twarz i pierś, część z nich, przechodząc przez ciało Mike'a na wylot, raniła Darlene. Mageau rzucił się na tylne siedzenie, otrzymując przy tym kolejną kulę w lewe kolano. Zabójca zaczął strzelać do Ferrin, trafiając ją kolejno w oba ramiona i, gdy się odwróciła, w plecy.
Potem odwrócił się i ruszył w kierunku swojego samochodu, jednak gdy ranny Michael Mageau zaczął jęczeć, wrócił, by oddać po jednym strzale do każdej z ofiar.
Michael Mageau przeżył i podał rysopis sprawcy. Morderca, biały mężczyzna, miał około 170 cm wzrostu i był bardzo ciężkiej budowy, jednak nie był otyły, miał szeroką twarz. Mageau zdołał włączyć światła awaryjne, po czym otworzył drzwi samochodu, wypadając na zewnątrz. Stąd obserwował, jak morderca odjechał z dużą prędkością. Mimo iż pasażerowie przejeżdżającego samochodu wezwali pomoc, Darlene Ferrin zmarła w karetce wiozącej ją do szpitala.
O godzinie 00:40 w nocy nieznany mężczyzna zadzwonił z budki telefonicznej na posterunek policji w Vallejo. Beznamiętnym głosem oznajmił, że postrzelił dwoje „dzieciaków” z Lugera, kaliber 9 mm, przyznał się również do zbrodni na Davidzie Faradayu i Betty Jensen.
Morderca oddał co najmniej dziewięć strzałów, nie przeładowując broni, tymczasem magazynek Lugera kaliber 9 mm zawiera jedynie osiem pocisków. Dlatego też policja z Vallejo była przekonana, że bronią użytą przez Zodiaka był w istocie policyjny Browning High-Power, o magazynku mogącym pomieścić trzynaście nabojów.
Zaszyfrowane wiadomości.
31 lipca 1969 roku trzy gazety: „Examiner” i „The Chronicle” z San Francisco oraz „Times-Herald” z Vallejo, odebrały listy niemalże identycznej treści, których autor przyznawał się do zamordowania Davida Faradaya, Betty Jensen i Darlene Ferrin oraz postrzelenia Mike'a Mageau. Każdy z listów, oprócz szczegółowych opisów zbrodni, zawierał jedną trzecią zaszyfrowanej wiadomości, która miała się ukazać na pierwszej stronie każdej z gazet. Gdyby tak się nie stało, autor listów groził popełnieniem kolejnych mordów. Każdy z listów był podpisany tym samym symbolem przekreślonego okręgu. W liście do „Chronicle” morderca napisał, iż szyfr zawiera jego tożsamość. Wszystkie trzy części szyfrogramu zostały odczytane przez nauczyciela z liceum w North Salinas i jego żonę. Wiadomość ukryta pod skomplikowanym szyfrem, wbrew zapowiedziom mordercy, nie zawierała żadnych danych dotyczących jego tożsamości, a jedynie wynurzenia mordercy, opowiadającego dlaczego lubi zabijać.
4 sierpnia redakcja „Examinera” odebrała kolejny list od mordercy, zaczynający się od słów, które miały stać się sławne i zyskać rangę swoistego znaku rozpoznawczego „Zodiaka”: „This is the Zodiac speaking” (tłum.: "tu mówi Zodiak"). Był to jednocześnie pierwszy list, w którym morderca użył tego pseudonimu.
10 sierpnia, dzień po podaniu do wiadomości publicznej rozwiązania szyfru, na ręce policji w Vallejo przysłano anonimowy list, zawierający klucz do szyfrogramu.
Zbrodnia nad jeziorem Berryessa.
27 września 1969 roku para studentów college'u, Cecelia Ann Shepard i Bryan Calvin Hartnell, urządziła sobie piknik na Twin Oak Ridge, półwyspie na zachodnim brzegu jeziora Berryessa. Zmierzchało, gdy spośród drzew wyłonił się nieznajomy mężczyzna około trzydziestki. Miał około 170-180 cm wzrostu, był ciężko zbudowany, choć nie gruby, ubrany w ciemne, znoszone ubranie. Miał ciemne włosy i nosił okulary. Zanim zbliżył się do nich, ukrył się za jednym z drzew i wdział dziwny, osłaniający całą twarz, czworograniasty kaptur, wykonany z czarnego materiału, którego płat opadał mężczyźnie na pierś, sięgając niemal do pasa. Widniał na nim wyhaftowany znak przekreślonego okręgu. Przy pasie mężczyzna miał długi nóż w skórzanej pochwie i pustą skórzaną kaburę. Pistolet, który z niej wyjął, znajdował się w jego prawej dłoni.
Napastnik monotonnym, spokojnym głosem zażądał od studentów kluczyków do samochodu i pieniędzy. Hartnell wręczył mu kluczyki do swojego Volkswagena i wszystkie posiadane monety. Mężczyzna włożył pieniądze do kieszeni, kluczyki rzucił na koc, na którym siedziała para studentów, pistolet zaś schował do kabury. Hartnell, próbując ułagodzić napastnika i uniknąć rozlewu krwi, zaoferował pomoc, którą morderca odrzucił, twierdząc, iż czas się kończy ("Time is running short"). Potem powiedział, że jest uciekinierem z więzienia Deer Lodge w Montanie, że zabił strażnika, przemieszcza się skradzionym autem i potrzebuje pieniędzy i nowego samochodu, żeby dostać się do Meksyku. Bryan Hartnell, chcąc uspokoić napastnika, zaczął z nim rozmawiać. Po wymianie zdań dotyczącej auta, którym jechał morderca, człowiek w kapturze odwiązał od pasa zwój liny i kazał Cecelii związać Bryana. Hartnell zaprotestował, napastnik zaczął krzyczeć. Cecelia rzuciła w niego swoim portfelem, na co nie zwrócił uwagi. Gdy Shepard związała w końcu Bryana, morderca skrępował ją samą i mocniej zacisnął więzy Hartnella.
Wtedy to Bryan Hartnell zauważył, że ręce mordercy zaczęły drżeć, a sam napastnik stał się nerwowy. „Będę musiał was zadźgać, ludzie” ("I’m going to have to stab you, people"), oznajmił. Hartnell poprosił, aby jego zabił pierwszego, nie mógłby bowiem znieść widoku krzywdzonej Cecelii. „Tak właśnie zrobię” ("I’ll do just that") odparł zimno morderca. Wyjął z pochwy przy pasie długi na niemal trzydzieści centymetrów nóż o podwójnym ostrzu, być może bagnet, i zadał nim sześć ciosów Bryanowi Hartnellowi i dziesięć ciosów Cecelii Shepard. Potem podszedł do samochodu Hartnella i wypisał na drzwiach swoje logo oraz daty poprzednich ataków. Również po dokonaniu tej zbrodni morderca zadzwonił na policję, by spokojnym głosem przyznać się do dokonanego czynu. Telefon wykonano z budki telefonicznej znajdującej się przy myjni samochodowej Napa Car Wash na Main Street. Reporter lokalnej stacji radiowej Pat Stanley pierwszy dotarł na miejsce, by znaleźć słuchawkę wciąż wiszącą na kablu. Policji udało się zabezpieczyć odcisk palca, który – jak się później okazało – nie pasował do żadnego z podejrzanych.
Po ucieczce napastnika poszkodowanym udało się oswobodzić. Ich wołanie o pomoc usłyszało dwóch rybaków przebywających w okolicy, nie byli oni jednak skorzy do pomocy, ponieważ podejrzewali, że para studentów chce zwabić ich na brzeg i okraść. Hartnell myśląc że nikogo nie ma w pobliżu próbował ostatkiem sił doczołgać się do drogi, nie był jednak w stanie tego zrobić. Kiedy wołania o pomoc nasiliły się rybak spojrzał na poszkodowanych przez lornetkę. Spostrzegł, że są oni ranni. Czym prędzej udał się do strażników powiadomić ich o zaistniałej sytuacji, ci zawiadomili policję. Gdy ta dotarła na miejsce Shepard była przytomna. Mimo poważnych obrażeń, bólu i szoku była w stanie ze szczegółami opowiedzieć cały przebieg napadu. Podczas transportu do szpitala zapadła w śpiączkę, z której nigdy się już nie obudziła. Zmarła dwa dni później. Bryan Hartnell przeżył spotkanie z mordercą.
Śmierć Paula Stine’a.
11 października 1969 roku Paul Stine, taksówkarz z San Francisco, zabrał pasażera z rogu Mason Street i Geary Street. Jako cel podróży nieznajomy podał róg ulic Washington i Cherry. Jednak zanim tam dojechali, o jedną przecznicę przed wymienionym wcześniej skrzyżowaniem, pasażer kazał się zatrzymać, po czym wypalił Stine'owi z bliska w prawą skroń. Świadkowie opisali jak po dokonaniu morderstwa zabójca zabrał kluczyki i portfel taksówkarza, po czym wyciął z jego zakrwawionej koszuli prostokątny płat materiału, który również dołączył do swych trofeów. Potem spokojnie odszedł Cherry Street, kierując się na północ. Świadkowie, trójka nastolatków, obserwujących poczynania mordercy z mieszkania po przeciwnej stronie ulicy, powiadomili policję. Dyspozytor przyjął zgłoszenie, jednakże informując przez radio policjantów w terenie podał błędnie, że poszukiwany mężczyzna jest czarny. Dlatego też gdy dwóch policjantów, którzy patrolowali w radiowozie okolicę miejsca zbrodni, zobaczyło białego mężczyznę ciężkiej budowy, pasującego do rysopisu podanego przez poprzednie ofiary Zodiaka, nie zrobili nic, by go zatrzymać.
Dwa dni później redakcja „Chronicle” odebrała list zaczynający się od słów "This is the Zodiac speaking", podpisany znanym już symbolem, którego autor przyznawał się do zabicia Stine'a i groził, że zaatakuje któryś ze szkolnych autobusów w San Francisco i pozabija wszystkie jadące nim dzieci. Do listu dołączono fragment zakrwawionej koszuli należącej do zamordowanego taksówkarza.
Paul Stine był ostatnią znaną ofiarą Zodiaka.
Kolejne listy.
W listopadzie 1969, Zodiak przysłał do redakcji „The Chronicle” kolejny kryptogram, tym razem zawierający 340 znaków. 12 listopada 1969 gazeta opublikowała kryptogram oraz informacje, które Zodiak przysłał do redakcji: w listach przyznał się do łącznie siedmiu morderstw, a także załączył fragment koszuli jednej ze swoich ofiar – Paula Stine'a – jako dowód, że jest tym za kogo się podaje.
Kryptogram, oznaczony później jako „Z-340”, pozostawał nierozwiązany przez 51 lat. 5 grudnia 2020 ogłoszono jego rozwiązanie; dokonała tego międzynarodowa grupa cywili, składająca się z amerykańskiego inżyniera oprogramowania Davida Oranchaka, australijskiego matematyka Sama Blake'a oraz belgijskiego programisty Jarla Van Eycke. Grupa złożyła raport ze swojego znaleziska do Federalnego Biura Śledczego, które zweryfikowało ich odkrycie. FBI oświadczyło, że odszyfrowana wiadomość nie zawiera żadnych wskazówek, które mogłyby pomóc w identyfikacji sprawcy.
W grudniu 1969 roku Zodiak przysłał kartkę świąteczną Melvinowi Belli; list zawierał także kolejny fragment koszuli Stine'a, oraz krótki list, w którym prosił Belli o wsparcie, jako że „nie chce dziewiątej ani dziesiątej ofiary, ale być może wkrótce nie będzie się umiał powstrzymać”.

</doc>
<doc id="977478" url="https://pl.wikipedia.org/wiki?curid=977478" title="Mickey Mouse">
Mickey Mouse



</doc>
<doc id="977482" url="https://pl.wikipedia.org/wiki?curid=977482" title="François Tombalbaye">
François Tombalbaye

François Tombalbaye, znany także jako Ngarta Tombalbaye lub N'Garta Tombalbaye (ur. 15 czerwca 1918, zm. 13 kwietnia 1975) – czadyjski polityk, pierwszy prezydent niepodległego Czadu. 
Życiorys.
Pochodził z rodziny animistycznej, ale przeszedł na protestantyzm. Jako jeden z pierwszych przedstawicieli ludu Sara otrzymał wykształcenie wyższe. Zamierzał zostać nauczycielem. Był organizatorem związków zawodowych. W 1947 założył Postępową Partię Czadu i kierował nią do czasu uzyskania przez Czad niepodległości. W okresie poprzedzającym to wydarzenie opowiadał się za pełna integracją animistyczno-chrześcijańskiego południa i islamskiej północy kraju, ale później przyjął stanowisko krańcowo odmienne i faworyzował (podobnie jak rząd kolonialny) lud Sara. 
W 1960 roku objął urząd prezydenta Czadu. Wprowadził on rządy dyktatorskie i monopartyjne. Polityka faworyzowania chrześcijańsko-animistycznego Południa doprowadziła w 1965 roku do wybuchu wojny domowej z islamską Północą. W latach 70. konflikt uległ nasileniu na skutek poparcia rebeliantów przez Libię. W 1973 roku zgodził się na zajęcie przez wojsko libijskie tzw. Strefy Aozou. W zamian Libijczycy wstrzymali pomoc dla rebeliantów i zaoferowali pomoc gospodarczą. Odsunięty od władzy i zabity w wyniku wojskowego zamachu stanu z 1975 roku.

</doc>
<doc id="977483" url="https://pl.wikipedia.org/wiki?curid=977483" title="Francois Tombalbaye">
Francois Tombalbaye



</doc>
<doc id="977485" url="https://pl.wikipedia.org/wiki?curid=977485" title="Wohu Manah">
Wohu Manah

Wohu Manah, Wohu Manu (aw. "Wohu Manah", pahl. "Wohuman", pers. "Bahman" - "Dobra Myśl") – w zaratusztrianizmie jeden z Amesza Spentów - bytów tworzących etyczną i duchową osnowę świata materialnego, jakie wyemanowały z Ahura Mazdy zanim przystąpił on do stworzenia świata.
Wohu Manah przejawia się w świecie materialnym pod postacią Księżyca, bydła i białego jaśminu. Według Awesty ukazał się prorokowi Zaratusztrze, a także zaprowadził go przed oblicza Ahura Mazdy, gdzie otrzymał objawienie zasad nowej religii. Wohu Manah prowadzi także przed oblicze Boga dusze przebywające w Raju.

</doc>
<doc id="977486" url="https://pl.wikipedia.org/wiki?curid=977486" title="Janowo (gmina Nakło nad Notecią)">
Janowo (gmina Nakło nad Notecią)

Janowo – osada w Polsce położona w województwie kujawsko-pomorskim, w powiecie nakielskim, w gminie Nakło nad Notecią. Miejscowość wchodzi w skład sołectwa Wieszki.
W latach 1975–1998 miejscowość należała administracyjnie do województwa bydgoskiego.

</doc>
<doc id="977487" url="https://pl.wikipedia.org/wiki?curid=977487" title="Bahman">
Bahman



</doc>
<doc id="977488" url="https://pl.wikipedia.org/wiki?curid=977488" title="Hymn Mari El">
Hymn Mari El

Autorem hymnu autonomicznej rosyjskiej republiki Mari El jest maryski artysta Jurij Tojwars-Jewdokimow, autorem słów D. Islamow.
Tekst hymnu wykonywany jest w 3 wersjach: w języku rosyjskim oraz w dwóch dialektach języka maryjskiego: górnomaryjskim oraz wschodniomaryjskim.

</doc>
<doc id="977489" url="https://pl.wikipedia.org/wiki?curid=977489" title="Zielona Łąka (województwo kujawsko-pomorskie)">
Zielona Łąka (województwo kujawsko-pomorskie)

Zielona Łąka – osada w Polsce, na obszarze Tucholskiego Parku Krajobrazowego, położona w województwie kujawsko-pomorskim, w powiecie tucholskim, w gminie Tuchola. Miejscowość jest częścią składową sołectwa Klocek.
W latach 1975–1998 miejscowość administracyjnie należała do województwa bydgoskiego.

</doc>
<doc id="977490" url="https://pl.wikipedia.org/wiki?curid=977490" title="Wohuman">
Wohuman



</doc>
<doc id="977493" url="https://pl.wikipedia.org/wiki?curid=977493" title="Djérem (departament)">
Djérem (departament)

Departament Djérem - departament w Prowincji Adamawa w Kamerunie ze stolicą w Tibati. Na powierzchni 13 283 km² żyje około 89,4 tys. mieszkańców.

</doc>
<doc id="977496" url="https://pl.wikipedia.org/wiki?curid=977496" title="Gostusza">
Gostusza

Gostusza – osada osady Janowo, w Polsce położona w województwie kujawsko-pomorskim, w powiecie nakielskim, w gminie Nakło nad Notecią. Miejscowość wchodzi w skład sołectwa Wieszki.
W latach 1975–1998 miejscowość należała administracyjnie do województwa bydgoskiego.

</doc>
<doc id="977497" url="https://pl.wikipedia.org/wiki?curid=977497" title="Faro-et-Déo">
Faro-et-Déo

Departament Faro-et-Déo - departament w Prowincji Adamawa w Kamerunie ze stolicą w Tignère. Na powierzchni 10 435 km² żyje około 66,4 tys. mieszkańców.

</doc>
<doc id="977498" url="https://pl.wikipedia.org/wiki?curid=977498" title="Dom Rzemiosła">
Dom Rzemiosła



</doc>
<doc id="977500" url="https://pl.wikipedia.org/wiki?curid=977500" title="FC Barcelona-Institut Guttman">
FC Barcelona-Institut Guttman

FC Barcelona-Institut Guttman to kataloński zespół koszykówki na wózkach. Jest częścią zarówno klubu FC Barcelona jak i "Fundacio Institut Guttman" (Fundacji Instytutu Guttmana). Nazwana na cześć twórcy Paraolimpiad Ludwiga Guttmanna fundacja prowadzi w Katalonii szpital dla neurologicznie chorych.
"Club Esportiu Institut Guttman" założono w 1967 i jest to najstarszy klub sportowy osób niepełnosprawnych w Hiszpanii. Posiada również zespoły boccia, hokeja, tenisa ziemnego na wózkach i promuje łucznictwo, lekkoatletykę, podnoszenie ciężarów i tenis stołowy.

</doc>
<doc id="977502" url="https://pl.wikipedia.org/wiki?curid=977502" title="Mayo-Banyo">
Mayo-Banyo

Departament Mayo-Banyo - departament w Prowincji Adamawa w Kamerunie ze stolicą w Banyo. Na powierzchni 8 520 km² żyje około 134,9 tys. mieszkańców.

</doc>
<doc id="977503" url="https://pl.wikipedia.org/wiki?curid=977503" title="Hamani Diori">
Hamani Diori

Hamani Diori (ur. 6 czerwca 1916 w Soudouré, zm. 23 kwietnia 1989 w Rabacie) – polityk nigerski, pierwszy prezydent kraju od 10 listopada 1960 do 15 kwietnia 1974.
Działacz polityczny, jeden z założycieli Postępowej Partii Nigru (1946). Z ramienia tej partii w latach 1946-1951 Diori reprezentował Niger we francuskim Zgromadzeniu Narodowym. Od 18 grudnia 1958 do 10 listopada 1960 pełnił funkcję premiera rządu autonomicznego. Po uzyskaniu przez Niger niepodległości objął funkcję prezydenta. W latach 1958-1963 i 1965-1967 sprawował także urząd ministra spraw zagranicznych.

</doc>
<doc id="977505" url="https://pl.wikipedia.org/wiki?curid=977505" title="Autarkia">
Autarkia



</doc>
<doc id="977507" url="https://pl.wikipedia.org/wiki?curid=977507" title="Mbéré (departament)">
Mbéré (departament)

Departament Mbéré - departament w Prowincji Adamawa w Kamerunie ze stolicą w Meïganga. Na powierzchni 14 267 km² żyje około 185,5 tys. mieszkańców.

</doc>
<doc id="977508" url="https://pl.wikipedia.org/wiki?curid=977508" title="Kazin (powiat nakielski)">
Kazin (powiat nakielski)

Kazin – wieś w Polsce położona w województwie kujawsko-pomorskim, w powiecie nakielskim, w gminie Nakło nad Notecią.
W latach 1975–1998 miejscowość należała administracyjnie do województwa bydgoskiego.
Zobacz też: Kazin

</doc>
<doc id="977510" url="https://pl.wikipedia.org/wiki?curid=977510" title="Vina (departament)">
Vina (departament)

Departament Vina – departament w Prowincji Adamawa w Kamerunie ze stolicą w Ngaoundéré. Na powierzchni 17 196 km² żyje około 247,4 tys. mieszkańców.

</doc>
<doc id="977512" url="https://pl.wikipedia.org/wiki?curid=977512" title="Hrabstwo Ford (Illinois)">
Hrabstwo Ford (Illinois)

Hrabstwo Ford – hrabstwo w USA, w stanie Illinois, według spisu z 2000 roku liczba ludności wynosiła 14 241. Siedzibą hrabstwa jest Paris.
Geografia.
Według spisu hrabstwo zajmuje powierzchnię 1260 km2, z czego 1258 km2 stanowią lądy, a 2 km2 (0,11%) stanowią wody.
Historia.
Hrabstwo Ford powstało 17 lutego 1859 i było ostatnim 102 hrabstwem utworzonym w stanie Illinois. Powodem tak późnego powstania hrabstwa było jego położenie geograficzne. Obecne tereny Fordu, były niegdyś rozległymi preriami nie zamieszkanymi nawet przez Indian z powodu braku dostępu do źródeł wody. Fakt ten powodował późne osiedlanie terenów, będących przez dłuższy czas ziemią niczyją. Swoją nazwę hrabstwo, obrało na cześć amerykańskiego polityka Thomasa Forda (1800 - 1850), będącego gubernatorem stanu w latach 1842–1846.
Pierwsi osadnicy.
Obecnie na terenach objętych hrabstwem znaleziono liczne ślady przebywających tu Indian. Takie relikwie w postaci kamiennych grot, strzał tomahawków, kawałków ceramiki, znaleźli w północnym Perdueville oraz wzdłuż północnych brzegów rzeki Little Vermilion, kolekcjonerzy Tom i Nellie O'Hare. Ich znaleziska przyczyniły się jednak do stwierdzenia, iż na tych terenach nie istniały typowe osady indiańskie, lecz jedynie tymczasowe obozy Indian Pottawattomie. Nie znaleziono również na tych terenach śladów grobów Indian aż po obszar Peoria. 
W traktacie z Greenville z 1795, plemiona Pottawattomie informują, iż pragnął zająć tereny w pobliżu obecnego miasta Wabash w północnej i zachodniej jej części czyli na wschodnich terenach Hrabstwa Ford. W późniejszym czasie na te tereny przybyły plemiona Kickapoo i Sioux. Plemiona te wraz z Pottawattomies wybiły Indian Kaskaskias w bitwie Ground Creek. 
Tereny Ford stały się miejscem polowań żyjących teraz w pobliżu Indian Kickapoo. Biali osadnicy którzy powoli osiadali na tych terenach nie byli odwiedzani ani nękani przez Indian. Taki stan spokojnej egzystencji przyczynił się do późnego powstania hrabstwa. 
Demografia.
Według spisu z 2000 roku hrabstwo zamieszkuje 14 241 osób, które tworzą 5639 gospodarstw domowych oraz 3902 rodzin. Gęstość zaludnienia wynosi 11 osób/km2. Na terenie hrabstwa jest 6060 budynków mieszkalnych o częstości występowania wynoszącej 5 budynków/km2. Hrabstwo zamieszkuje 98,18% ludności białej, 0,25% ludności czarnej, 0,10% rdzennych mieszkańców Ameryki, 0,32% Azjatów, 0,40% ludności innej rasy oraz 0,75% ludności wywodzącej się z dwóch lub więcej ras, 1,24% ludności to Hiszpanie, Latynosi lub inni.
W hrabstwie znajduje się 5639 gospodarstw domowych, w których 31,70% stanowią dzieci poniżej 18 roku życia mieszkający z rodzicami, 57,80% małżeństwa mieszkające wspólnie, 8,00% stanowią samotne matki oraz 30,80% to osoby nie posiadające rodziny. 28,00% wszystkich gospodarstw domowych składa się z jednej osoby oraz 15,30% żyje samotnie i ma powyżej 65 roku życia. Średnia wielkość gospodarstwa domowego wynosi 2,45 osoby, a rodziny wynosi 2,99 osoby.
Przedział wiekowy populacji hrabstwa kształtuje się następująco: 25,80% osób poniżej 18 roku życia, 6,9% pomiędzy 18 a 24 rokiem życia, 26,40% pomiędzy 25 a 44 rokiem życia, 21,50% pomiędzy 45 a 64 rokiem życia oraz 19,40% osób powyżej 65 roku życia. Średni wiek populacji wynosi 39 lat. Na każde 100 kobiet przypada 91,90 mężczyzn. Na każde 100 kobiet powyżej 18 roku życia przypada 87,00 mężczyzn.
Średni dochód dla gospodarstwa domowego wynosi 38 073 USD, a średni dochód dla rodziny wynosi 44 947 dolarów. Mężczyźni osiągają średni dochód w wysokości 32 085 dolarów, a kobiety 22 320 dolarów. Średni dochód na osobę w hrabstwie wynosi 18 860 dolarów. Około 5,70% rodzin oraz 7,00% ludności żyje poniżej minimum socjalnego, z tego 8,60% poniżej 18 roku życia oraz 5,90% powyżej 65 roku życia.

</doc>
<doc id="977514" url="https://pl.wikipedia.org/wiki?curid=977514" title="Dwufosogen">
Dwufosogen



</doc>
<doc id="977515" url="https://pl.wikipedia.org/wiki?curid=977515" title="Gabrielin">
Gabrielin

Gabrielin – osada w Polsce położona w województwie kujawsko-pomorskim, w powiecie nakielskim, w gminie Nakło nad Notecią. Miejscowość wchodzi w skład sołectwa Ślesin.
W latach 1975–1998 miejscowość należała administracyjnie do województwa bydgoskiego.

</doc>
<doc id="977517" url="https://pl.wikipedia.org/wiki?curid=977517" title="Megara (mitologia)">
Megara (mitologia)

Megara (gr. Megára, łac. Megara) – w mitologii greckiej królewna tebańska.
Uchodziła za córkę króla Teb, Kreona. Z Heraklesem, za którego została wydana za mąż za pomoc w czasie wojny, miała kilkoro dzieci. Zmarła tragicznie, gdy jej mąż, opętany furią przez nienawidzącą go Herę, udusił całą swą rodzinę.
Postać Megary pojawia się też w filmie animowanym "Herkules".

</doc>
<doc id="977518" url="https://pl.wikipedia.org/wiki?curid=977518" title="Nad Brdą">
Nad Brdą

Nad Brdą – część miasta Tuchola na północny wschód od trasy linii kolejowej Tuchola – Wierzchucin i na zachodnim krańcu Tucholskiego Parku Krajobrazowego.

</doc>
<doc id="977521" url="https://pl.wikipedia.org/wiki?curid=977521" title="Haute-Sanaga">
Haute-Sanaga

Departament Haute-Sanaga - departament w Regionie Centralnym w Kamerunie ze stolicą w Nanga Eboko. Na powierzchni 11 854 km² żyje około 115,3 tys. mieszkańców.

</doc>
<doc id="977523" url="https://pl.wikipedia.org/wiki?curid=977523" title="Puszcza Bolimowska">
Puszcza Bolimowska

Puszcza Bolimowska – kompleks leśny na Równinie Łowicko-Błońskiej, w dorzeczach Suchej, Rawki i Pisi o powierzchni ok. 180 km².
Puszcza wraz z Puszczą Jaktorowską i Puszczą Korabiewską jeszcze w XVI w. tworzyła duży obszar leśny, łączący się z Puszczą Kampinoską.
Na obszarze puszczy znajduje się Bolimowski Park Krajobrazowy.

</doc>
<doc id="977526" url="https://pl.wikipedia.org/wiki?curid=977526" title="Dodge Charger (1966)">
Dodge Charger (1966)

Dodge Charger – samochód sportowy typu muscle car klasy pełnowymiarowej produkowany pod amerykańską marką Dodge w latach 1966 – 1978.
Pierwsza generacja.
Dodge Charger I został zaprezentowany po raz pierwszy w 1966 roku.
Charger pierwszej generacji był inspirowany prototypem Charger Show Car z 1965 roku. Pojazd cechował się obracanymi o 180° przednimi reflektorami - po wyłączeniu chowały się one za atrapą chłodnicy. Na gamę silnikową składały się benzynowe jednostki V8: 5.2 (316), 5.9 (361) i 7.0 (426 HEMI). Powstało 468 egzemplarzy rocznika 1966 z silnikiem 426 HEMI. Rozstaw osi Chargera I generacji wynosił 2972 mm, długość nadwozia zaś 5171 mm.
Dla rocznika 1967 przygotowano zestaw niewielkich zmian, dotyczyły one głównie nadwozia. Do gamy silnikowej dodano silnik V8 7.2 (440) Magnum o mocy 375 KM (276 kW) i momencie obrotowym 654 Nm, wyposażony był on w 4-gardzielowy gaźnik. Jednostka 5.9 (361) o mocy 269 KM (170 kW) i momencie obrotowym 515 Nm została zastąpiona przez większą 6.3 (383) o mocy 330 KM (242 kW) i maksymalnym momencie 576 Nm. Bazowy motor V8 5.2 (316) z 2-gardzielowym gaźnikiem generował moc 233 KM (170 kW) i maksymalny moment obrotowy 461 Nm. Topowa odmiana 426 HEMI cechowała się mocą maksymalną 431 KM (317 kW) i momentem obrotowym 664 Nm. Poziom sprzedaży rocznika 1967 spadł w porównaniu z debiutanckim o prawie połowę - nabywców znalazło 15 788 egzemplarzy.
Druga generacja.
Dodge Charger II został zaprezentowany po raz pierwszy w 1968 roku.
W roku 1968 cała gama modeli opartych na płycie podłogowej Chrysler B-body została przeprojektowana. Chrysler przy projektowaniu nadwozia wykorzystał nowy nurt stylistyczny "coke bottle". Wnętrze pojazdu zostało zmienione. Podstawowym źródłem napędu był silnik V8 318 o mocy maksymalnej 233 KM (172 kW) i momencie obrotowym 461 Nm. Jednostka V8 6.3 (383) dostępna była w wersji z gaźnikiem 2-gardzielowym (moc 294 KM, moment obrotowy 529 Nm) oraz 4-gardzielowym (moc 335 KM, moment 576 Nm). Osiągi wersji 426 HEMI i 440 pozostały niezmienione. Rozstaw osi wynosił 2972 mm, długość nadwozia zaś 5283 mm. Od połowy roku 1968 dostępny był silnik V6 3.7 (225) o mocy 147 KM (108 kW) i momencie obrotowym 292 Nm. W roku 1968 zaprezentowano także wersję Charger 500 - cechowała się ulepszoną aerodynamiką nadwozia, dostępna była tylko z silnikami V8 440 i 426 HEMI.
Dla rocznika 1969 przygotowano zestaw niewielkich zmian, główną z nich było przestylizowanie przedniego grilla. Moc jednostek napędowych pozostała niezmieniona. Bazowym źródłem napędu był silnik R6 3.7 (225). W 1969 Dodge rozpoczął testy wersji Charger Daytona - cechowała się ona nadwoziem z przedłużoną o 18 cali (460 mm) przednią częścią, charakterystycznym noskiem. Jako podstawowe źródło napędu służył silnik V8 440, opcjonalnie dostępny był 426 HEMI.
Rocznik 1970 charakteryzował się przestylizowanym pasem przednim nadwozia oraz nieznacznie odświeżonym wnętrzem. Nowością była wersja V8 440 Six-Pack wyposażona w silnik o mocy 396 KM (291 kW) i momencie obrotowym 664 Nm zasilany przez trzy 2-gardzielowe gaźniki.
Trzecia generacja.
Dodge Charger III został zaprezentowany po raz pierwszy w 1971 roku.
Trzecia generacja Chargera zadebiutowała jako rocznik 1971. Cechowała się zupełnie nowym nadwoziem z dwuczęściową atrapą chłodnicy. Chowane reflektory przednie zniknęły z listy wyposażenia standardowego, wciąż były jednak dostępne jako opcja. W tym samym roku nastąpiło scalenie linii Chargera i Coronet. Wszystkie 4-drzwiowe pojazdy Dodge'a oparte na płycie podłogowej B-body otrzymały nazwę Coronet, 2-drzwiowe zaś Charger. Był to ostatni rocznik z silnikiem 426 HEMI. Rozstaw osi wynosił 2921 mm, długość nadwozia zaś 5217 mm.
Z powodu gwałtownego wzrostu cen paliw i taryf ubezpieczeniowych rozpoczęło się sukcesywne zmniejszanie mocy jednostek napędowych. Moc silnika 5.2 318 zmalała do 157 KM (118 kW), moment obrotowy do 352 Nm. Wersja 6.3 383 z gaźnikiem 4-gardzielowym generowała 253 KM (186 kW) i 440 Nm, z gaźnikiem 2-gardzielowym zaś 193 KM (142 kW) i 414 Nm. Najsłabszy wariant R6 3.7 225 osiągał 112 KM (82 kW) i 251 Nm, wersja 426 HEMI produkowała 335 KM (246 kW) i 529 Nm, 7.2 440 zaś 309 KM (227 kW) i 542 Nm. Pojazd corocznie poddawany był drobnym zmianom, w 1972 wersję R/T zastąpiono przez pakiet "Rallye".
Czwarta generacja.
Dodge Charger IV został zaprezentowany po raz pierwszy w 1975 roku.
Czwarta generacja Chargera zadebiutowała jako bliźniacza konstrukcja wobec bardziej luksusowego modelu Chrysler Cordoba, na której opierała się konstrukcja samochodu. Rozstaw osi wynosił 2921 mm, długość nadwozia to 5486 mm. Silnik V8 5.9 360 generował 182 KM (134 kW) i 393 Nm, V8 5.2 318 - 152 KM (112 kW) i 346 Nm, V8 6.6 400 zaś 192 KM (142 kW) i 393 Nm. 
Lifting i zmiana nazwy.
W 1978 roku Dodge podjął decyzję o przeprowadzeniu gruntownej modernizacji Chargera, zmieniając głównie wygląd pasa przedniego. Przy okazji zdecydowano się zmienić nazwę na Magnum.

</doc>
<doc id="977528" url="https://pl.wikipedia.org/wiki?curid=977528" title="Brzozówka (obwód grodzieński)">
Brzozówka (obwód grodzieński)

Brzozówka (biał. "Бяро́заўка") – miasto w rejonie lidzkim obwodu grodzieńskiego Białorusi, na lewym brzegu Niemna, 27 km na południowy wschód od Lidy, znane przede wszystkim z Huty Szkła „Niemen”; 10,8 tys. mieszkańców (2010).
Brzozówka jest jedynym, oprócz Lidy, miastem na terenie rejonu lidzkiego. Położona jest przy drodze Lida-Nowogródek i 7 km od stacji kolejowej Niemen.
W mieście działają dwie parafie – prawosławna (pw. Żyrowickiej Ikony Matki Bożej) i rzymskokatolicka (pw. Zesłania Ducha Świętego).
Historia.
Miejscowość została założona pod koniec XIX w. w miejscu kilku hut, z których pierwsza założona została w 1875. W 1898 wzniesiona została huta szkła, która od 1900 nosi nazwę "Niemen". Wraz z jej powstaniem pojawiły się pierwsze domy mieszkalne i osadnictwo.
W latach 1921-1939 Brzozówka leżała na terytorium II Rzeczypospolitej. Istniała tutaj wówczas Huta Szklana Juliusza Stollego Niemen S.A. będąca eksporterem szkła do wielu krajów i regionów na świecie, m.in. do: Holandii, Francji, Palestyny, Syrii, Argentyny, Kanady czy Afryki. 1/4 polskiego szkła eksportowanego pochodziła właśnie z tej fabryki. W hucie tej m.in. wyprodukowano urnę na serce marszałka Józefa Piłsudskiego.
W wyniku napaści ZSRR na Polskę we wrześniu 1939 została włączona do Białoruskiej SRR. Od 1940 w rejonie nowogródzkim. W 1959 otrzymała status osiedla robotniczego. W 1962 w rejonie lidzkim. Od 1990 posiada status miasta.

</doc>
<doc id="977534" url="https://pl.wikipedia.org/wiki?curid=977534" title="Dąbrowa (osada w powiecie myśliborskim)">
Dąbrowa (osada w powiecie myśliborskim)

Dąbrowa – osada w Polsce położona w województwie zachodniopomorskim, w powiecie myśliborskim, w gminie Myślibórz. Miejscowość wchodzi w skład sołectwa Rościn.
W latach 1975–1998 miejscowość administracyjnie należała do województwa gorzowskiego.

</doc>
<doc id="977536" url="https://pl.wikipedia.org/wiki?curid=977536" title="Lambayeque">
Lambayeque

Lambayeque – miasto w Peru leżące w regionie Lambayeque. W 1993 roku miasto liczyło 35 042 mieszkańców.
Lambayeque założone zostało w 1553 roku.

</doc>
<doc id="977542" url="https://pl.wikipedia.org/wiki?curid=977542" title="Francisco Macias Nguema">
Francisco Macias Nguema



</doc>
<doc id="977543" url="https://pl.wikipedia.org/wiki?curid=977543" title="Wentyl Schradera">
Wentyl Schradera



</doc>
<doc id="977544" url="https://pl.wikipedia.org/wiki?curid=977544" title="FC Barcelona (piłka halowa)">
FC Barcelona (piłka halowa)



</doc>
<doc id="977546" url="https://pl.wikipedia.org/wiki?curid=977546" title="Wentyl samochodowy">
Wentyl samochodowy



</doc>
<doc id="977547" url="https://pl.wikipedia.org/wiki?curid=977547" title="Deportivo Cañaña Lambayeque">
Deportivo Cañaña Lambayeque

Club Deportivo Cañaña - peruwiański klub piłkarski z siedzibą w mieście Lambayeque leżącym w regionie Lambayeque.
Osiągnięcia.
Copa Perú: 1986
Historia.
W roku 1993 klub połączył się czasowo z klubem Juan Aurich Chiclayo, tworząc na okres kilku lat klub o nazwie "Club Aurich-Cañaña". W roku 1997 tymczasowy twór przestał istnieć i odtąd oba kluby działają oddzielnie. Obecnie klub gra w regionalnej lidze dystryktu Lambayeque.
Swoje mecze domowe Deportivo Cañaña rozgrywa na oddanym do użytku w 1946 roku stadionie Estadio Cesar Flores Marigorda.

</doc>
<doc id="977548" url="https://pl.wikipedia.org/wiki?curid=977548" title="Dekanat Stawiszyn">
Dekanat Stawiszyn

Dekanat Stawiszyn – jeden z 33 dekanatów w rzymskokatolickiej diecezji kaliskiej.
Parafie.
W skład dekanatu wchodzi 10 parafii: 
Sąsiednie dekanaty.
Czermin, Gołuchów, Kalisz I, Konin I "(diec. włocławska)", Koźminek, Pleszew, Tuliszków "(diec. włocławska)", Turek "(diec. włocławska)"

</doc>
<doc id="977549" url="https://pl.wikipedia.org/wiki?curid=977549" title="Elżbiecin (województwo kujawsko-pomorskie)">
Elżbiecin (województwo kujawsko-pomorskie)

Elżbiecin – osada w Polsce położona w województwie kujawsko-pomorskim, w powiecie nakielskim, w gminie Nakło nad Notecią. Miejscowość wchodzi w skład sołectwa Potulice.
W latach 1975–1998 miejscowość należała administracyjnie do województwa bydgoskiego.
Zobacz też: Elżbiecin

</doc>
<doc id="977550" url="https://pl.wikipedia.org/wiki?curid=977550" title="Lekié">
Lekié

Departament Lekié - departament w Regionie Centralnym w Kamerunie ze stolicą w Monatélé. Na powierzchni 2 989 km² żyje około 354,9 tys. mieszkańców.

</doc>
<doc id="977552" url="https://pl.wikipedia.org/wiki?curid=977552" title="Kościół św. Antoniego Padewskiego w Poznaniu (Starołęka)">
Kościół św. Antoniego Padewskiego w Poznaniu (Starołęka)

Kościół św. Antoniego Padewskiego – rzymskokatolicka świątynia znajdująca się przy ul. św. Antoniego na poznańskiej Starołęce.
Historia.
Starołęka należała pierwotnie do parafii św. Jakuba w Głuszynie. Odległość od tej świątyni była jednak tak znaczna, że część parafian nie docierała tam na nabożeństwa. Kościół głuszyński mieścił co najwyżej 3000 wiernych, a parafia liczyła ich 4800 (1913). Starania o zbudowanie świątyni filialnej rozpoczął proboszcz głuszyński, ks. Antoni Stychel. W 1912 przedsiębiorca Jan Paczkowski przekazał gminie katolickiej w Starołęce dwie działki będące jego własnością, zastrzegając jednak, że jeśli do 1 października 1923 kościół nie powstanie lub przynajmniej nie zostanie wmurowany kamień węgielny, to grunt wróci do darczyńcy.
Pierwsze szkice świątyni sporządził Roger Sławski w 1917 i miały one charakter neobarokowy. Tymczasem msze odprawiano prowizorycznie, w sali restauracyjnej udostępnianej przez Bogusława Kempfa (1916-1 kwietnia 1920). Restauracja znajdowała się w pobliżu przejazdu kolejowo-drogowego, przy ul. Starołęckiej 60 (obecnie pub). Duszpasterzem był wtedy ks. Kazimierz Rolewski. Po zakończeniu I wojny światowej podjęto starania o przejęcie baraku wojskowego, zlokalizowanego przy ul. św. Antoniego. Ostatecznie pozyskano go za darmo w 1919. Miał wymiary 27 x 12 m i wysokość 5 m. Uzupełniono go o akcent religijny – wieżę z sygnaturką na osi. Obiekt poświęcono 11 kwietnia 1920. W 1934 stanął przy nim pomnik Towarzystwa Powstańców i Wojaków. Wyposażenie wnętrza świątyni konsultowano z prof. Szczęsnym Dettloffem. Od 1 maja 1922 proboszczem był tu ks. Bronisław Gładysz.
Okupanci hitlerowscy zamknęli kościół, przerobili go na magazyn modeli kolejowych, a proboszcza Gładysza aresztowali w 1941. W 1945 kościół był zdewastowany, miał wybite okna oraz uszkodzenia ścian i dachu. Ze zniszczeń wojennych świątynię odbudowano przy pomocy parafian w 14 dni i poświęcono 28 marca 1945. Zlecono jednocześnie projekt nowej świątyni Michałowi Preislerowi – architektowi z Nowego Tomyśla. W lipcu 1947 zatwierdziła go rada parafialna i komitet budowy, a 23 października tego samego roku Kuria Arcybiskupia, która, w konsultacji z Władysławem Czarneckim, zleciła wiele poprawek. Kościół ten miał mieć 650 m² i pomieścić miał 2600 osób. W formie posiadał nawiązania do stylu neoromańskiego, ale był dość skromny w wyrazie (dzielnica robotnicza). Projekt nie otrzymał akceptacji miejskiej Komisji Architektonicznej, której referentem był Jerzy Tuszowski. Zarzucono mu słabe opracowanie, a także błędne rozwiązania przestrzenne i funkcjonalne.
Po tym niepowodzeniu, zlecono opracowanie projektu ponownie Rogerowi Sławskiemu, który miał już wówczas 77 lat. Pierwsze szkice dostarczył w październiku 1948. Zaproponował on świątynię orientowaną, bardzo tradycyjną, prostokątną, z silnym akcentem wieżowym i trzema nawami rozgraniczonymi serlianami. Prezbiterium zwieńczała prosta ściana z kolistym oknem (witraż). Całość przykryć miał żelbetowy strop belkowo-kasetonowy, nawiązujący do rozwiązań renesansu. Od strony ulicy Sławski zaproponował boczne wejście w formie portalu z płaskorzeźbą w nadprożu. W strefie wejściowej stanąć miała duża figura św. Antoniego Padewskiego. Liczne wady projektu wykazywał ks. dziekan Henryk Lewandowski, ubolewając jednocześnie nad brakiem w Poznaniu choćby jednego kościoła w duchu sztuki nowoczesnej. 
Prace ziemne przy budowie rozpoczęto latem 1949 (30 sierpnia lub 5 września) i poprzedziły one wydanie zgody na budowę. Kierownikiem budowy był architekt Jan Kuznowicz. 9 lipca 1950 arcybiskup Walenty Dymek poświęcił kamień węgielny. 20 grudnia 1955 obiekt poświęcił protonotariusz apostolski Franciszek Marlewski. Wewnątrz umieszczono m.in. ołtarz, ambonę, konfesjonał i rzeźby z kościoła Najświętszej Marii Panny w Poznaniu, gdzie postanowiono zmienić wystrój wnętrza. W następnych latach świątynia wzbogaciła się o polichromie Józefa i Łucji Oźminów, a także elementy wyposażenia autorstwa Franciszka Morawskiego. W 1969 przystąpiono do wznoszenia wieży (45 m wysokości), która znacząco odbiegła od wizji Sławskiego (głównie zmieniono kształt okien). Antoni Brzeziński z Poznania wykonał cztery dzwony. 24 listopada 1974 arcybiskup Antoni Baraniak konsekrował kościół i ołtarz. W 1976 Aleksander Holas wykonał projekt przebudowy prowizorycznego dachu, który jednak nie został wykonany solidnie. Pojawiły się zacieki, zagrożone były polichromie Oźminów. W 1981 dach pokryto blachą miedzianą. W 1986 zmieniono ostatecznie sufit z płyt pilśniowych na kasetonowy strop projektu Sławskiego. Wcześniej zamontowano jeszcze metalowe żyrandole o efektownym wyglądzie (proj. Jerzy Olszewski z Bydgoszczy).
Opis.
Trójnawowa pseudobazylika z wieżą w północno-zachodnim narożniku. Przykrywa ją strop kasetonowy oparty o cztery filary. Oświetlenie zapewnia sześć dużych kolistych okien (jedno nad wejściem, jedno w prezbiterium i po trzy w ścianach naw bocznych). Dekorację ścian w technice sgraffito i fresku, drogę krzyżową oraz projekt witraży w oknach wykonali Łucja i Józef Oźminowie. Witraże wykonał natomiast Zygmunt Kośmicki.
W prezbiterium część centralna zajmuje przedstawienie Ostatniej Wieczerzy, zaś po bokach znajdują się obrazy o tematyce starotestamentowej. Witraż w prezbiterium przedstawia św. Antoniego z Padwy. Drewniana chrzcielnica jest natomiast najstarszym elementem wyposażenia kościoła, pochodzącym z drewnianej świątyni.
Nawę środkową zdobią malowidła ukazujące sceny z życia patrona kościoła. W nawach bocznych zaś znajdują się przedstawienia Zwiastowania i św. Józefa przy pracy. Witraże w nawach bocznych ukazują aniołów.
Zamykająca kościół chór muzyczny z organami wykonano w latach 1959-1963. Pod chórem znajduje się kruchta z kaplicą Matki Boskiej Częstochowskiej w której znajduje się kopia ikony autorstwa Stanisława Gawłowskiego.
Bryła kościoła, jaka ostatecznie powstała znacząco odbiega od pierwotnej wizji Rogera Sławskiego, a zmiany, uproszczenia detalu i zubożenie całokształtu zawdzięcza przede wszystkim poprawkom wnoszonym przez Aleksandra Holasa już po śmierci architekta, dla którego było to ostatnie dzieło życia. 
Przed kościołem znajduje się figura św. Antoniego wyrzeźbiona w 1989 roku przez Adama Graczyka.
Oś ulicy św. Antoniego, przy której stoi kościół starołęcki, zamknięta jest optycznie przez zieleń Dębiny, z której wynurza się wieża kościoła Świętej Trójcy na Dębcu. Obie wieże tworzą perspektywiczną zależność i symboliczny układ urbanistyczny.
Tablice pamiątkowe.
W kościele umieszczone są następujące tablice pamiątkowe:

</doc>
<doc id="977554" url="https://pl.wikipedia.org/wiki?curid=977554" title="Bessie Coleman">
Bessie Coleman

Bessie Coleman, zwana Queen Bess ("Królowa Bess") (ur. 26 stycznia 1892 w Atlancie w Teksasie, zm. 30 kwietnia 1926 w Jacksonville) – amerykańska pilotka i działaczka społeczna. Była pierwszym Afroamerykaninem, który otrzymał międzynarodową licencję pilota. Była także działaczką na rzecz praw Afroamerykanów w USA.
Życiorys.
Urodziła się w ubogiej wielodzietnej rodzinie farmerskiej. Jako Afroamerykanka nie miała możliwości kształcenia się na południu USA i dlatego w 1915 przeniosła się do Chicago, gdzie początkowo pracowała jako sprzedawczyni i manikiurzystka oraz zainteresowała się pilotowaniem samolotów. Uzyskała wsparcie miejscowych zamożnych i wpływowych Afroamerykanów, którzy postanowili urządzić zbiórkę pieniędzy na jej kształcenie jako pilota. Za zebrane fundusze nauczyła się języka francuskiego i 20 listopada 1920 wyjechała do Francji, która wówczas jako jedyny kraj pozwalała kobietom ubiegać się o licencję pilota.
Kiedy we wrześniu 1921 wróciła do USA, stała się wydarzeniem medialnym i sensacją jako pierwsza Afroamerykanka-pilot. Od 1922 uczestniczyła w wielu pokazach lotniczych i wyszła cało z kilku wypadków. Odmówiła udziału w filmie autobiograficznym, który jej zdaniem powielał „stereotypy rasowe”. Zarobione pieniądze zamierzała przeznaczyć na ufundowanie szkoły lotniczej dla Afroamerykanów. Nie zdążyła zrealizować tych planów, ponieważ zginęła w wypadku, wypadając z pikującego w dół samolotu. Została pochowana w Chicago, a jej pogrzeb przekształcił się w ogólnopaństwową manifestację Afroamerykanów. Ustanowiono tradycję corocznych przelotów Afroamerykańskich pilotów nad jej grobem w rocznice śmierci.

</doc>
<doc id="977555" url="https://pl.wikipedia.org/wiki?curid=977555" title="Sylvanus Olympio">
Sylvanus Olympio

Sylvanus Kwami Epiphanio Olympio (ur. 6 września 1902 w Kpando, zm. 13 stycznia 1963 w Lomé) – togijski przedsiębiorca i działacz polityczny, pierwszy prezydent niepodległej Republiki Togijskiej, pierwszy prezydent Togo od 12 kwietnia 1961 do 13 stycznia 1963. Szef rządu kolonii Togo od 16 maja 1958 do 12 kwietnia 1961.
Życiorys.
Urodził się w religijnej rodzinie katolickiej. Był synem pracownika firmy handlowej. Uczęszczał do niemieckiej szkoły katolickiej. W latach 1914-1920 w Togo trwała okupacja armii Wielkiej Brytanii (spowodowana wybuchem I wojny światowej w 1914). W tym okresie Olympio chodził do angielskiej szkoły. Ukończył studia handlowe na Uniwersytecie Londyńskim. Otrzymał pracę w United Africa Company, która stanowiła jedną z dominujących firm zachodnioafrykańskich. Początkowo Olympio pracował w oddziale UAC w Togo, później w Nigerii i na Złotym Wybrzeżu (przyszłej Ghanie). W 1938 objął funkcję dyrektora oddziału UAC w swym rodzinnym mieście Lome (miasta stołecznego Togo).
Początek działalności politycznej Olympio przypada na okres II wojny światowej, kiedy w 1941 założył Komitet Jedności Togijskiej (fr. "Comité de l'Unité Togolaise" - CUT). Będąc przeciwnikiem kolaborującego we Francji pronazistowskiego rządu marszałka Philippe Pétaina, z którego to powodu w 1942 internowano go w obozie w Dahomeju (późniejszym Beninie). Pobyt w obozie internowania uformował ostatecznie jego nacjonalistyczne i radykalnie antykolonialne poglądy. Stał się przywódcą ruchu wyzwoleńczego, którego celem było uzyskanie niezależności Togo. Kierownictwo koncernu, w którym pracował, usiłowało odwieść go od polityki, przenosząc Olympio służbowo na dobre stanowisko w Paryżu, lecz ten nie wyraził na to zgody, gdyż postanowił całkowicie zaangażować się w ruch narodowowyzwoleńczy, czym zyskał wśród swych afrykańskich zwolenników opinię człowieka, który zrezygnował z własnych ambicji na rzecz wyższej sprawy: po powrocie z Paryża 50 000 ludzi witało go z wielkim entuzjazmem
Sylvanus Olympio nie zgadzał się na rozwiązania na drodze kompromisu. Wraz ze swoją partią ogłosił bojkot autonomii dla Togo, którą kraj uzyskał w 1956 od władz francuskich, a na jej czele stanął Nicolas Grunitzky - szef nowego rządu. Od 1956 do 1958 ruch narodowowyzwoleńczy Olympio był represjonowany. Środowiska nacjonalistyczne domagały się wolnych wyborów pod auspicjami Organizacji Narodów Zjednoczonych. W wyborach tych partia CUT odniosła zwycięstwo, a jej szef Olympio objął funkcję premiera nowego rządu. W 1960 nie przyjął oferty Kwame Nkrumaha (pierwszego prezydenta Ghany, która jako pierwszy kraj w Afryce otrzymała niepodległość w procesie dekolonizacji), który proponował połączenie Togo z Ghaną. W tym samym roku Togo ogłosiło niepodległość zgodnie z decyzją Organizacji Narodów Zjednoczonych. Sylvanus Olympio objął urząd prezydenta kraju. Po 2 latach prezydentury nastąpił zamach stanu, którego przywódcą był Gnassingbé Eyadéma. Sylvanus Olympio został zastrzelony przez kilku oficerów uczestniczących w spisku.
Jego synem był Gilchrist Olympio (ur. 1936), który od lutego 1992 przewodzi Unii Sił Zmiany. W 1998 kandydował on w wyborach prezydenckich. Bratem Sylvanusa Olympio był z kolei dr Pietro Olympio, najwybitniejszy lekarz w Lome.

</doc>
<doc id="977557" url="https://pl.wikipedia.org/wiki?curid=977557" title="Tal Ben Chajjim (ur. 1982)">
Tal Ben Chajjim (ur. 1982)

Tal Ben Chajjim, Tal Ben Haim (ur. 31 marca 1982 w Riszon le-Cijjon) – izraelski piłkarz, obrońca.
Kariera klubowa.
Ben Haim zadebiutował w izraelskiej ekstraklasie w wieku siedemnastu lat i w ciąg 6 lat rozegrał w barwach Maccabi Tel Awiw 147 meczów oraz strzelił 2 bramki. Po sezonie 2003/04 wykupił go angielski Bolton Wanderers. 20 października 2005 roku po raz pierwszy przywdział opaskę kapitana Boltonu, działo się to podczas meczu Pucharu UEFA przeciwko Beşiktaş JK. Pod koniec 2006 roku zainteresowanie Ben Haimem wyraził José Mourinho. Transfer do Chelsea sfinalizowany został 14 czerwca 2007 roku. Wtedy to Ben Haim podpisał z "The Blues" 4-letni kontrakt. Dnia 30 lipca 2008 roku Tal Ben Chajjim stał się piłkarzem Manchesteru City. Zapłacono za niego 5 milionów funtów. W nowym klubie zadebiutował 14 sierpnia w meczu Pucharu UEFA z FC Midtjylland. W rundzie jesiennej jego debiutanckiego sezonu na City of Manchester Stadium zagrał jeszcze w ośmiu meczach, po czym, w lutym 2009 roku został wypożyczony do Sunderland AFC. Do końca sezonu w zespole tym rozegrał pięć spotkań, po czym powrócił do Manchesteru. Latem 2009 roku w ostatnim dniu okienka transferowego przeszedł do Portsmouth.
3 sierpnia 2010 został na pięć miesięcy wypożyczony do West Ham United.
4 stycznia 2013 roku podpisał obowiązujący do końca sezonu kontrakt z QPR.
Kariera reprezentacyjna.
Ben Haim jest etatowym reprezentantem Izraela. Przyczynił się także do dobrego występu swojego kraju w kwalifikacjach do Mistrzostw Świata 2006 (Izrael zajął 3. miejsce w grupie z powodu gorszego bilansu bramkowego).

</doc>
<doc id="977558" url="https://pl.wikipedia.org/wiki?curid=977558" title="Mbam-et-Inoubou">
Mbam-et-Inoubou

Departament Mbam-et-Inoubou - departament w Regionie Centralnym w Kamerunie ze stolicą w Bafia. Na powierzchni 7 125 km² żyje około 153 tys. mieszkańców.

</doc>
<doc id="977560" url="https://pl.wikipedia.org/wiki?curid=977560" title="Kaźmierowo">
Kaźmierowo

Kaźmierowo – część wsi Gorzeń w Polsce położona w województwie kujawsko-pomorskim, w powiecie nakielskim, w gminie Nakło nad Notecią.
Miejscowość wchodzi w skład sołectwa Gorzeń.
W latach 1975–1998 miejscowość należała administracyjnie do województwa bydgoskiego.

</doc>
<doc id="977561" url="https://pl.wikipedia.org/wiki?curid=977561" title="Mbam-et-Kim">
Mbam-et-Kim

Departament Mbam-et-Kim - departament w Regionie Centralnym w Kamerunie ze stolicą w Ntui. Na powierzchni 25 906 km² żyje około 64,5 tys. mieszkańców.

</doc>
<doc id="977563" url="https://pl.wikipedia.org/wiki?curid=977563" title="Niedola">
Niedola

Niedola – osada leśna w Polsce położona w województwie kujawsko-pomorskim, w powiecie nakielskim, w gminie Nakło nad Notecią. Miejscowość wchodzi w skład sołectwa Gorzeń.
Folwark Niedola założono we wrześniu 1849 roku.
W latach 1975–1998 miejscowość należała administracyjnie do województwa bydgoskiego.

</doc>
<doc id="977566" url="https://pl.wikipedia.org/wiki?curid=977566" title="Marszałkowie Województwa Lubelskiego">
Marszałkowie Województwa Lubelskiego



</doc>
<doc id="977567" url="https://pl.wikipedia.org/wiki?curid=977567" title="Sława Kwaśniewska">
Sława Kwaśniewska

Sława Kwaśniewska, właśc. Stanisława Kwaśniewska-Myczka (ur. 28 października 1928 w Krakowie, zm. 27 sierpnia 2014 w Poznaniu) – polska aktorka filmowa i teatralna.
Życiorys.
W czasie II wojny światowej pracowała w zakładzie fryzjerskim i była łączniczką w AK. W 1948 roku ukończyła krakowską Szkołę Aktorską. W latach 1949-51 oraz 1954-57 była aktorką Teatrów Dramatycznych w Częstochowie, w latach 1957-60 Teatru Zagłębia w Sosnowcu, 1960–1963 Teatru Ziemi Lubuskiej w Zielonej Górze, 1963-1972 Teatru Polskiego w Poznaniu, 1972-1991 Teatru Nowego w Poznaniu, 1995–1996 Wrocławskiego Teatru Współczesnego im. Edmunda Wiercińskiego, 1997-2014 ponownie Teatru Nowego w Poznaniu.
Została pochowana na cmentarzu Górczyńskim w Poznaniu.

</doc>
<doc id="977568" url="https://pl.wikipedia.org/wiki?curid=977568" title="Stanisława Kwaśniewska">
Stanisława Kwaśniewska



</doc>
<doc id="977571" url="https://pl.wikipedia.org/wiki?curid=977571" title="Oerlenbach">
Oerlenbach

Oerlenbach – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Leży około 8 km na południowy wschód od Bad Kissingen, przy autostradzie A71, drodze B19, B286 i linii kolejowej Bad Kissingen – Schweinfurt.
Dzielnice.
W skład gminy wchodzą następujące dzielnice: Ebenhausen, Eltingshausen, Rottershausen i Oerlenbach.
Historia.
Pierwsze wzmianki o miejscowości jako "Ornebach" pojawiły się w 953, a o dzielnicy Ebenhausen już w 788. W roku 1871 wybudowano linię kolejową do Bad Kissingen. Gmina powstała i funkcjonuje w obecnym kształcie od 1972, gdy przyłączono do niej gminy Ebenhausen, Eltingshausen, Rottershausen i Oerlenbach.
Polityka.
Wójtem jest Siegfried Erhard. Rada gminy składa się z 20 członków:

</doc>
<doc id="977572" url="https://pl.wikipedia.org/wiki?curid=977572" title="Méfou-et-Afamba">
Méfou-et-Afamba

Departament Méfou-et-Afamba - departament w Regionie Centralnym w Kamerunie ze stolicą w Mfou. Na powierzchni 3 338 km² żyje około 89,8 tys. mieszkańców.

</doc>
<doc id="977574" url="https://pl.wikipedia.org/wiki?curid=977574" title="Piętacz">
Piętacz

Piętacz – osada leśna w Polsce położona w województwie kujawsko-pomorskim, w powiecie nakielskim, w gminie Nakło nad Notecią. Miejscowość wchodzi w skład sołectwa Gorzeń.
W latach 1975–1998 miejscowość należała administracyjnie do województwa bydgoskiego.

</doc>
<doc id="977576" url="https://pl.wikipedia.org/wiki?curid=977576" title="Méfou-et-Akono">
Méfou-et-Akono

Departament Méfou-et-Akono - departament w Regionie Centralnym w Kamerunie ze stolicą w Ngoumou. Na powierzchni 1 329 km² żyje około 57,1 tys. mieszkańców.

</doc>
<doc id="977578" url="https://pl.wikipedia.org/wiki?curid=977578" title="Adriana Sage">
Adriana Sage

Adriana Sage (ur. 16 kwietnia 1980) – meksykańska aktorka pornograficzna i modelka. Występowała także jako Alana Moreno, Adrian Sage, Alana, Gina, Adrianna Sage, Adriana, Rosa, Adrianna, Lana, Adriana Sage i Alaura Tamis. Jej pseudonim wywodzi się z jej prawdziwego imienia i postaci Sage z serii komiksów "X-Men".
Życiorys.
Wczesne lata.
Urodziła się w Meksyku. Dorastała w San Diego w Kalifornii. Adriana pracowała w lodziarni Baskin-Robbins i w szpitalu weterynaryjnym, a także dostarczała gazety siedem dni w tygodniu.
Kariera.
W wieku 18 lat ostatecznie przeprowadziła się do Riverside, gdzie pracowała jako striptizerka w pobliskim klubie. Sześć miesięcy później została zatrudniona przez menadżera talentów dla dorosłych i zaczęła pozować jako fotomodelka] dla różnych magazynów dla mężczyzn. W roku 1999 mając 19 lat rozpoczęła karierę w branży pornograficznej. 
Na początku występowała głównie w scenach typu hardcore, ale z czasem coraz częściej pojawiała się w produkcjach lesbijskich typu softcore, a także w serialu "Sexy Urban Legends" (2002) i "Hard Edge" (2003) z Julianem.
W 2000 roku związała się z reżyserem, aktorem i producentem filmów porno Julesem Jordanem, z którym wzięła udział w produkcjach Pleasure Productions "Bottom Feeders 2" (2000) i "Lustful Latinas" (2013).
Od roku 2001 prowadziła erotyczną stronę, na której zamieszczała swoje zdjęcia oraz krótkie filmy. Okazjonalnie pracowała także jako tancerka w różnych klubach dla panów.
Wystąpiła też w klipie do piosenki „P.I.M.P.” (2003) w wykonaniu raperów 50 Cent i Snoop Dogg.
W kwietniu 2007 trafiła na okładkę magazynu „Velvet”.

</doc>
<doc id="977579" url="https://pl.wikipedia.org/wiki?curid=977579" title="Hymn Czuwaszji">
Hymn Czuwaszji

Autorem tekstu hymnu autonomicznej rosyjskiej republiki Czuwaszji jest I. Tuktasz; muzykę napisał G. Lebiediew. Tekst posiada bogate odniesienia do tradycji czuwaskiej i budową oraz zastosowanymi zwrotami przypomina czuwaskie pieśni ludowe. 

</doc>
<doc id="977581" url="https://pl.wikipedia.org/wiki?curid=977581" title="Gajusz Cecyliusz Metellus Kaprariusz">
Gajusz Cecyliusz Metellus Kaprariusz

Caius Caecilius Metellus Caprarius (ur. przed 150 p.n.e., zm. po 99 p.n.e.) – członek wpływowego plebejskiego rodu rzymskiego Cecyliuszy, czwarty syn Kwintusa Cecyliusza Metellusa Macedońskiego, konsula w 143 p.n.e. Jego trzej starsi bracia też byli konsulami: Kwintus Cecyliusz Metellus Balearyjski w 123 p.n.e., Lucjusz Cecyliusz Metellus Diadematus w 117 p.n.e. i Marek Cecyliusz Metellus w 115 p.n.e. W roku 133 p.n.e. służył pod dowództwem Scypiona Afrykańskiego pod Numancją. Na wybitym przez niego w 125 p.n.e. denarze umieścił wizerunek słonia dla upamiętnienia zwycięstwa swego przodka Lucjusza Cecyliusza Metellusa Dentera na Kartagińczykami. W 113 p.n.e. został konsulem z Gnejuszem Papiriuszem Karbonem. W latach 112-111 p.n.e. Kaprariusz był prokonsulem Macedonii i Tracji. W 111 p.n.e. odbył w tym samym dniu triumf razem z rodzonym bratem Markiem (Marek za Sardynię, Gajusz za Trację); sytuacja taka zdarzyła się raz w całej historii Rzymu. W 102 p.n.e. był cenzorem razem z kuzynem Kwintusem Cecyliusze Metellusem Numidyjskim. Cenzor Metellus Numidyjski próbował usunąć z senatu Lucjusza Apulejusza Saturnina, trybuna ludowego w roku 103 i 100 p.n.e. i Serwiliusza Glaucję trybuna w 109 p.n.e., wybitnych działaczy stronnictwa popularów. Jako drugi cenzor Metellus Kaprariusz nie zgodził się jednak na to. W 99 p.n.e. przyczynił się do odwołania z wygnania Metellusa Numidyjskiego.

</doc>
<doc id="977584" url="https://pl.wikipedia.org/wiki?curid=977584" title="Mfoundi">
Mfoundi

Departament Mfoundi - departament w Regionie Centralnym w Kamerunie ze stolicą w Jaunde. Na powierzchni 297 km² żyje około 1 248,2 tys. mieszkańców.

</doc>
<doc id="977586" url="https://pl.wikipedia.org/wiki?curid=977586" title="Luís Cabral">
Luís Cabral

Luís Cabral (ur. 10 kwietnia 1931 w Bissau, zm. 30 maja 2009 w Torres Vedras (Portugalia)) – pierwszy prezydent Gwinei Bissau. Funkcję swoją sprawował od ogłoszenia niepodległości 24 września 1973 do 14 listopada 1980, kiedy został obalony przez pucz wojskowy. Był członkiem Afrykańskiej Partii Niepodległości Gwinei i Wysp Zielonego Przylądka.
Życiorys.
Urodził się w 1931 roku w ówczesnej kolonialnej Gwinei Portugalskiej. Pochodził z rodziny Kabowerdyjczyków. W 1956 roku znalazł się w gronie pięciu współzałożycieli Afrykańskiej Partii Niepodległości Gwinei i Wysp Zielonego Przylądka (PAIGC). Innym z założycieli partii był jego brat Amílcar. Po śmierci Amílcara w 1973 roku, stanął na czele gwinejskiej frakcji PAIGC. Konkurował z frakcją kabowerdyjską Aristidesa Pereiry. Spór dotyczył tego kto miał pełnić w ugrupowaniu większą rolę.
Gdy w 1974 roku w Portugalii doszło do militarnego puczu (rewolucja goździków), nowy rząd nadał niepodległość koloniom w Afryce. Cabral jako lider frakcji kabowerdyjskiej PAIGC został wybrany pierwszym prezydentem nowo powstałego państwa, Gwinei Bissau. W polityce wewnętrznej próbował utworzyć państwo o modelu socjalistycznym, na arenie międzynarodowej dążył do zjednoczenia Gwinei Bissau i Wysp Zielonego Przylądka. Uzyskał wsparcie finansowe USA (kraj ten jako pierwszy utworzył ambasadę w Bissau) ale także Chin i Związku Radzieckiego. Na skutek wewnątrzpartyjnych intryg, Cabral przez cały okres swoich rządów zmagał się z brakiem zaufania względem własnej partii.
W czasie pełnienia swojej funkcji wprowadził wiele reform gospodarczych i społecznych. Jako że Gwinea nie posiadała cennych surowców naturalnych, przestawił on kraj na produkcję rolniczą. Utworzył rząd jednopartyjny. W dziedzinie społecznej tworzył organizacje społeczne młodzieżowe i kobiece. Z jego inicjatywy powstała organizacja młodzieżowa partii, Juventude Africana Amilcar Cabral (JAAC) i organizacja kobiet União Democrática das Mulheres da Guiné (UDMG).
Po obalenia jego rządu w 1980 roku w wyniku zamachu stanu (spowodowanego niechęcią do Kabowerdyjczyków) został na 13 miesięcy uwięziony przez João Bernardo Vieira - nowego prezydenta. Po uwolnieniu przeprowadził się na Kubę, a następnie zamieszkał w Portugalii. Pod koniec życia powrócił do kraju.
Był przyrodnim bratem przywódcy PAIGC, Amilcara Cabrala.

</doc>
<doc id="977587" url="https://pl.wikipedia.org/wiki?curid=977587" title="Urszulin (województwo kujawsko-pomorskie)">
Urszulin (województwo kujawsko-pomorskie)

Urszulin – osada w Polsce położona w województwie kujawsko-pomorskim, w powiecie nakielskim, w gminie Nakło nad Notecią. Miejscowość wchodzi w skład sołectwa Gorzeń.
W latach 1975–1998 miejscowość należała administracyjnie do województwa bydgoskiego.
Zobacz też: Urszulin

</doc>
<doc id="977588" url="https://pl.wikipedia.org/wiki?curid=977588" title="Nyong-et-Kellé">
Nyong-et-Kellé

Departament Nyong-et-Kellé - departament w Regionie Centralnym w Kamerunie ze stolicą w Eséka. Na powierzchni 6 362 km² żyje około 145,2 tys. mieszkańców.

</doc>
<doc id="977592" url="https://pl.wikipedia.org/wiki?curid=977592" title="Geroda (Bawaria)">
Geroda (Bawaria)

Geroda – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, wchodzi w skład wspólnoty administracyjnej Bad Brückenau. Leży w Rhön, około 10 km na północny zachód od Bad Kissingen, nad rzeką Thulba, przy autostradzie A7 i drodze krajowej B286.
Dzielnice.
W skład gminy wchodzą dwie dzielnice: Geroda i Platz
Polityka.
Wójtem jest Manfred Emmert. Rada gminy składa się z 13 członków:

</doc>
<doc id="977594" url="https://pl.wikipedia.org/wiki?curid=977594" title="Goch">
Goch

Goch – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Kleve. Liczba mieszkańców w 2018 roku wynosiła 33 825.

</doc>
<doc id="977595" url="https://pl.wikipedia.org/wiki?curid=977595" title="Nyong-et-Mfoumou">
Nyong-et-Mfoumou

Departament Nyong-et-Mfoumou - departament w Regionie Centralnym w Kamerunie ze stolicą w Akonolinga. Na powierzchni 6 172 km² żyje około 130,3 tys. mieszkańców.

</doc>
<doc id="977597" url="https://pl.wikipedia.org/wiki?curid=977597" title="Nyong-et-Soo">
Nyong-et-Soo

Departament Nyong-et-Soo - departament w Regionie Centralnym w Kamerunie ze stolicą w Mbalmayo. Na powierzchni 3 581 km² żyje około 142,9 tys. mieszkańców.

</doc>
<doc id="977604" url="https://pl.wikipedia.org/wiki?curid=977604" title="Schondra">
Schondra

Schondra – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, wchodzi w skład wspólnoty administracyjnej Bad Brückenau. Leży w Rhön, około 17 km na północny zachód od Bad Kissingen, nad rzeką Schondra, przy autostradzie A7.
Dzielnice.
W skład gminy wchodzą trzy dzielnice: Schönderling, Singenrain i Schondra
Historia.
Pierwsze wzmianki o Schondrze pochodzą z 812. Miejscowość znajdowała się w posiadaniu klasztoru Fulda. Od XV w. urzędował tutaj sąd.
Gmina w aktualnym wyglądzie powstała 1 maja 1978 z połączenia gmin Schönderling, Singenrain i Schondra.
Polityka.
Wójtem jest Klemens Markert. Rada gminy składa się z 12 członków:

</doc>
<doc id="977607" url="https://pl.wikipedia.org/wiki?curid=977607" title="Pratibha Patil">
Pratibha Patil

Pratibha Devisingh Patil (ur. 19 grudnia 1934 w Nadgaon) – indyjska polityk, prezydent Indii od 25 lipca 2007 do 25 lipca 2012. Gubernator stanu Radżastan w latach 2004-2007. Była wiceprzewodnicząca Rajya Sabhy, wyższej izby parlamentu indyjskiego. Była członkini Rajya Sabhy, Lok Sabhy oraz Zgromadzenia Legislacyjnego stanu Maharasztra. Członkini Indyjskiego Kongresu Narodowego. Pierwsza kobieta na stanowisku prezydenta Indii.
Edukacja i życie prywatne.
Pratibha Patil urodziła się w 1934 w miejscowości Nadgaon w stanie Maharasztra w ówczesnych Indiach Brytyjskich. Podstawową edukację odebrała w szkole w mieście Jalgaon. Ukończyła prawo w Government Law College w Bombaju. W czasie studiów zwyciężała w konkursach tenisa stołowego.
7 lipca 1965 wyszła za mąż za Devisingha Shekhawata. Jest matką dwojga dzieci: syna i córki. Przed zaangażowaniem się w politykę pracowała jako pracownik socjalny oraz adwokat w Jalgaon.
Działalność społeczna i polityczna.
Pratibha Patil razem z mężem powołała instytut edukacyjny "Vidya Bharati Shikshan Prasarak Mandal", którego celem było finansowanie budowy sieci szkół w Jalgaon i Bombaju. W latach 70. XX w. powołała również "Shram Sadhana Trust", instytucję która zakładała hostele dla pracujących matek w Nowym Delhi. W 1973 założyła w Jalgaon "Pratibha Mahila Sahakari Bank" z zadaniem wspierania kobiecej przedsiębiorczości.
Pratibha Patil w latach 1962-1985 była członkiem Zgromadzenia Legislacyjnego stanu Maharasztra. W tym czasie zajmowała różne stanowiska ministerialne w lokalnym rządzie. Od 5 lipca 1985 do 2 kwietnia 1990 była członkiem wyższej izby indyjskiego parlamentu, Rajya Sabhy. W latach 1991-1996 zasiadała w ławach Lok Sabhy, niższej izby parlamentu. Od 2004 do 2007 pełniła funkcję gubernatora stanu Radżastan.
Jako gubernator sprzeciwiła się uchwalonej w kwietniu 2006 przez parlament stanowy ustawie "Rajasthan Freedom of Religion Bill" (Ustawa o wolności religii). Ustawa miała na celu kontrolę „niezgodnej z prawem konwersji z jednej religii na inną, w nieuczciwy i oszukańczy sposób oraz przy pomocy siły”. Patil nie podpisała ustawy i stwierdziła, że narusza ona fundamentalne prawa, jak wolność wypowiedzi i wyznania. Opinię tę podzieliły środowiska chrześcijańskie.
Pratibha Patil zrezygnowała ze stanowiska gubernatora Radżastanu 21 lipca 2007, tuż przed objęciem urzędu prezydenta Indii.
Prezydent.
14 czerwca 2007 Zjednoczony Sojusz Postępowy (koalicja, której przewodzi Indyjski Kongres Narodowy) mianował Patil na swoją oficjalną kandydatką w wyborach prezydenckich 19 lipca 2007 Przewodnicząca Indyjskiego Kongresu Narodowego Sonia Gandhi określiła jej nominację jako "historyczne wydarzenie" w ciągu 60 lat niepodległości kraju.
W czasie kampanii prezydenckiej zagwarantowała pełne poparcie dla Narodowego Aktu Gwarancji Zatrudnienia na Wsi (NREGA), który przewidywał gwarancje zatrudnienia dla ludności wiejskiej przy pracach społecznych za minimalne wynagrodzenie przez co najmniej 100 dni roku fiskalnego.
19 lipca 2007 zwyciężyła, zdobywając większość w Zgromadzeniu Elektorskim. W głosowaniu zdobyła 638 tysięcy głosów, podczas gdy jej rywal, ówczesny wiceprezydent Bhairon Singh Shekhawat uzyskał 331 tysięcy głosów. 25 lipca 2007 została zaprzysiężona i oficjalnie objęła urząd prezydenta Indii. Była pierwszą kobietą w historii Indii, która zasiadła w fotelu prezydenckim. Urząd zajmował do 25 lipca 2012, kiedy zastąpił ją Pranab Mukherjee.

</doc>
<doc id="977609" url="https://pl.wikipedia.org/wiki?curid=977609" title="Muzeum Motoryzacji i Techniki w Białymstoku">
Muzeum Motoryzacji i Techniki w Białymstoku

Muzeum Motoryzacji i Techniki – muzeum w Białymstoku powstałe z inicjatywy Stowarzyszenia Miłośników Starej Motoryzacji i Techniki „Moto Retro”. Jego siedzibą jest dawny magazyn wojskowy położony na obrzeżach centrum, w kompleksie powojskowym przy ul. Węglowej (obiekt nr 34, ul. Węglowa 8). Na tym terenie odbywają się zloty i spotkania kolekcjonerów pojazdów zabytkowych, pokazy dynamiczne oraz wystawy i ekspozycje motoryzacyjne.
Muzeum zajmuje część górnej kondygnacji byłego wojskowego garażu (wybudowanego w 1988 r.) o powierzchni 800 m², w której mieści się również Skatepark Węglowa, a także całą dolną kondygnację, gdzie znajdują się warsztaty i zaplecze techniczne.

</doc>
<doc id="977611" url="https://pl.wikipedia.org/wiki?curid=977611" title="Anderson (piłkarz)">
Anderson (piłkarz)

Anderson Luís de Abreu Oliveira (ur. 13 kwietnia 1988 w Porto Alegre) – brazylijski piłkarz występujący na pozycji pomocnika, oraz reprezentant Brazylii.
Kariera klubowa.
Anderson rozpoczął swoją karierę w zespołach juniorskich Grêmio. W 2004 roku został włączony do kadry pierwszego zespołu, jednak dwa lata później odszedł do portugalskiego FC Porto. 5 marca 2006 roku zadebiutował w barwach klubu podczas wygranego 3:0 spotkania ligowego z Nacionalem. Na koniec sezonu mógł wraz z zespołem cieszyć się z mistrzostwa Portugalii oraz Taça de Portugal. W październiku 2006 roku złamał nogę, co wyłączyło go z gry na długi czas, ostatecznie jednak ponownie zajął wraz z Porto pierwsze miejsce w lidze. 30 maja 2007 roku Anderson został zawodnikiem Manchesteru United, który zapłacił za niego 17 milionów funtów. Z nową drużyną czterokrotnie zdobył mistrzostwo Anglii oraz szereg innych trofeów. Na początku 2014 roku został wypożyczony do Fiorentiny. 2 lutego 2015 roku Manchester United rozwiązał kontrakt z zawodnikiem. 3 lutego 2015 roku został oficjalnie zaprezentowany jako piłkarz SC Internacional. W 2019 roku zakończył karierę.
Kariera reprezentacyjna.
W 2005 roku Anderson wystąpił z reprezentacją Brazylii do lat 17 na młodzieżowych Mistrzostwach Świata. Podczas turnieju Brazylia zajęła drugie miejsce, przegrywając w finale z Meksykiem, zaś sam Anderson uhonorowany został Złotą Piłką dla najlepszego piłkarza mistrzostw. W seniorskiej reprezentacji zadebiutował na turnieju Copa America podczas przegranego 0:2 meczu z Meksykiem. W 2008 roku został przez Dungę powołany do olimpijskiej kadry na Igrzyska Olimpijskie w Pekinie, podczas których Brazylia zdobyła brązowy medal.

</doc>
<doc id="977615" url="https://pl.wikipedia.org/wiki?curid=977615" title="Riedenberg (Bawaria)">
Riedenberg (Bawaria)

Riedenberg – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, wchodzi w skład wspólnoty administracyjnej Bad Brückenau. Leży w Rhön, około 20 km na północny zachód od Bad Kissingen, nad rzeką Sinn, przy autostradzie A7 i linii kolejowej Wildflecken – Gemünden am Main).
Dzielnice.
W skład gminy wchodzą dwie dzielnice: Oberriedenberg i Unterriedenberg.
Oświata.
W gminie znajduje się 50 miejsc przedszkolnych (z 41 dziećmi) oraz szkoła podstawowa (6 nauczycieli, 123 uczniów).

</doc>
<doc id="977622" url="https://pl.wikipedia.org/wiki?curid=977622" title="Oberleichtersbach">
Oberleichtersbach

Oberleichtersbach – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, wchodzi w skład wspólnoty administracyjnej Bad Brückenau. Leży w Rhön, około 22 km na północny zachód od Bad Kissingen, przy drodze B27.
Dzielnice.
W skład gminy wchodzą następujące dzielnice: Oberleichtersbach, Unterleichtersbach, Modlos, Breitenbach i Mitgenfeld.
Oświata.
W gminie znajduje się 100 miejsc przedszkolnych (z 105 dziećmi) oraz szkoła podstawowa (5 nauczycieli, 115 uczniów).

</doc>
<doc id="977631" url="https://pl.wikipedia.org/wiki?curid=977631" title="Lista najwyższych budynków w Trójmieście">
Lista najwyższych budynków w Trójmieście

Najwyższe budynki w Trójmieście – najwyższym obecnie budynkiem w Trójmieście jest biurowiec Olivia Star w Gdańsku. Drugie miejsce zajmuje północna wieża Sea Towers (Gdynia), a trzecie wieżowiec Neptun (Gdańsk). Na czwartym miejscu znajduje się Bazylika Mariacka w Gdańsku. Kolejne trzy budynki (wieżowce) położone są na gdańskim Śródmieściu. Dodatkowo na liście wysokościowców wchodzących w skład najwyższych budynków w Trójmieście figurują też nowo budowane apartamentowce, znajdujące się w różnych częściach Trójmiasta, z reguły przekraczające 50 m wysokości całkowitej.
W planach jest budowa kolejnych wysokościowców w Gdańsku, głównie w centrum na poprzemysłowych obszarach Młodego Miasta. Dużym problemem jest bliskie sąsiedztwo historycznej zabudowy Głównego Miasta, przez co występują trudności z uzyskaniem zgody od lokalnego konserwatora zabytków na ich budowę. Problematyką lokalizacji budynków wysokościowych w Gdańsku zajęło się w 2008 roku opracowane przez Biuro Rozwoju Gdańska "Studium Lokalizacji Obiektów Wysokościowych".

</doc>
<doc id="977633" url="https://pl.wikipedia.org/wiki?curid=977633" title="Aganippe">
Aganippe

Aganippe (zwane też Hippokrene) – w mitologii greckiej źródło w Beocji w gaju u podnóża góry Helikon. Wody źródła wytrysnęły z ziemi pod wpływem uderzenia kopyta Pegaza. Stało się siedzibą nimfy o tym samym imieniu, córki boga-rzeki Termessos w Beocji oraz ulubionym miejscem pobytu muz. Pijącym z niego dawało natchnienie, toteż chętnie przybywali doń poeci. Od nazwy źródła muzy nazywano czasem aganippidami.

</doc>
<doc id="977636" url="https://pl.wikipedia.org/wiki?curid=977636" title="Jezioro Kucki">
Jezioro Kucki



</doc>
<doc id="977638" url="https://pl.wikipedia.org/wiki?curid=977638" title="Niepożądane odczyny poszczepienne">
Niepożądane odczyny poszczepienne

Niepożądane odczyny poszczepienne (NOP) – zaburzenie stanu zdrowia, które wystąpiło okresie 4 tygodni po podaniu szczepionki (wyjątek stanowią odczyny po szczepieniu BCG – w tych wypadkach kryterium czasowe jest znacznie wydłużone, co wynika ze specyfiki szczepionki). Przy szczepionkach stosowanych w Polsce jeden NOP występuje przeciętnie raz na 10 tysięcy szczepień. Ciężkie niepożądane odczyny poszczepienne, wymagające hospitalizacji, występują nieporównanie rzadziej niż powikłania chorób, przed którymi chronią.
Niepożądane odczyny poszczepienne są wynikiem:
Niepożądane odczyny poszczepienne (NOP) w Polsce można zgłaszać w ramach dwóch równolegle działających systemów:

</doc>
<doc id="977639" url="https://pl.wikipedia.org/wiki?curid=977639" title="Jezioro Garbaś">
Jezioro Garbaś



</doc>
<doc id="977641" url="https://pl.wikipedia.org/wiki?curid=977641" title="Jezioro Hańcza">
Jezioro Hańcza



</doc>
<doc id="977642" url="https://pl.wikipedia.org/wiki?curid=977642" title="Hippokrene">
Hippokrene



</doc>
<doc id="977646" url="https://pl.wikipedia.org/wiki?curid=977646" title="Bad Bocklet">
Bad Bocklet

Bad Bocklet – uzdrowiskowa gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Leży w Grabfeldzie, około 8 km na północ od Bad Kissingen, nad rzeką Soława Frankońska.
Dzielnice.
W skład gminy wchodzą następujące dzielnice: Bad Bocklet, Aschach, Großenbrach, Hohn, Steinach, Roth i Nickersfelden.

</doc>
<doc id="977647" url="https://pl.wikipedia.org/wiki?curid=977647" title="Jezioro Jałowo">
Jezioro Jałowo



</doc>
<doc id="977650" url="https://pl.wikipedia.org/wiki?curid=977650" title="Sterling Hayden">
Sterling Hayden

Sterling Hayden (ur. 26 marca 1916 w Upper Montclair, New Jersey, zm. 23 maja 1986 w Sausalito, Kalifornia) – amerykański aktor i pisarz. Jako aktor specjalizował się w westernach i filmach gangsterskich. Jego najbardziej znane role to: policjant McCluskey w "Ojcu chrzestnym" Francisa Forda Coppoli (1972) i gangster Dix w "Asfaltowej dżungli" Johna Hustona (1950).
Życiorys.
W wieku 17 lat uciekł z domu i został marynarzem. Dwa lata później samodzielnie dowodził statkiem. Opłynął świat kilka razy. W czasie wojny zaciągnął się do OSS pod fałszywym nazwiskiem. Został zrzucony na terytorium ówczesnej Jugosławii. Za dokonania wojenne dosłużył się stopnia kapitana, otrzymał medal Srebrnej Gwiazdy oraz wyróżnienie od Marszałka Tito. Pobyt wśród partyzantów jugosłowiańskich zaowocował krótkim członkostwem w partii komunistycznej, przez co w czasach maccartyzmu miał problemy z otrzymywaniem ról filmowych.
Jako pisarz opublikował autobiografię "Wanderer" ("Włóczęga", 1960) oraz powieść "Voyage: a novel of 1896" (1976).
Miał 196 cm wzrostu.

</doc>
<doc id="977651" url="https://pl.wikipedia.org/wiki?curid=977651" title="Jezioro Necko">
Jezioro Necko



</doc>
<doc id="977652" url="https://pl.wikipedia.org/wiki?curid=977652" title="Jezioro Kalejty">
Jezioro Kalejty



</doc>
<doc id="977653" url="https://pl.wikipedia.org/wiki?curid=977653" title="Jezioro Wigry">
Jezioro Wigry



</doc>
<doc id="977667" url="https://pl.wikipedia.org/wiki?curid=977667" title="Hrabstwo Wayne (Illinois)">
Hrabstwo Wayne (Illinois)

Hrabstwo Wayne – hrabstwo w USA w stanie Illinois. Według spisu z 2000 roku liczba ludności wynosiła 17,151. Siedzibą hrabstwa jest Fairfield.
Geografia.
Według spisu hrabstwo zajmuje powierzchnię 1,853 km², z czego 1,849 km² stanowią lądy, a 4 km² stanowią wody.
Historia.
Hrabstwo Wayne zostało utworzone w 1819 roku z Hrabstwa Edwards. Nazwa została nadana na cześć Anthony'ego Wayne'a oficera armii podczas Wojny o niepodległość Stanów Zjednoczonych.
Demografia.
Według spisu z 2000 roku hrabstwo zamieszkuje 17 151 osób, które tworzą 7143 gospodarstw domowych oraz 4971 rodzin. Gęstość zaludnienia wynosi 9 osób/km2. Na terenie hrabstwa jest 7950 budynków mieszkalnych o częstości występowania wynoszącej 4 budynków/km2. Hrabstwo zamieszkuje 98,71% ludności białej, 0,16% ludności czarnej, 0,20% rdzennych mieszkańców Ameryki, 0,34% Azjatów, 0,01% mieszkańców Pacyfiku, 0,06% ludności innej rasy oraz 0,54% ludności wywodzącej się z dwóch lub więcej ras, 0,60% ludności to Hiszpanie, Latynosi lub inni.
W hrabstwie znajduje się 7143 gospodarstw domowych, w których 29,80% stanowią dzieci poniżej 18 roku życia mieszkający z rodzicami, 58,30% małżeństwa mieszkające wspólnie, 8,30% stanowią samotne matki oraz 30,40% to osoby nie posiadające rodziny. 27,60% wszystkich gospodarstw domowych składa się z jednej osoby oraz 14,80% żyje samotnie i ma powyżej 65 roku życia. Średnia wielkość gospodarstwa domowego wynosi 2,37 osoby, a rodziny wynosi 2,88 osoby.
Przedział wiekowy populacji hrabstwa kształtuje się następująco: 23,70% osób poniżej 18 roku życia, 7,90% pomiędzy 18 a 24 rokiem życia, 25,80% pomiędzy 25 a 44 rokiem życia, 23,80% pomiędzy 45 a 64 rokiem życia oraz 18,80% osób powyżej 65 roku życia. Średni wiek populacji wynosi 40 lat. Na każde 100 kobiet przypada 94,80 mężczyzn. Na każde 100 kobiet powyżej 18 roku życia przypada 90,00 mężczyzn.
Średni dochód dla gospodarstwa domowego wynosi 30 481 USD, a średni dochód dla rodziny wynosi 37 729 dolarów. Mężczyźni osiągają średni dochód w wysokości 29 148 dolarów, a kobiety 20 989 dolarów. Średni dochód na osobę w hrabstwie wynosi 15 793 dolarów. Około 9,00% rodzin oraz 12,40% ludności żyje poniżej minimum socjalnego, z tego 15,70% poniżej 18 roku życia oraz 10,70% powyżej 65 roku życia.

</doc>
<doc id="977672" url="https://pl.wikipedia.org/wiki?curid=977672" title="Deportivo Canana Lambayeque">
Deportivo Canana Lambayeque



</doc>
<doc id="977673" url="https://pl.wikipedia.org/wiki?curid=977673" title="Jaskinia Kozia">
Jaskinia Kozia

Jaskinia Kozia (Szczelina w Kozim Grzbiecie, Jaskinia Nowa, Jaskinia Machajowa) – jaskinia położona w Dolinie Miętusiej w Tatrach Zachodnich w masywie Czerwonych Wierchów. Ma dwa otwory wejściowe położone poniżej Machajowej Czuby od strony Doliny Litworowej na wysokości 1875 i 1872 metrów n.p.m. Główny otwór jaskini był znany od dawna, ale badania jej rozpoczęto dopiero w 1985 roku. Dlatego niektóre części jaskini są słabo zbadane i udokumentowane. Jaskinia zajmuje obecnie 6. miejsce pod względem głębokości i 10. miejsce pod względem długości w Tatrach Polskich. Jej długość wynosi 3470 metrów, a deniwelacja 389 metrów. Korytarze jaskini przebiegają stosunkowo blisko ciągów Jaskini Wielkiej Śnieżnej i istnieje prawdopodobieństwo, że w przyszłości dojdzie do połączenia tych jaskiń.
Opis jaskini.
Jaskinia ma ukształtowanie pionowe. Istnieją dwa ciągi główne (jakby dwie jaskinie) prawie równoległe – jeden łączący główny otwór z dnem jaskini i drugi łączący drugi otwór z Drugim Dnem. Ciągi te są połączone ze sobą przez Ślepy Meander.
Główny otwór – dno jaskini. Z ciasnego otworu głównego (na zdjęciu) wchodzi się do Salki Śpiących Rycerzy, dalej przez następną salkę i ciasny korytarz do kaskady Czarny Marmit. Dalej przez Zacisk Adama dochodzi się do rozdroża, skąd odchodzą trzy korytarze. Jeden prowadzi do Sali ze Złotówką i ciasnych korytarzyków (najwyższy punkt jaskini +13 metrów), drugi do Meandra Kruchych Polew, skąd przez Mokry Przełaz, Śnieżną Salkę i trawers Studni z Balkonem dociera się do zawaliska, trzeci natomiast prowadzi dalej w dół jaskini. Przez Ciągi Marianerii dochodzi się na dno Studni z Balkonem. Dalej przez Kruchy Meander można dojść do Salki na Rozdrożu, skąd odgałęziają się cztery boczne korytarze dochodzące z powrotem do głównego ciągu lub kończące się zawaliskiem. Główny ciąg prowadzi natomiast z Kruchego Meandra do Kruchej Studzienki, Kruchej Galerii i Mokrej Salki. Stąd odchodzi w bok korytarz, który przez Ślepy Meander trafia do Cichej Salki w ciągu drugi otwór – Drugie Dno. Natomiast ciąg główny prowadzi nadal w dół do studni Lita Dwudziestka. Na jej dnie zaczyna się Ciasny Meander, który przez trzy Progi Szaleńca i kaskadę doprowadza do niewielkiej studzienki, na dnie której zaczyna się Wielka Studnia (53 metry głębokości). W bok od studni odchodzą boczne korytarze prowadzące poprzez meandry i kominy z powrotem do Wielkiej Studni. Z dna w studni odchodzą Ślepa Studnia oraz system Ciasnych Szczelin kończących się zawaliskami. Z jednej ze szczelin można dostać się do studni, w której osiągnięto najniższy punkt jaskini (−376 metrów).
Drugi otwór – Drugie Dno. Z ciasnego otworu dochodzi się przez korytarzyk do salki, a dalej przez meander i kolejną salkę do Wielkiego Korytarza prowadzącego do Cichej Salki. Stąd w bok odchodzi korytarzyk do ciągu główny otwór – dno jaskini. Główny ciąg prowadzi w dół do Piętrowego Meandra. W bok odgałęzia się korytarz do Heliktytowego Meandra, dalej do Studni z Echem i Sali pod Wantą. Korytarz ten łączy się poniżej z głównym ciągiem. Główny ciąg natomiast idzie z Piętrowego Meandra do Niskiej Galeryjki, która doprowadza do I Studni (dochodzi tu korytarz z Sali pod Wantą). Dalej są II i III Studnia (w bok znajdują się niezbadane kominy). Z dna III Studni prowadzi korytarz kończący się szczeliną. Jest to Drugie Dno (−263 metry).
Przyroda.
Szatę naciekową jaskini stanowią polewy, draperie i stalagmity występujące w rejonach: Meander Kruchych Polew, Śnieżna Salka, Ciągi Marianerii i Krucha Galeria. W jaskini znajdują się pojedyncze egzemplarze nacieków heliktytowych w Galerii Heliktytowej.
Woda w jaskini występuje w postaci sporadycznych wystąpień deszczu podziemnego oraz kilku stałych cieków wodnych. Największy z nich to ciek pojawiający się w rejonie Mokrego Przełazu, biegnący przez Partie Marianerii i Salkę na Rozdrożu.
Opis odkryć.
Główny otwór i wstępną, niewielką część jaskini znano od dawna.
Od lipca 1985 roku rozpoczęto systematyczne badanie jaskini. W tym też roku zbadano cały główny ciąg jaskini do dna.
W latach 1987–1988 odkryto Drugie Dno.
W roku 1997 odkryto drugi otwór.
W 2003 roku odkryto kolejne 155 metrów korytarzy.

</doc>
<doc id="977674" url="https://pl.wikipedia.org/wiki?curid=977674" title="Club Deportivo Cañaña">
Club Deportivo Cañaña



</doc>
<doc id="977685" url="https://pl.wikipedia.org/wiki?curid=977685" title="Sprzężenie izogonalne">
Sprzężenie izogonalne

Sprzężenie izogonalne punktu "P" względem trójkąta "ABC" – funkcja przekształcająca dany punkt na punkt przecięcia prostych uzyskanych poprzez odbicie prostych "PA", "PB" i "PC" względem dwusiecznych wychodzących z odpowiednich wierzchołków. Z postaci trygonometrycznej twierdzenia Cevy wynika w prosty sposób, że funkcja ta jest określona dla wszystkich punktów płaszczyzny poza "A","B" i "C" (kiedy to prosta "PA", "PB" lub "PC" jest nieokreślona). 
Izogonalnie sprzężone są m.in. ortocentrum i środek okręgu opisanego na trójkącie, środek masy i punkt przecięcia symedian. Środek okręgu wpisanego jest punktem stałym przekształcenia.
Każde dwa punkty izogonalnie sprzężone wewnątrz trójkąta są ogniskami elipsy wpisanej w ten trójkąt, w szczególności środek okręgu wpisanego jest podwójnym ogniskiem elipsy, którą jest okrąg wpisany w trójkąt.

</doc>
<doc id="977688" url="https://pl.wikipedia.org/wiki?curid=977688" title="Włoski Instytut Kultury">
Włoski Instytut Kultury



</doc>
<doc id="977689" url="https://pl.wikipedia.org/wiki?curid=977689" title="Włoski Instytut Kultury w Warszawie">
Włoski Instytut Kultury w Warszawie

Włoski Instytut Kultury (wł.: "Istituto Italiano di Cultura di Varsavia") – włoska instytucja promocji kultury mieszcząca się w Warszawie w kamienicy Taubenhausa przy ul. Marszałkowskiej 72.
Instytut powstał w 1934 i od tego czasu działa jako sekcja kulturalna włoskiego Ministerstwa Spraw Zagranicznych. Do jego zadań należy m.in.: organizowanie osobom spoza Włoch zapisów do włoskich szkół i uczelni, prowadzenie kursów językowych, udzielanie stypendiów, organizowanie wyjazdów w celach naukowych. Instytut zajmuje się także promocją kultury włoskiej poza granicami kraju, informacją; prowadzi również bibliotekę. Organizuje, samodzielnie lub we współpracy z polskimi instytutami, różnego rodzaju spotkania, imprezy kulturalne.
Siedziba w Polsce.
"Instytut Kultury Italskiej", według innych źródeł – "Italski Instytut Kultury" mieścił się w Warszawie przy ul. Zgody 7 róg ul. Złotej (1934–1939). Posiadał też placówki terenowe – w Krakowie, Lwowie, Łodzi, Poznaniu i Wilnie.
Po II wojnie światowej działalność instytutu reaktywowano w 1965 w nowej siedzibie przy ul. Nowowiejskiej 6 pod nazwą "Czytelni Włoskiej". Następnie przywrócono mu rangę i jako Włoski Instytut Kultury mieścił się przy ul. Foksal 11 (1978-2001), przy ul. Frascati 11 (2001), obecnie przy ul. Marszałkowskiej 72 (2003-).

</doc>
<doc id="977690" url="https://pl.wikipedia.org/wiki?curid=977690" title="Włoski Instytut Kultury w Krakowie">
Włoski Instytut Kultury w Krakowie

Włoski Instytut Kultury w Krakowie (wł.: "Istituto Italiano di Cultura di Cracovia") – włoska instytucja promocji kultury mieszcząca się w Krakowie w kamienicy przy ulicy Grodzkiej 49 (2004-).
Instytut powstał w 1987 i od tego czasu działa jako sekcja kulturalna włoskiego Ministerstwa Spraw Zagranicznych. Do jego zadań należy m.in.: prowadzenie kursów językowych, udzielanie stypendiów, organizowanie egzaminów na certyfikaty językowe. Instytut zajmuje się także promocją kultury włoskiej na terenie południowej Polski i informacją. Prowadzi również bibliotekę. Organizuje różnego rodzaju spotkania i imprezy kulturalne.

</doc>
<doc id="977694" url="https://pl.wikipedia.org/wiki?curid=977694" title="Bienor">
Bienor

Bienor – centaur w mitologii greckiej.
Był wśród zaproszonych na wesele Lapity Pejritoosa. W czasie wesela jeden z centaurów, Eurytion, chciał uprowadzić pannę młodą, co doprowadziło do wybuchu walki między Lapitami a centaurami. Walka zakończyła się zwycięstwem Lapitów.
Bienor został zabity przez herosa Tezeusza, przyjaciela Pejritoosa.

</doc>
<doc id="977695" url="https://pl.wikipedia.org/wiki?curid=977695" title="Zapały">
Zapały

Zapały – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość administracyjnie należała do województwa suwalskiego.

</doc>
<doc id="977700" url="https://pl.wikipedia.org/wiki?curid=977700" title="Marek Fink">
Marek Fink

Marek Fink właściwie Mark Finkienberg, od lat 70. Witold Jóźwicki (ur. 15 sierpnia 1911 w Zamościu) – funkcjonariusz aparatu bezpieczeństwa Polski Ludowej pochodzenia żydowskiego. Był pułkownikiem Wojska Polskiego.
Życiorys.
Syn Jura i Beli. Od 17 lipca 1942 do 14 września 1944 służba w Armii Czerwonej. Od 1944 do 1945 był zastępcą kierownika Powiatowego Urzędu Bezpieczeństwa w Lublinie. Następnie, do 1946 kierował PUBP w Będzinie. Od 1946 do 1948 był zastępcą kierownika, a od 1952 do 1954 p.o. kierownika Wojewódzkiego Urzędu Bezpieczeństwa Publicznego w Katowicach. W okresie 1952–1954 pełnił też funkcję dyrektora Departamentu VII Ministerstwa Bezpieczeństwa Publicznego. Od 1955 do 1956 był wicedyrektorem Departamentu I Komitetu do spraw Bezpieczeństwa Publicznego. Służbę w SB zakończył 31 stycznia 1961.
Należał do Komunistycznej Partii Polski, Polskiej Partii Robotniczej i Polskiej Zjednoczonej Partii Robotniczej. Na mocy uchwały Prezydium KRN z 17 września 1946 został odznaczony Krzyżem Kawalerskim Orderu Odrodzenia Polski. Wcześniej (13 grudnia 1945) otrzymał Order Krzyża Grunwaldu III klasy, a także (10 października 1945) Srebrny Medal „Zasłużonym na Polu Chwały”.

</doc>
<doc id="977703" url="https://pl.wikipedia.org/wiki?curid=977703" title="Witold Jóźwicki">
Witold Jóźwicki



</doc>
<doc id="977704" url="https://pl.wikipedia.org/wiki?curid=977704" title="Mark Finkienberg">
Mark Finkienberg



</doc>
<doc id="977705" url="https://pl.wikipedia.org/wiki?curid=977705" title="Nowy Dwór (Kowalowice)">
Nowy Dwór (Kowalowice)

Nowy Dwór – przysiółek wsi Kowalowice w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Kowalowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="977706" url="https://pl.wikipedia.org/wiki?curid=977706" title="Marysin (Baldwinowice)">
Marysin (Baldwinowice)

Marysin – przysiółek wsi Baldwinowice w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Baldwinowice.
W latach 1975–1998 przysiółek administracyjnie należała do ówczesnego województwa opolskiego.

</doc>
<doc id="977707" url="https://pl.wikipedia.org/wiki?curid=977707" title="Turowo Duże">
Turowo Duże

Turowo Duże (niem. "Rakowken", 1938–1945 "Sernau", dawniej "Rakówko, Krzysztofy") – wieś sołecka w Polsce położona w województwie warmińsko-mazurskim, w powiecie piskim, w gminie Pisz. W latach 1975–1998 miejscowość administracyjnie należała do województwa suwalskiego. Poprzednio miejscowość nosiła nazwę Rakówko i posiadała statut osady.
Pierwsza nazwa wsi wywodzi się od nazwiska "Mikołaja Rakowskiego" – pierwszego właściciela dóbr, wydzielonych z Turowa. W XV i XVI w. wieś w dokumentach pisana była jako "Reckoffsky, Krzysztofy, alten Christoffs".
Historia.
Wieś powstała w ramach kolonizacji Wielkiej Puszczy. Wcześniej był to obszar Galindii.
Była to wieś ziemiańska, dobra służebne w posiadaniu drobnego rycerstwa (tak zwani wolni, ziemianie w język staropolskim), z obowiązkiem służby rycerskiej (zbrojnej).
W 1429 r. przywilej lokacyjny wystawiony przez "Josta Struppergera" komtura bałgijskiego i wójta natangijskiego na 10 łanów wydzielonych z dóbr Turowa (informują o tym dokumenty z XVIII w.). Wieś lokowano na prawie chełmińskim, ale bez obciążenia służbą zbrojną. W tym czasie Rakówko nie stanowiło jeszcze osobnej osady. Po raz pierwszy Rakówko (jako "Reckoffsky") (a więc od nazwiska Rakowskiego, wieś należałoby nazywać "Rakowskie") wymieniane jako oddzielna osada jest w roku 1539 (osobne dobra ziemskie). Rakowscy byli w tych latach właścicielami różnych dóbr np. we wsi Gurskie, Kosinowo, Monety, Rakowo (obecnie to chyba Rakowo Piskie). Pod koniec XV w. i w XVI Turowo i Rakówko było własnością jakiegoś Krzysztofa, dlatego nazywane było "Krzysztofami" ("Cristochs"). W latach 1539-1540 do dóbr Turowa nie należało już Rakówko, które było we władaniu "Mikołaja Rakowskiego" i stanowiło już osobną osadę (dobra ziemskie).

</doc>
<doc id="977709" url="https://pl.wikipedia.org/wiki?curid=977709" title="Staszków">
Staszków

Staszków – przysiółek wsi Rychnów w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Rychnów.
Do 1945 r. folwark nosił nazwę "Paulinenhof", na cześć zmarłej 21 lipca 1845 r. Pauliny Wilhelminy, żony właściciela majątku ziemskiego w Kamiennej - Alexandra Willerta. Nazwa "Paulinów" jest obecnie używana równolegle do Staszkowa.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="977710" url="https://pl.wikipedia.org/wiki?curid=977710" title="Wszemil">
Wszemil

Wszemil (do 1945 r. "Rungehäuser", następnie Wygoda Ziemiełowicka) – do końca 2017 roku przysiółek wsi Jastrzębie w Polsce położony w województwie opolskim, w powiecie namysłowskim, w gminie Namysłów. Miejscowość zniesiono 1 stycznia 2018.
W latach 1975–1998 miejscowość administracyjnie należała do ówczesnego województwa opolskiego.
Na mapie z początku XX w. zaznaczony punkt, obecnie na tym terenie jest pole orne, na zdjęciach satelitarnych brak śladów po miejscowości.

</doc>
<doc id="977711" url="https://pl.wikipedia.org/wiki?curid=977711" title="Bławaciska">
Bławaciska

Bławaciska (do 1945 r. "Eibenho"f, wcześniej "Blawacziske") – przysiółek wsi Nowe Smarchowice w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Nowe Smarchowice.
W przysiółku znajduje się leśniczówka, będąca siedzibą Leśnictwa Ziemiełowice, a nieopodal zobaczyć można jedną z dwóch w powiecie dostrzegalni - przypominających nieco latarnię morską wież obserwacyjnych.
Nazwa przysiółka pochodzi najprawdopodobniej od wzmiankowanego w 1795 r. w "Kronice Zimmermanna" pasterza, określanego "Babanishka".
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="977712" url="https://pl.wikipedia.org/wiki?curid=977712" title="Hałderze">
Hałderze

Hałderze – przysiółek wsi Nowe Smarchowice w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Nowe Smarchowice.
W latach 1975–1998 przysiółek administracyjnie należał do ówczesnego województwa opolskiego.
Przez przysiółek przebiega droga krajowa nr 39.

</doc>
<doc id="977713" url="https://pl.wikipedia.org/wiki?curid=977713" title="Stanek (Nowe Smarchowice)">
Stanek (Nowe Smarchowice)

Stanek – przysiółek wsi Nowe Smarchowice w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Nowe Smarchowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="977714" url="https://pl.wikipedia.org/wiki?curid=977714" title="Ćwikielnia">
Ćwikielnia

Ćwikielnia – kolonia w Polsce położona w województwie warmińsko-mazurskim, w powiecie olsztyńskim, w gminie Stawiguda.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.

</doc>
<doc id="977715" url="https://pl.wikipedia.org/wiki?curid=977715" title="Zielony Dąb (Nowe Smarchowice)">
Zielony Dąb (Nowe Smarchowice)

Zielony Dąb – przysiółek wsi Nowe Smarchowice w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Nowe Smarchowice.
W latach 1975–1998 przysiółek administracyjnie należał do ówczesnego województwa opolskiego.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie stosowaną, polską nazwą "Zielony Dąb" oraz niemiecką nazwą "Gruneiche" we fragmencie "Zielony Dąb, polnischer Name von Gruneiche, Vorw., zu Eckersdorf Kr. Namslau gehorig""".

</doc>
<doc id="977716" url="https://pl.wikipedia.org/wiki?curid=977716" title="Wszeradów">
Wszeradów

Wszeradów (do 1945 r. "Schweizerei") – przysiółek wsi Ligota Książęca w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Ligota Książęca.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="977717" url="https://pl.wikipedia.org/wiki?curid=977717" title="Winniki (Mikowice)">
Winniki (Mikowice)

Winniki – przysiółek wsi Mikowice w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Mikowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="977718" url="https://pl.wikipedia.org/wiki?curid=977718" title="Willa Tadeusza Michejdy">
Willa Tadeusza Michejdy

Willa Tadeusza Michejdy – modernistyczny dom wybudowany w Katowicach w latach 1926−1930 przy ul. księcia Józefa Poniatowskiego 19 przez architekta Tadeusza Michejdę jako willa własna.
Historia.
Willa własna Tadeusza Michejdy była jego pierwszym samodzielnym projektem w Katowicach, gdzie osiedlił się w 1924 roku po ukończeniu studiów na Politechnice Lwowskiej.
Pierwotny projekt powstał w 1926 roku. Ostateczny kształt domu odbiega jednak od tej koncepcji. Zmiany nie dotyczyły ogólnej formy budynku, ani jego wnętrza, a jedynie kompozycji i dekoracji fasady i kształtu ogrodzenia.
Architekt zaprojektował budynek dwurodzinny. Parter mieścił mieszkanie rodziny Michejdów, jego pracownię architektoniczną i siedzibę Związku Architektów na Śląsku. Na dwóch wyższych kondygnacjach zaprojektowano duże komfortowe mieszkanie pod wynajem.
W 1941 roku po przymusowym opuszczeniu Katowic przez architekta z rodziną dom został przejęty przez Niemców. Po 1945 zamieniony na mieszkania kwaterunkowe. Obecnie jest własnością prywatną.
Został wpisany do rejestru zabytków 30 grudnia 1991 (nr rej.: A/1446/91, A/721/2020)
W 1998 roku katowicki oddział SARP ufundował  umieszczoną na ogrodzeniu willi tablicę upamiętniającą postać i działalność Tadeusza Michejdy.
Willę umieszczono w projekcie „Szlak Moderny” w Katowicach.
Architektura.
Stylistycznie budynek nawiązuje do tzw. polskiej sztuki dekoracyjnej związanej z Wystawą Sztuki Dekoracyjnej w Paryżu w 1925 r. (kapitele o dekoracji kryształkowej) i ulubionego w tym czasie przez Tadeusza Michejdę formizmu stworzonego przez Stanisława Ignacego Witkiewicza.
Jest to trzykondygnacyjny budynek na planie prostokąta, z którego wyłamują się dwukondygnacyjne przybudówki w narożnikach, połączone wspartym na słupach balkonem, biegnącym na poziomie pierwszego piętra przez całą elewację południową. Dachy przybudówek wykorzystano jako balkony dostępne z pomieszczeń drugiego piętra. Dom przykrywa płaski dach-taras otoczony żelazną balustradą, na którym spoczywa nadbudówka, pełniąca funkcję strychu.
Ściany budynku są gładkie, tynkowane.
Elewacje boczne (wschodnią i zachodnią) oraz tylną (południową) zaprojektowano podobnie. Rytmicznie rozstawione okna o tym samym kształcie i rozmiarze ujęto w pionowe lizeny zwieńczone niewielkim gzymsem.
Odmiennie potraktowano elewację frontową (północną). Znajdującą się centralnie wnękę przedzielają dwa masywne słupy, rozszerzające się schodkowo w stronę utworzonych w ten sposób nisz, w których umieszczono prostokątne, wielodzielne okna, a na osi całego założenia drzwi wejściowe z trójkątnym szczytem nad portalem wyprofilowanym uskokowo. Po obu stronach centralnej wnęki na wysokości pierwszego piętra znajdują się płaskorzeźby, przedstawiające mocno stylizowane sceny pracy architekta.
Willę otacza niewysoki mur z dwuskrzydłową furtką wykonaną z kutych krat.
W narożniku północno-zachodnim bezpośrednio do ogrodzenia przylega pawilon, pełniący obecnie funkcję sklepu, a od strony ul. Kilińskiego dobudowany pod kątem prostym garaż.
Dom ma trzy kondygnacje mieszkalne. Parter został przeznaczony na mieszkanie rodziny architekta. Usytuowana po północno-zachodniej stronie część mieszkalna w celu odizolowania od reszty pomieszczeń została wydzielona osobnym korytarzem i nie jest dostępna bezpośrednio z holu. Znajdowały się tu  w układzie amfiladowym: pokój pana, pokój stołowy z wyjściem do ogrodu, pokój pani połączony z pokojem dziecinnym, służbówka, kuchnia, łazienka i dwie ubikacje.
Na prawo z dużej sieni na parterze mieściło się wejście do biura architektonicznego, połączonego z gabinetem.
Pierwsze i drugie piętro stanowiły jedno mieszkanie, wynajmowane w celu spłacenia długu hipotecznego. Na piętrze zaprojektowano duży pokój stołowo-mieszkalny z wyjściem na werandę, z jednej strony łączący się przez dwuskrzydłowe drzwi z salonem, a z drugiej z oddzielającym go kotarą pokojem pani, w którym umieszczono wyjście na balkon, połączone z zejściem do ogrodu. Ponadto ulokowano tu kuchnię, pokój służbowy i spiżarnię.
Drugie piętro zajmowały: pokój pana i pani, pokoje dzieci, pokój gościnny, łazienka i ubieralnia.
Hol pełniący funkcję klatki schodowej miał charakter reprezentacyjny. Dominują tu trójbiegowe schody o niklowanym oporęczowaniu.
Wnętrza willi odznaczały się wysokim standardem. Większość pomieszczeń posiadała dębowe podłogi parkietowe firmy „Parquet” z Katowic oraz  stolarkę firmy „M. Robak” z Mysłowic. W budynku zainstalowano ogrzewanie i urządzenia sanitarne firmy „E. Landau” z Katowic.
Dom wybudowano z cegieł stosując stropy żelbetowe.

</doc>
<doc id="977719" url="https://pl.wikipedia.org/wiki?curid=977719" title="Karolówka (Żaba)">
Karolówka (Żaba)

Karolówka – przysiółek wsi Żaba w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Żaba. Do 1945 przysiółek nosił nazwę "Karlshof." 
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="977720" url="https://pl.wikipedia.org/wiki?curid=977720" title="Stanisław Pizło">
Stanisław Pizło

Stanisław Antoni Pizło (ur. 9 sierpnia 1901 w Woli Zgłobieńskiej, zm. 1 marca 1977) – pułkownik LWP, dyrektor departamentów Ministerstwa Bezpieczeństwa Publicznego. 
Jako kapitan był zastępcą Głównego Przedstawiciela Rządu RP do spraw emigracji w Łucku w latach 1944–1945. Był dyrektorem Departamentu VI (Departament VI, Wydział Więzień i Obozów, Departament Więziennictwa) MBP w latach 1946–1951, zastępcą dyrektora tego departamentu w latach 1945–1946, dyrektorem Departamentu Kwaterunkowo-Budowlanego MBP w latach 1953–1954 oraz kierownikiem Biura Socjalnego MBP w latach 1951–1953. Dyrektor Zarządu Spraw Socjalnych i Kulturalnych (1956), Zastępcą dyrektora Zarządu Służby Zdrowia MSW (1958).
Członek PPR i PZPR. Pochowany na wojskowych Powązkach (kwatera 7BII-4-17).

</doc>
<doc id="977721" url="https://pl.wikipedia.org/wiki?curid=977721" title="Krzemieniec (Żaba)">
Krzemieniec (Żaba)

Krzemieniec – przysiółek wsi Żaba w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Żaba.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="977722" url="https://pl.wikipedia.org/wiki?curid=977722" title="Młyńskie Stawy">
Młyńskie Stawy

Młyńskie Stawy – przysiółek wsi Żaba w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Żaba.
W latach 1975–1998 przysiółek administracyjnie należał do ówczesnego województwa opolskiego.
Leśniczówka Młyńskie Stawy – szkółka leśna. Leśnictwo to istnieje od XVIII w. i należy do Nadleśnictwa Namysłów. Aktualnie na terenie leśnictwa znajduje się obiekt edukacyjny i stary młyn z XVIII wieku.
Przyroda.
W sąsiedztwie znajduje się użytek ekologiczny "Młyńskie Stawy", który powstał w miejscu dawnych ogroblowanych łąk w dolinie potoku Biestrzykowickiego. Teren ten jest atrakcyjny szczególnie dla ptactwa wodnego, a także dla szeregu innych gatunków zwierząt związanych ze środowiskiem wodno-lądowym.

</doc>
<doc id="977723" url="https://pl.wikipedia.org/wiki?curid=977723" title="Żabka (Żaba)">
Żabka (Żaba)

Żabka (do 1945 r. "Klein Saabe") – przysiółek wsi Żaba w Polsce, położony w województwie opolskim, w powiecie namysłowskim, w gminie Namysłów. Wchodzi w skład sołectwa Żaba.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="977724" url="https://pl.wikipedia.org/wiki?curid=977724" title="Wielkopolskie Przedsiębiorstwo Przemysłu Ziemniaczanego">
Wielkopolskie Przedsiębiorstwo Przemysłu Ziemniaczanego

Wielkopolskie Przedsiębiorstwo Przemysłu Ziemniaczanego – przedsiębiorstwo zajmujące się przetwórstwem ziemniaczanym, mające siedzibę w Luboniu.
Historia.
Budowa w 1904 roku niewielkiej Fabryki Przetworów Ziemniaczanych rozpoczęła historię Wielkopolskiego Przedsiębiorstwa Przemysłu Ziemniaczanego w Luboniu. Za sprawą Komisji Kolonizacyjnej spółki niemieckich firm wykupiły od polskich rolników tereny, na których powstały dwa oddzielne zakłady: wspomniana Fabryka Przetworów Ziemniaczanych i lubońska Fabryka Drożdży. Dla sprowadzonej z Niemiec kadry wykwalifikowanych pracowników wybudowano osiedla pracownicze, natomiast miejscowa ludność była zatrudniona jako pracownicy niewykwalifikowani. 
Po zakończeniu I wojny światowej lubońskie fabryki przejął polski skarb państwa, W latach 20. ubiegłego wieku powstał zakład o nazwie "Fabryka Przetworów Ziemniaczanych Tow. Akc. w Luboniu". Nastąpiła rozbudowa zakładów, a dynamiczny rozwój przedsiębiorstwa sprawił, że w tym czasie stało się ono największe w Europie. 
Po wybuchu II wojny światowej zakłady przejął okupant. Wydajność produkcji była niska, gdyż akty sabotażu i konspiracyjna działalność załogi skutecznie osłabiały funkcjonowanie przedsiębiorstwa. Po wyzwoleniu pracownicy obu fabryk uruchomili produkcję. Już w 1947 roku rozpoczęto nowe inwestycje, a następnie w 1949 roku fabryka drożdży została połączona z zakładami ziemniaczanymi, tworząc Lubońskie Zakłady Przemysłu Spożywczego. Okres od 1956 do 1964 roku to czas wzrostu produkcji i kolejnej rozbudowy. Powstało zaplecze surowcowe, zmodernizowano poszczególne oddziały i wprowadzono nowe technologie. Wytwarzano m.in.: mączkę ziemniaczaną, syrop, kleje, dekstryny, słód, drożdże i krochmal pszenny. W 1970 roku powstało Wielkopolskie Przedsiębiorstwo Przemysłu Ziemniaczanego, największy tego typu zakład w Polsce. Rok 1972 wpisał się w historię WPPZ dramatem, jakim był wybuch na oddziale produkcji dekstryn. Zginęło wtedy 18 osób, których pamięć uczczono postawionym na miejscu katastrofy pomnikiem. Następne lata to okres dynamicznego rozwoju WPPZ. Wprowadzone zmiany technologiczne pozwalały sprostać normom ekologicznym. 
Od 1992 roku przedsiębiorstwo zostało Spółką Akcyjną. Systematyczna restrukturyzacja firmy, wysokie kwalifikacje kadry oraz system informatyczny wspomagający zarządzanie sprawił, że WPPZ spełniło wymagania rynku krajowego i unijnego. W 1994 roku z WPPZ wydzielono niezależną spółkę "AGROL" S.A., która zajmuje się obsługą WPPZ w sprawach związanych z kontrolowaniem ziemniaków i regularnymi dostawami tego surowca do produkcji. Jednocześnie spółka "AGROL" oferuje plantatorom środki ochrony roślin, nawozy sztuczne oraz sadzeniaki ziemniaka. W 1995 roku zabytkowe zakładowe budynki mieszkalne WPPZ przekazał nowo powstałej Spółdzielni Mieszkaniowej "Spójnia" w Luboniu. WPPZ od początku swego istnienia jest nierozerwalnie związane z Luboniem i jego mieszkańcami. Ogromna większość pracowników zakładów to mieszkańcy dzisiejszego Lubonia i dlatego właśnie rozbudowywano zakładowe budynki mieszkalne. W 1959 roku pojawiły się pierwsze ogródki działkowe, których dzisiaj jest już 100. Nierozerwalnie z historią WPPZ związana jest artystyczna działalność Chóru "Bard". Lubońskie "zakłady z czerwonej cegły" to historia trzech pokoleń pielęgnujących tradycje pracowitości, świadomości społecznej i patriotyzmu.
Współczesność.
W 2005 roku firma uruchomiła nowy Oddział Preparatów Spożywczych i Krochmalnię w Zakładzie Produkcyjnym w Stawie, przenosząc w wyniku restrukturyzacji firmy wszystkie linie produkcyjne z Lubonia do Zakładu w Stawie z wyjątkiem wcześniej zlikwidowanych następujących działów produkcyjnych: Syropiarnia, Drożdżownia, Słodownia i Klejarnia, które w warunkach współczesnych nie spełniały podstawowych wymogów nowoczesności, w tym ekologii.
Obecnie, w celu systematycznego podnoszenia jakości i poszerzania listy produktów oraz w poszanowaniu dla środowiska naturalnego, modernizowane są linie produkcyjne i uskuteczniane procesy produkcyjne. WPPZ S.A. zatrudnia obecnie około 150 pracowników. Siedziba firmy i zarządu znajduje się w Luboniu. Działy Produkcji, Sprzedaży i Kontroli Jakości zostały przeniesione do Zakładu Produkcyjnego w Stawie.

</doc>
<doc id="977725" url="https://pl.wikipedia.org/wiki?curid=977725" title="Jacek Jezierski (urzędnik)">
Jacek Jezierski (urzędnik)

Jacek Paweł Jezierski (ur. 11 kwietnia 1958 w Gdańsku) – polski urzędnik państwowy, zoolog, w latach 2007–2013 prezes Najwyższej Izby Kontroli.
Życiorys.
Wywodzi się z rodziny Jezierskich, władających do 1945 Otwockiem Wielkim. Ukończył studia na Wydziale Biologii i Nauk o Ziemi Uniwersytetu Gdańskiego, specjalizacja ekologia zwierząt. W 1981 odbył roczną wyprawę naukową do stacji badawczej Polskiej Akademii Nauk na Spitsbergenie. W 1983 rozpoczął pracę w Stacji Ornitologicznej Instytutu Zoologii PAN w Górkach Wschodnich. Podczas studiów związany z NZS, od 1990 do 1992 był zatrudniony w Biurze ds. Ekologii Komisji Krajowej NSZZ „Solidarność”.
15 czerwca 1992 objął stanowisko wicedyrektora Zespołu Ochrony Środowiska i Gospodarki Przestrzennej w Najwyższej Izbie Kontroli. Po reorganizacji został wicedyrektorem Departamentu Ochrony Środowiska i Budownictwa NIK. 1 sierpnia 1998 został powołany przez marszałka Sejmu na stanowisko wiceprezesa Najwyższej Izby Kontroli. 14 czerwca 2007 został kandydatem Prawa i Sprawiedliwości na urząd prezesa NIK. 6 lipca tego samego roku Sejm stosunkiem głosów 239:121 wybrał go na to stanowisko (pokonał kandydatkę posłów PO Julię Piterę). Po zatwierdzeniu go przez Senat rozpoczął pełnienie tej funkcji 22 sierpnia 2007. Od czerwca 2008 do maja 2011 był przewodniczącym zarządu EUROSAI. Funkcję prezesa NIK pełnił do 27 sierpnia 2013.
W 2019 odznaczony Złotym Krzyżem Zasługi.
Życie prywatne.
Żonaty z Barbarą, ma dwóch synów. Jest taternikiem i alpinistą, 18 maja 1983 zdobył Dhaulagiri (siódmy szczyt Ziemi).

</doc>
<doc id="977727" url="https://pl.wikipedia.org/wiki?curid=977727" title="Hrabstwo Washington (Illinois)">
Hrabstwo Washington (Illinois)

Hrabstwo Washington – hrabstwo w USA, w stanie Illinois, według spisu z 2000 roku liczba ludności wynosiła 15 148. Siedzibą hrabstwa jest Effingham.
Geografia.
Według spisu hrabstwo zajmuje powierzchnię 1461 km2, z czego 1457 km2 stanowią lądy, a 4 km2 (0,25%) wody.
History.
Hrabstwo Washington zostało utworzone w 1818 roku z hrabstwa St. Clair. Zostało nazwane na cześć George'a Washingtona. Hrabstwo jest położone w silnie zurbanizowanej strefie miasta St. Louis, jednak nie należy do metropolii.
Demografia.
Według spisu z 2000 roku hrabstwo zamieszkuje 15 148 osób, które tworzą 5848 gospodarstw domowych oraz 4239 rodzin. Gęstość zaludnienia wynosi 10 osób/km2. Na terenie hrabstwa jest 6385 budynków mieszkalnych o częstości występowania wynoszącej 4 budynków/km2. Hrabstwo zamieszkuje 98,58% ludności białej, 0,33% ludności czarnej, 0,22% rdzennych mieszkańców Ameryki, 0,18% Azjatów, 0,03% mieszkańców wysp Pacyfiku, 0,13% ludności innej rasy oraz 0,52% ludności wywodzącej się z dwóch lub więcej ras, 0,71% ludności to Hiszpanie, Latynosi lub inni.
W hrabstwie znajduje się 5848 gospodarstw domowych, w których 33,50% stanowią dzieci poniżej 18. roku życia mieszkający z rodzicami, 61,70% małżeństwa mieszkające wspólnie, 7,10% stanowią samotne matki oraz 27,50% to osoby nie posiadające rodziny. 24,30% wszystkich gospodarstw domowych składa się z jednej osoby oraz 13,30% żyje samotnie i ma powyżej 65. roku życia. Średnia wielkość gospodarstwa domowego wynosi 2,55 osoby, a rodziny wynosi 3,02 osoby.
Przedział wiekowy populacji hrabstwa kształtuje się następująco: 25,30% osób poniżej 18. roku życia, 7,60% pomiędzy 18. a 24. rokiem życia, 27,30% pomiędzy 25. a 44. rokiem życia, 23,00% pomiędzy 45. a 64. rokiem życia oraz 16,70% osób powyżej 65. roku życia. Średni wiek populacji wynosi 39 lat. Na każde 100 kobiet przypada 97,60 mężczyzn. Na każde 100 kobiet powyżej 18. roku życia przypada 95,50 mężczyzn.
Średni dochód dla gospodarstwa domowego wynosi 40 932 USD, a średni dochód dla rodziny wynosi 48 433 dolarów. Mężczyźni osiągają średni dochód w wysokości 30 209 dolarów, a kobiety 22 151 dolarów. Średni dochód na osobę w hrabstwie wynosi 19 108 dolarów. Około 3,70% rodzin oraz 6,00% ludności żyje poniżej minimum socjalnego, z tego 6,00% poniżej 18. roku życia oraz 8,70% powyżej 65. roku życia.

</doc>
<doc id="977729" url="https://pl.wikipedia.org/wiki?curid=977729" title="Panathinaiko">
Panathinaiko

Panathinaiko Stadio lub Kalimarmaro (, obecnie częściej jako Καλιμάρμαρο, czyli „wykonany z dobrego marmuru”; ) – jedna z najbardziej znaczących, zrekonstruowanych budowli w Atenach. Położony jest w naturalnym zagłębieniu terenu pomiędzy dwoma wzgórzami Agra i Ardettos, nad rzeką Ilisos. Zbudowany w tym miejscu został w latach 330–329 p.n.e. przez Lykurgosa na wielkie igrzyska Panateńskie. Później, od 140 do 144 n.e. został przebudowany przez Herodesa Attikusa do formy, którą odnaleziono podczas wykopalisk w 1870. Jego wymiary to 204,7 metrów długości i 33,35 metrów szerokości, pomieścić mógł do 80 000 widzów. Aktualnie stadion często jest miejscem ważnych wydarzeń kulturalnych.
Zrekonstruowany na Letnie Igrzyska Olimpijskie 1896, dzięki wytrwałości i nakładom finansowym Jeorjosa Awerofa, greckiego męża stanu i przemysłowca, wywodzącego się ze starej, kupieckiej rodziny, związanej z Metsowem i Aleksandrią, gorącego entuzjasty wskrzeszenia idei olimpijskiej. Jest wykonany w całości z białego marmuru. Jego konstrukcja jest przystosowana do wyścigów konnych. Niegdyś prowadziły doń marmurowe propyleje.
17 maja 2012, na arenie nowożytnych igrzysk w 1896 roku, odbyła się ceremonia przekazania ognia olimpijskiego brytyjskiej sztafecie olimpijskiej. Wcześniej płomień został zapalony od promieni słonecznych w mieście Olimpia. Zwieńczeniem podróży znicza było odpalenie od niego płomienia olimpijskiego na Stadionie Olimpijskim w Londynie podczas ceremonii otwarcia XXX Letnich Igrzysk Olimpijskich.

</doc>
<doc id="977732" url="https://pl.wikipedia.org/wiki?curid=977732" title="Juliusz Burgin">
Juliusz Burgin

Juliusz Burgin (ur. 17 marca 1906 w Otwocku, zm. 9 lutego 1973 w Warszawie) – polski działacz komunistyczny, wysoki funkcjonariusz Ministerstwa Bezpieczeństwa Publicznego (m.in. dyrektor gabinetu ministra), pułkownik LWP, współpracownik NKWD i NKGB od 1939, z zawodu ślusarz.
Życiorys.
Syn Mojżesza-Michała, brat Bernarda. Ukończył 6 klas gimnazjum, a 1923–1924 odbywał praktykę ślusarską, po czym podjął studia na Wolnej Wszechnicy Polskiej. Jako kilkunastolatek pomagał bratu w pracy w partii komunistycznej i brał udział w wiecach i demonstracjach. 11 grudnia 1922 został ranny podczas walk ulicznych z działaczami endeckimi. Od 1925 był członkiem Związku Młodzieży Komunistycznej i od 1927 Komunistycznej Partii Polski (KPP). Od listopada 1933 członek Sekretariatu KC KZMP, w 1934 sekretarz KC KZMZU. Pracował w Sekretariacie MOPR. Od lipca 1936 sekretarz Komitetu Okręgowego (KO) KPP w Łodzi, a od września sekretarz KO KPP w Krakowie. Wielokrotnie więziony za działalność antypaństwową w latach: 1926, 1928, 1929–1933, 1935 i 1936–1939.
Po agresji ZSRR na Polskę znalazł się na terenie okupacji sowieckiej. Kolejno: komendant Oddziału Ofensywnego Gwardii Robotniczej w Brześciu; członek Oddziału Specjalnego NKWD w Brześciu-Kobryniu, naczelnik Gospodarstwa Pomocniczego 6 Dywizji Piechoty Armii Czerwonej w Twierdzy Brzeskiej; kierownik działu dziennika „Szlakiem Wolności” w Mińsku. Po ataku Niemiec na ZSRR w 1941 zmobilizowany do Armii Czerwonej. Zastępca odpowiedzialnego redaktora polskich audycji Radia Kościuszko w Moskwie. Funkcjonariusz Kominternu i NKGB. W 1943 skierowany przez NKGB na front południowy „do obozów jeńców i innych prac”. Od czerwca 1943 w 1 Polskiej Dywizji im. T. Kościuszki. Od listopada 1944 był szefem Wydziału Politycznego w 1 Korpusie Pancernym 2 Armii WP. Od czerwca 1945 do czerwca 1947 był naczelnikiem Wydziału II Samodzielnego Ministerstwa Bezpieczeństwa Publicznego. W latach 1947–1948 redaktor naczelny „Głosu Ludu”. W latach 1948–1949 dyrektor Gabinetu Ministra Bezpieczeństwa Publicznego, od 1949 do 1950 szef I Inspektoratu Ministerstwa Obrony Narodowej.
Od lutego 1950 do lipca 1951 był pierwszym ambasadorem PRL w Chińskiej Republice Ludowej, a od września 1950 był ambasadorem w Koreańskiej Republice Ludowo-Demokratycznej. W latach 1951–1957 był wiceministrem transportu drogowego i lotniczego. Od 1959 do 1963 prezes Spółdzielni Wydawniczej „Książka i Wiedza” w Warszawie. Był współzałożycielem i sekretarzem generalnym Towarzystwa Przyjaźni Polsko-Chińskiej i członkiem prezydium Stowarzyszenia Ateistów i Wolnomyślicieli.
Zmarł w Warszawie. Został pochowany na Cmentarzu Wojskowym na Powązkach (kwatera B33-6-13).
Jego żoną była Maria Wierna.
Odznaczenia.
oraz medale wojskowe i odznaczenia czechosłowackie i koreańskie.

</doc>
<doc id="977734" url="https://pl.wikipedia.org/wiki?curid=977734" title="Zielona Łąka">
Zielona Łąka



</doc>
<doc id="977735" url="https://pl.wikipedia.org/wiki?curid=977735" title="Saturacja (teoria koloru)">
Saturacja (teoria koloru)

W teorii koloru saturacja lub nasycenie, to subiektywna intensywność barwy. Im barwa jest bardziej nasycona, tym jest odbierana jako bardziej żywa. Za to barwy mniej nasycone, zdają się przytłumione i bliższe szarości (odcienie szarości charakteryzują się brakiem nasycenia).
W przestrzeni HSV, saturacja jest jedną ze współrzędnych (S). W przestrzeni RGB natomiast, nasycenie rozumiane jest jako odległość euklidesowa danego koloru, od szarego punktu o tej samej jasności co rozważany kolor.

</doc>
<doc id="977741" url="https://pl.wikipedia.org/wiki?curid=977741" title="Campeonato Maranhense">
Campeonato Maranhense

Campeonato Maranhense - ligowe mistrzostwa brazylijskiego stanu Maranhão.
Format.
Pierwsza liga 2006
Jak we wszystkich rozgrywkach w Brazylii, format zmienia się często.
Kluby.
Pierwsza liga 2006

</doc>
<doc id="977742" url="https://pl.wikipedia.org/wiki?curid=977742" title="Bitwa o Madryt">
Bitwa o Madryt

Bitwa o Madryt – oblężenie Madrytu, które miało miejsce w trakcie hiszpańskiej wojny domowej, długotrwała bitwa między nacierającymi frankistami a broniącymi się republikanami od 8 listopada 1936 do 28 marca 1939.
Bitwa.
Bitwa o Madryt rozpoczęła się frontalnymi atakami sił generała Francisco Franco, w skład których wchodziły Hiszpańskie Siły Kolonialne (większość marokańskich), najemnicy z Legii Cudzoziemskiej oraz oddziałami nacjonalistów hiszpańskich. Republikanie, którzy mieli problemy ze zorganizowaniem stałych sił zbrojnych, utworzyli Armię Ludową i pospiesznie przygotowywali obronę stolicy. Obrońców Madrytu wsparły licznie przybyłe Brygady Międzynarodowe.
Ofensywa nacjonalistyczna została odparta na przedmieściach Madrytu, a walki przerodziły się w wojnę pozycyjną. Obie strony próbowały wyprzeć lub wedrzeć się w siły przeciwnika. Zimą front ustabilizował się około 10 km na północny zachód od Madrytu. Walk na froncie zaprzestano aż do puczu pułkownika Casado w marcu 1939 roku, wtedy to podzielone i walczące ze sobą nawzajem siły republikańskie zostały tak mocno zdezorganizowane, że Franco dostrzegł szansę i zaatakował. Madryt poddał się bez walki, co zakończyło ponad dwuipółroczne ataki na miasto.
Obrona Madrytu miała ważne znaczenie w walkach w całej Hiszpanii, ponieważ siły republikańskie walczyły z wielkim poświęceniem w celu pomocy stolicy. Ten czynnik decydował o długości i zaciętości prowadzonych działań wojennych.
Polacy w bitwie o Madryt.
Dużą rolę w republikańskiej obronie Madrytu odegrali Polacy walczący m.in. w batalionie imienia Jarosława Dąbrowskiego (dąbrowszczacy). Ogólne straty Polaków w tej bitwie sięgały 1200 zabitych – była to prawie ⅓ strat poniesionych przez siły republikańskie.

</doc>
<doc id="977744" url="https://pl.wikipedia.org/wiki?curid=977744" title="Romuald Jurcewicz">
Romuald Jurcewicz

Romuald Jurcewicz (ur. 4 grudnia 1908 w Czelabińsku, zm. ?) – radziecki oficer, podpułkownik aparatu bezpieczenstwa PRL.
Syn Wacława i Konstancji. Od 12 kwietnia 1945 do 1 października 1946 był wicedyrektorem Zarządu Personalnego MBP, a następnie Biura Personalnego MBP. Uchwałą Prezydium KRN z 17 września 1946 odznaczony Złotym Krzyżem Zasługi, otrzymał też Order "Krzyż Grunwaldu" III klasy. Po zwolnieniu wyjechał do ZSRR. Członek WKP(b).

</doc>
<doc id="977745" url="https://pl.wikipedia.org/wiki?curid=977745" title="Raport Northcote’a-Trevelyana">
Raport Northcote’a-Trevelyana

Raport Northcote’a-Trevelyana – opublikowany w 1853 roku raport Stafforda H. Northcote’a i Charlesa E. Trevelyana postulujący, aby służba cywilna opierała się m.in. na podziale pracy na zadania intelektualne i mechaniczne, prowadzonej przez niezależne komisje rekrutacji na stanowiska urzędnicze czy też awansach na podstawie merytorycznych przesłanek.
Charakterystyka raportu.
W raporcie stwierdzono, że "w obecnym stanie rzeczy nie można rządzić bez pomocy sprawnego aparatu stałych urzędników, którzy by byli należycie podporządkowani ministrom, bezpośrednio odpowiadający przed monarchą oraz przed parlamentem, lecz którzy by byli zarazem obdarzeni niezależnością, siłą charakteru, zdolnościami, doświadczeniem wystarczającym do tego, aby radzić, wspomagać i do pewnego stopnia wpływać na tych, którzy stoją ponad nim".
Raport stanowił uogólnienie i rozwinięcie praktyki kształtowanej od 1764 roku przez władzę Kompanii Wschodnioindyjskiej, która do połowy XIX wieku władała znaczną częścią Indii i Wysp Oceanu Indyjskiego. Był to jeden z przykładów, jak administracja prywatna może mieć wpływ na administrację publiczną.
Raport był odpowiedzią na patologie w mianowaniu urzędników państwowych w XVIII-wiecznej Anglii. Ogromna część urzędów była sprzedawana, co doprowadziło do obniżenia sprawności państwa, opóźnienia rozwoju gospodarczego oraz strat finansowych.
W 1859 roku parlament brytyjski uchwalił "Supperannuation Act", który był kamieniem milowym w formowaniu się nowoczesnej służby cywilnej. Na jego mocy wynagrodzenie urzędnika było uchwalane co roku i składało się z wynagrodzenia zasadniczego oraz dodatku emerytalnego wynikającego ze stażu i efektów pracy. "Supperannuation Act" doprowadził również do likwidacji zjawiska sprzedaży urzędów.

</doc>
<doc id="977750" url="https://pl.wikipedia.org/wiki?curid=977750" title="Antena Krzyku">
Antena Krzyku

Antena Krzyku – polska niezależna wytwórnia płytowa założona w 1984 roku, prowadzona przez Arka Marczyńskiego. Także związane z nią czasopismo o tym samym tytule.
Oba projekty wywodzą się ze sceny punkowej, jednak profil obu stopniowo ewoluował ku noise'owi, postrockowi, muzyce elektronicznej czy jazzowi. Działalność firmy i publikowanie czasopisma kilkakrotnie były zawieszane, a wydawnictwo przepoczwarzyło się w Post_Post oraz Home Appliance (Rockers Publishing). W Antenie Krzyku swe albumy wydają lub wydawali m.in. Ewa Braun, Hey, Psychocukier, Pustki, Something Like Elvis, Starzy Singers, Pochwalone, Siksa oraz Hańba!.

</doc>
<doc id="977752" url="https://pl.wikipedia.org/wiki?curid=977752" title="La Loretana Pucallpa">
La Loretana Pucallpa

La Loretana - peruwiański klub piłkarski z siedzibą w mieście Pucallpa, stolicy regionu Ukajali.
Historia.
Klub założony został 1 maja 1971 roku i gra obecnie w lidze regionalnej.
Klub rozgrywa swoje mecze domowe na oddanym do użytku w 1946 roku stadionie Estadio Oficial.

</doc>
<doc id="977753" url="https://pl.wikipedia.org/wiki?curid=977753" title="Ludwik Sielicki">
Ludwik Sielicki

Ludwik Sielicki (ros. Людвиг Иванович Селицкий) (ur. 25 grudnia 1903 w Wielkim Trilesinie, obwód mohylewski, zm. 5 marca 1977) – partyzant białoruski, pułkownik MO, oficer Armii Czerwonej, członek Wszechzwiązkowej Komunistycznej Partii bolszewików (WKP(b)).
Życiorys.
Ludwik Sielicki urodził się w rodzinie Jana i Emilii. Członek WKP(b) od 1926 roku. Od 1938 roku zajmował się pracą gospodarczą i partyjną w obwodach witebskim i białostockim. Po ataku Niemiec na ZSRR od lipca 1941 był jednym z liderów ruchu partyzanckiego w regionie witebskim. Od lutego 1942 roku był dowódcą grupy partyzanckiej i komisarzem oddziału, od lipca 1942 do kwietnia 1943 komisarzem. Od listopada 1942 do kwietnia 1944 roku dowódca 1 Brygady Partyzanckiej im. K.S. Zasłonowa, jednocześnie od czerwca 1943 roku I sekretarz podziemnego komitetu okręgowego WKP(b) w Orszy. Od maja 1944 roku pozostawał do dyspozycji Centralnego Komitetu WKP(b).
Od 1 września 1944 roku był zastępcą komendanta głównego Milicji Obywatelskiej w Lublinie. 14 kwietnia 1945 roku został kierownikiem Wydziału do Walki z Bandytyzmem w Ministerstwie Bezpieczeństwa Publicznego. 15 stycznia 1946 roku został zastępcą dyrektora Departamentu VII MBP. 21 lutego 1946 został powołany na stanowisko dyrektora Departamentu I MBP. 25 września 1946 roku został naczelnikiem Wydziału Ochrony Rządu. 30 czerwca 1948 roku został zwolniony z zajmowanego stanowiska i odkomenderowany do ZSRR. 
W latach 1948–1971 był komisarzem wojskowym w Uzbeckiej SRR oraz inżynierem administracji autostrady Moskwa-Brześć.
Jedną z ulic w mieście Orsza nazwano jego imieniem.

</doc>
<doc id="977757" url="https://pl.wikipedia.org/wiki?curid=977757" title="Cupids chokehold">
Cupids chokehold



</doc>
<doc id="977758" url="https://pl.wikipedia.org/wiki?curid=977758" title="La Loretana">
La Loretana



</doc>
<doc id="977762" url="https://pl.wikipedia.org/wiki?curid=977762" title="Kościół św. Antoniego w Ostrołęce">
Kościół św. Antoniego w Ostrołęce

Kościół pw. św. Antoniego Padewskiego w Ostrołęce – parafialny kościół rzymskokatolicki zbudowany w latach 1666–1696. Kościół jest częścią pobernardyńskiego zespołu klasztornego, wpisanego do rejestru zabytków (nr rej.: A-384 z 5.12.1958). Jest to jeden z najstarszych i najcenniejszych zabytków Ostrołęki.
Historia.
Fundatorem kościoła był sędzia ziemski nurski Tomasz Rola-Gocłowski. Budowa rozpoczęła się w roku 1666, a 30 lat później, w roku 1696 został on konsekrowany przez biskupa płockiego Andrzeja Chryzostoma Załuskiego i otrzymał tytuł św. Antoniego z Padwy.
W 1864 roku zabudowania przeszły we władania skarbu państwa i znajdowały się w nich urzędy miejskie. W 1925 r. w budynkach należących do kościoła znajdowała się szkoła rzemieślniczo-przemysłowa, później także internat tej szkoły. Do 1864 r. kościół był własnością Zakonu Bernardynów. Od tego roku opiekę, nad kościołem i klasztorem sprawowała diecezja. W 1927 r. kościół poklasztorny został przekazany miejscowej parafii.
W przeszłości kościół był miejscem kilku ważnych wydarzeń; m.in. w 1831 r. bronili się tutaj Czwartacy. W latach 1915–1917 budynek kościoła służył za szpital wojskowy.
W nocy z 13 na 14 marca 1989 r. wskutek pożaru wnętrze kościoła uległo znacznemu zniszczeniu. Został on jednak zrekonstruowany i doprowadzony do pierwotnego stanu w ciągu kilku lat. Jednak wyjątkowych walorów artystycznych barokowy portret Gocłowskiego uległ zniszczeniu, obecnie jest znany jedynie z reprodukcji.
13 czerwca 2010 r. kościół otrzymał miano sanktuarium. Tytuł ten nadał biskup diecezjalny łomżyński ks. bp Stanisław Stefanek. Kustoszem sanktuarium został proboszcz parafii ks. kan. Zdzisław Grzegorczyk.
Charakterystyka ogólna.
Kościół pw. św. Antoniego w Ostrołęce jest jednonawowy, zbudowany w stylu barokowym na planie krzyża. Znajduje się w nim 9 ołtarzy. Największy pod wezwaniem św. Antoniego pierwotnie znajdował się przy nawie, lecz na początku XX wieku został przeniesiony do jednej ze ścian bocznych. W centralnym punkcie znajduje się obraz św. Antoniego z dzieciątkiem pochodzący z początku XVIII wieku.
Polichromia kościoła wykonana została przez zakonnika bernardyna Walentego Żebrowskiego w latach 1762–1765. Malowidła pokrywają znaczną część wnętrza, zajmują sklepienie i ściany. Wszystkie łączy wspólna treść – postać św. Antoniego z Padwy, który znany był jako kaznodzieja, cudotwórca i misjonarz. Poruszają one dwa aspekty – życie świętego i cuda jakich dokonał. Liczne freski są alegoriami czterech pór roku i czterech części świata.
Z kościołem łączy się klasztor, który wzniesiono w końcu XVIII wieku w stylu barokowym. Piętrowy budynek składa się z czterech skrzydeł i części frontowej. Przylega do południowej ściany kościoła i prezbiterium.
Przed kościołem znajduje się dziedziniec, zwany Kalwarią. Z trzech stron otaczają go krużganki, w których umieszczono stacje męki Pańskiej. Po pożarze z roku 1989 krużganki i Kalwaria zachowały się w stanie nienaruszonym.
W kościele pobernardyńskim znajdują się rozległe podziemne krypty – z grobowcami dobroczyńców klasztoru, szlachty oraz zakonników. Krypty te są jednymi z największych i najcenniejszych tego typu zabytków w północno-wschodniej Polsce. Kronika klasztorna zawiera wykaz osób tutaj pochowanych. Wykaz otwiera fundator Tomasz Gocłowski z Gocłów. Rola i jego żona Marianna z Bogdańskich. Wśród osób pochowanych w tym klasztorze występują nazwiska Zbierzchowskich, Mieczkowskich, Duczymińskich, Kisielnickich, Zaruskich, Bukowskich, Godlewskich, Mierzejewskich, Radgowskich i innych.
Przy północnej ścianie kościoła znajduje się pomnik ku czci Czwartaków poległych w 1831 roku w bitwie pod Ostrołęką.
W czerwcu 2007 r. kościół wszedł w posiadanie relikwii św. Antoniego, które zostały sprowadzone z Padwy.

</doc>
<doc id="977773" url="https://pl.wikipedia.org/wiki?curid=977773" title="Collegium Adama Wrzoska w Poznaniu">
Collegium Adama Wrzoska w Poznaniu

 
Collegium Adama Wrzoska w Poznaniu – budynek zlokalizowany w Poznaniu, przy ul. Rokietnickiej 7. Patronuje mu prof. Adam Wrzosek.
1994–2018.
W latach 1994–2018 nazwę Collegium Adama Wrzoska nosił wieżowiec zlokalizowany przy ul. Dąbrowskiego 79 w Poznaniu, który pierwotnie służył jako biurowiec Wiepofamy. 
Był on zajmowany m.in. przez Uniwersytet Medyczny im. Karola Marcinkowskiego. 
Do 2014 w budynku znajdowała się główna siedziba poznańskiego oddziału Głównego Urzędu Statystycznego. 
Budynek posiada 13 pięter, a jego wysokość to 53,5 metra. W marcu 2016 uczelnia poinformowała o złym stanie budynku oraz następującej wyprowadzce z obiektu administracji i jednostek naukowo-dydaktycznych. Z uwagi na szacunkowe koszty remontu wartości 35 mln zł przyjęto możliwość wyburzenia wieżowca. 
Na parterze budynku, przy wejściu znajduje się tablica pamiątkowa poświęcona prof. Adamowi Wrzoskowi.
Od 2018.
28 marca 2018 Senat Uniwersytetu Medycznego im. Karola Marcinkowskiego w Poznaniu na mocy uchwały nadał budynkowi przy ul. Rokietnickiej 7 w Poznaniu, w którym zlokalizowane jest Centrum Symulacji Medycznej, nazwę „Collegium Adama Wrzoska”.

</doc>
<doc id="977776" url="https://pl.wikipedia.org/wiki?curid=977776" title="Louis B. Mayer">
Louis B. Mayer

Louis Burt Mayer (właśc. Lazar Meir; ur. 4 lipca 1882, zm. 29 października 1957 w Los Angeles) – kanadyjsko-amerykański przedsiębiorca, dystrybutor i producent filmowy, współzałożyciel i do 1951 wiceprezes do spraw produkcji wytwórni Metro-Goldwyn-Mayer.
Życiorys.
Urodził się w okolicach Mińska w rodzinie żydowskiej. Z Rosji wyemigrował do Kanady wraz z rodzicami, jeszcze jako dziecko. W Ameryce ukończył szkołę podstawową, a następnie, podobnie jak ojciec, pracował jako zamiatacz plaż, handlarz starzyzną i złomem. W 1907 r. zakupił kino, a w 1915 r. był już właścicielem sieci kin Louis B. Mayer Pictures.
W 1924 r. wraz z Samuelem Goldwynem i Marcusem Loewem założył Metro-Goldwyn-Mayer, a w 1927 r. należał do grona założycieli Amerykańskiej Akademii Filmowej przyznającej Oscary. W latach 30. i 40. XX wieku uchodził za jednego z najlepiej zarabiających Amerykanów. Z MGM został zwolniony przez zarząd po konflikcie z Dorem Scharym.
W filmie biograficznym "Trumbo" z 2015 w rolę Mayera wcielił się Richard Portnow, a w filmie "Mank" z 2020 zagrał go Arliss Howard.

</doc>
<doc id="977777" url="https://pl.wikipedia.org/wiki?curid=977777" title="Kościół Zbawiciela Świata w Ostrołęce">
Kościół Zbawiciela Świata w Ostrołęce

Kościół pw. Zbawiciela Świata w Ostrołęce – parafialny kościół rzymskokatolicki. Obecny kościół zbudowany został w latach 1997-2000. Parafia istnieje natomiast od roku 1989.
Historia.
Pomysł powstania nowego kościoła w Ostrołęce pojawił się już pod koniec lat 70. zeszłego wieku. Rozrastająca się w latach 80. wojewódzka Ostrołęka nie mogła wciąż trwać w ramach dwóch śródmiejskich parafii. Zwłaszcza parafia pw. św. Antoniego Padewskiego była zbyt duża, aby można było w niej bezproblemowo prowadzić działalność duszpasterską.
W 1976 r. przedstawiciele ostrołęckiego duchowieństwa, na czele z proboszczem parafii św. Antoniego ks. J. Biernackim, podjęli starania o utworzenie nowej parafii. W 1982 r. władze państwowe wyraziły zgodę na budowę domu parafialnego i kościoła przy ul. Goworowskiej.
W grudniu 1986 odprawiona została pierwsza msza święta w tymczasowej, drewnianej kaplicy, wkrótce potem zaczęto budować dom parafialny. 3 grudnia 1989 r. na mocy dekretu biskupa łomżyńskiego J. Paetza ustanowiona została parafia Zbawiciela Świata, a jej pierwszym proboszczem został ks. P. Zabielski.
W grudniu 1996 r. w wyniku pożaru zniszczona została całkowicie drewniana kaplica. Paradoksalnie wydarzenie to spowodowało przyspieszenie budowy nowego kościoła. Ostatecznie powstał on w roku 2000.
Konstrukcja i symbolika.
Pierwszy projekt zakładał budowę gigantycznej świątyni o powierzchni 3,5 tys. km². Ostatecznie zdecydowano się mniejszy, murowany kościół o długości 42 m, szerokości 30 m i wysokości 33 m (wraz z krzyżami 40 m).
Konstrukcja świątyni symbolizować ma Wszechświat. W ołtarzu głównym znajduje się tabernakulum w kształcie słońca, a na tle mozaiki przedstawiającej Wszechświat oraz na tle krzyża znajduje się figura zmartwychwstałego Jezusa w geście błogosławieństwa. Na każdym z dwunastu filarów w kościele znajdują się naturalnej wielkości figury apostołów. Na zewnątrz, tuż przed wejściem do kościoła, góruje postać Zbawiciela Świata z rozłożonymi rękoma, symbolicznie obejmującymi parafię.
Parafia.
Parafia pw. św. Zbawiciela Świata w Ostrołęce należy do dekanatu diecezji łomżyńskiej, skupia ona 10400 wiernych. Proboszczem parafii jest ks. kan. Jan Franciszek Świerad.

</doc>
<doc id="977780" url="https://pl.wikipedia.org/wiki?curid=977780" title="Maciej Hilgier">
Maciej Hilgier

Maciej Hilgier (ur. 22 maja 1950 w Warszawie, zm. 12 czerwca 2007) – polski lekarz anestezjolog, doktor nauk medycznych, były prezes, a następnie wiceprezes Polskiego Towarzystwa Badania Bólu. Kierownik Oddziału Badania Bólu i Terapii Paliatywnej Centrum Onkologii w Warszawie. Członek Zarządu Europejskiego Stowarzyszenia Europa Przeciw Bólowi. Współautor wraz z Jerzym Jaroszem monografii "„Leczenie bólów nowotworowych”". Autor pionierskiej pracy "„Blokady układu współczulnego”" (1995). Jeden z niewielu lekarzy mających tytuł "Lekarza Niezwykłego" otrzymywanego za szczególne poświęcenie i zaangażowanie w pomoc chorym.

</doc>
<doc id="977781" url="https://pl.wikipedia.org/wiki?curid=977781" title="Mistrzostwa Polski w rugby 7 mężczyzn">
Mistrzostwa Polski w rugby 7 mężczyzn

Mistrzostwa Polski w rugby 7 mężczyzn – prowadzone corocznie, organizowane od 1996 rozgrywki drużyn rugby 7, mające na celu wyłonienie najlepszej męskiej drużyny w Polsce. 
System rozgrywek.
Pierwsze nieoficjalne mistrzostwa Polski w rugby 7 mężczyzn rozegrano w 1995 w Sopocie i zakończyły się zwycięstwem miejscowego Ogniwa, natomiast pierwszy oficjalny turniej mistrzowski rozegrano w 1996. Początkowo były mistrzostwa rozgrywano w formule jednodniowych turniejów. W 1998 zmieniono format rozgrywek na serię czterech turniejów (podczas pierwszej edycji w tym formacie nie rozegrano czwartego turnieju z powodu zbyt małej liczby zgłoszonych drużyn). W kolejnych latach mistrz Polski wyłaniany był podczas jednodniowego turnieju, w którym uczestniczyły zgłaszające się doń drużyny. W 2011 po raz pierwszy turniej mistrzowski rozegrano w formule dwudniowej. Wprowadzono także reguły kwalifikacji do turnieju mistrzowskiego – np. w sezonie 2013/2014 awansowało do niego 6 najlepszych drużyn poprzednich mistrzostw oraz 6 wyłonionych w turniejach barażowych. W tym sezonie także o mistrzostwie decydowały dwa turnieje finałowe i łączna punktacja w nich zdobyta. W 2014 połączono mistrzostwa Polski z organizowanym dotąd rozgrywkami ligowymi (wcześniej turnieje mistrzowskie były zaliczane równocześnie jako jedne z turniejów ligowych – np. 2008, 2009, 2010, 2011). W sezonie 2014/2015 o udziale w turnieju finałowym decydowały serie turniejów: rozegrano cztery turnieje, z których 24 najlepsze drużyny uczestniczyły w turniejach półfinałowych, a z tych po 6 najlepszych awansowało do turnieju finałowego. W sezonie 2015/2016 mistrzostwa ponownie składały się z dwóch turniejów i łączna punktacja w nich osiągnięta wyłoniła mistrza. Od sezonu 2016/2017 zwiększono liczbę turniejów do siedmiu, przy czym w ostatnim, finałowym, brało udział 10 drużyn z najwyższą punktacją z dotychczasowych turniejów. O mistrzostwie decydował wynik turnieju finałowego. W sezonie 2018/2019 rozegrano tylko dwa turnieje eliminacyjne oraz turniej barażowy, a w finale przewidziano 12 miejsc. W sezonie 2019/2020 rozegrano trzy turnieje, bez finałowego – o mistrzostwie decydowała łączna punktacja z turniejów.
Medaliści mistrzostw.
Medaliści mistrzostw:
Statystyka.
Drużyny według liczby mistrzostw:

</doc>
<doc id="977782" url="https://pl.wikipedia.org/wiki?curid=977782" title="Irena Szpak">
Irena Szpak

Irena Szpak z domu Robakiewicz (ur. 20 września 1916, zm. 7 czerwca 2007) – polska pisarka i tłumaczka. Autorka książek o tematyce technicznej, zrób to sam. Wieloletni członek Stowarzyszenia Autorów ZAiKS. 
Pochowana na cmentarzu prawosławnym w Warszawie.

</doc>
<doc id="977785" url="https://pl.wikipedia.org/wiki?curid=977785" title="Słonecznica (ptak)">
Słonecznica (ptak)

Słonecznica ("Eurypyga helias") – gatunek dużego ptaka, będącego jedynym przedstawicielem rodziny słonecznic (płaskorzytek) (Eurypygidae) w rzędzie słonecznicowych (Eurypygiformes). Zamieszkuje strefę międzyzwrotnikową Ameryki kontynentalnej – od skrajnie południowego Meksyku po Brazylię.
Systematyka.
Słonecznice były zwykle umieszczane w rzędzie żurawiowych. Niektóre aspekty ich morfologii sugerują spokrewnienie z czaplami i ich krewnymi (włączając bąki), ale to może być efektem konwergencji wynikającej z podobnego stylu życia i nie musi oznaczać faktycznego pokrewieństwa. Słonecznice są jednak bardzo podobne do kagu, o których ekologii również wiadomo niewiele.
Badania molekularne (Fain, Houde, 2004) wydają się potwierdzać, że kagu i słonecznice są ze sobą blisko spokrewnione. Przypuszczalnie oba te gatunki nie należą do żurawiowych. Możliwe, że są formami bocznego odgałęzienia (powstałego na Gondwanie) drzewa filogenetycznego, na którym przypuszczalnie znajdowały się także wymarłe ptaki z rodziny Aptornithidae i/lub madagaskarniki i to między innymi sprawia, że relacja z żurawiami właściwymi nie jest jasna.
Morfologia.
Długość ciała wynosi 43–48 cm; "E. h. major": długość skrzydła samic 218–229 mm, samców 216–230 mm, długość ogona samic 147–155 mm, samców 148–156 mm, długość wierzchołka dzioba samic 61,1–67,3 mm, samców 61,1–65,1 mm, długość skoku samic 54,6–59,3 mm, samców 54,1–58,0; "E. h. helias": długość skrzydła samic 208–227 mm, samców 204–231 mm, długość ogona samic 154–167 mm, samców 153–165 mm, długość wierzchołka dzioba samic 57–65 mm, samców 59–65 mm; "E. h. meridionalis": długość skrzydła samic 220–229 mm, samców 226–237 mm, długość ogona samic 150–157 mm, samców 156–163 mm, długość wierzchołka dzioba samic 61–69 mm, samców 61–72 mm; masa ciała samic 188–211 g, samców 199–295 g.
Słonecznica wyglądem przypomina bąki (stąd jej angielska nazwa – "sunbittern", co dosłownie znaczy „słoneczny bąk”). Upierzenie pstrokate choć w stonowanych barwach, liniowo ułożone, od jasnoszarego przez brązowe, po czarne. Na rozłożonych skrzydłach wyraźnie widoczne czerwono-czarne pawie oczka na beżowym tle. Upierzenie obydwu płci jest jednakowe. Smukła szyja i głowa, dziób dość długi i wąski. Nogi dłuższe, o lekko czerwonej barwie.
Ekologia i zachowanie.
Środowiskiem życia słonecznic są lasy tropikalne. Spotykane są blisko zalesionych potoków i strumieni od 900 do 1800 m n.p.m., gdzie żerują w płytkiej wodzie lub wzdłuż brzegów.
By odstraszyć drapieżniki oraz podczas zalotów, by zademonstrować dominację, słonecznice przyjmują bojową postawę i rozkładając skrzydła odsłaniają wyraźny rysunek przypominający wielkie oczy. Pożywienie stanowią małe ryby i inne drobne kręgowce, skorupiaki oraz owady.
Gniazda sklepione kopułą budowane są na drzewach z patyków i gliny. Samice składają do nich dwa, rzadziej trzy niemal kuliste jaja barwy szarej lub lekko brązowej, czasem nakrapiane. Wysiadywaniem zajmują się obydwoje rodzice i trwa ono około miesiąca. Młode w gnieździe uzyskują dorosłe upierzenie. Opuszczają gniazdo po 3–4 tygodniach.
Status.
IUCN uznaje słonecznicę za gatunek najmniejszej troski (LC, "Least Concern") nieprzerwanie od 1988 roku. W 2019 roku organizacja Partners in Flight szacowała, że liczebność światowej populacji mieści się w przedziale 0,5–5 milionów osobników, a jej trend uznała za spadkowy.

</doc>
<doc id="977786" url="https://pl.wikipedia.org/wiki?curid=977786" title="Nellie Lutcher">
Nellie Lutcher

Nellie Lutcher (ur. 15 października 1912 w Lake Charles, zm. 8 czerwca 2007 w Los Angeles) – amerykańska wokalistka i pianistka jazzowa.
Karierę muzyczną rozpoczęła w wieku 11 lat, akompaniując na fortepianie, legendarnej wokalistce bluesowej Ma Rainey. Największą popularność zdobyła jednak jako piosenkarka jazzowa, w latach 40 i 50 XX wieku, a za jej najpopularniejsze piosenki uchodzą „Hurry On Down” i „He’s A Real Gone Guy”. Wykonała również wspólnie z Natem Kingiem Cole piosenkę „Can I Come In For A Second?”. Współpracowała ze znanym perkusistą Andrew Cyrillem.

</doc>
<doc id="977789" url="https://pl.wikipedia.org/wiki?curid=977789" title="Stanisława Domagalska">
Stanisława Domagalska

Stanisława Domagalska (ur. 5 lipca 1946 w Radomiu, zm. 2 czerwca 2007) – polska pisarka dla dzieci i młodzieży, dziennikarka, autorka filmów dokumentalnych, działaczka opozycji antykomunistycznej.
Życiorys.
Była absolwentką filologii polskiej Uniwersytetu Warszawskiego. W pierwszej połowie lat 70. pracowała w Wytwórni Filmów Dokumentalnych w Warszawie. Uczestniczyła w protestach przeciwko zmianom w Konstytucji PRL w 1975/1976. W 1975 rozpoczęła pracę w jako wychowawczyni w sanatorium neuropsychiatrii dziecięcej w Garwolinie, następnie jako nauczycielka języka polskiego w szkole podstawowej. Równocześnie publikowała książki dla dzieci. W 1981 rozpoczęła pracę w "Tygodniku Solidarność", początkowo w dziale listów, następnie także jako autorka reportaży.
W stanie wojennym współpracowała z "Tygodnikiem Wojennym", była członkiem jednej z jego tzw. redakcji zastępczych, powstałej na wypadek aresztowania głównej redakcji, redagowała w związku z tym razem z Janem Doktorem numery 90-100 (lipiec-grudzień 1984). Równocześnie od 1983 pracowała w legalnie wydawanym miesięczniku "Powściągliwość i Praca". Od listopada 1984 do 1990 była również członkiem redakcji drugoobiegowego tygodnika "Przegląd Wiadomości Agencyjnych". W 1989 przejściowo powróciła na kilka miesięcy do reaktywowanego "Tygodnika Solidarność".
Od 1991 realizowała filmy w Studiu Filmowym Kronika. Współpracowała m.in. z Pawłem Kędzierskim. Należała do Stowarzyszenia Pisarzy Polskich. Zbiór jej reportaży z lat 1978-2002 ukazał się w tomie "Intensywny zapach ruty" (wyd. dom na wsi, Ossa 2008)

</doc>
<doc id="977792" url="https://pl.wikipedia.org/wiki?curid=977792" title="Krzysztof Bukiel">
Krzysztof Bukiel

Krzysztof Bukiel (ur. 1962 w Szczecinie) – polski lekarz, działacz związkowy, publicysta, specjalista chorób wewnętrznych i medycyny rodzinnej, w latach 1991-2022 przewodniczący Ogólnopolskiego Związku Zawodowego Lekarzy (OZZL).
Życie prywatne.
Urodzony w Szczecinie w rodzinie pielęgniarki i robotnika portowego. W 1980 rozpoczął studia w Pomorskiej Akademii Medycznej, do której został przyjęty bez egzaminów, jako najlepszy absolwent VI Liceum Ogólnokształcącego w Szczecinie. Po zakończeniu studiów w 1986 rozpoczął pracę w szpitalu w Stargardzie, w którym stale pracuje.
Żonaty, żona – Marzena, lekarz alergolog, dwoje dzieci: syn Paweł (ur. 1986), córka Anna (ur. 1995).
Działalność związkowa i publicystyczna.
Założyciel i od 1991 do 2022 przewodniczący Ogólnopolskiego Związku Zawodowego Lekarzy. Jako główny cel swojej działalności deklaruje wprowadzenia w Polsce systemu opieki zdrowotnej opartego o zasady rynkowe i dobrowolne ubezpieczenia zdrowotne, uznając, że taki system najlepiej zapewni lekarzom odpowiedni poziom wynagrodzeń, możliwości rozwoju zawodowego i właściwy status społeczny, a pacjentom możliwość skutecznego i niezawodnego leczenia. Inicjator powołania Porozumienia Środowisk Medycznych (PŚM) - roboczej grupy profesjonalistów utworzonej w celu opracowania kompleksowej koncepcji Racjonalnego Systemu Opieki ZdrowotnejRp w Polsce (RSOZ) i opartej na nim społecznego projektu ustawy o powszechnym ubezpieczeniu zdrowotnym (2005-2007). Był koordynatorem prac PŚM i współautorem tych projektów.
Jedna z najbardziej wpływowych osób w polskiej służbie zdrowia według magazynu „Puls Medycyny”.
Autor licznych publikacji dotyczących organizacji i finansowania ochrony zdrowia, zamieszczanych w miesięczniku OZZL Lekarz Polski, a następnie w pismach medycznych i w prasie ogólnej. Jest współautorem książek o tematyce związanej z funkcjonowaniem opieki zdrowotnej w Polsce: "Dzieje i nadzieje OZZL"";" "W szponach systemu"";" oraz autorem opracowań "Determinacja i upór - 15 lat Ogólnopolskiego Związku Zawodowego Lekarzy; 20 lat OZZL - 20 lat walki o prawa lekarzy i racjonalny system opieki zdrowotnej w Polsce""."
Lider akcji protestacyjnych i strajkowych w latach: 1996 i 1997 (rządziła wtedy koalicja SLD-PSL); 1999 i 2000 (AWS-UW); 2006 i 2007 (PiS-Samoobrona-LPR).
Działalność polityczna i poglądy.
Niezrzeszony w żadnej partii politycznej. W 1991 kandydował w wyborach parlamentarnych z listy Kongresu Liberalno-Demokratycznego, w 1997 z listy Unii Prawicy Rzeczypospolitej, w 2005 z listy Platformy Janusza Korwin-Mikke, w 2007 (do Senatu) z ramienia Unii Polityki Realnej w okręgu szczecińskim (uzyskał oficjalne poparcie Stowarzyszenia na rzecz Jednomandatowych Okręgów Wyborczych, Okręgowej Rady Lekarskiej w Szczecinie, Ogólnopolskiego Związku Zawodowego Lekarzy oraz Zachodniopomorskiego Związku Pracodawców Lecznictwa) i w 2011 z listy Prawicy Rzeczypospolitej (razem z UPR), a także w wyborach samorządowych do sejmiku zachodniopomorskiego w 2014 z listy Kongresu Nowej Prawicy.
Otwarcie deklaruje poparcie dla programu: wolnego rynku, ograniczenia fiskalizmu, biurokracji i udziału państwa w gospodarce, ochrony i poparcia tradycyjnych wartości moralnych, rodziny i suwerenności Polski. Popiera wprowadzenie jednomandatowych okręgów wyborczych.
Jest przeciwnikiem karania lekarzy niespełniających ustawowego obowiązku samokształcenia się.

</doc>
<doc id="977796" url="https://pl.wikipedia.org/wiki?curid=977796" title="Garz (powiat Vorpommern-Greifswald)">
Garz (powiat Vorpommern-Greifswald)

Garz () – gmina w Niemczech w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Usedom-Süd. Leży nad Zalewem Szczecińskim, graniczy ze Świnoujściem.
Na terenie gminy znajduje się wschodnia część regionalnego portu lotniczego Heringsdorf. Przez kilka miesięcy w 2007 działało tu drogowe przejście graniczne Garz - Świnoujście, zastrzeżone dla ruchu samochodowego. Dozwolony był ruch osobowy (pieszy/rowerowy) oraz autobusowy. Po wejściu Polski do Układu z Schengen 21 grudnia 2007, usunięto również zastrzeżenia dla ruchu samochodowego.
Toponimia.
Nazwa pochodzenia słowiańskiego, od "gard" „gród”. Na powojennych mapach miejscowość występowała pod wariantową polską nazwą "Gardziszcze".
Komunikacja.
Przez teren gminy przebiega droga krajowa B110.
Kościół w Garzu.
Głównym zabytkiem wsi jest kościół Marii Magdaleny, wzniesiony w XIII wieku, otoczony nieużytkowanym obecnie cmentarzem.

</doc>
<doc id="977798" url="https://pl.wikipedia.org/wiki?curid=977798" title="Backstreet Boys (album)">
Backstreet Boys (album)

Backstreet Boys – pierwsza płyta zespołu Backstreet Boys, wydana 6 maja 1996 roku przez Zomba Recording Corporation. Sprzedaż na całym świecie przekroczyła 30 milionów płyt.
Album w Polsce uzyskał status platynowej płyty.

</doc>
<doc id="977799" url="https://pl.wikipedia.org/wiki?curid=977799" title="Hrabstwo Foster">
Hrabstwo Foster

Hrabstwo Foster (ang. "Foster County") to hrabstwo w południowej części stanu Dakota Północna w Stanach Zjednoczonych. Hrabstwo zajmuje powierzchnię 1 675,00 km². Według szacunków United States Census Bureau w roku 2006 miało 3 583 mieszkańców. Siedzibą hrabstwa jest Carrington.
Geografia.
Hrabstwo Foster zajmuje powierzchnię całkowitą 1 675,00 km², z czego 1 645,16 km² to powierzchnia lądowa, a 29,84 km² (1,8%) to powierzchnia wodna.

</doc>
<doc id="977800" url="https://pl.wikipedia.org/wiki?curid=977800" title="Unlink">
Unlink

Unlink – polecenie konsoli uniksowej, służące do usuwania plików. Wywołuje ono bezpośrednio wywołanie systemowe unlink(). Jeżeli podana ścieżka wskazuje na dowiązanie symboliczne, unlink usuwa tylko dowiązanie, natomiast nie usuwa samego pliku.
Wywołanie.
 unlink "ŚCIEŻKA"

</doc>
<doc id="977803" url="https://pl.wikipedia.org/wiki?curid=977803" title="Leonard Calvert">
Leonard Calvert

Leonard Calvert (ur. 1606, zm. 1647) – angielski szlachcic i kolonizator, syn George’a Calverta, pierwszego barona Baltimore. Został mianowany pierwszym gubernatorem kolonii Maryland przez swojego brata, Cæciliusa Calverta.

</doc>
<doc id="977818" url="https://pl.wikipedia.org/wiki?curid=977818" title="Herb Barbadosu">
Herb Barbadosu

Herb Barbadosu – jeden z oficjalnych symboli Barbadosu. 
Opis.
Herb został nadany 21 grudnia 1965 roku dekretem królowej Elżbiety II. Przedstawia na tarczy w polu złotym u góry dwa czerwone kwiaty brezylki nadobnej ("Poinciana pulcherrima") i brodate drzewo figowe (łac. ficus barbata, ang. Bearded Fig Tree) które dało nazwę wyspie. Tarczę wspierają koryfena (ang. dolphin fish) oraz pelikan. Ryba jest symbolem zarówno bogactwa kraju, morza jak i jego położenia na wyspie. Tarczę wieńczy hełm turniejowy ze złoto-czerwonymi labrami, na którym zawój złoto-czerwony, w klejnocie ręka dzierżąca dwie trzciny cukrowe złożone w kształt krzyża świętego Andrzeja. Symbolizuje to duże znaczenie trzciny cukrowej w tamtejszym przemyśle, a także dzień niepodległości, który przypada w dzień świętego Andrzeja. Pod tarczą na wstędze znajduje się motto Barbadosu "Pride and Industry" (Dumna i Pracowita).

</doc>
<doc id="977819" url="https://pl.wikipedia.org/wiki?curid=977819" title="Monastyr Savina">
Monastyr Savina

Monastyr Savina – prawosławny monaster Serbskiego Kościoła Prawosławnego, znajdujący się w mieście Herceg Novi nad Zatoką Kotorską w Czarnogórze.
Monastyr Savina leży na skraju miasta, w kompleksie leśnym Savinska Dubrava, 2 km na wschód od Starego Miasta, pomiędzy magistralą adriatycką a morzem. Zespół monastyru składa się z 2 cerkwi (Wielkiej i Małej) Zaśnięcia Bogurodzicy, cerkwi św. Sawy oraz budynku mieszkalno-gospodarczego wraz ze skarbcem.
6 maja 2005, w Dzień św. Jerzego, Emir Kusturica został ochrzczony w tym monastyrze, stając się członkiem Serbskiego Kościoła Prawosławnego. Na chrzcie przyjął imię Nemanja Kusturica (Немања Кустурица).

</doc>
<doc id="977820" url="https://pl.wikipedia.org/wiki?curid=977820" title="Samuel Marsden">
Samuel Marsden

Samuel Marsden (ur. w 1764 w Horsforth w pobliżu Leeds, zm. 12 maja 1838 w Nowej Południowej Walii) – brytyjski misjonarz w Australii i Nowej Zelandii, podróżnik.
Pochodził z rodziny kupieckiej. Po ukończeniu szkół w Hull pracował przez krótki czas dla ojca, a następnie uzyskał stypendium uniwersytetu Cambridge, gdzie podjął studia w roku 1790. Jeszcze w czasie studiów odebrał pierwsze święcenia kapłańskie w Kościele anglikańskim, a w roku 1793 został mianowany przez władze pierwszym kapelanem kolonii karnej w Nowej Południowej Walii.
W marcu 1794 Marsden wylądował w osadzie Parramatta w okolicach dzisiejszego Sydney. Jego zadaniem było nie tylko niesienie posługi duszpasterskiej zastanym więźniom, ale także utworzenie duszpasterstwa kobiet-więźniarek i objęcie opieką sierot i nieślubnych dzieci kolonii, dla których utworzył szkołę.
W roku 1807 wrócił do Anglii, gdzie został przedstawiony królowi Jerzemu III, któremu przedłożył sprawozdanie z postępów jakie czyniło osadnictwo w Australii. Król w zamian obdarował go pięcioma owcami rasy merynos, które stały się podstawą późniejszych wielkich stad australijskich owiec.
W roku 1814 Marsden wynajął statek "Active", na pokładzie którego dwaj misjonarze wyruszyli ku Nowej Zelandii. Byli pierwszymi misjonarzami europejskimi na wyspach. Wkrótce po nich na Nowej Zelandii zjawił się (w towarzystwie sześciu maoryskich wodzów z Parramatty) sam Marsden. Uzyskał zgodę Maorysów na utworzenie pierwszej misji chrześcijańskiej na Wyspie Północnej.
W ciągu następnych dwudziestu trzech lat Marsden odbył siedem dalszych podróży z Australii do Nowej Zelandii. Jakkolwiek głównym jego zadaniem było nawracanie Maorysów, znalazł również czas na eksploracje Wyspy Północnej. Szczególnie dokładnie zbadał tereny pomiędzy Zatoką Obfitości (ang. "Bay of Plenty") a Zatoką Tamizy (ang. "Firth of Thames") – wąski pas lądu łączący cypel północny z resztą wyspy. Tam, w latach czterdziestych XIX wieku powstało miasto Auckland, późniejsza stolica Nowej Zelandii. Podczas swej ostatniej podróży w roku 1837 pośredniczył w negocjacjach, które doprowadziły do zawarcia traktatu pokojowego z Maorysami, a tym samym powstania pierwszej stałej osady na wyspach.
Nazywany powszechnie "nowozelandzkim apostołem" wielebny Samuel Marsden był znany także jako "biczujący klecha" (ang. "Flogging Parson") ze względu na nieubłagany stosunek do buntujących się skazańców (zwłaszcza irlandzkich katolików), z których składała się większość społeczności kolonii australijskich. We wstępnym okresie kolonizacji stał się jednym z największych posiadaczy ziemskich w stanie Nowa Południowa Walia i protoplastą jednego z dominujących w Australii rodów.

</doc>
<doc id="977828" url="https://pl.wikipedia.org/wiki?curid=977828" title="William Wills">
William Wills



</doc>
<doc id="977829" url="https://pl.wikipedia.org/wiki?curid=977829" title="Hrabstwo Warren (Illinois)">
Hrabstwo Warren (Illinois)

Hrabstwo Warren – hrabstwo w USA, w stanie Illinois, według spisu z 2000 roku liczba ludności wynosiła 18 731. Siedzibą hrabstwa jest Monmouth.
Geografia.
Według spisu hrabstwo zajmuje powierzchnię 1407 km², z czego 1405 km² stanowią lądy, a 2 km² (0,25%) stanowią wody.
Historia.
Hrabstwo Warren zostało sformowane w 1825 z Hrabstwa Pike. Z kolei Hrabstwo Henderson zostało utworzone z zachodniej części hrabstwa Warren w 1841.
Hrabstwo Warren zostało nazwane na cześć Dr. Joseph Warren, zabitego w Bitwie po Bunkier Hill w 1775. Był pierwszym oficerem, który zginął w wojnie o niepodległość Stanów Zjednoczonych.
Demografia.
Według spisu z 2000 roku hrabstwo zamieszkuje 18 735 osób, które tworzą 7166 gospodarstw domowych oraz 4966 rodzin. Gęstość zaludnienia wynosi 13 osób/km2. Na terenie hrabstwa jest 7787 budynków mieszkalnych o częstości występowania wynoszącej 6 budynków/km2. Hrabstwo zamieszkuje 95,60% ludności białej, 1,59% ludności czarnej, 0,18% rdzennych mieszkańców Ameryki, 0,34% Azjatów, 0,10% mieszkańców Pacyfiku, 1,10% ludności innej rasy oraz 1,10% ludności wywodzącej się z dwóch lub więcej ras, 2,71% ludności to Hiszpanie, Latynosi lub inni.
W hrabstwie znajduje się 7166 gospodarstw domowych, w których 29,80% stanowią dzieci poniżej 18 roku życia mieszkający z rodzicami, 56,50% małżeństwa mieszkające wspólnie, 8,80% stanowią samotne matki oraz 30,70% to osoby nie posiadające rodziny. 26,70% wszystkich gospodarstw domowych składa się z jednej osoby oraz 12,70% żyje samotnie i ma powyżej 65 roku życia. Średnia wielkość gospodarstwa domowego wynosi 2,44 osoby, a rodziny wynosi 2,94 osoby.
Przedział wiekowy populacji hrabstwa kształtuje się następująco: 23,20% osób poniżej 18 roku życia, 12,40% pomiędzy 18 a 24 rokiem życia, 24,50% pomiędzy 25 a 44 rokiem życia, 23,60% pomiędzy 45 a 64 rokiem życia oraz 16,30% osób powyżej 65 roku życia. Średni wiek populacji wynosi 38 lat. Na każde 100 kobiet przypada 93,80 mężczyzn. Na każde 100 kobiet powyżej 18 roku życia przypada 91,10 mężczyzn.
Średni dochód dla gospodarstwa domowego wynosi 36 224 USD, a średni dochód dla rodziny wynosi 42 437 dolarów. Mężczyźni osiągają średni dochód w wysokości 30 365 dolarów, a kobiety 20 453 dolarów. Średni dochód na osobę w hrabstwie wynosi 16 946 dolarów. Około 6,80% rodzin oraz 9,20% ludności żyje poniżej minimum socjalnego, z tego 11,50% poniżej 18 roku życia oraz 7,00% powyżej 65 roku życia.

</doc>
<doc id="977831" url="https://pl.wikipedia.org/wiki?curid=977831" title="Gatunki akcesoryczne">
Gatunki akcesoryczne



</doc>
<doc id="977832" url="https://pl.wikipedia.org/wiki?curid=977832" title="Gatunki przypadkowe">
Gatunki przypadkowe



</doc>
<doc id="977833" url="https://pl.wikipedia.org/wiki?curid=977833" title="Bereźno">
Bereźno

Bereźno (biał. "Беражна") – wieś na Białorusi w rejonie korelickim obwodu grodzieńskiego. W latach 1921-1939 wchodziła w skład II Rzeczypospolitej.
Znajduje się tu parafialna cerkiew prawosławna pw. Kazańskiej Ikony Matki Bożej.

</doc>
<doc id="977834" url="https://pl.wikipedia.org/wiki?curid=977834" title="Gatunki stałe">
Gatunki stałe



</doc>
<doc id="977836" url="https://pl.wikipedia.org/wiki?curid=977836" title="Bracia polscy w Prusach">
Bracia polscy w Prusach



</doc>
<doc id="977837" url="https://pl.wikipedia.org/wiki?curid=977837" title="Synagoga w Rykach">
Synagoga w Rykach

Synagoga w Rykach – synagoga znajdująca się w Rykach przy Starym Rynku pod numerem 37.
Synagoga została zbudowana po 1842 roku. Podczas II wojny światowej hitlerowcy zdewastowali synagogę. Po zakończeniu wojny zniszczony i opuszczony budynek synagogi gruntownie przebudowano z przeznaczeniem na sklepy. Wówczas zupełnie zatracono oryginalne elementy wystroju synagogalnego. Obecnie znajduje się w niej zakład krawiecki oraz bank BPH.

</doc>
<doc id="977844" url="https://pl.wikipedia.org/wiki?curid=977844" title="Farynowo">
Farynowo

Farynowo, Farynów (, "Farynawa"; ) – wieś na Białorusi, w rejonie połockim, w obwodzie witebskim.
Znajduje tu się stacja kolejowa Farynowo, położona na linii Połock – Mołodeczno. W okresie międzywojennym była to sowiecka stacja graniczna na granicy z Polską.
Historia.
Wieś szlachecka położona była w końcu XVIII wieku w województwie połockim.

</doc>
<doc id="977846" url="https://pl.wikipedia.org/wiki?curid=977846" title="Helene Deutsch">
Helene Deutsch

Helene Deutsch z domu Rosenbach (ur. 9 października 1884 w Przemyślu, zm. 29 marca 1982 w Cambridge (Massachusetts)) – polska i amerykańska psychoanalityczka. Była pierwszą psychoanalityczką specjalizującą się w psychologii kobiety i w seksualności kobiecej, o czym opublikowała pierwszą tego rodzaju książkę na świecie książkę.
Życiorys.
Helena Deutsch pochodziła ze zasymilowanej rodziny żydowskiej z Przemyśla. Urodziła się jako czwarte dziecko prawnika Wilhelma Rosenbacha i Reginy z domu Fass. Razem z rodziną mieszkała w kamienicy Giżowskiego przy ul. Rynek 26 (przed wojną 28) w Przemyślu.
Do 14 roku życia uczyła się w prywatnej szkole Antoniny z Miłkowskich Gawrońskiej w Przemyślu. W czasach kiedy żyła, nauka dziewcząt kończyła się właśnie w 14-nastym roku ich życia. Potem przeznaczeniem dziewczyny było "próżniacze życie debiutantki aż do samego zamążpójścia" – jak pisała Helena w swojej autobiografii. Helena jednak nie chciała tak szybko zakończyć swojej edukacji. Aby wymóc na rodzicach zgodę na kontynuowanie nauki dwukrotnie uciekła z domu. Po drugiej ucieczce rodzice przystali na jej prośby.
Jako czternastolatka zaprzyjaźniła się ze starszym od niej o 14 lat przywódcą partii socjaldemokratycznej Hermanem Liebermanem. Z czasem połączyła ich miłość. Jednak Lieberman miał żonę, której nie chciał opuścić. W 1911 Helena podjęła decyzję o rozstaniu. Zanim to się stało razem uczestniczyli w 1919 w Międzynarodowym Kongresie Socjalistycznym w Sztokholmie, gdzie Helena poznała Różę Luksemburg i Andżelikę Bałabanow.
Twierdziła, że jej dwie starsze siostry również miały talenty, których jednak nikt nie rozwijał. Malwina była utalentowana plastycznie, natomiast Gizela muzycznie.
Przez siedem lat uczyła się do matury, a następnie zdała ją eksternistycznie (jedynie tak wtedy kobiety mogły uzyskiwać świadectwo dojrzałości) w 1907 we Lwowie. Po maturze zdecydowała o podjęciu studiów na Wydziale Medycznym Uniwersytetu Wiedeńskiego (wybierając psychiatrię). W ślad za ojcem marzyła o studiowaniu prawa, ale wstęp na ten kierunek był kobietom zakazany.
Jej wyjazd z Przemyśla zainspirował inne kobiety do pójścia w jej ślady. 
W czasie studiów w Wiedniu wraz z dwiema koleżankami stała na czele grupy walczącej o wstęp dla kobiet na wydział prawa Uniwersytetu Wiedeńskiego (każdego ranka oblegały drzwi ministra, który zarządzał szkołą prawniczą). Ich upór przyniósł sukces. W 1910 przeniosła się na studia medyczne do Monachium. Podczas semestru 1910/1911 pracowała w laboratorium psychologii eksperymentalnej Eugena Kraepelina. Rozprawę doktorską obroniła w 1912 roku na Uniwersytecie Wiedeńskim. W tym samym roku poślubiła lekarza internistę Felixa Deutscha i podjęła pracę w pełnym wymiarze godzin na nieodpłatnym stanowisku asystentki w Uniwersyteckiej Klinice Psychiatrycznej Juliusa Wagnera von Jauregga w Wiedniu. Pracowała tam przez 6 lat do 1918, kiedy to musiała opuścić swoje stanowisko, robiąc miejsce wracającym z wojny mężczyznom. Kariera akademicka w przypadku kobiet była wtedy poza ich zasięgiem. W 1917 roku na świat przyszedł jej syn Martin. Deutsch przeżywała w związku z ciążą oraz świadomością własnego losu kobiety konflikty, którym próbowała zaradzić, udając się w 1918 roku na psychoanalizę do Sigmunda Freuda, który jednak przerwał terapię, nie mógł bowiem dostrzec żadnych objawów nerwicy, a także potrzebował czasu na spotkania z "człowiekiem-wilkiem".
W 1907 przeczytała analizę marzeń sennych Zygmunta Freuda, a w 1914 uczęszczała na jego wykłady z zakresu psychoanalizy. Jako uczennica i współpracownica Freuda, a od 1918 roku jako członkini Wiedeńskiego Stowarzyszenia Psychoanalitycznego, Helene Deutsch była pierwszą kobietą, która w bardziej intensywny sposób zajmowała się „psychologią kobiecą”. W 1923 roku przeprowadziła się do Berlina, gdzie kontynuowała edukację i przeszła analizę szkoleniową u Karla Abrahama. W 1925 przyczyniła się do zorganizowania Wiedeńskiego Towarzystwa Psychoanalitycznego, i jako pierwsza kobieta na takim stanowisku w ówczesnym Wiedniu została dyrektorką instytutu, którym kierowała blisko 10 lat. Sekretarzynią instytutu była Anna Freud. W roku 1935 rodzina Deutschów uciekła z Niemiec do Stanów Zjednoczonych, ich syn Martin aktywnie działał w ruchu oporu przeciwko reżimowi pod przywództwem Engelberta Dolfussa. 
W Stanach Zjednoczonych została członkinią Instytutu Bostońskiego Stowarzyszenia Psychoanalityków, gdzie przede wszystkim szkoliła psychoanalityków. W latach 1939-1941 była pierwszą kobietą – prezeską stowarzyszenia. Pracowała w klinice Massachusetts General Hospital kierowanej przez dr. Stanleya Cobba, gdzie jej mąż założył oddział psychosomatyczny. Była również profesorką w bostońskim uniwersytecie. 
W latach 30. Deutschowie kupili farmę, którą nazywali "Babą-Jagą". Helena do śmierci mieszkała w Cambridge.
Kontynuując dzieło Freuda, Deutsch przejęła jego idee kompleksu Edypa, zazdrości o penisa, lęku przed kastracją i narcyzmu, podkreślała jednak różnice anatomiczne pomiędzy płciami oraz ich specyficzne oddziaływania na psyche i seksualność kobiecą. Tym zagadnieniom poświęciła najważniejsze swoje dzieło – "The Psychology of Women" ("Psychologia kobiety"), wydane w latach 1944–1945, które oparła zarówno na obserwacjach klinicznych, jak i własnych doświadczeniach.
W 1973 roku ukazała się jej autobiografia "Confrontations with myself", przetłumaczona na język polski dopiero w 2008.
Syn Heleny i Feliksa Martin Deutsch był jednym z najwybitniejszych amerykańskich fizyków nuklearnych, profesorem Masachusetts Institute of Technology, odkrywcą positronium (Ps).

</doc>
<doc id="977847" url="https://pl.wikipedia.org/wiki?curid=977847" title="Hołdy pruskie 1469-1493">
Hołdy pruskie 1469-1493



</doc>
<doc id="977848" url="https://pl.wikipedia.org/wiki?curid=977848" title="SecuROM">
SecuROM

SecuROM – system stosowany do zabezpieczania płyt CD oraz DVD przed kopiowaniem. Został stworzony przez firmę Sony. Zabezpieczenie to jest trudne (lecz możliwe) do złamania. Crackerzy wykorzystują różne techniki do łamania takich zabezpieczeń.
Historia SecuROM.
Pierwsze zabezpieczenia SecuROM (w wersji od 1.x do 3.x) działały w ten sposób, że w katalogu głównym płyty musiały znajdować się pliki: CMS16.DLL, CMS32.DLL, CMS_NT.DLL. Na płycie CD były plikami ukrytymi, przez co niewidocznymi dla użytkownika. Jeden z tych plików (w zależności od systemu operacyjnego) musiał znajdować się w katalogu głównym aplikacji na dysku twardym. Po weryfikacji pliku aplikacja była uruchamiana.
Wersja 4.6 była już dużo trudniejsza do złamania. Zabezpieczenie modyfikowało kanał q płyty CD. Kanał ten był celowo uszkadzany, co zabezpieczało przed możliwością kopiowania. Programy do nagrywania wykrywały to jako uszkodzone sektory dysku których nie można odczytać.
Wersja 4.7 (oraz wyższe) były bardzo trudnymi do złamania zabezpieczeniami. Były one bardziej zintegrowane z plikami wykonywalnymi aplikacji. Zabezpieczenie to było umieszczane na płycie w kilkudziesięciu różnych miejscach co utrudniało jego wykrycie.
Najnowszą wersją jest SecuROM 7.x. Zabezpieczenie to jest instalowane w systemie jako oddzielna usługa systemowa o nazwie UAService7.exe.

</doc>
<doc id="977853" url="https://pl.wikipedia.org/wiki?curid=977853" title="Tyrfing">
Tyrfing

Tyrfing – w mitologii nordyckiej magiczny miecz, opisany w Eddzie Starszej, w wierszu "Przebudzenie Angantýra". Forma "Tyrvingi" była znana Rzymianom od IV w. n.e.
Svafrlami był królem Gardariki i wnukiem Odyna. Udało mu się uwięzić krasnoludów Dvalina i Durina, których zmusił do wykucia miecza, który nigdy nie mija celu oraz który byłby w stanie przeciąć w pół kamień (Quernbiter). Krasnoludy wykonały miecz, jednak rzuciły na niego przekleństwo: za każdym razem, kiedy broń została dobyta, zabijała kogoś. W końcu miała też zabić samego Svafrlamiego.
Svafrlami został zabity przez berserkera Angrima, który zabrał jego miecz. Po Angrimie stał się on własnością Angantyra i jego jedenastu braci. Wszyscy zostali zamordowani w Samsø przez Hjalmara i Orvar-Odda. Hjalmar jednak został ranny i umarł, miecz więc przeszedł w posiadanie Orvar-Odda.
Córka Angantyra, Hervor przywdziewa zbroję i postanawia odzyskać miecz ojca. W tym celu wyrusza do Samsø. Odnajduje Tyrfing i wychodzi za mąż za Hofunda, z którym miała dwóch synów: Heidreka i Angantyra. W sekrecie dała miecz Angantyrowi. Pewnego razu, gdy bracia spacerowali, Heidrek chciał obejrzeć Tyrfing. Zadziałała jednak klątwa rzucona przez krasnoludy i Heidrek zabił Angantyra.
Heidrek został królem Gotów. Gdy obozował w górach w towarzystwie ośmiu zbrojnych, ci ukradli Tyrfing, a jego samego zamordowali. Zemścił się na nich syn Heidreka, Angantyr, i odzyskał miecz.
Angantyr, syn Heidreka, został kolejnym królem Gotów, ale jego przyrodni brat Hlod, który był w połowie Hunem, chciał rządzić połową królestwa. Angantyr odmówił, Hlod został nazwany bękartem, a jego matka niewolnicą. 343 200 konnych Hunów pod wodzą Hloda zaatakowało Gotów. W bitwie, która się odbyła, zwyciężyły jednak wojska Angantyra, a on sam zabił Hloda, ponieważ używał Tyrfinga. Ciała licznych wojowników spłynęły rzekami powodując powódź, która zapełniła doliny trupami ludzi i koni.

</doc>
<doc id="977854" url="https://pl.wikipedia.org/wiki?curid=977854" title="Obszar (ujednoznacznienie)">
Obszar (ujednoznacznienie)

1. ograniczona część przestrzeni, zwykle dużych rozmiarów; też: określona powierzchnia czegoś
2. miejsce występowania, zasięgu czegoś
3. dziedzina jakiejś działalności
również

</doc>
<doc id="977864" url="https://pl.wikipedia.org/wiki?curid=977864" title="Wydmy ruchome">
Wydmy ruchome



</doc>
<doc id="977865" url="https://pl.wikipedia.org/wiki?curid=977865" title="Obszar wymiany">
Obszar wymiany



</doc>
<doc id="977866" url="https://pl.wikipedia.org/wiki?curid=977866" title="Norbert Strassberg">
Norbert Strassberg

Norbert Strassberg (ur. 1912 we Lwowie, zm. 1941 tamże) – polski malarz żydowskiego pochodzenia, grafik, członek grupy Szczep Rogate Serce.
Życiorys.
Pod wpływem Stanisława Szukalskiego został członkiem grupy artystycznej Szczep Rogate Serce. Jako jedyny nie przyjął słowiańskiego przydomka, ponieważ pochodził z ubogiej rzemieślniczej rodziny żydowskiej. Choć artystycznie i warsztatowo pozostawał pod wielkim wpływem Szukalskiego, to tematem jego twórczości była kultura i tradycja żydowska. Tytuły jego prac – „Potop”, „Król Saul”, „Praojciec Abraham”, „Józef, namiestnik Egiptu”, „Faraon w plagach”, „Wiekuistość”, „Bóg Ojciec”, „Żyd, wieczny tułacz”, „Ewa”, „Tora”, „Judasz”, „Hilel”.
Został zabity przez Niemców w czasie likwidacji getta we Lwowie w 1941 roku.

</doc>
<doc id="977867" url="https://pl.wikipedia.org/wiki?curid=977867" title="Ihauka">
Ihauka

Ihauka (; , "Igowka") – agromiasteczko na Białorusi, w obwodzie homelskim, w rejonie dobruskim. Wieś znalazła się w strefie opadów radioaktywnych po katastrofie w Czarnobylu.

</doc>
<doc id="977868" url="https://pl.wikipedia.org/wiki?curid=977868" title="HCMV">
HCMV



</doc>
<doc id="977877" url="https://pl.wikipedia.org/wiki?curid=977877" title="Deutsch Helene">
Deutsch Helene



</doc>
<doc id="977884" url="https://pl.wikipedia.org/wiki?curid=977884" title="Obszar walutowy">
Obszar walutowy

Obszar walutowy – terytorium, w skład którego wchodzą państwa lub regiony posługujące się wspólną walutą lub wieloma walutami, jeśli kursy tych walut są usztywnione względem siebie i kraje te stosują wspólny kurs wobec walut państw trzecich. Taki rodzaj ugrupowania ma osiągnąć pewne cele, a jego członkowie określają warunki ich realizacji.
Tak wyznaczony obszar walutowy to nie tylko unia monetarna państw członkowskich. Przykładem obszaru walutowego jest strefa euro ze wspólną dla państwa członkowskich walutą euro, czy też Stany Zjednoczone Ameryki, gdzie w 50 stanach wykorzystywany jest dolar amerykański. Obszar walutowy ma duże znaczenie dla rozwoju gospodarki. Jest to jeden ze sposobów pogłębiania integracji pomiędzy różnymi regionami lub państwami.
Badania nad (wspólnymi) obszarami walutowymi zaowocowały stworzeniem w latach 60. XX wieku teorii optymalnych obszarów walutowych przez R.A. Mundella, który otrzymał za nią nagrodę Nobla w 1999 r. Zgodnie z jego podejściem w optymalnym obszarze walutowym używanie wspólnego pieniądza nie prowadzi do zmniejszenia dobrobytu. Optymalność obszaru walutowego polega na zdolności do stabilizacji zarówno zatrudnienia, jak i poziomu cen. Uważa on, że wewnątrz takiego obszaru oddziałują automatyczne dostosowania powodujące niwelowanie nierównowagi płatniczej, a także bezrobocia bez konieczności stosowania narzędzi polityki fiskalnej lub monetarnej.

</doc>
<doc id="977890" url="https://pl.wikipedia.org/wiki?curid=977890" title="Porsche 986 Boxster">
Porsche 986 Boxster



</doc>
<doc id="977892" url="https://pl.wikipedia.org/wiki?curid=977892" title="Obszar przejściowy">
Obszar przejściowy

Obszar przejściowy (ang. transient area) - ściśle określona część pamięci, która jest rezerwowana w określonym czasie przez dany system operacyjny do umieszczania w niej ściśle określonego kodu wywołanych funkcji systemowych. Obszar ten jest stosowany w systemie MS-DOS.

</doc>
<doc id="977894" url="https://pl.wikipedia.org/wiki?curid=977894" title="Hołdy pruskie 1469–1641">
Hołdy pruskie 1469–1641

Hołdy pruskie 1469–1641 – hołdy lenne składane królom Polski jako suwerenom Prus Zakonnych (1466–1525) i Prus Książęcych (1525–1657).
Hołdy lenne z Prus Zakonnych.
Mocą postanowień zawartego 19 października 1466 II pokoju toruńskiego każdy nowo wybrany wielki mistrz zakonu krzyżackiego jako książę Królestwa Polskiego miał obowiązek złożyć hołd lenny każdemu następnemu królowi Polski nie później niż w czasie 6 miesięcy po swoim obiorze. Powołując się na skomplikowany stopień zależności Prus Zakonnych (zakon krzyżacki podlegał bezpośrednio papiestwu, a jako zbrojne ramię Świętego Cesarstwa Rzymskiego uznawał nad sobą władzę cesarzy) – wielcy mistrzowie wielokrotnie odmawiali złożenia hołdu królom Polski – jak to miało miejsce w latach 1477–1479, gdy Martin Truchsess von Wetzhausen prowadził wojnę popią ze swoim suwerenem o obsadę urzędu biskupa warmińskiego, czy w latach 1498–1525, gdy kolejni wielcy mistrzowie Fryderyk Wettyn i Albrecht Hohenzollern otwarcie odmawiali władcom Polski homagium, powołując się na fakt bycia książętami Świętego Cesarstwa Rzymskiego.
Hołdy lenne z Prus Książęcych.
Państwo zakonne w Prusach zostało siłą zmuszone do podporządkowania się Koronie Królestwa Polskiego w wyniku przegranej wojny polsko-krzyżackiej 1519–1521. Pozbawiony dalszej pomocy ze strony cesarza Karola V Habsburga, Albrecht Hohenzollern zdecydował się po czteroletnim rozejmie na sekularyzację swojego państwa i złożenie hołdu lennego królowi polskiemu z Prus Książęcych.
Mocą zawartego traktatu krakowskiego z 8 kwietnia 1525 Albrecht zostawał "księciem w Prusach" i pierwszym senatorem I Rzeczypospolitej z prawem dziedziczenia dla jego potomków w linii męskiej. Traktat dokładnie określił warunki złożenia hołdu: "Winien pan margrabia Albrecht złożyć przysięgę Jego Królewskiej Mości i Królestwu Polskiemu, jako swemu przyrodzonemu i dziedzicznemu panu, oraz okazywać się na przyszłość posłusznym Jego Królewskiej Mości we wszystkim, jak z prawa należy księciu wasalnemu względem swego dziedzicznego pana. Powinien też margrabia Jerzy w imieniu własnym i swych braci dotknąć proporca chorągwi."
Prusy Książęce zerwały tym samym swój związek podległości wobec papiestwa i Świętego Cesarstwa Rzymskiego. Już jednak w 1573 przedstawiciel bocznej linii Hohenzollernów Jerzy Fryderyk von Ansbach, powołując się na postanowienia traktatu krakowskiego zażądał przekazania mu kurateli nad chorym umysłowo księciem pruskim Albrechtem Fryderykiem. W latach 1578 - 1618 w Prusach Książęcych rządzili faktycznie regenci. Strona polska nie chciała się jednak zgodzić na trwałe przejście tego lenna we władanie brandenburskiej linii Hohenzollernów. W 1603 kuratelę tę przejął Joachim Fryderyk Hohenzollern, co bez zgody Sejmu Zygmunt III Waza potwierdził 11 marca 1605. W 1609 regencję przejął Jan Zygmunt Hohenzollern. Dopiero w 1611, wynagradzając wsparcie jakiego udzielili Hohenzollernowie Rzeczypospolitej w wojnie polsko-rosyjskiej 1609–1618, Zygmunt III zgodził się na formalne złożenie hołdu przez margrabiego brandenburskiego. Margrabia Jerzy Wilhelm Hohenzollern złożył homagium w 1621 roku, a jego syn, Fryderyk Wilhelm w 1641 roku. Był to ostatni hołd pruski, ponieważ Prusy Książęce odpadły od Rzeczypospolitej w 1657 w wyniku podpisania traktatów welawsko-bydgoskich.

</doc>
<doc id="977898" url="https://pl.wikipedia.org/wiki?curid=977898" title="Kolekcjonowanie znaczków">
Kolekcjonowanie znaczków

Kolekcjonowanie znaczków – hobby polegające na zbieraniu znaczków pocztowych i obiektów związanych z filatelistyką, takich jak datowniki okolicznościowe, całostki i całości pocztowe.
Kolekcjonowanie.
Kolekcjonowanie znaczków to nie jest dokładnie filatelistyka, która to zajmuje się badaniem znaczków, ich historią, zasadami kolekcjonowania i tematyką związaną z tym. Filatelista może, ale nie musi posiadać zbioru badanych przedmiotów. Większość kolekcjonerów, czy też zbieraczy, zadowala się samym zbieraniem znaczków. Dużo mniejszą uwagę poświęcają oni szczegółom, jednak utworzenie dużej lub wyspecjalizowanej kolekcji wymaga większej wiedzy filatelistycznej.
Wiele państw, głównie małych, wydaje specjalne serie znaczków z przeznaczeniem dla kolekcjonerów. Ilość takich znaczków czasami przekracza potrzeby obiegowe danego kraju.
Część kolekcjonerów opiera swoje kolekcje na rzadkich znaczkach, których cena szybko rośnie, inwestując w ten sposób. Stanowią atrakcyjną alternatywę dla kolekcjonowania dzieł sztuki, kamieni i metali szlachetnych.
Historia.
Kolekcjonerstwo znaczków ma równie długą historię jak sam znaczek pocztowy.
Pierwszy znaczek pocztowy, Penny Black, został wydany w Wielkiej Brytanii w 1840 roku. Wiele osób zakupiło z ciekawości ten znaczek i przechowywało go. Same koperty po doręczeniu również były zachowywane.
W latach 60. i 70. XIX wieku zbieraniem znaczków zajmowały się głównie dzieci i młodzież.
Pod koniec XIX wieku większość tych kolekcjonerów, wówczas już dorosłych, zaczęła systematyczne zbieranie dostępnych znaczków pocztowych i publikowanie swoich prac.
W latach 20. XX wieku publikacje dotyczące wartościowych znaczków spowodowały nagły wzrost liczby kolekcjonerów, a tym samym wzrost cen samych znaczków. Najcenniejsze były starsze znaczki zachowane w dobrym stanie. Szczególnie trudno było zdobyć parki, trójki i większe bloki takich znaczków.
Ceny starszych znaczków ze Stanów Zjednoczonych gwałtownie wzrosły i w latach 30. XX wieku wielu amerykańskich kolekcjonerów wykupiło zapasy znaczków z nadzieją na sprzedaż ich ze znacznym zyskiem. Tak się jednak nie stało. Nawet dziś można kupić te znaczki po niewielkiej cenie.
Większość znaczków wydanych po II wojnie światowej jest łatwa do zdobycia i osiąga niewielkie ceny. Bardziej wartościowe są bloki oraz znaczki z błędami druku.
Narzędzia kolekcjonerskie.
Do kolekcjonowania znaczków nie są potrzebne żadne specjalne narzędzia. Znaczki mogą być przechowywane luzem w zwykłej kopercie. Większość kolekcjonerów zakupuje przedmioty do lepszej prezentacji, zabezpieczenia i kontrolowania swojej kolekcji znaczków.
Najczęściej do przechowywania kolekcji znaczków stosuje się klasery. Na każdej stronie takiego klasera znajdują się paski z przezroczystej folii, za którymi układa się znaczki. Można je układać według własnego uznania.
Poniżej widnieje kilka najczęściej używanych przez kolekcjonerów przedmiotów:
Zdobywanie znaczków.
Na początku tworzenia kolekcji znaczków wielu kolekcjonerów prosi rodzinę i przyjaciół o zachowywanie znaczków z przychodzących listów. Jednak będą to znaczki aktualnie będące w obiegu, a wśród nich dużo powtórek. Mogą się wśród nich trafić błędy druku, różnice w kolorach, perforacji, znakach wodnych. Takie znaczki mogą wypełnić wiele stron w klaserze i mogą też posłużyć do wymiany z kolekcjonerami na inne.
Większość kolekcjonerów ogranicza zakres kolekcji do znaczków z konkretnego kraju, okresu, tematyki, lub konkretnych typów znaczków.
Znaczki starsze można kupić za niewielką cenę w sklepach kolekcjonerskich i poprzez internet. Znaczki na wycinkach (z fragmentem koperty, na której były naklejone) można kupić za mniejszą cenę. Można nabyć również zestawy znaczków o określonej tematyce bądź z danego kraju.
W większych miastach raz lub dwa razy w miesiącu są organizowane giełdy kolekcjonerskie.
Rzadkie znaczki.
Rzadkie znaczki można znaleźć praktycznie w każdym systemie pocztowym na świecie i mają one przeważnie ponad 100 lat. Takie znaczki osiągają wysokie ceny.
Wśród nich można znaleźć błędnodruki oraz znaczki wypuszczone w niewielkim nakładzie.

</doc>
<doc id="977905" url="https://pl.wikipedia.org/wiki?curid=977905" title="Pet Alien">
Pet Alien



</doc>
<doc id="977911" url="https://pl.wikipedia.org/wiki?curid=977911" title="Aline">
Aline

Miejscowości w USA:
Osoby o imieniu Aline:
Inne:

</doc>
<doc id="977914" url="https://pl.wikipedia.org/wiki?curid=977914" title="Grabski">
Grabski

Grabski (forma żeńska: Grabska; liczba mnoga: Grabscy) – polskie nazwisko. Na początku lat 90. XX wieku w Polsce nosiło je 4738 osób.
Etymologia.
Nazwisko pierwszy raz wzmiankowane w 1386 ("Grabsky"). Nazwa Grabski należy do grupy nazwisk odmiejscowych, powstała poprzez dodanie formantu "-ski" do nazw miejscowych Grabie, Grab.
Rody szlacheckie.
Nazwisko Grabski nosiło w Rzeczypospolitej kilka rodów szlacheckich. Byli to Grabscy herbu: Dołęga, Grabie, Nałęcz, Pomian i Wczele.

</doc>
<doc id="977920" url="https://pl.wikipedia.org/wiki?curid=977920" title="Jezioro Rejowickie">
Jezioro Rejowickie

Jezioro Rejowickie (także "Rejowice", "Rejowiec", "Rejowicki Zbiornik Wodny", "Jezioro Zaporowe", "Zapora Lubińska") – jezioro retencyjne na rzece Redze, na Równinie Gryfickiej, w woj. zachodniopomorskim, w gminie Gryfice i gminie Płoty. Powierzchnia zwierciadła wody wynosi według różnych źródeł od 163,8 ha do 220 ha. Szerokość zbiornika waha się od 250 m do 350 m. Powierzchnia zbiornika przy maksymalnym piętrzeniu może wynosić do 2,0 km².
Jezioro jest sztucznie utworzonym zbiornikiem, który powstał w 1926 roku przez spiętrzenie wód Regi w celu wykorzystania ich w Małej Elektrowni Wodnej "Rejowice" (ZEW Płoty) a także wyrównywania odpływów z Jeziora Lisowskiego. Moc elektrowni Rejowice wynosi 1,7 MW, a pracują w niej turbiny Francisa. Średnia produkcja roczna elektrowni wynosi 5 060 MWh.
Jezioro znajduje się w dolinie rzecznej pomiędzy pasami wzniesień, z których najwyższa jest Kocierz (57,6 m n.p.m.) na wschodnim brzegu oraz Wiatrogóra (49,2 m n.p.m.) przy zachodnim brzegu.
Pojemność całkowita zbiornika wynosi 4,6 mln m³, a wysokość piętrzenia wody wynosi 7,3 m. Pojemność użytkowa określa się jako 1,2 mln m³. Zasięg cofki na skutek piętrzenia wody wynosi ok. 15 km w górę rzeki
Według danych regionalnego zarządu gospodarki wodnej dominującymi gatunkami ryb w wodach Jeziora Rejowickiego są: płoć, okoń pospolity, szczupak pospolity. Pozostałymi gatunkami ryb występujących w jeziorze są: jaź, leszcz, karaś złocisty, ukleja, węgorz europejski, amur, karp, lin, krąp, sum pospolity, sandacz pospolity.
Gospodarzem zbiornika jest SP/ZZMiUW Szczecin.
Regionalny Zarząd Gospodarki Wodnej w Szczecinie określa jezioro jako sztuczny zbiornik wodny Rejowice.
W 2006 roku Komisja Nazw Miejscowości i Obiektów Fizjograficznych określiła akwen jako jezioro.

</doc>
<doc id="977922" url="https://pl.wikipedia.org/wiki?curid=977922" title="Obszar bezwodny">
Obszar bezwodny

Obszar bezwodny – określony teren na powierzchni Ziemi, który jest pozbawiony stałej oraz okresowej sieci rzecznej. Woda płynąca pojawia się na tych obszarach bardzo rzadko lub na bardzo krótki okres. Obszary bezwodne najczęściej występują na obszarach pustynnych oraz półpustynnych.

</doc>
<doc id="977930" url="https://pl.wikipedia.org/wiki?curid=977930" title="Aleksander Mikołajczak (filolog)">
Aleksander Mikołajczak (filolog)

Aleksander Wojciech Mikołajczak (ur. 1957) – absolwent I Liceum Ogólnokształcącego im. Bolesława Chrobrego w Gnieźnie, doktor habilitowany, profesor UAM, filolog klasyczny, tłumacz poezji łacińskiej, do stycznia 2009 r. dyrektor naukowy Collegium Europaeum Gnesnense.

</doc>
<doc id="977932" url="https://pl.wikipedia.org/wiki?curid=977932" title="Antoine de Jussieu">
Antoine de Jussieu

Antoine de Jussieu (ur. 6 lipca 1686 w Lyonie, zm. 22 kwietnia 1758 w Paryżu) – botanik i paleontolog francuski, profesor botaniki i dyrektor ogrodu botanicznego w Paryżu. Najstarszy z rodziny de Jussieu, francuskich pionierów botaniki z XVIII i XIX wieku.
Syn Lucie Cousin i Laurenta de Jussieu. Jego ojciec był aptekarzem. Najstarszy brat Antoine'a, Christophle, również został mistrzem aptekarskim i opublikował traktat o driakwi. Antoine studiował na Uniwersytecie w Montpellier u Pierre'a Magnola. Po uzyskaniu stopnia doktora medycyny w 1707 przeniósł się do Paryża, studiować u Josepha de Tourneforta. Ten niedługo potem zmarł, a jego następca na stanowisku profesora, czyli kierownika królewskiego ogrodu botanicznego Jardin du Roi (Jardin des plantes), Antoine-Tristan Danty d'Isnard, w 1710 zrezygnował z funkcji. Wtedy stanowisko to objął de Jussieu i pozostał na nim do śmierci. Po zostaniu profesorem Antoine de Jussieu z młodszym bratem, Bernardem, odbył podróże po Portugalii, Hiszpanii i południowej Francji. Bernarda zresztą sprowadził do Paryża w celu jego dalszej edukacji. Po pewnym czasie przekazał mu też część obowiązków w rozwijaniu ogrodu botanicznego. Sam zajmował się ogrodem królewskim i wykładami. Prowadził też praktykę lekarską, która zapewniała większy dochód, ale leczył głównie biednych. Publikował dużo, m.in. „Discours sur les progrès de la botanique au jardin royal de Paris, suivi d'une introduction à la connaissance des plantes”, ale z jego opisów botanicznych większe znaczenie miał tylko dotyczący kawowca (pod nazwą "Jasminum arabicanum"). Promował też jego uprawę we francuskich koloniach. Jako pierwszy sugerował wyróżnianie taksonu łączącego tradycyjnie wyróżniane grzyby (grzyby kapeluszowe) i porosty, podkreślając odrębność grzybów od roślin, choć wciąż traktując jako ich klasę, a nie osobne królestwo. Rozpoznał także skamieniałości paproci w węglu i zwierzęcy charakter skamieniałości amonitów. Oprócz własnych prac, opublikował również pośmiertne wydanie „Plantae per Galliam, Hispaniam et Italiam observatae” Jacques'a Barreliera i trzecie wydanie „Institutiones rei herbariae” Tourneforta. Opisane przez niego taksony są oznaczane skrótem Ant.Juss.

</doc>
<doc id="977936" url="https://pl.wikipedia.org/wiki?curid=977936" title="Barcelona Dragons">
Barcelona Dragons

Barcelona Dragons – zespół futbolu amerykańskiego grający w World League of American Football, a potem NFL Europa. Drużyna początkowo grała na Stadionie Olimpijskim Montjuïc, a następnie na Mini Estadi. Zespół Barcelona Dragons czterokrotnie (1991, 1997, 1999 i 2001) dotarł do rozgrywek World Bowl, wygrywając je w 1997 roku. W 2002 roku drużyna została częścią klubu FC Barcelona i występowała jako FC Barcelona Dragons. Z powodów finansowych po sezonie 2003 zespół został rozwiązany, a jego miejsce zajęło Cologne Centurions.
Przez cały okres istnienia klubu, jego trenerem był „Cowboy” ("El Caballero") Jack Bicknell.

</doc>
<doc id="977942" url="https://pl.wikipedia.org/wiki?curid=977942" title="STS-61-B">
STS-61-B

STS-61-B (ang. "Space Transportation System") – druga misja wahadłowca kosmicznego Atlantis i dwudziesta trzecia programu lotów wahadłowców.
Cel misji.
Umieszczenie na orbicie satelitów telekomunikacyjnych Satcom KU-2, Morelos 2 oraz Aussat-2.
Przebieg misji.
Start.
Start z przylądka Canaveral nastąpił 27 listopada 1985 roku o godzinie 00:29 GMT. Był to drugi nocny start, a pierwszy przy doskonałej pogodzie. Dzięki temu wzlot był obserwowany z odległości kilkuset kilometrów. Świadkowie dostrzegli odrzucenie rakiet startowych SRB, które nastąpiło na wysokości ponad 50 km. Główne silniki SSME pracowały 8,5 min. Po półgodzinnej przerwie uruchomiono na trzy minuty silniki manewrowe OMS, dzięki czemu Atlantis znalazł się na orbicie przebiegającej na wysokości 350 km.
Umieszczenie satelitów.
W drugim dniu lotu, 28 listopada 1985 astronauci wyładowali dwa satelity telekomunikacyjne. Pierwszy z nich, Morelos 2, był obiektem przeznaczonym dla tworzonej na potrzeby Meksyku krajowej sieci łącznościowej. Nadzorowanie operacji było jednym z zadań Rodolfo Noriego.
Drugi satelita, Aussat 2, wprowadzony na orbitę był własnością Australii. Trzeci, Satcom KU-2, został umieszczony wstępnie na niskiej orbicie 29 listopada 1985. Był przeznaczony dla amerykańskiej firmy RCA. Po uruchomieniu pomocniczego silnika rakietowego satelita znalazł się najpierw na wydłużonej orbicie przejściowej, a następnie na geostacjonarnej. Nastąpiło to 1 grudnia 1985. Również wcześniejsze manewry umieszczenia na orbicie geosynchronicznej satelitów Morelos i Aussat zostały zrealizowane bez problemów.
Spacery kosmiczne.
Po wyładowaniu satelitów załoga skupiła się na dwóch spacerach kosmicznych. Astronauci Spring i Ross wychodzili przez śluzę powietrzną na dolnym pokładzie do otwartej ładowni. Zajmowali się budową i demontażem prototypowych konstrukcji szkieletowych, które w przyszłości miały posłużyć do łączenia ze sobą modułów stacji kosmicznej. Łączone przez nich rurki metalowe utworzyły wieżę wysokości 14,5 m złożoną z 10 łączonych zatrzaskowo sekcji oraz odwróconą piramidę o boku 3,5 m. Czynności montażu oraz rozbierania konstrukcji były powtarzane wiele razy. Astronauci w pełni wykonali swe zadania, a ich czynności były rejestrowane.
Doświadczenia.
Charles Walker nadzorował w czasie misji działanie kolumny rektyfikacyjnej, która służyła do otrzymywania czystego hormonu przeciwdziałającego anemii. Uzyskane porcje substancji biologicznie czynnej posłużyły do testów na zwierzętach. Rodolfo Neri zajmował się eksperymentami biomedycznymi przygotowanymi przez uczonych meksykańskich. Jednym z kolejnych doświadczeń przeprowadzonych w czasie misji STS-61-B było wykonywanie, za pomocą specjalnego sprzętu fotograficznego zdjęć nawiedzonych suszą obszarów Afryki – w celu poszukiwania podziemnych zbiorników wody.
W przedostatnim dniu wyprawy Neri stał się główną postacią prowadzonej via Ośrodek Kierowania Lotem konferencji prasowej. Wypraw STS-61-B zakończyła się po przebyciu około 4,5 mln km lądowaniem na pięciokilometrowym pasie w bazie Edwards w Kalifornii, 3 grudnia 1985 roku o 21:34 GMT.

</doc>
<doc id="977943" url="https://pl.wikipedia.org/wiki?curid=977943" title="Radio Ewenement 5 G Fm">
Radio Ewenement 5 G Fm

Radio Ewenement 5 G Fm – kompilacja różnych wykonawców, opracowana przez zespół Molesta Ewenement. Wydawnictwo ukazało się 10 listopada 2001 roku nakładem należącej do grupy wytwórni muzycznej Baza Lebel w dystrybucji EMI Music Poland. Na płycie można usłyszeć takie zespoły i raperów jak Młody Łyskacz, Wychowani na Błędach, GRZ, Ko1, Vienio, Pono, Hemp Gru, Fu, Nić Żywota, Bezik, Pele.
Lista utworów.
Opracowano na podstawie materiału źródłowego.

</doc>
<doc id="977944" url="https://pl.wikipedia.org/wiki?curid=977944" title="Hannibal Goodwin">
Hannibal Goodwin

Hannibal Goodwin (ur. w 1822, zm. w 1900) – episkopalny ksiądz z Newark, New Jersey, wynalazca.
Opatentował metodę tworzenia przezroczystej, giętkiej kliszy filmowej z nitrocelulozowej bazy filmowej, która została następnie wykorzystana w kinetoskopie Thomasa Edisona.

</doc>
<doc id="977946" url="https://pl.wikipedia.org/wiki?curid=977946" title="STS-61-C">
STS-61-C

STS-61-C (ang. "Space Transportation System") – siódma misja wahadłowca kosmicznego Columbia i dwudziesta czwarta programu lotów wahadłowców.
Cel misji.
Umieszczenie na orbicie satelity telekomunikacyjnego Satcom KU-1, drugi lot polityka w kosmos (kongresmen Clarence William Nelson).

</doc>
<doc id="977947" url="https://pl.wikipedia.org/wiki?curid=977947" title="Seldżukowie">
Seldżukowie



</doc>
<doc id="977959" url="https://pl.wikipedia.org/wiki?curid=977959" title="STS-61-A">
STS-61-A

STS-61-A (ang. "Space Transportation System") – dziewiąta misja wahadłowca kosmicznego Challenger i dwudziesta druga programu lotów wahadłowców.
Cel misji.
Misja naukowa z laboratorium Spacelab-D1 („D” jak Deutschland), po raz pierwszy i ostatni w historii startowała ośmioosobowa załoga statku kosmicznego.
Przebieg misji.
Wyprawa poświęcona była pobytowi w przestrzeni kosmicznej laboratorium Spacelab. W tym locie laboratorium znalazło się na orbicie po raz czwarty i miało postać długiego pomieszczenia ciśnieniowego, połączonego tunelem z kabiną Challengera. Wyprawę zrealizowano na zamówienie Republiki Federalnej Niemiec, która dostarczyła 76 różnorodnych zestawów aparatury badawczej i naukowej. Z tego względu przedsięwzięcie oznaczono Spacelab D-1, a przebieg doświadczeń nadzorowano nie z Houston, a z Niemieckiej Agencji Kosmicznej w Oberpfaffenhofen koło Monachium w RFN.
W locie uczestniczyła rekordowo liczna, ośmioosobowa załoga. Tygodniowy lot rozpoczął się 30 października 1985 roku startem z Przylądka Canaveral na Florydzie, zakończył zaś 6 listopada w kalifornijskiej bazie im. Edwardsa na początku 112. okrążenia Ziemi.
Wyposażenie naukowe służyło do doświadczeń dotyczących przetwarzania materiałów, biologii, medycyny i nawigacji. Doświadczenia materiałowe prowadzono za pomocą dwóch pieców. Doświadczenia biologiczne wykonywano za pomocą zestawu Bio-Rack. Dotyczyły wpływu nieważkości na właściwości limfocytów warunkujących odporność organizmów na choroby. Badano zmysł równowagi, który sprawia kłopoty większości ludzi odbywających loty kosmiczne.
Lot STS-61-A wykorzystano dodatkowo do umieszczenia na orbicie małego, o masie 70 kg, amerykańskiego satelity łącznościowego GLOMR o zastosowaniu policyjnym (walka z przemytem) i wojskowym.
Lądowanie Challengera wiązało się z próbą nowego podwozia – z zamocowaną obrotowo i kierowaną przednią środkową sekcją. W podwoziach dawnego typu sekcja ta była nieruchoma. Dowódca promu po przyziemieniu z prędkością 320 km/h z powodzeniem manewrował dobiegiem. Wahadłowiec o masie około 100 ton na skutek ruchów przedniej sekcji podwozia zbaczał 6 m od linii środkowej pasa lotniskowego i powracał na nią posłusznie.
Do rangi symbolu urasta fakt, że start wahadłowca obserwował sędziwy niemiecki pionier astronautyki, Hermann Oberth oraz że była to ostatnia zakończona powodzeniem misja orbitera przed jego zniszczeniem w katastrofie podczas startu misji STS-51-L.

</doc>
<doc id="977961" url="https://pl.wikipedia.org/wiki?curid=977961" title="Równina Augustowska">
Równina Augustowska

Równina Augustowska (842.74) – mezoregion fizycznogeograficzny w północno-wschodniej Polsce (woj. podlaskie), wchodzący w skład Pojezierza Litewskiego.
Region jest równiną sandrową, której powierzchnia w granicach Polski wynosi ok. 1170 km². Nachylona jest od północy (ok. 190 m n.p.m. w okolicy Suwałk) w kierunku południowym (ok. 120 m n.p.m. w okolicach Augustowa). 
Położenie.
Od północy Równina Augustowska graniczy z Pojezierzem Wschodniosuwalskim, od zachodu z Pojezierzem Zachodniosuwalskim i Pojezierzem Ełckim, od południa z Kotliną Biebrzańską. Na wschodzie równinę przecina granica państwowa z Litwą i Białorusią.
Administracyjnie większość równiny leży w pow. augustowskim, zaś północne fragmenty znajdują się w powiatach suwalskim i sejneńskim. Na południowo-zachodnim krańcu położone jest jedyne miasto na równinie – Augustów. Większe wsie położone na równinie to: Giby, Nowinka i Płaska.
Według regionalizacji przyrodniczo-leśnej Polski Równina Augustowska położona jest w Krainie Mazursko-Podlaskiej w dwóch mezoregionach: Wigier i Rospudy oraz Puszczy Augustowskiej.
Pod względem historyczno-geograficznym równina leży na obszarze Suwalszczyzny. Do III rozbioru Polski w 1795 przez równinę przebiegała na rzece Netcie granica między Koroną Królestwa Polskiego a Wielkim Księstwem Litewskim. Większość równiny znajdowała się w woj. trockim Wielkiego Księstwa, zaś południowo-zachodni fragment w woj. podlaskim Korony.
Mikroregiony.
Równina Augustowska dzieli się na 5 mikroregionów (podział Andrzeja Richlinga z 1985):
Geologia.
Równina Augustowska leży na Wyniesieniu mazursko-suwalskim, będącym częścią prekambryjskiej platformy wschodnioeuropejskiej. Równina jest rozległym, słabo urozmaiconym sandrem poligenetycznym (utworzonym z różnego rodzaju osadów w różnym czasie). Północna jej część została usypana przez wody topniejącego lądolodu w okresie fazy Wigier i stadiału pomorskiego zlodowacenia bałtyckiego, zaś środkowa i południowa przez wody topniejącego lądolodu stadiału Leszna. Na wysokości Augustowa występuje szereg jezior rynnowych ułożonych równoleżnikowo. Gdzieniegdzie na równinie znajdują się niewielkie obszary o bardziej urozmaiconej rzeźbie z utworami i formami z okresu recesji lądolodu stadiału Leszna. W porównaniu do Pojezierza Wschodniosuwalskiego i Zachodniosuwalskiego krajobraz równiny charakteryzuje się złagodzeniem i zniszczeniem rzeźby z powodu dłuższego oddziaływania klimatu peryglacjalnego w okresach interglacjalnych ostatniego zlodowacenia (faza Wigier, stadiał pomorski i schyłek plejstocenu).
Na obszarze równiny występują formy charakterystyczne dla krajobrazu polodowcowego:
W wyniku działalności lądolodu na sandrze powstały złoża kruszywa mineralnego, szczególnie w północnej części równiny. Eksploatację złóż ułatwia ich położenie na powierzchni terenu, dzięki czemu można wydobywać je metodą odkrywkową.
Klimat.
Klimat Pojezierza Litewskiego, w skład którego wchodzi Równina Augustowska, ma cechy klimatu kontynentalnego. Pojezierze to stanowi jeden z najchłodniejszych makroregionów nizinnej Polski z powodu stosunkowo ostrej i długiej zimy, której nie wyrównuje cieplejsze lato. Na Równinie Augustowskiej panują jednak nieco łagodniejsze warunki niż na położonym na północ od niej Pojezierzu Wschodniosuwalskim. Najbliższa stacja meteorologiczna znajduje się w Suwałkach, brak jest natomiast stacji na samej Równinie Augustowskiej, która umożliwiałaby bardziej szczegółową ocenę klimatu tego mezoregionu. W pobliskich Suwałkach średnia wieloletnia roczna temperatura wynosi 6,8º C, zaś roczna amplituda temperatur – 22,9° C. Średnia suma opadów atmosferycznych wynosi rocznie 576 mm. Pokrywa śnieżna zalega średnio 101 dni w roku. Okres wegetacyjny na równinie trwa 190-200 dni. Na klimat Równiny Augustowskiej wpływ ma obecność wielu zbiorników wodnych zmniejszających dobowe wahania temperatur i zwiększających możliwość występowania mgieł. Duże zalesienie mezoregionu stanowi ochronę przed silniejszymi wiatrami.
Przyroda.
Gleby.
Na terenie Puszczy Augustowskiej dominują gleby rdzawe, występują też gleby bielicowe, glejobielicowe, torfowe i płowe, zaś mniejszy udział mają gleby murszowe, murszowate, gruntowo-glejowe i brunatne. Północno-zachodnia część Puszczy Augustowskiej, w której występują piaski zwałowe i gliny, jest stosunkowo żyzna. Środkowa i południowa część puszczy pokryta jest piaskami sandrowymi z ubogimi glebami bielicowymi. W tej części występują też gleby torfowe. W sąsiedztwie rzek i jezior występują holoceńskie piaski, żwiry, mady rzeczne, torfy i namuły. W dolinie Rospudy znajdują się torfowiska, powstałe częściowo w wyniku sztucznych spiętrzeń rzeki. Na obszarach bezodpływowych tworzą się torfowiska wysokie i mszary.
Lasy.
Równina Augustowska jest mocno zalesiona. Większą jej część zajmuje Puszcza Augustowska. Gatunkiem dominującym w puszczy jest sosna zwyczajna (ok. 70%). W puszczy występuje również świerk pospolity, brzoza brodawkowata, olsza czarna i dąb szypułkowy, a w mniejszym stopniu także jesion wyniosły, topola osika, lipa, klon, grab, wiąz, modrzew, cis pospolity, topola. Charakterystycznym i wartościowym ekotypem sosny, występującym w puszczy, jest sosna augustowska, przystosowana do miejscowych warunków klimatycznych i glebowych.
Większość lasów Puszczy Augustowskiej stanowi własność Skarbu Państwa i zarządzana jest przez Regionalną Dyrekcję Lasów Państwowych w Białymstoku. Lasy znajdują się na terenie nadleśnictw: Augustów, Płaska, Szczebra, Głęboki Bród, Suwałki, Pomorze. Lasy wokół jeziora Wigry zarządzane są przez Wigierski Park Narodowy.
Flora.
W rezerwatach występują rzadkie gatunki roślin: obuwik pospolity (Brzozowy Grąd) i pióropusznik strusi (Glinki).
Fauna.
W lasach puszczy żyją rzadkie gatunki zwierząt, jak: wilk, ryś, wydra, bóbr, głuszec, cietrzew, bocian czarny, 18 gatunków ptaków drapieżnych (11 lęgowych): kania ruda, kania czarna, trzmielojad, bielik, błotniak stawowy, błotniak łąkowy, jastrząb, krogulec, myszołów zwyczajny, orlik krzykliwy, kobuz.
Ponadto w regionie występują ssaki, jak sarna, jeleń, łoś, dzik, borsuk, lis, kuna, zając bielak. Spotykane ptaki to m.in. łabędź niemy (jego miejsca lęgowe chronione są w rezerwacie Kolno), trzciniak, trzcinniczek, perkoz zausznik, mewa śmieszka, kaczka krzyżówka, żuraw, zimorodek.
Ochrona przyrody.
Rezerwaty przyrody położone na terenie Równiny Augustowskiej:
Na Równinie Augustowskiej znajdują się również częściowo Wigierski Park Narodowy i obszary chronionego krajobrazu: Dolina Rospudy, Puszcza i Jeziora Augustowskie. Równina leży w obrębie obszaru specjalnej ochrony ptaków „Puszcza Augustowska” i obszaru mającego znaczenie dla Wspólnoty „Ostoja Augustowska”, będących częściami sieci Natura 2000.
Sieć wodna.
Przez równinę przepływają m.in. rzeki Czarna Hańcza, Netta i Rospuda oraz Kanał Augustowski. Na jej obszarze znajdują się liczne jeziora. Największe z nich to: Wigry (w granicach równiny leży południowa część), Sajno, Białe Augustowskie, Necko, Serwy, Kalejty, Studzieniczne.
Na równinie znajduje się dział wodny między dorzeczem Wisły i Niemna. Większość obszaru, poprzez Czarną Hańczę, leży w zlewni Niemna, zaś rzeki Rospuda i Netta należą do zlewni Wisły. Dorzecza połączone są sztucznym przekopem, tzw. "Kanałem Czarnobrodzkim", o długości ok. 8 km, położonym między śluzami Swoboda i Gorczyca, będącym częścią Kanału Augustowskiego.
Kultura.
Plenery Równiny Augustowskiej (Augustów, Puszcza Augustowska) były wykorzystywane m.in. w filmach fabularnych: "Karate po polsku", "Ostatni strzał", "Śpiewy po rosie", "Weekend z dziewczyną" oraz serialach telewizyjnych: "Czarne chmury", "Lato leśnych ludzi". Władysław Ślesicki kręcił w Puszczy Augustowskiej nagradzane filmy dokumentalne: "Płyną tratwy" (opowieść o młodym chłopaku z Wojciecha pracującym przy spławie drewna) i "Rodzina człowiecza" (obraz surowego życia chłopskiej rodziny).

</doc>
<doc id="977968" url="https://pl.wikipedia.org/wiki?curid=977968" title="Infobrokerstwo">
Infobrokerstwo



</doc>
<doc id="977969" url="https://pl.wikipedia.org/wiki?curid=977969" title="STS-51-I">
STS-51-I

STS-51-I (ang. "Space Transportation System") – szósta misja wahadłowca kosmicznego Discovery i dwudziesta programu lotów wahadłowców.
Cel misji.
Umieszczenie na orbicie satelitów telekomunikacyjnych Aussat-1, ASC-1 oraz Leasat-4 (Syncom IV-4), naprawa (aktywacja) w otwartej przestrzeni satelity Leasat-3 (Syncom IV-3) umieszczonego na orbicie przez załogę Discovery STS-51-D. Satelita ten od kwietnia 1985 obiegał bezużytecznie naszą planetę, bez żadnej kontroli ze strony stacji naziemnych.
Przebieg misji.
Start miał miejsce 27 sierpnia 1985 roku i przebiegał normalnie. Nowego typu czujniki temperatury silników głównych działały bez zarzutu. Wstępną orbitę 352 x 63 km (o nachyleniu 28,5°) zmieniono pojedynczym manewrem OMS na orbitę kołową przebiegającą na wysokości 352 km.
Satelity Aussat i ASC powinny być po otwarciu pokrywy ładowni przetestowane i zakryte, do czasu wypuszczenia, osłonami termicznymi. Leasat takiej osłony nie wymagał. Okazało się, że osłona australijskiego satelity nie działa prawidłowo. Groziło to uszkodzeniem na skutek znacznych wahań temperatury. W związku z tym podjęto decyzję natychmiastowego wypuszczenia Aussat 1, a chwilę potem także ASC- 1. Po raz pierwszy wahadłowiec umieścił na orbicie dwa satelity jednego dnia i to w pierwszej dobie lotu. Wkrótce po uwolnieniu zadziałały człony PAM-D obu obiektów. W trzecim dniu nastąpił wyładunek Leasata-4 i załoga skoncentrowała się na przechwyceniu i naprawie Leasata-3. Ponieważ uszkodzeniu uległ serwomechanizm w jednym z przegubów manipulatora RMS, nie mógł on pracować w reżimie automatycznym i astronauta Lounge poruszał nim wydając polecenia krok po kroku. Wobec pracochłonności tej procedury astronauci odbyli dwa spacery (31 sierpnia i 1 września) zamiast planowanego jednego. Po uchwyceniu satelity stojący w ładowni Fisher zainstalował wtyki z kablami zwierającymi i bezpiecznikami, dzięki czemu wykluczono możliwość włączenia się potężnego silnika satelity. Posługując się dodatkowym zasilaczem Fisher odchylił antenę dookólną. Po nocnym odpoczynku astronauci założyli koszulkę termiczną na dysze silnika satelity, usunęli bezpieczniki i kable zwierające. Kolejną czynnością było zainicjowanie czynności aktywujących Leasata za pomocą zainstalowanych poprzedniego dnia układów. Wreszcie Van Hoffen mógł wyekspediować satelitę do samodzielnego lotu, równocześnie wprawiając go w ruch wirowy. Nie bez znaczenia przy tym były warunki fizyczne astronauty: wzrost 190 cm, waga 98 kg. Drugi spacer trwał 4,5 godziny. Oszacowano na podstawie wskazań ciśnieniomierza, że zamarzła jedna czwarta zapasów ciekłego materiału pędnego, choć nie stwierdzono pęknięć przewodów.
Siedmiodniowy udany lot Discovery, dwudziesta misja STS zakończyła się 3 września 1985 roku lądowaniem w Bazie Edwards w Kalifornii.

</doc>
<doc id="977970" url="https://pl.wikipedia.org/wiki?curid=977970" title="Jezioro Grażymowskie Zachodnie">
Jezioro Grażymowskie Zachodnie

Jezioro Grażymowskie Zachodnie – jezioro położone w Polsce w gminie Prabuty w powiecie kwidzyńskim w województwie pomorskim. Jezioro to, zwane też Matecznym, położone jest w dorzeczu rzeki Liwy. Jest to akwen owalny, nieco wydłużony z zalesioną wyspą o powierzchni 0,8 ha. Jego całkowita powierzchnia wynosi 74,8 ha, a średnia głębokość 2,4 m. Konfiguracja brzegów jest urozmaicona, od bardzo wysokich i stromych do płaskich, a nawet podmokłych. Jezioro połączone jest z Jeziorem Grażymowskim Wschodnim kanałem o długości ok. 0,5 km. Oba jeziora Grażymowskie są bardzo interesującymi zbiornikami wodnymi pod względem wędkowania oraz naturalnych, niezagospodarowanych, wręcz dziewiczych brzegów.

</doc>
<doc id="977976" url="https://pl.wikipedia.org/wiki?curid=977976" title="Harry Mallin">
Harry Mallin

Henry William "Harry" Mallin (ur. 1 czerwca 1892 w Londynie, zm. 8 listopada 1969 w Londynie, w dzielnicy Lewisham) – angielski bokser, dwukrotny mistrz olimpijski.
Walczył w wadze średniej. Jako pierwszy bokser w historii obronił tytuł mistrza olimpijskiego. Najpierw zdobył złoty medal na Igrzyskach w Antwerpii w 1920, a następnie w Paryżu w 1924.
Podczas tych ostatnich igrzysk doszło do niecodziennej sytuacji. Mallin walczył z reprezentantem gospodarzy Rogerem Brousse. Po walce zgłosił, że został pogryziony przez rywala. W międzyczasie ogłoszono zwycięstwo Brousse'a, ale po przeprowadzeniu badania medycznego, które potwierdziło prawdziwość skargi Mallina, Brousse został zdyskwalifikowany, a Mallin dopuszczony do dalszych walk.
Mallin pięciokrotnie zdobywał amatorskie mistrzostwo Wielkiej Brytanii (w latach 1919-1923). Zakończył karierę amatorską niepokonany. Nigdy nie przeszedł na zawodowstwo.

</doc>
<doc id="977977" url="https://pl.wikipedia.org/wiki?curid=977977" title="Anton Krošl">
Anton Krošl

Anton Krošl (ur. w 1905 w Brežicach, zm. 2 maja 1945) – słoweński wykładowca akademicki, historyk i poeta, przywódca organizacji Pobratim i kolaboracyjnego Narodowego Legionu podczas II wojny światowej.
Życiorys.
Ukończył gimnazjum humanistyczne w Mariborze. Studiował filozofię na uniwersytecie w Lublanie; dyplom uzyskał latem 1930 r. Studia kontynuował w Caen i Paryżu we Francji. Wykładał na akademii w Lublanie. Napisał uniwersytecki podręcznik historii powszechnej, masowo używany w Królestwie Jugosławii.
Po zajęciu kraju przez wojska osi w kwietniu 1941 r., założył latem tajną paramilitarną organizację Pobratim. Działała ona zarówno przeciwko komunistom, jak też niemieckim i włoskim okupantom. Anton Krošl opowiadał się za przywróceniem monarchii po zakończeniu wojny i zachowaniu jedności kraju. Latem 1943 r. na bazie Pobratim utworzył kolaboracyjną formację zbrojną pod nazwą Narodna legija, która współdziałała z Włochami, a po ich wyjściu z wojny we wrześniu z Niemcami. Latem 1944 r. aresztowało go Gestapo w związku z działalnością na rzecz niepodległej Słowenii. Został osadzony w obozie koncentracyjnym Dachau, a następnie KL Neuengamme. Pod koniec kwietnia 1945 r. wraz z pozostałymi więźniami brał udział w marszu śmierci do wybrzeża Zatoki Lubeckiej, gdzie 26 kwietnia zaokrętowano go na statek pasażerski SS Cap Arcona. Niemcy prawdopodobnie zamierzali zatopić go w następnych dniach, aby ukryć dowody swoich zbrodni. 2 maja statek został zatopiony przez brytyjskie samoloty; podczas tego ataku zginął A. Krošl.

</doc>
<doc id="977978" url="https://pl.wikipedia.org/wiki?curid=977978" title="Przybyszewszczyzna">
Przybyszewszczyzna

Przybyszewszczyzna – termin wywodzący się od nazwiska polskiego pisarza i dramaturga Stanisława Przybyszewskiego określający tendencję do nadmiernej stylizacji na prozę poetycką, zamiłowanie do przywoływania tematyki parafilii, satanizmu czy chorób umysłowych.
Przybyszewszczyzna widoczna jest w twórczości wielu poetów młodopolskich – zwłaszcza z pierwszego okresu trwania epoki, kiedy to autor "Confiteora" cieszył się w Polsce ogromną sławą i popularnością. Przybyszewszczyzna spotkała się wówczas z uznaniem zarówno czytelników jak i recenzentów, choć pojawiały się również głosy krytyczne min. Tadeusza Boya-Żeleńskiego, Stanisława Brzozowskiego czy Antoniego Langego.
Wraz ze zmianą mód literackich termin ten nabrał znaczenia negatywnego, określając wzór tych wszystkich tendencji, które spychały młodych twórców w odtwórczość, grafomanię i przerost formy nad treścią.

</doc>
<doc id="977979" url="https://pl.wikipedia.org/wiki?curid=977979" title="Jezioro Grażymowskie Wschodnie">
Jezioro Grażymowskie Wschodnie

Jezioro Grażymowskie Wschodnie – jezioro położone w Polsce w gminie Prabuty w powiecie kwidzyńskim w województwie pomorskim. Powierzchnia jeziora wynosi 65,8 ha, jest ono jeziorem płytkim, średnia głębokość wynosi 1,4 m. Jezioro to składa się z dwóch części, połączonych ze sobą wąskim przesmykiem. Brzegi jeziora są trudno dostępne z uwagi na ich zabagnienie i trzęsawiska. Dno pokryte jest grubą warstwą mułu. Jezioro Grażymowskie Wschodnie należy do jezior szybko zarastających. Połączone jest wąskim kanałem o długości ok. 0,5 km z jeziorem Grażymowskim Zachodnim. Oba jeziora Grażymowskie są bardzo interesującymi zbiornikami wodnymi pod względem wędkowania oraz naturalnych, niezagospodarowanych, wręcz dziewiczych brzegów.

</doc>
<doc id="977987" url="https://pl.wikipedia.org/wiki?curid=977987" title="Wahadło Foucaulta (powieść)">
Wahadło Foucaulta (powieść)

Wahadło Foucaulta () – wielowątkowa powieść sensacyjna Umberta Eco wydana w 1988 w Mediolanie w wydawnictwie „Bompiani”; przekład na język polski został wydany w 1993.
Tytuł.
Tytuł powieści nawiązuje do wahadła skonstruowanego przez Jeana Bernarda Léona Foucaulta (ur. 18 września 1819 w Paryżu, zm. 11 lutego 1868) – wybitnego fizyka francuskiego. Wahadło Foucaulta zostało zademonstrowane w 1851 w Paryżu w celu ukazania zmian płaszczyzny ruchu wahania, co dowodzi ruchu obrotowego Ziemi.
Opis fabuły.
Głównymi bohaterami dzieła są trzej mediolańczycy zainteresowani historią i hermetyzmem. Snują oni wspólnie hipotezy na temat templariuszy i różokrzyżowców. Wymyślają misterny plan przejęcia władzy nad światem, jaki rzekomo od wieków próbują zrealizować żądni zemsty spadkobiercy dziedzictwa templariuszy. Łączą w nim logicznymi zależnościami takie postacie jak: Hiram I, Abraham ben Szlomo Abulafia, Jacques de Molay, legendarny Christian Rosenkreuz, Hrabia de Saint-Germain, tytułowy Jean Bernard Léon Foucault i wiele innych. Zgłębianie teorii spiskowych staje się dla bohaterów powieści obsesją. Do zacierania się granic rzeczywistości przyczyniają się także tajemnicze postacie i intrygi, na jakie natrafiają w badanej przeszłości, jak również podczas samych badań. Prowadzi to do wydarzeń tragiczniejszych, niż mogliby przypuszczać.
Główni bohaterowie powieści to: Casaubon (student piszący pracę doktorską na temat templariuszy), dwaj redaktorzy podejrzanego wydawnictwa pana Garamonda – Diotallevi (Żyd z przekonania) oraz Belbo (niespełniony trębacz), a także hrabia Aglié (przywódca sekty, pozujący na nieśmiertelnego Saint-Germain). Inne ważne postacie, to: obie kobiety Casaubona – Amparo (dziewczyna z Południowej Ameryki, która zabiera go na wycieczkę po południowoamerykańskiej synkretycznej kulturze) oraz Lia (jedyna racjonalna osoba w tej książce, która próbuje udowodnić Casaubonowi, iż ich tajny tekst jest fragmentem kupieckiej księgi rachunkowej – rodzajem średniowiecznego „kwitu z pralni”) i ich wspólny syn Giulio; pułkownik Ardenti (którego zjawienie się w wydawnictwie z tajemniczym tekstem zapoczątkowuje cały ciąg zdarzeń), Lorenza (niespełniona miłość Belbo, która daje się zwieść Agliému, przez co traci życie, jako Sophia); Salon (członek sekty, agent policji i mroczny wypychacz zwierząt), a także wiele innych barwnych postaci, które sprawiają, że powieść jest naprawdę wielowątkowa.

</doc>
<doc id="977988" url="https://pl.wikipedia.org/wiki?curid=977988" title="Małdyty (stacja kolejowa)">
Małdyty (stacja kolejowa)

Małdyty – stacja kolejowa w Małdytach, w województwie warmińsko-mazurskim, w Polsce.
W roku 2017 stacja obsługiwała 100–149 pasażerów na dobę.

</doc>
<doc id="977989" url="https://pl.wikipedia.org/wiki?curid=977989" title="Beliliou">
Beliliou



</doc>
<doc id="977992" url="https://pl.wikipedia.org/wiki?curid=977992" title="Fagetalia">
Fagetalia

Fagetalia sylvaticae – syntakson w randze rzędu należący do klasy europejskich mezo- i eutroficznych lasów liściastych – ("Querco-Fagetea"). Leśne zbiorowiska roślinne występujące na glebach mineralnych.
Charakterystyka.
Należą tu lasy łęgowe (bez łęgów wierzbowych), grądy, buczyny wraz z jedlinami oraz zboczowe lasy lipowo-jaworowe. W drzewostanach dominują rozmaite gatunki drzew liściastych (olsze, buki, graby, dęby, lipy, jawory), wyjątkowo z roślin iglastych licznie występować może jodła.
Zagrożenia i ochrona.
Zbiorowiska roślinne należące do rzędu "Fagetalia" są wyznacznikami chronionych siedlisk przyrodniczych wymagających wyznaczania obszarów Natura 2000. Problemem w ochronie walorów przyrodniczych tych lasów jest ich ograniczona powierzchnia (ich żyzne siedliska zajmowane były w przeszłości przez uprawy polowe) oraz eksploatacja gospodarcza drzewostanów, prowadząca do zubożenia gatunkowego i strukturalnego lasów.

</doc>
<doc id="977993" url="https://pl.wikipedia.org/wiki?curid=977993" title="Cystatyna C">
Cystatyna C

Cystatyna C (cystatyna 3, CST3) – białko z grupy cystatyn, jednołańcuchowy polipeptyd o 120 resztach aminokwasowych (13 359 Da), należący do inhibitorów proteinaz cysteinowych.
Ponieważ cystatyna C jest swobodnie filtrowana przez kłębuszki nerkowe, a następnie ulega reabsorpcji i całkowitemu rozkładowi, jej poziom we krwi koreluje ze wskaźnikiem filtracji kłębuszkowej. Dodatkowym atutem tego pomiaru jest to, że nie jest on zależny od płci, wagi, wzrostu, masy mięśniowej i wieku (powyżej 1. roku życia). Pomiar stężenia cystatyny C jest stosowany do oceny wskaźnika filtracji kłębuszkowej, przy użyciu odpowiednich wzorów. Metoda ta jest prostsza i dokładniejsza niż oznaczanie klirensu kreatyniny.
Stwierdzono również, że podwyższenie poziomu cystatyny C we krwi jest czynnikiem ryzyka wystąpienia incydentów sercowo-naczyniowych (także u pacjentów po przebytym zawale mięśnia sercowego).
Rzadka mutacja genu kodującego cystatynę C (L68Q) wywołuje jeden z typów angiopatii amyloidowej – HCCAA (z ang. "hereditary cystatin C amyloid angiopathy") – która we wczesnym wieku prowadzi do licznych krwotoków mózgowych; dziedziczenie tej mutacji jest autosomalne dominujące.

</doc>
<doc id="977995" url="https://pl.wikipedia.org/wiki?curid=977995" title="Konrad IV (król Niemiec)">
Konrad IV (król Niemiec)



</doc>
<doc id="977996" url="https://pl.wikipedia.org/wiki?curid=977996" title="Albert Szczawiński">
Albert Szczawiński

Albert Szczawiński (ur. 1833 w Warszawie, zm. 26 stycznia 1898 w Warszawie) – szachista polski.
Zaliczał się do czołowych graczy warszawskich lat 70. i 80. XIX wieku, aktywnie uczestniczył w życiu szachowych kawiarni Warszawy. Brał udział m.in. w pierwszym turnieju warszawskim w 1868, zakończonym zwycięstwem Szymona Winawera (brak danych o lokacie Szczawińskiego). W mistrzostwach Warszawy rozegranych na przełomie 1882 i 1883 był zaliczany przez lokalną prasę do faworytów do czołowych pozycji i nie zawiódł tych oczekiwań, dzieląc III-IV miejsce z Janem Kleczyńskim; zdobył 14 punktów z 22 partii, a turniej wygrał Józef Żabiński.

</doc>
<doc id="977999" url="https://pl.wikipedia.org/wiki?curid=977999" title="Hamowanie">
Hamowanie



</doc>
<doc id="978000" url="https://pl.wikipedia.org/wiki?curid=978000" title="Złota Szpilka">
Złota Szpilka

Złota Szpilka – nagroda redakcji polskiego ilustrowanego tygodnika satyrycznego „Szpilki” przyznawana corocznie za najlepsze rysunki w dwóch kategoriach: satyra i humor. W obu kategoriach przyznawano także „Srebrne Szpilki” i „Brązowe Szpilki”. „Złotą Szpilkę z Wawrzynem” otrzymywały osoby szczególnie zasłużone w dziedzinie humoru i satyry.
Opolska Złota Szpilka.
Oprócz wymienionych nagród redakcja "Szpilek", wspólnie z opolskim Klubem Związków Twórczych, przyznawała z okazji Krajowego Festiwalu Piosenki Polskiej w Opolu tzw. "Opolską Złotą Szpilkę" jej laureatami byli:

</doc>
<doc id="978002" url="https://pl.wikipedia.org/wiki?curid=978002" title="Port lotniczy Stambuł-Sabiha Gökçen">
Port lotniczy Stambuł-Sabiha Gökçen

Port lotniczy Sabiha-Gökçen – port lotniczy położony 20 km na wschód od Stambułu. Jest drugim portem lotniczym obsługującym Stambuł (po Porcie lotniczym Stambuł). Nazwa portu lotniczego pochodzi od imienia pierwszej tureckiej pilotki – Sabihy Gökçen.

</doc>
<doc id="978006" url="https://pl.wikipedia.org/wiki?curid=978006" title="Podgrzewacz wody">
Podgrzewacz wody



</doc>
<doc id="978010" url="https://pl.wikipedia.org/wiki?curid=978010" title="Ikarus-Zemun IK160P">
Ikarus-Zemun IK160P

Ikarus-Zemun IK 160P – wysokopodłogowy, przegubowy autobus podmiejski, lokalny i miejski, montowany w latach 1982–1991 przez Jelczańskie Zakłady Samochodowe na bazie podwozi i nadwozi jugosłowiańskiego przedsiębiorstwa Ikarus-Zemun. Powstało około 880 egzemplarzy. Podczas eksploatacji ze względu na spadek liczby przewożonych pasażerów część autobusów tego typu została pozbawiona doczep.
Historia.
Geneza.
Wiosną 1972 produkujące wcześniej tylko samoloty jugosłowiańskie przedsiębiorstwo Ikarus-Zemun postanowiło rozszerzyć swoją działalność o produkcję autobusów. W tym samym czasie władze Polskiej Rzeczypospolitej Ludowej podjęły decyzję o unowocześnieniu taboru komunikacji miejskiej oraz o rozbudowie sieci miejskich&lt;ref name="TM5/1983"&gt;&lt;/ref&gt;. Początkowo jednak potrzebny był tylko tabor dużej pojemności (11-12-metrowy). W wyniku kooperacji polsko-francuskiej powstał 12-metrowy autobus Jelcz PR110 wyposażony w trzy pary drzwi. Pojazdy te były wykonywane w 50% z części sprowadzanych z Francji&lt;ref name="TM3/1984"&gt;&lt;/ref&gt;.
Kryzys lat 80. XX w. spowodował, iż władze PRL nie miały walut obcych na zakup części do tych pojazdów. Sprowadzane z zagranicy części do jednego autobusu według cen z początku 1984 kosztowały 2000 dolarów amerykańskich. Jelczańskie Zakłady Samochodowe pilnie szukały zamienników na krajowym rynku, gdyż w przeciwnym wypadku groziły przestoje w produkcji&lt;ref name="ATM10/1983"&gt;&lt;/ref&gt;. Jednakże mimo że nie udało się zakupić tych części, w polskich fabrykach produkcja nie została przerwana. Dodatkowym problemem były moce przerobowe fabryki silników WSK Mielec. Wytwórnia ta mogła produkować maksymalnie 1000 silników rocznie. W 1981 podpisano polsko-jugosłowiańską umowę handlową, w ramach której współpracę rozpoczęły Jelcz i jugosłowiański TAM.
Dodatkowo brakowało autobusów wysokopojemnych służących do obsługi połączeń podmiejskich charakteryzujących się dużymi potokami pasażerskimi. Z tego względu podpisano aneks do polsko-jugosłowiańskiej umowy handlowej na dostawy komponentów do autobusów Ikarus Zemun IK160. Pojazdy produkowane w Polsce dla odróżnienia zostały oznaczone dodatkową literą P (podobnie jak produkowane przez FSO Fiaty, np. Fiat 127p).
Produkcja.
Pierwsze komponenty zostały wysłane do fabryki w Jelczu w grudniu 1982.
Nadwozia i podwozia pojazdów produkowane były w jugosłowiańskiej fabryce z Zemun w Belgradzie. W Jugosławii również dokonywano montażu polskiego układu napędowego. Fabryka w Jelczu-Laskowicach wykonywała w autobusie prace wykończeniowe, polegające na montażu siedzeń (identyczne jak w PR110), poręczy oraz innych elementów wnętrza.
Autobusy te były prezentowane na stoisku Jelczańskich Zakładów Samochodowych w 1987, 1988 i 1989. Partia ostatnich 25 autobusów została wykończona w 1991. Na pojazdy te nie było jednak chętnych. Ostatecznie zostały sprzedane dopiero w 1993.
W kooperacji polsko-jugosłowiańskiej zbudowano około 880 pojazdów tego typu.
Eksploatacja.
Ikarusy Zemun IK160P początkowo były przeznaczone na trasy podmiejskie i lokalne, z czasem jednak obsługiwano nimi połączenia miejskie.
W czasie eksploatacji z powodu braku zapotrzebowania na wozy wielko-pojemne i w celu ograniczenia kosztów eksploatacji, wiele egzemplarzy zostało skróconych, pozbawionych doczepy.
W lipcu 2011 jeden z ostatnich egzemplarzy eksploatowanych liniowo w PKS-ie (PKS Przasnysz), został pozyskany dla zachowania jako pojazd historyczny przez Klub Miłośników Komunikacji Miejskiej w Warszawie. Egzemplarz ten na początku eksploatacji, pod koniec lat 80. XX wieku, obsługiwał kursy pośpieszne pomiędzy Przasnyszem a Warszawą. Autobusy tego typu widywane były w Warszawie za sprawą PKS Grójec.
Bazowa wersja, Ikarus IK 160, eksploatowana była w Jugosławii oraz Rumunii i Turcji.
MPK Poznań kupiło 15 Zemunów w 1992 do nowo wybudowanej wtedy Zajezdni Autobusowej przy ul. Darzyborskiej, Ostatnie autobusy wyjechały na linie w 2002 r. Z tej okazji KMPS organizowało imprezę pożegnalną dla tych autobusów z #1576 na czele. Wszystkie (oprócz #1580, który został przebudowany na pojazd techniczny) zostały skasowane. 
Zachowane egzemplarze.
W prywatnym muzeum Artura Lemańskiego w Paterku koło Bydgoszczy znajdują się dwa egzemplarze – jeden to kompletny IK160P, który wcześniej jeździł w PTS Bustrans Tychy, drugi to tzw. „obrzyn”, czyli autobus skrócony do solowej wersji dwudrzwiowej.
Warszawski Klub Miłośników Komunikacji Miejskiej posiada jeden kompletny egzemplarz, który poprzednio należał do PKS Przasnysz.
Konstrukcja.
Podwozie.
Układ napędowy.
Autobus był napędzany polskim silnikiem wysokoprężnym WS Mielec SW 680/56/4 o pojemności skokowej 11,1 dm³ generującym moc maksymalną 185 KM (136 kW) i moment obrotowy 710 Nm. Umiejscowiony był on pod podłogą pomiędzy pierwszą a drugą osią (w członie przednim). Napęd przenosiła, również wyprodukowana w Polsce, skrzynia biegów S6-90 z FSP Polmo Tczew.
Zawieszenie i układ hamulcowy.
Autobus wyposażono w osie produkowane przez węgierską Rábę: oś przednia – RABA-IKARUS V039.32.140, środkowa – RABA 018.15-3300 oraz tylna – RABA-IKARUS V140.32.100. Na wszystkich osiach zastosowano hamulce bębnowe. Autobus wyposażono w dwa systemy hamulcowe; roboczy z regulowaną siłą hamowania oraz postojowy. Rozstaw pomiędzy osiami pierwszą i drugą oraz drugą i trzecią wynosił, odpowiednio, 5250 mm oraz 6100 mm. Autobus miał ogumienie 11 R20.
Układ kierowniczy.
Zastosowano układ kierowniczy ze wspomaganiem hydraulicznym Csepel 069 o przełożeniu 22,5:1.
Nadwozie.
Kratownica i karoseria.
Pudło było wykonane w technologii typowej dla autobusów. Rama miała konstrukcję kratownicowo-podłużnicową. W odróżnieniu od jugosłowiańskiego oryginału dokonano kilku nieznacznych zmian. Część rozwiązań zostało później wykorzystanych w konstrukcji pudła do Jelcza M11. Przegub był identyczny z wykorzystywanym w innych jugosłowiańskich autobusach przegubowych.
Drzwi.
Autobus wyposażony był w drzwi w układzie 2-2-0-2. Drzwi były dwuskrzydłowe, otwierane do wewnątrz Drzwi pochodziły z oryginalnego IK160 i były kopią rozwiązań niemieckich. Identyczne drzwi były montowane w MAN-ach SG192 i Mercedesach O305.
Siedzenia.
Zemuny produkowane w Polsce wyposażone były w siedzenia identyczne jak w polskich Berlietach i Jelczach montowanych w Jelczu w tamtym okresie. Autobus oferował 47 miejsc siedzących oraz 98 stojących (łącznie 145). Siedzenia były typu miękkiego, pokryte skóropodobnym tworzywem (skaj), a w środku wyściełane gąbką.
Instalacja elektryczna i oświetlenie.
W autobusach Ikarus-Zemun IK160P zostały założone przednie światła pochodzące z Jelcza PR110.

</doc>
<doc id="978017" url="https://pl.wikipedia.org/wiki?curid=978017" title="Jelcz PR110">
Jelcz PR110

Jelcz PR110 (początkowo jako Jelcz-Berliet PR110) – polski autobus miejski, produkowany w latach 1975–1992 przez Jelczańskie Zakłady Samochodowe w Jelczu (obecnie Jelczu-Laskowicach) koło Oławy na licencji francuskiego Berlieta. Model ten stanowi licencyjną modernizację francuskiego autobusu Berliet PR100. Jelcz PR110 jest rozwojową wersją produkowanego na tej samej licencji Jelcza PR100. Przeznaczony dla komunikacji miejskiej.
W latach 1976–1992 wyprodukowano około 12 000 pojazdów PR110M.
Historia.
14 stycznia 1972 Prezydium Rady Ministrów PRL, w celu modernizacji i rozwoju przemysłu motoryzacyjnego, wydało uchwałę, na mocy której miała rozpocząć się w bliskiej przyszłości produkcja nowych autobusów dużej pojemności. Polskie instytucje badawcze rozpoczęły opracowywanie koncepcji konstrukcji takiego autobusu wykorzystując dostępne części krajowe. Według założeń projektowych, autobus miał mieć długość 11 lub 12 metrów. Po analizie krajowych możliwości postanowiono produkować pojazd na licencji zagranicznej. Zastanawiano się nad zakupem licencji z Czechosłowacji lub Węgier, czyli marek Karosa lub Ikarus, co byłoby decyzją neutralną z politycznego wówczas punktu widzenia. Po przeprowadzanych w stolicy testach pojazdów różnych marek, odrzucono proponowaną Karosę ŠM11 czy węgierskie Ikarusy.
Licencja.
W lipcu 1972 zdecydowano, aby zakupić licencję z Zachodu. Polska otrzymała oferty: włoskiego Fiata, zachodnioniemieckiego Klueckner-Humbold-Deutza, brytyjskiego Leylanda, hiszpańskiego Pegaso, francuskiego Berlieta i japońskiego Hino. Po zapoznaniu się z ofertami, negocjowano już tylko w sprawie licencji na autobusy takie jak: Leyland National, Leyland Worldmaster, Hino (z nadwoziem nitowanym), Pegaso z Hiszpanii i Berlieta PR100 o długości 11,23 metra. Aby zmniejszyć koszty wdrożenia do produkcji seryjnej i koszty samej produkcji, preferowano stosowanie silnika produkcji krajowej – SW 680, który produkowany był przez WSK Mielec od roku 1966 (na licencji British Leyland).
Ostatecznie podjęto decyzję o podpisaniu umowy licencyjnej z Berlietem – prawdopodobnie z uwagi na brak zgody ze strony pozostałych producentów na zmianę jednostki napędowej w pojeździe na polską oraz próby ratowania zarządzanego przez francuskich komunistów, upadającego Berlieta – więc ze względów politycznych. Oferta japońska natomiast została odrzucona przez Polskę z uwagi na nitowane nadwozie.
Do produkcji wszedł model Jelcz PR100.
Produkcja.
Prototyp poprzednika modelu – Jelcza PR100 powstał w 1972. W tym samym roku zbudowano 20 pojazdów z części francuskich. W kolejnych latach produkcji seryjnej zaczęto w większej ilości stosować części krajowe.
Jelcz PR100 nie sprawdził się jednak. Mógł pomieścić 97 osób, a wymianę pasażerów utrudniały dwie pary drzwi. Dlatego we Francji podjęto prace nad zmodernizowaniem PR100. Głównym kierunkiem przebudowy było dodanie trzeciej pary drzwi i jednoczesne wydłużenie pojazdu.
Pierwsze dwa prototypowe egzemplarze PR110 zostały wyprodukowane w 1975 r. Jeden prototyp odbywał jazdy próbne we Francji, drugi natomiast w Polsce. W tym samym roku uruchomiono produkcję seryjną autobusu Jelcz-Berliet PR110U ("U" – "Urbain", fr. "miejski"), który stanowił kolejny etap wdrażania postanowień licencyjnych. Wszelkie zmiany wprowadzone w modelu PR110U miały na celu dostosowanie autobusu do polskich realiów transportu publicznego oraz jego spolonizowanie tak, aby stał się on tańszy w produkcji i przyszłej eksploatacji.
Pierwsze wyprodukowane już w Jelczu autobusy PR110U zostały poddane próbom na ulicach Warszawy, Katowic i Wrocławia – do każdego miasta trafiło 5 egzemplarzy. Próby te rozpoczęły się w roku 1976; po kilku miesiącach autobusy przejechały po 50 000 kilometrów. Testy spowodowały wprowadzenie zmian, polegających na unifikacji elementów, dostosowanie konstrukcji do warunków atmosferycznych, podniesienie trwałości i zmniejszenie udziału części importowanych.
Łącznie w latach 1976–1981 wprowadzono 1901 zmian konstrukcyjnych. Jednak eksploatacja zimą 1977 roku wykazała konieczność dalszej modernizacji konstrukcji. Koniecznym okazało się zmodernizowanie podatnych na mrozy układów paliwowych i pneumatycznych. Zmodernizowano ponadto pozostałe awaryjne elementy i zmieniono jednostkę napędową na silnik SW 680/78.
Jelcz PR110L.
Na bazie Jelcza PR110U opracowano również autobus międzymiastowy Jelcz PR110IL oraz podmiejski PR110L, mające uzupełnić braki w ofercie przedsiębiorstwa.
PR110L różnił się od wersji miejskiej wyposażeniem wnętrza – posiadał podwójnie siedzenia, zasłony w oknach, zrezygnowano ze środkowych drzwi – pozostawiono dwie pary, w układzie 2-0-2. W miejsce skrzyni 4-biegowej zamontowano 6-biegową. W zależności od wyposażenia, podmiejskie Jelcze mogły zabierać 95 lub 98 pasażerów. Jak PR110M był poprzednikiem Jelcza 120M, tak Jelcz PR110L był odpowiednikiem Jelcza L120.
Jelcz PR110IL.
Prototyp międzymiastowego PR110IL zbudowano w 1977 roku. Pojazd posiadał podwyższoną podłogę, co umożliwiło wygospodarowanie podpodłogowej przestrzeni bagażowej o pojemności 7 m³. Minimalnie zwiększono też wysokość pojazdu w stosunku do wersji miejskich; nie zmieniono natomiast pozostałych wymiarów. Autobus ten mieścił 51 osób na miejscach siedzących.
Seryjna produkcja Jelczy PR110IL ruszyła w IV kwartale 1979 roku.
Nadwozie Jelcza PR110IL było bardzo podobne do wersji PR110L – autobus posiadał dwie pary drzwi: tylne drzwi były jednoskrzydłowe, zamykane mechanicznie na klamkę, przednie natomiast mogły być montowane w dwojaki sposób – jako pojedyncze, zamykane na klamkę lub dwuskrzydłowe, otwierane na zewnątrz, sterowane pneumatycznie z miejsca kierowcy. Oba rozwiązania były uprzednio testowane.
Jelcz PR110IL był napędzany silnikiem produkcji polskiej typu SW 680/78, ustawionym leżąco za tylną osią. Wykorzystano takie same układy mechaniczne, jak w PR110U, wyjątkiem była tylko przekładnia – zastosowano mechaniczną, sześciobiegową skrzynię biegów produkcji FPS Tczew (na licencji ZF). Umożliwiała ona płynną jazdę i osiągnięcie prędkości 95 km/h.
Wersja sanitarna.
Wyprodukowano także jeden prototypowy egzemplarz autobusu sanitarnego, posiadającego konstrukcję zbliżoną do PR110IL, noszącą to samo oznaczenie. Model został wyprodukowany we współpracy Jelcza z Autosanem.
Jelcz PR110MM.
Jelczańskie zakłady ponownie planowały wprowadzenie wersji przegubowej, opartej na wersji PR110M i elementach niemieckiego producenta MAN, z którym wiązano nadzieje na dalszą współpracę. Przewidywano nawet, że model miał posiadać całą konstrukcję podwozia analogiczną jak w niemieckim odpowiedniku (MAN SG xx2).
Efektem prac projektowych i koncepcji wersji przegubowej był wyprodukowany w 1991 roku prototypowy, jednoczłonowy model PR110MM, będącą właśnie owocem współpracy Jelcza z koncernem MAN.
Model PR110MM nie różnił się znacznie od głównej wersji modelu; wyposażony został fabrycznie w silnik wysokoprężny MAN D2566UH/205 o mocy 210 KM oraz pojemności 11,413 dm³ i automatyczną skrzynię biegów ZF 4HP500 (ze zintegrowanym retarderem) umożliwiającej uzyskanie maksymalnej prędkości 82 km/h. Jedyny egzemplarz PR110M trafił do MPK Wrocław, do zajezdni X przy ul. Tyskiej. Po likwidacji tejże zajezdni pojazd trafił do zajezdni IX. Ze stanu MPK zdjęty został 20 maja 2008 roku.
PR110M posiadał konstrukcję samonośną, z silnikiem ułożonym poziomo na tylnym zwisie. Zastosowano most napędowy typu MT1032.A. Masa własna pojazdu wynosiła 9800 kg, natomiast całkowita – 17 500 kg; miał rozstaw osi równy 6100 mm. Jego długość wynosiła podobnie jak w klasycznych PR110 – 12 000 mm, szerokość 2500 mm i wysokość 3040 mm. Mógł zabrać na pokład 110 pasażerów, w tym 36 na miejscach siedzących.
Jelcz PR110E.
Jelcz PR110E był trolejbusem, zbudowanym na bazie modelu PR110.
Jelcz PR110AC.
Jelcz PR110AC był rozwojową wersją trolejbusu PR110E, wyposażoną w falowniki i silniki asynchroniczne. Zastosowano napęd asynchroniczny Enika, typ ENI-MNT-200, w skład którego wchodzą: obwód wejściowy (ENI-OWE-200), falownik (ENI-FTL-600), asynchroniczny silnik trakcyjny Emit (STDa250-6B/165), rezystor hamowania (typu RHEN), sterownik z wyświetlaczem i diagnostyką (ENI-STN-2) oraz przetwornica statyczna (ENI-TL600/400/24). Modele PR110AC eksploatowane są w Lublinie.
Drugorzędną natomiast zmianą w stosunku do modelu PR110E była zmiana elementów ściany czołowej i tylnej na elementy z tworzywa sztucznego.
Jelcz PR110D.
Jelcz PR110D był międzymiastową wersją Jelcza PR110, z silnikiem ułożonym pionowo – w przeciwieństwie do klasycznych wersji.
Jelcz PR110DC.
Kolejnym wynikiem współpracy MAN-a z polskim Jelczem był model międzymiastowego autobusu, Jelcz PR110DC. Wyprodukowano tylko jeden egzemplarz, wyeksportowany do Hiszpanii, dla przewoźnika "Spectra".
Pojazd był oparty częściowo na polskim Jelczu PR110D, napędzany był natomiast wysokoprężną jednostką Cummins 6CTA8,3-10 z turbodoładowaniem, o mocy 240 KM i pojemności 8,3 dm³. Wykorzystano czterobiegową skrzynię mechaniczną S6-90 z multiplikatorem GV90. Skrzynia posiadała zupełnie różne od występujących w standardowych Jelczach współczynniki przełożeń. Tak wyposażony autobus rozwijał maksymalną prędkość 99 km/h, przy masie całkowitej 16 000 kg. Masa własna pojazdu wynosiła natomiast 10 800 kg.
Pojazd PR110DC wyposażony był w ogrzewanie wodne z podgrzewaczem marki Webasto, do wentylacji wykorzystano kanały powietrzne z wentylatorami elektrycznymi, indywidualne nawiewy dla pasażerów, otwierane pokrywy dachowe i przesuwne lufciki w górnych częściach okien bocznych. Zastosowano także indywidualne fotele typu miękkiego, pozbawione jednakże możliwości regulacji położenia oparć.
Jelcz PR110DC wyposażony został w odskokowe dwuskrzydłowe tylne drzwi, sterowane pneumatycznie z miejsca kierowcy, o szerokości 660 mm. Pozostawiono drzwi dla kierowcy z lewej strony, przed tylną osią, otwierane na klamkę. Pojazd pomieścić mógł 50 pasażerów na miejscach siedzących.
Jelcz PR110DM.
Jelcz PR110DM był następnym międzymiastowym autobusem prototypowym, zbudowanym we współpracy polskich zakładów z niemieckim MAN-em. Posiadał silnik wysokoprężny MAN D2866TUH o mocy 311 KM oraz przekładnię mechaniczną produkcji polskiej, S6-90. Przy masie własnej 10 800 kg i całkowitej 16 000 kg, autobus rozwijał maksymalną prędkość 117 km/h. Mieścił 48 pasażerów.
Jelcz PR110M CNG.
Jelczańskie zakłady wyprodukowały także wersję autobusu PR110M napędzaną silnikiem na gaz ziemny CNG – PR110M CNG. Autobusy te posiadały podwozie i nadwozie takie samo jak w klasycznych wersjach, z wyjątkiem ścian czołowych, które stosowano różne.
Autobus konferencyjny.
W 1991 roku bramy jelczańskich zakładów opuścił specjalny autobus konferencyjny na bazie modelu PR110D. Posiadał całkowicie odmienne wnętrze, klimatyzowane, stylizowane na salę konferencyjną. Wyposażone było w fotele, barek, szafę oraz stół konferencyjny.
Autobus elektryczny.
W latach 70. podjęto także próbę budowy ekologicznego autobusu elektrycznego. Konstrukcja nadwozia i podwozia zaczerpnięta była z klasycznych wersji PR110. Los wyprodukowanego prototypu nie jest znany; nie zdecydowano się na produkcję seryjną tego modelu.
Wersja 4-drzwiowa.
Również pod koniec lat 70. zbudowany został kolejny prototyp wersji bazującej na klasycznych Jelczach PR110. Technicznie autobus niczym się nie różnił od pierwowzoru, posiadał natomiast dwie pary podwójnych drzwi między osiami (układ 2-2-2-2). Drzwi były ułożone bezpośrednio obok siebie. Takie rozwiązanie miało usprawnić wymianę pasażerów w dużych miastach, gdzie jeździły pojazdy PR110U. Nie rozpoczęto jednak produkcji seryjnej.
Jelcz 100.
Także pod koniec lat 70. zaprojektowano skróconą wersję pojazdu PR110, oznaczoną jako model 100, o długości 10 150 mm, rozstawie osi 4670 mm, zwisie przednim o długości 2580 mm, zwisie tylnym 2900 mm, szerokości 2500 mm i wysokości 3070 mm. Jednostką napędową był silnik 6c107, stosowany w Autosanach H9. Nadwozie zaprojektowano w Jelczu w taki sposób, aby było jak najbardziej zunifikowane z modelem PR110U. Wykończenie wnętrza wykonano natomiast w fabryce Autosan w Sanoku.
Model nie wszedł jednak do produkcji seryjnej.
Pozostałe prototypy.
Na deskach projektowych konstruktorów z Jelcza w latach 70. powstał także autobus oznaczony symbolem "16Mg". Posiadał długość 11,4 metra, napęd stanowił silnik typu SW 680/56/3. Zastosowano skrzynię biegów typu S4-95. Podczas późniejszych badań jednostkę napędową zmieniono na andrychowski silnik "6c107", a przekładnię wymieniono na S5-45. Dzięki temu pojazd stał się lżejszy o 408 kg. Dalszy los tego prototypu nie jest znany.
Pod koniec lat 70. przystąpiono też do prób zmodernizowania starych pojazdów z rodziny RTO. Zaprezentowano wówczas autobus o długości 10 870 mm, oparty na podwoziu z Jelcza 043 ("ogórka") i nadwozie z Jelcza PR110. Drzwi rozmieszczono w układzie 0-2-2 (brak drzwi przed przednią osią). Dalszych prób takich modernizacji starych modeli nie podjęto z uwagi na kosztowność takich zabiegów.
Wersje eksportowe.
Od 1976 roku rozpoczęto budowę modeli na eksport. Powstały wtedy Jelcze PR110U z retarderami typu "VHBK-130" i "FOCAL-130" oraz automatyczną skrzynią biegów Voith D-851. Dla potrzeb Finlandii wykonano autobus akwizacyjny (z przedziałem towarowym). Dla Jugosławii wykonano modele podwozi autobusu miejskiego i podmiejskiego z silnikami V8.
Wygaśnięcie licencji i zakończenie produkcji.
W 1983 wygasła licencyjna umowa zawarta między firmą Berliet i Jelcz. Tym samym model ten zmienił swoją nazwę na Jelcz PR110M (M – miejski).
Ostatecznie produkcję Jelczy PR110 zakończono w 1992 po wprowadzeniu do oferty modelu Jelcz 120M.
Jelcz PR110R.
Już po zakończeniu produkcji, w latach 90. Jelcz wykonał renowację i odbudowę starych, wyeksploatowanych egzemplarzy pojazdów serii PR110U i PR110M, nadając im oznaczenie PR110R. Zachowano układ drzwi 2-2-2 oraz standardowy silnik ze skrzynią biegów.
Konstrukcja.
Podobnie jak w polskiej wersji PR100, tak i w PR110 zastosowano wiele części produkcji krajowej na licencji zagranicznej, i tak między innymi:
Przykładem stosowanych oszczędności jest także, podobnie jak w modelu PR100, zastąpienie przednich, prostokątnych reflektorów czterema okrągłymi, pochodzącymi z Polskiego Fiata 125p.
Od 1978 w pojeździe tym stosowany był nieznacznie zmodernizowany silnik SW680/78/1. W układzie jezdnym stosowano osie przednie typu Jelcz NZ6A1 oraz tylne mosty napędowe Jelcz MT 1032A.
Zmiany w stosunku do poprzednika.
W stosunku do modelu Jelcz-Berliet PR100 przedłużono nadwozie umożliwiając tym samym montaż trzecich drzwi.
Poza zmianami części zagranicznych na krajowe, zwiększono liczbę szyb bocznych, krawędzie dolna i górna okien została przesunięta w górę. Zastosowano też szyberdachy i przesuwne części okien dla zapewnienia wentylacji pokładu.
Charakterystyka i wady konstrukcyjne.
Model ten nie był wolny od wad, które ujawniły się w późniejszej eksploatacji. Zastosowanie ciężkiego silnika z wieloma żelaznymi elementami, używanego w samochodach ciężarowych, jednoczesnej dobudowie trzecich drzwi w tyle pojazdu przy sztucznym przedłużeniu kratownicy o pół metra (w stosunku do Jelcza PR100) przyczyniało się często do wczesnego pękania kratownicy (mniejsza sztywność pudła autobusu). Mankament ten był też potęgowany przez przeładowanie autobusów. Konstruktorzy próbowali wzmocnić konstrukcję kratownicy, jednak przez wiele lat problem ten dalej dotykał Jelcze PR110.
W warunkach zimowych zawodne okazywały się układy pneumatyczny oraz paliwowy.
Także zastosowanie powolnego mostu napędowego (przełożenie 6,31) ograniczyło prędkość max. autobusu (ok. 67 km/h), przez co silniki w pojazdach tego typu bardzo często pracowały na wysokich obrotach, co owocowało wysokim zużyciem paliwa (w ciężkich warunkach wielkomiejskich, przy dużym obciążeniu pojazdu i częstym hamowaniu i ruszani z powodu sygnalizacji świetlnych wynosiło ono ok. 48 l./100 km.). 
Eksploatacja.
Jelcze PR110 trafiały z krajowego rozdzielnika do licznych przedsiębiorstw komunikacji miejskiej. Poniżej przedstawione są dzieje eksploatacji i lata dostaw PR110 do niektórych miast Polski.
Inowrocław.
Początkowe losy i lata wprowadzenia do eksploatacji nie są szczegółowo znane, autobusy rozpoczęły pracę w MPK prawdopodobnie na przełomie lat 80. i 90. Ostatnie Jelcze PR110 wycofano z ulic Inowrocławia w 2010 roku.
Kraków.
Pierwsze autobusy Jelcz PR110U trafiły do Krakowa 14 stycznia 1978 roku. Do roku 1982 łącznie dostarczonych zostało 340 sztuk tych autobusów. Już 10 lat później wycofano wszystkie PR110U z eksploatacji z uwagi na dużą awaryjność i brak części zamiennych.
Łódź.
Data wpisu pierwszego pojazdu PR110U na stan MPK w Łodzi to 25.02.1976 roku.
Data skreślenia ostatniego pojazdu to 7.08.1992 roku.
W sumie w Łodzi eksploatowane było 315 autobusów Jelcz-Berliet PR110U.
Ostróda.
Pierwszy autobus PR110U został wpisany na stan Zakładu Komunikacji Miejskiej dnia 12.06.1981 i otrzymał numer taborowy 17. W następnych latach zakład otrzymywał (głównie z WPKM Olsztyn) dalsze egzemplarze. Ostatnim nowym Jelczem PR110M był autobus numer 57 z roku 1992. Dwa lata później, w 1994 roku zakupiono jeszcze używany egzemplarz z MZK Grudziądz. Łącznie przez ZKM Ostróda przewinęły się 24 egzemplarze.
Poznań.
Pierwsze Jelcze PR110 do stolicy Wielkopolski trafiły w 1977 roku i w najbliższych latach liczba pojazdów zwiększała się. Pojazdy te służyły przez około 15 lat; na początku lat 90., zaczęto zastępować je Ikarusami IK-160P („Zemunami”) oraz DAF MB200. Ostatnie egzemplarze wycofano w roku 1992.
W 2008 roku MPK w Poznaniu zakupiło Jelcza PR110, jako pojazd zabytkowy, stacjonuje on na zajezdni przy ulicy Warszawskiej.
Przewoźnik podał także ilość spalanego oleju napędowego – wynosi ono 38 l/100 km.
Radom.
Autobusy Jelcz PR110M eksploatację rozpoczęły w 1979 roku. Wszystkie wycofane zostały w 2010, czemu towarzyszyło symboliczne pożegnanie przez miłośników komunikacji miejskiej.
Rzeszów.
Pierwsze autobusy Jelcz PR110U eksploatację rozpoczęły w roku 1979, a PR110M w roku 1982.
Pożegnanie ostatnich egzemplarzy PR110 odbyło się z inicjatywy miłośników komunikacji ze Stowarzyszenia Transportu Zrównoważonego w Rzeszowie, 20 lipca 2013 roku.
Obecnie jeden spośród 242 eksploatowanych łącznie autobusów serii PR110, Jelcz PR110U o numerze taborowym #442, po generalnym remoncie, służy jako pojazd zabytkowy.
Skarżysko-Kamienna.
Pierwszy PR110M wyjechał na ulice Skarżyska-Kamiennej w czerwcu 1982 roku. W kolejnych latach liczba autobusów tego typu wzrastała, wycofując starsze i mniejsze Autosany. Jelcze PR110 były pierwszymi wielkopojemnymi autobusami w mieście.
Nadal eksploatowane są 3 pojazdy tego typu. W historii przedsiębiorstwa eksploatowanych było w sumie ponad 50 autobusów wersji PR110M oraz ponad 20 wozów wersji PR110U. Jeden z wycofanych egzemplarzy trafił w ręce prywatnego właściciela; ma służyć jako pojazd zabytkowy.
Stargard.
Autobusy Jelcz PR110M wprowadzono na linie Stargardu w roku 1983. Od roku 1988 autobusy te wraz z Jelczami M11 stanowiły jedyny tabor stargardzkiego przedsiębiorstwa komunikacji miejskiej. Ostatnia dostawa Jelczy PR110M miała miejsce w roku 1991.
Ostatnie egzemplarze PR110M wycofano w roku 2006, jeden pojazd przekazano do Muzeum Techniki i Komunikacji w Szczecinie.
Toruń.
W latach 80. i 90. tabor MZK w Toruniu stanowiły same autobusy Jelcz PR110.
Ostatnie egzemplarze (o numerach bocznych #380 i #391) skasowane zostały 10 stycznia 2007 roku.
Jeden egzemplarz PR110 miał trafić w ręce Toruńskiego Klubu Miłośników Komunikacji Miejskiej, jednak ostatecznie tak się nie stało.
Warszawa.
Pierwsze produkowane seryjnie Jelcze PR110U trafiły na ulice Warszawy w 1976, gdzie kontynuowały, podobnie jak PR100, wymianę starego taboru (Jelczy 272 MEX, tzw. "ogórków"). Mimo licznych dostaw, pojazdy te nie służyły długo w stolicy. Ostatnia dostawa Jelczy PR110U do Warszawy miała miejsce w 1980. Po tej dostawie stolica zainteresowała się węgierskimi Ikarusami (poza dostawą Jelczy L11 w 1989). Ostatnie PR110 zostały skreślone z inwentarza stołecznego MZK już w 1987.

</doc>
<doc id="978018" url="https://pl.wikipedia.org/wiki?curid=978018" title="Haplofaza">
Haplofaza

Haplofaza – faza generatywna w cyklu życiowym organizmu. W stadium tym komórki są haploidalne. Haplofaza może być ograniczona do gamet, jak ma to miejsce u zwierząt. U roślin z przemianą pokoleń rośliny haplofaza odpowiada okresowi istnienia gametofitu.

</doc>
<doc id="978021" url="https://pl.wikipedia.org/wiki?curid=978021" title="Jan Gładysz">
Jan Gładysz

Jan Krystian Gładysz (ur. 1762 w Babimoście, zm. 21 maja 1830 w Warszawie) – artysta malarz, wolnomularz.
Życiorys.
Był synem Jana i Rozalii z Heppnerów, ewangelików. Podobno jako młody chłopiec był praktykantem u kowala i w wolnych chwilach przyozdabiał ściany kuźni rysunkami, które wzbudziły zainteresowanie hrabiego Mielżyńskiego. Hrabia wziął młodzieńca pod swą opiekę i opłacił naukę sztuki malarskiej oraz wysłał go w wojaże do Niemiec i Francji, gdzie Gładysz kopiował w Luwrze dzieła wielkich mistrzów. Studiował malarstwo w Dreźnie, gdzie zetknął się z inspirującym go malarstwem Antona Graffa. Po powrocie do Polski artysta osiadł w Warszawie, gdzie zasłynął jako malarz portretowy i zdobył dużą klientelę w kołach zamożnego mieszczaństwa stołecznego i przedstawicieli świata kultury – wykonał między innymi portrety Józefa Elsnera, Stanisława Staszica i prezydenta Warszawy, Karola Fryderyka Woydy. Zajmował się także malarstwem religijnym i historycznym. W 1803 sprzedał do katedry poznańskiej obraz św. Jana Kantego. Był członkiem warszawskiej loży masońskiej "Halle der Beständigkeit" ("Świątynia Stałości").
Gładysz był żonaty z Józefą z Andrzejowskich i miał z nią sześcioro dzieci. Najstarszy syn Apollodor Józef (ur. 1814) był wychowankiem Liceum Warszawskiego i po wybuchu powstania listopadowego w wieku lat 16 wstąpił do 1 Pułku Strzelców Pieszych. O jego dalszych losach nic nie wiadomo.
Wnuk Jana, Stanisław Gładysz, był jednym z głównych działaczy partii I Proletariat. Aresztowany przez policję carską w 1884 został skazany na 10 lat katorgi na wyspie Sachalin, gdzie zniknął bez wieści.
Jan Gładysz został pochowany na cmentarzu ewangelickim w Warszawie. Miejsca pochówku nie da się dziś ustalić.

</doc>
<doc id="978024" url="https://pl.wikipedia.org/wiki?curid=978024" title="Konsorcjum Web3D">
Konsorcjum Web3D

Konsorcjum Web3D (ang. "Web3D Consortium") jest konsorcjum przemysłowym non-profit finansowanym ze składek członkowskich, którego celem jest definiowanie i projektowanie VRML i X3D, otwartych standardów formatów plików Web3D wolnych od opłat koncesyjnych.
Projektowanie formatu graficznego 3D dla potrzeb internetu ewoluowało z Virtual Reality Modeling Language ("VRML") do Extensible 3D ("X3D"). Przez ostatnie pięć lat korzystanie z grafiki renderowanej w czasie rzeczywistym i technologii sieci, a zwłaszcza pojawienie się XML (Extensible Markup Language), miało duży wpływ na zaprojektowanie zatwierdzonego przez ISO, swobodnie dostępnego otwartego standardu X3D.

</doc>
<doc id="978026" url="https://pl.wikipedia.org/wiki?curid=978026" title="Condor Flugdienst">
Condor Flugdienst

Condor Flugdienst GmbH – niemiecka linia lotnicza z siedzibą w Kelsterbachu koło Frankfurtu nad Menem. Jest największą wakacyjną linią lotniczą w Niemczech. Głównym hubem jest port lotniczy Frankfurt.
Po bankructwie poprzedniego właściciela (tj. Thomas Cook Group) spółka została wyłączona z masy upadłościowej i wystawiona na sprzedaż. W styczniu 2020 r. ogłoszono, że zostanie przejęta przez Polską Grupę Lotniczą (właściciela PLL LOT). Transakcja miała zostać sfinalizowana do końca kwietnia tego samego roku, jednak 13 kwietnia 2020 PGL poinformowała o rezygnacji z zakupu.
Kabina.
"Business Class".
W 2014 roku wraz ze wzbogaceniem floty o Boeingi 767 Condor zmienił nazwę najwyższej klasy z „klasy komfortowej” na klasę biznesową. Klasa biznesowa oferowana jest na pokładach wszystkich samolotów Boeing 767. Siedzenia (Zodiac Aerospace) przekształcają się w leżące łóżka o długości 180 cm, a w trybie startowym mają standardową wysokość siedziska. Siedzenia wyposażone są w gniazda zasilania i gniazda USB oraz 15-calowy monitor z dostępem do rozrywki premium. Condor oferuje oddzielne punkty odpraw i saloniki dla pasażerów klasy biznesowej we wszystkich portach lotniczych do których Condor obsługuje długodystansowe loty.
"Premium Class".
Condor prowadzi dwie różne klasy Premium. Wersja długodystansowa (oferowana na pokładach wszystkich samolotów Boeing 767) oferuje zwykłe miejsca klasy ekonomicznej z większym miejscem na nogi, większym pochyleniem i bezpłatnym dostępem do rozrywki premium. Klasy Premium Condor na krótkich i średnich trasach wylotowych są wyposażone w średnie siedzenia, a bilet obejmuje dodatkowe usługi i bezpłatne posiłki.
"Economy Class".
Klasa ekonomiczna Condor jest oferowana we wszystkich samolotach Boeing 767. Wszystkie fotele mają 30-calowy (760 mm) fotel o szerokości 17 cali (430 mm). Siedzenia środkowe są nieco szersze – o 2 cale (51 mm) – niż siedzenia niedomiarowe.

</doc>
<doc id="978028" url="https://pl.wikipedia.org/wiki?curid=978028" title="Jezioro Grażymowskie">
Jezioro Grażymowskie



</doc>
<doc id="978029" url="https://pl.wikipedia.org/wiki?curid=978029" title="Web3D Consortium">
Web3D Consortium



</doc>
<doc id="978031" url="https://pl.wikipedia.org/wiki?curid=978031" title="Jądro ogoniaste">
Jądro ogoniaste

Jądro ogoniaste (łac. "nucleus caudatus") – parzyste skupisko istoty szarej mózgu, jedno z jąder podstawy. Należy do prążkowia ("striatum"). Leży w sąsiedztwie komory bocznej, w ścianie bocznej rogu przedniego ("cornu anterius"), dalej biegnie w ścianie dolnej części środkowej komory bocznej i kończy się na powierzchni górnej rogu dolnego ("cornu inferius"). W ścianie rogu przedniego wymiar poprzeczny jądra jest najszerszy – jest to tzw. głowa jądra ogoniastego ("caput nuclei caudati"). Dalej położona część jądra to trzon ("corpus nuclei caudati"), przechodzący w ogon ("cauda nuclei caudati").
Jądro ogoniaste leży powyżej wzgórza i bocznie od niego, od strony bocznej przylega do niego pasmo istoty białej, torebka wewnętrzna ("capsula interna").

</doc>
<doc id="978036" url="https://pl.wikipedia.org/wiki?curid=978036" title="Web3D">
Web3D

Web3D był początkowo ideą w pełni trójwymiarowego internetu, zapewniającego pełną obsługę serwisów sieciowych w trzech wymiarach. Przez analogię, ten termin obecnie oznacza wszystkie interaktywne elementy 3D osadzone na stronach WWW, mogące być przeglądane za pomocą przeglądarki internetowej. Technologie Web3D takie jak VRML i X3D zwykle wymagają instalacji wtyczki 3D takiej jak Flux.
Obecnie są dostępne następujące standardy Web3D:
Powyższe standardy Web3D są zdefiniowane następująco:

</doc>
<doc id="978049" url="https://pl.wikipedia.org/wiki?curid=978049" title="Most Elżbiety w Budapeszcie">
Most Elżbiety w Budapeszcie

Most Elżbiety () – jeden z najbardziej rozpoznawalnych mostów w Budapeszcie. Łączy V. dzielnicę Pesztu z I. dzielnicą w Budzie. Zbudowany w latach 1897–1903, niedługo po wybudowaniu Mostu Wolności. Nazwany imieniem węgierskiej królowej Elżbiety.
Pierwotny most.
W swych czasach wywołał niemałą techniczną sensację – jako jedyny most łańcuchowy na świecie o przęśle łączącym brzegi rzeki odległe aż 290 metrów.
Pierwsze miejsce w tej kategorii zajmował 23 lata, do 1926 roku.
Budowa.
Na projekt mostu zorganizowano międzynarodowy konkurs. Zgłoszono 43 opracowania. Zatwierdzono projekt stalowego, bogato zdobionego mostu łańcuchowego według projektu Alberta Czekeliusa i Antala Kherndla. 
Na moście utworzono jezdnię o szerokości 11 m, (początkowo wykładaną drewnianymi belkami), z dwoma chodnikami o szer. 3,5 m i dwoma przystankami tramwajowymi w pobliżu pylonów. Ruch tramwajowy rozpoczął się na moście dopiero 14 sierpnia 1914 roku, kiedy pogodzono dwa towarzystwa tramwajowe w sporze o prawa do przewozu osób przez Dunaj.
Dzisiejszy most.
W czasie drugiej wojny światowej wycofujące się wojska niemieckie zniszczyły przeprawę przez rzekę. Ocalał na brzegu po stronie peszteńskiej pylon, stojący aż do 1960 roku. Znaczny wzrost ruchu miejskiego przyczynił się do decyzji o wybudowaniu bardziej przepustowego mostu. Obecny most nadal nazwany imieniem królowej Elżbiety, skonstruowano według projektu Pála Sávoya w tym samym miejscu, jest szerszy, zaprojektowano 4 pasy jezdni oraz tory dla tramwajów. Użytkowany jest od 21 listopada 1964 roku. Tramwaje kursowały mostem do 31 grudnia 1972 roku. Ruch samochodowy 6 pasami odbywa się nadal.

</doc>
<doc id="978053" url="https://pl.wikipedia.org/wiki?curid=978053" title="Elfershausen (Bawaria)">
Elfershausen (Bawaria)

Elfershausen – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, siedziba wspólnoty administracyjnej Elfershausen. Leży w Rhön, około 10 km na południowy wschód od Bad Kissingen, nad rzeką Soława Frankońska, przy autostradzie A7, drodze B287 i linii kolejowej Bad Kissingen – Gemünden am Main.
Dzielnice.
W skład gminy wchodzą następujące dzielnice: Elfershausen, Engenthal, Langendorf, Machtilshausen, Trimberg.
Polityka.
Wójtem od 2002 jest Ludwig Neeb (CSU), jego poprzednikiem był Otmar Pfister (CSU/Wspólnota Wyborcza).
Oświata.
W gminie znajduje się 123 miejsc przedszkolnych (121 dzieci), szkoła podstawowa i Hauptschule.

</doc>
<doc id="978054" url="https://pl.wikipedia.org/wiki?curid=978054" title="2 Dywizja Pancerna (III Rzesza)">
2 Dywizja Pancerna (III Rzesza)

2 Dywizja Pancerna (niem. "2. Panzer-Division") – niemiecka dywizja pancerna z okresu II wojny światowej.
Historia.
Dywizja została sformowana rozkazem z dnia 15 października 1935 roku w Würzburgu. W 1938 po zajęciu Austrii dywizja została przeniesiona do Wiednia.
W 1939 roku wzięła udział w kampanii wrześniowej w składzie XVIII Korpusu 14 Armii. W okolicy miejscowości Toporzysko, Skawa i Bystra żołnierze tej dywizji zastrzelili polskiego jeńca.
Po zakończeniu działań w Polsce została przerzucona na zachód i weszła w skład XIX Korpusu 12 Armii. W składzie tej armii wzięła udział w walkach we Francji w maju i czerwcu 1940 roku,a następnie wycofano ją do Niemiec.
We wrześniu 1940 roku przeniesiona do Polski, gdzie stacjonowała do lutego 1941 roku. W marcu 1941 ponownie weszła w skład 12 Armii i została przebazowana do Rumunii, a następnie w składzie XVIII Korpusu wzięła udział w inwazji na Grecję w 1941 roku. Po zakończeniu działań w Grecji została przebazowana początkowo do Polski, a następnie na południe Francji. 
W październiku 1941 roku została włączona w skład 4 Grupy Pancernej i wraz z nią brała udział w walkach w składzie Grupy Armii Środek w ramach operacji Barbarossa, biorąc udział w bitwie pod Moskwą. Od tego momentu walczyła na froncie wschodnim do grudnia 1943 roku. W tym czasie walczyła w bitwach pod Smoleńskiem, Orłem i Kijowem. 
W styczniu 1944 roku została przeniesiona do Francji, gdzie jest przeformowywana. Po rozpoczęciu lądowania aliantów we Francji weszła do walk przeciwko wojskom inwazyjnym w składzie Grupy Pancernej "West". Następnie walczy w północnej Francji w składzie 7 Armii. 
W grudniu 1944 roku weszła w skład 5 Armii Pancernej i wzięła udział w ofensywie w Ardenach. W marcu 1945 roku została wycofana z walk i przebazowana do Plauen, gdzie została uzupełniona i zreorganizowana. Znajduje się tam do końca II wojny światowej, kapitulując w maju 1945 roku przed wojskami amerykańskimi.
Skład.
 

</doc>
<doc id="978064" url="https://pl.wikipedia.org/wiki?curid=978064" title="Fuchsstadt (Bawaria)">
Fuchsstadt (Bawaria)

Fuchsstadt – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, wchodzi w skład wspólnoty administracyjnej Elfershausen. Leży około 15 km na południowy zachód od Bad Kissingen, przy drodze B287.
Na terenie gminy znajduje się jedna z największych na świecie stacji naziemnych łączności satelitarnej. Zespół około 50 anten parabolicznych (w tym 23 o średnicach powyżej 9,3 metra) służy do nadawania i odbioru sygnałów satelitarnych. Należy do operatora satelitarnego Intelsat.

</doc>
<doc id="978065" url="https://pl.wikipedia.org/wiki?curid=978065" title="Tacuary Asuncion">
Tacuary Asuncion



</doc>
<doc id="978067" url="https://pl.wikipedia.org/wiki?curid=978067" title="Copa Libertadores 2007">
Copa Libertadores 2007

W czterdziestej ósmej edycji Copa Libertadores udział wzięło 38 klubów reprezentujących wszystkie kraje zrzeszone w CONMEBOL oraz Meksyk, będący członkiem CONCACAF. Dwa najsilniejsze państwa, Brazylia i Argentyna, wystawiły najwięcej klubów – Brazylia 6, a Argentyna 5. Reszta państw wystawiła w turnieju po 3 kluby.
Broniący tytułu klub Internacional Porto Alegre odpadł już w fazie grupowej, ustępując pola argentyńskiemu klubowi CA Vélez Sarsfield oraz urugwajskiemu klubowi Club Nacional de Football. Pogromcy obrońców tytułu niewiele zwojowali w turnieju. Vélez Sársfield odpadł już w 1/8 finału, wyeliminowany przez późniejszego triumfatora Boca Juniors. Nacional dotarł szczebel wyżej, bo do ćwierćfinału, gdzie nie dał rady kolumbijskiej drużynie Cúcuta Deportivo.
W rundzie wstępnej 48 edycji Copa Libertadores 12 klubów podzielono na 6 par. Zwycięzcy dwumeczów awansowali do fazy grupowej.
W fazie grupowej 32 kluby podzielono na 8 grup liczących po 4 drużyny. Do 1/8 finału awansowały po dwa najlepsze kluby z każdej grupy.
W 1/8 finału wylosowano osiem par, które wyłoniły ośmiu ćwierćfinalistów. W ćwierćfinale wylosowano cztery pary, które wyłoniły czterech półfinalistów. W półfinale dwie pary wyłoniły dwóch finalistów.
Tylko Urugwaj i Brazylia wprowadziły do ćwierćfinału po dwa kluby. Argentyna, Kolumbia, Meksyk i Paragwaj miały w ćwierćfinale po jednej drużynie. W półfinale Brazylia wciąż miała dwa kluby, natomiast Urugwaj ani jednego. W walce o finał Grêmio Porto Alegre okazał się lepszy od Santosu FC, a argentyński Boca Juniors pokonał kolumbijski klub Cúcuta Deportivo. W finale Boca Juniors okazał się zdecydowanie lepszy od Grêmio, wygrywając oba mecze i aplikując rywalom 5 goli, nie tracąc przy tym ani jednego.
Najsłabiej w tej edycji turnieju spisały się kluby z Boliwii, Ekwadoru i Peru, z których żaden nie zdołał awansować do 1/8 finału.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="978068" url="https://pl.wikipedia.org/wiki?curid=978068" title="Brama Żuraw">
Brama Żuraw



</doc>
<doc id="978069" url="https://pl.wikipedia.org/wiki?curid=978069" title="Wiadukt Błędnik">
Wiadukt Błędnik



</doc>
<doc id="978070" url="https://pl.wikipedia.org/wiki?curid=978070" title="Burkardroth">
Burkardroth

Burkardroth – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Leży w Rhön, około 10 km na północny zachód od Bad Kissingen, przy drodze B286.
Dzielnice.
W skład gminy wchodzą następujące dzielnice: urkardroth, Frauenroth, Gefäll, Katzenbach, Lauter, Oehrberg, Premich, Stangenroth, Stralsbach, Waldfenster, Wollbach i Zahlbach.
Historia.
Gmina funkcjonuje w obecnym kształcie od 1 stycznia 1972, połączono wówczas gminy Burkardroth, Frauenroth, Gefäll, Premich, Stangenroth, Katzenbach, Lauter, Oehrberg, Stralsbach, Waldfenster, Wollbach i Zahlbach.
Współpraca.
Miejscowość partnerska:

</doc>
<doc id="978078" url="https://pl.wikipedia.org/wiki?curid=978078" title="Wildflecken">
Wildflecken

Wildflecken – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Leży w Rhön, około 23 km na północny zachód od Bad Kissingen, nad rzeką Sinn, przy linii kolejowej Wildflecken – Fulda/Würzburg.
Polityka.
Wójtem jest Alfred Schrenck (SDU). Rada gminy składa się z 16 członków:

</doc>
<doc id="978079" url="https://pl.wikipedia.org/wiki?curid=978079" title="MF Pomerania">
MF Pomerania

MF Pomerania – morski prom pasażersko-samochodowy (ROPAX) zbudowany w 1978 w Stoczni Szczecińskiej im. A. Warskiego na zamówienie kołobrzeskiego armatora – Polskiej Żeglugi Bałtyckiej.
Charakterystyka.
„Pomerania” to pierwszy prom z serii B-490 (numer budowy B-490/1). Pod koniec 1978 roku statek, płynąc do brytyjskiego Felixstowe, opuścił Morze Bałtyckie, jako pierwszy pełnomorski statek pasażerski polskiej budowy [zob. Morze nr 1/79]. Jego jednostkami bliźniaczymi były: MF Silesia (od 2006 "MF Yuzhnaya Palmyra"), zamówiona przez PŻB – "MF Masovia" (sprzedana po ukończeniu tureckiemu armatorowi Turkish Maritime Lines, ostatecznie w służbie tureckiej marynarce wojennej pod nazwą "MF Iskenderun") oraz dwa promy zbudowane dla armatora tureckiego – "MF Ankara" i "MF Samsun". Seria statków typu B-490 obejmować miała początkowo siedem sztuk. W drugiej połowie lat 70. XX wieku trwała nawet ożywiona dyskusja na temat ewentualnych nazw dla projektowanych jednostek. Jedną z propozycji było na przykład nadanie statkom nazw utworów/form muzycznych, skomponowanych przez Fryderyka Chopina. 
"Pomerania" została zwodowana 31 maja 1977 roku.
Na początku swojej służby w "Polferries", od lipca 1978, jednostka obsługiwała linię Świnoujście – Kopenhaga, w listopadzie tego samego roku wydłużoną do portu Felixstowe w Wielkiej Brytanii (Suffolk) leżącego nad Morzem Północnym. W 1979 "Pomerania" pływała na linii Helsinki – Nynäshamn – Gdynia.
W okresie załamania rynku przewozów z Polski, w 1981 roku prom był początkowo wyczarterowany szwedzkiemu operatorowi Kalmar Line (obsługiwał linię Kalmar – Rønne), a w 1982 trafił do CoTuNav na linię śródziemnomorską Genua/Marsylia – Tunis, po czym w 1983 powrócił na Bałtyk w związku z reaktywacją żeglugi na linii do Kopenhagi. Od maja 1982 do października 1983 została ona przekształcona w połączenie kombinowane Świnoujście – Kopenhaga – Travemünde. W 1984 roku prom został zmodernizowany. Pływał wówczas na linii Gdańsk - Helsinki, a następnie Świnoujście – Malmö.
Od 1995 prom pływał na linii Świnoujście – Malmö. W 1997 poddany został gruntownemu remontowi i przebudowie w Gdańskiej Stoczni Remontowej. Zakres prac objął przebudowę części pasażerskiej i kadłuba jednostki. Zwiększono jego szerokość z 19,41 do 21,70 m, co spowodowało zwiększenie jego pojemności do 12087 RT. Zwiększono również liczbę miejsc pasażerskich z 984 do 1000 (w tym kabinowych z 436 na 478), kosztem nieznacznego zmniejszenia maksymalnej liczby zabieranych samochodów osobowych z 277 na 273. Po remoncie powrócił na krótko na linię do Malmö, po czym trafił znów na linię do Kopenhagi. Od 2000 obsługiwał również letnią linię ze Świnoujścia na Bornholm do Rønne.
W ramach wdrażania w przedsiębiorstwie programu naprawczego, w 2001 statek zmienił banderę z polskiej na tanią bahamską a jego portem macierzystym zostało Nassau. Jednostka nadal należała do PŻB i pływała pod szyldem "Polferries" głównie na linii kopenhaskiej, która czasowo, na przełomie lat 2002/2003, była zmieniona na Świnoujście – Ystad – Kopenhaga.
31 stycznia 2005 o godz. 5:52, podczas rejsu do Kopenhagi ze 140 pasażerami na pokładzie, doszło na Bałtyku (pozycja ) do drobnego wypadku morskiego z udziałem „Pomeranii” i szwedzkiego tankowca „Rio Grande” (4230 BRT). Kolizja nie była groźna w skutkach – żaden z pasażerów nie został ranny, nie doszło do rozszczelnienia kadłuba, a w jej wyniku powstało jedynie niewielkie wgniecenie w części rufowej jednostki. „Pomerania” ukończyła podróż do portu docelowego o własnych siłach.
Na pokładzie, oprócz 478 miejsc pasażerskich w kabinach, znajdowały się również sklepy, kawiarnia, restauracja, bar, „Karczma Słupska”, dwie sale konferencyjne oraz sauna i jacuzzi. Długość linii ładunkowej wynosiła 468 metrów i prom mógł jednorazowo zabrać na pokład do 273 samochodów osobowych lub 26 ciężarowych typu TIR.
30 października 2010 roku po raz ostatni odbył się rejs na trasie Świnoujście – Kopenhaga, a 1 lutego 2011 r. prom został sprzedany. Nowym właścicielem statku stał się armator Blue Line International. Jednostka pływała pod banderą panamską i nosiła nazwę MF „Dalmatia” i obsługiwała linię Split (Chorwacja) – Ancona (Włochy). W październiku 2014 roku prom został sprzedany stoczni złomowej w Bhavnagar, Indie.
23 października 2014 prom został zezłomowany na plaży w m. Alang w Zatoce Kambajskej w Indiach.

</doc>
<doc id="978080" url="https://pl.wikipedia.org/wiki?curid=978080" title="Łuszczyca stawowa">
Łuszczyca stawowa



</doc>
<doc id="978081" url="https://pl.wikipedia.org/wiki?curid=978081" title="Dekanat Babice">
Dekanat Babice

Dekanat Babice – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 9 parafii oraz 1 rektorat:
Sąsiednie dekanaty.
Chrzanów, Czernichów, Krzeszowice, Libiąż, Osiek "(diec. bielsko-żywiecka)", Trzebinia, Zator

</doc>
<doc id="978091" url="https://pl.wikipedia.org/wiki?curid=978091" title="Choroba Schoenleina-Henocha">
Choroba Schoenleina-Henocha



</doc>
<doc id="978093" url="https://pl.wikipedia.org/wiki?curid=978093" title="Mojżesz Jerozolimski">
Mojżesz Jerozolimski

Mojżesz Nachum Jerozolimski (ur. 1855 w Kamence na Ukrainie, zm. 30 czerwca 1916 w Horolu) – żydowski myśliciel, chasyd, uczeń rabina Chaima Halbersztama, główny inspektor szkół żydowskich w Rosji. W roku 1880 wybrany rabinem Kamenki. Dwa lata później został rabinem Ostrołęki, sprawował tę funkcję do 1902 r. W latach 1903-1915 naczelny rabin Kielc. Organizator zjazdu rabinów w 1913 r. Podczas I wojny światowej opuścił miasto wraz z cofającymi się wojskami rosyjskimi. Udał się na Ukrainę, do Horola, gdzie zmarł.
Mimo swego pochodzenia i pełnionych funkcji zwolennik ruchu "Hibbat Sion" (Miłośnicy Syjonu). Autor komentarza do Miszne Tory i wielu rozpraw talmudycznych.

</doc>
<doc id="978099" url="https://pl.wikipedia.org/wiki?curid=978099" title="Zapalenie stawów">
Zapalenie stawów

Zapalenie stawów – grupa schorzeń (według ICD-10 M00-M25), w których dochodzi do uszkodzenia stawów. 
Zapalenie stawów jest główną przyczyną prowadzącą do kalectwa u ludzi powyżej 55. roku życia.
Typy zapaleń stawów.
Pierwotne postacie zapaleń stawów:
Wtórne do innych chorób:
Znaczenie diety.
Nie istnieje specjalna dieta dla zapaleń stawów. U niewielkiej liczby chorych ma znaczenie nadwrażliwość pokarmowa, która może powodować pogorszenie objawów lub je wywoływać. Zalecana jest dieta z niską zawartością nasyconych kwasów tłuszczowych, które mogą nasilić stan zapalny.

</doc>
<doc id="978101" url="https://pl.wikipedia.org/wiki?curid=978101" title="Hans Oehler">
Hans Oehler

Hans Oehler (ur. 18 grudnia 1888 r. w Aarau, zm. 7 stycznia 1967 r. w Dielsdorf) – szwajcarski faszystowski dziennikarz i działacz polityczny.
Życiorys.
Studiował filologię na uniwersytecie w Zurychu. Był wtedy dziennikarzem w antysemickim piśmie "Freie Wort". Działał także w kółkach akademickich. W 1921 r. założył proniemieckie i ksenofobiczne pismo "Schweizerische Monatshefte für Politik und Kultur" (SM). Wkrótce został członkiem antysemickiego Ludowego Związku dla Niepodległości Szwajcarii. W 1923 r. spotkał się z Adolfem Hitlerem podczas jego pobytu w Szwajcarii. Był także wielbicielem włoskiego faszyzmu. Po zakończeniu działalności Ligi kontynuował wydawanie "SM". W 1932 r. wstąpił do Nowego Frontu, który rok później przyłączył się do faszystowskiego Frontu Narodowego. Został wówczas redaktorem naczelnym jego pisma "Die Front", a jednocześnie zajmował się sprawami międzynarodowymi. W 1934 r. założył nowe pismo "Nationale Hefte", które zostało połączone z "Die Front"; wydawał je do 1945 r. Współuczestniczył wówczas w tworzeniu niewielkiej pronazistowskiej organizacji Bund Treuer Eidgenossen Nationalsozialistischer Weltanschauung, która w 1940 r. weszła w skład Narodowego Ruchu Szwajcarów. W 1938 r. wystąpił z Frontu Narodowego. W 1940 r. H. Oehler brał udział w spotkaniu szwajcarskich działaczy faszystowskich w Monachium. Jednakże jego rola polityczna w Szwajcarii podczas II wojny światowej była marginalna. W 1957 r. pod wpływem interwencji państw zachodnich został aresztowany i oskarżony o zdradę stanu, otrzymując karę 2 lat więzienia. Po wypuszczeniu na wolność wstąpił do Szwajcarskiej Partii Ludowej, stając się jednym z jej głównych działaczy. Wydawał wówczas krajowe wydanie międzynarodowego pisma neonazistowskiego "Nation Europa". Tłumaczył także na język niemiecki pod pseudonimem Hans Rudolf publikacje różnych prawicowych autorów, np. "Nuremberg ou la Terre Promise" Maurice’a Bardèche’a.

</doc>
<doc id="978102" url="https://pl.wikipedia.org/wiki?curid=978102" title="Marian Niżyński">
Marian Niżyński

Marian Ludwik Niżyński (ur. 29 stycznia 1910 w Krakowie, zm. 10 kwietnia 1943 tamże) – poeta, dramaturg, malarz, grafik.
W 1928 r. ukończył IV gimnazjum krakowskie. W latach 1928-32 studiował na Akademii Sztuk Pięknych w Krakowie. Był uczniem Wojciecha Weissa. Malował obrazy olejne, portrety, pejzaże, uprawiał też litografię i drzeworyt.
W czasie studiów związał się z Akademickim Kołem Miłośników Dramatu Klasycznego działającym na Uniwersytecie Jagiellońskim. Jako poeta debiutował w 1929 r. na łamach „Kuriera Literacko-Naukowego”, gdzie publikował wiersze używając pseudonimu "M. Strum" oraz "M. Strumiłowski". Opublikował dwa tomy wierszy "Opowieść o dzwonniku z portu Jaffa" i "Szkice".
W 1930 r. założył w Krakowie eksperymentalny teatr „Studio 30”, w którym przygotowywał premierę własnej sztuki "Dolmino", uznanej przez cenzurę za szkodliwą. W takiej sytuacji teatr zamknięto.
W 1932 r. zamieszkał w Warszawie, gdzie zatrudniony został jako nauczyciel rysunków w Gimnazjum im. Władysława IV w Warszawie. W 1933 r. powołany został do odbycia służby wojskowej. Od 1935 r. pracował w Bibliotece Polskiej Akademii Literatury. W latach 1937-39 współpracował z warszawskim pismem „Myśl Polska”. 
Pod koniec 1939 r. wrócił do Krakowa, gdzie utrzymywał się z działalności malarskiej. W latach 1940-43 napisał utwory sceniczne "Spinka", "Desant", "Jeden taki na szczudłach" oraz powieść autobiograficzną "Podszepty św. Zofii".
Najbardziej znaną jego sztuką sceniczną jest "Kawaler księżycowy" – muzyczna komedia o Panu Twardowskim, która napisana została na zamówienie Krakowskiej Konfraterni Teatralnej kierowanej przez Tadeusza Kudlińskiego. W sztuce tej jedną z ról odgrywał m.in. Karol Wojtyła.
Zginął w tragicznym wypadku, przejechany przez niemiecki samochód, 10 kwietnia 1943 r. Pochowany jest na krakowskim cmentarzu na Salwatorze (kwatera SC11-B-18).

</doc>
<doc id="978103" url="https://pl.wikipedia.org/wiki?curid=978103" title="Młodzieńcze reumatoidalne zapalenie stawów">
Młodzieńcze reumatoidalne zapalenie stawów



</doc>
<doc id="978105" url="https://pl.wikipedia.org/wiki?curid=978105" title="Hrabstwo Union (Illinois)">
Hrabstwo Union (Illinois)

Hrabstwo Union – hrabstwo w USA, w stanie Illinois, według spisu z 2000 roku liczba ludności wynosiła 18 193. Siedzibą hrabstwa jest Jonesboro.
Geografia.
Według spisu hrabstwo zajmuje powierzchnię 1093 km2, z czego 1078 km2 stanowią lądy, a 15 km2 (1,41%) stanowią wody.
Historia.
Hrabstwo Union zostało utworzone w 1818 roku z Hrabstwa Johnson, w tym samym roku Stan Illinois przystąpiło do USA.
Demografia.
Według spisu z 2000 roku hrabstwo zamieszkuje 18 293 osób, które tworzą 7290 gospodarstw domowych oraz 4971 rodzin. Gęstość zaludnienia wynosi 17 osób/km2. Na terenie hrabstwa jest 7894 budynków mieszkalnych o częstości występowania wynoszącej 7 budynków/km2. Hrabstwo zamieszkuje 96,28% ludności białej, 0,82% ludności czarnej, 0,37% rdzennych mieszkańców Ameryki, 0,28% Azjatów, 0,02% mieszkańców Pacyfiku, 1,19% ludności innej rasy oraz 1,04% ludności wywodzącej się z dwóch lub więcej ras, 2,63% ludności to Hiszpanie, Latynosi lub inni.
W hrabstwie znajduje się 7290 gospodarstw domowych, w których 30,30% stanowią dzieci poniżej 18 roku życia mieszkający z rodzicami, 55,60% małżeństwa mieszkające wspólnie, 9,50% stanowią samotne matki oraz 31,80% to osoby nie posiadające rodziny. 28,40% wszystkich gospodarstw domowych składa się z jednej osoby oraz 12,70% żyje samotnie i ma powyżej 65 roku życia. Średnia wielkość gospodarstwa domowego wynosi 2,38 osoby, a rodziny wynosi 2,93 osoby.
Przedział wiekowy populacji hrabstwa kształtuje się następująco: 23,20% osób poniżej 18 roku życia, 7,50% pomiędzy 18 a 24 rokiem życia, 26,70% pomiędzy 25 a 44 rokiem życia, 25,10% pomiędzy 45 a 64 rokiem życia oraz 17,50% osób powyżej 65 roku życia. Średni wiek populacji wynosi 40 lat. Na każde 100 kobiet przypada 94,50 mężczyzn. Na każde 100 kobiet powyżej 18 roku życia przypada 91,90 mężczyzn.
Średni dochód dla gospodarstwa domowego wynosi 30 994 USD, a średni dochód dla rodziny wynosi 37 710 dolarów. Mężczyźni osiągają średni dochód w wysokości 30 016 dolarów, a kobiety 22 305 dolarów. Średni dochód na osobę w hrabstwie wynosi 16 450 dolarów. Około 10,80% rodzin oraz 19,80% ludności żyje poniżej minimum socjalnego, z tego 19,80% poniżej 18 roku życia oraz 12,10% powyżej 65 roku życia.

</doc>
<doc id="978108" url="https://pl.wikipedia.org/wiki?curid=978108" title="Studio 30">
Studio 30



</doc>
<doc id="978121" url="https://pl.wikipedia.org/wiki?curid=978121" title="STS-6">
STS-6

STS-6 (ang. "Space Transportation System") – pierwsza misja wahadłowca kosmicznego Challenger i szósta programu lotów wahadłowców.
Cel misji.
Pierwszy lot nowego wahadłowca Challenger, umieszczenie na orbicie satelity telekomunikacyjnego TDRS-1 (Tracking and Data Relay Satellite) oraz pierwszy kosmiczny spacer (EVA) załogi promu kosmicznego.
Misja.
Start przewidziany początkowo na 20 stycznia 1983 roku był trzykrotnie odkładany; dwukrotnie z powodu usterek technicznych (przeciek paliwa) i za trzecim razem ze względu na szalejącą przed startem burzę piaskową, która spowodowała przedostanie się pyłu do niektórych urządzeń pomiarowych, znajdujących się na pokładzie wahadłowca. Ostatecznie wahadłowiec wystartował 4 kwietnia 1983 roku. Była to pierwsza misja drugiego po Columbii wahadłowca. Podczas startu po raz pierwszy zastosowano nowy, lżejszy główny zbiornik paliwa, a także nowe, lżejsze rakiety pomocnicze SRB. Głównym celem misji było wyniesienie na orbitę geostacjonarną pierwszego satelity komunikacyjnego systemu TDRSS, którego zadaniem jest zapewnienie komunikacji między satelitami rządowymi USA, wahadłowcami a stacjami naziemnymi. Satelita miał się ustabilizować na 41° długości geograficznej zachodniej. Orbita stacjonarna została osiągnięta dopiero po kilku miesiącach, dzięki wielu interwencjom zdalnym i próbom uruchomienia silników korekcyjnych przez naziemną stację oraz po zużyciu prawie całego zapasu posiadanego paliwa. Przyczyną był defekt rakiety napędowej IUS. Inne zaplanowane prace i badania dotyczące m.in. produkcji ultraczystych lekarstw w warunkach nieważkości zostały zrealizowane.

</doc>
<doc id="978123" url="https://pl.wikipedia.org/wiki?curid=978123" title="Benford">
Benford



</doc>
<doc id="978124" url="https://pl.wikipedia.org/wiki?curid=978124" title="Parafia św. Marii Magdaleny w Poroninie">
Parafia św. Marii Magdaleny w Poroninie

Parafia św. Marii Magdaleny w Poroninie – parafia rzymskokatolicka należąca do dekanatu Biały Dunajec archidiecezji krakowskiej. 
Historia.
W centrum Poronina znajduje się zabytkowy Kościół parafialny pod wezwaniem św. Marii Magdaleny. Do początków XIX w. Poronin nie posiadał własnego kościoła. W 1806 wybudowano tu kaplicę, a w 1833 utworzono samodzielną parafię z kościołem. Pierwszym proboszczem został Ksawery Marcin Więckowski. Drewniany kościół spłonął w 1915, a obecny, zaprojektowany przez Franciszka Mączyńskiego, wzniesiony został w latach 1917–1926. W latach 1842–1846 wikariuszem parafii był ks. Michał Stanisław Głowacki „Świętopełk”, jeden z organizatorów powstania chochołowskiego.

</doc>
<doc id="978126" url="https://pl.wikipedia.org/wiki?curid=978126" title="Léon M’ba">
Léon M’ba

Léon M’ba (ur. 9 lutego 1902 w Libreville, zm. 27 listopada 1967 w Paryżu) – gaboński polityk, pierwszy prezydent Gabonu, od 17 sierpnia 1960 do 17 lutego 1964 i ponownie od 19 lutego 1964 do 28 listopada 1967. Przywódca Gabońskiego Bloku Demokratycznego (BDG), rzecznik ścisłej współpracy z Francją.

</doc>
<doc id="978127" url="https://pl.wikipedia.org/wiki?curid=978127" title="Dekanat Biały Dunajec">
Dekanat Biały Dunajec

Dekanat Biały Dunajec – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 10 parafii i 1 ośrodek duszpasterski:
Sąsiednie dekanaty.
Białka Tatrzańska, Czarny Dunajec, Nowy Targ, Zakopane

</doc>
<doc id="978133" url="https://pl.wikipedia.org/wiki?curid=978133" title="Dimitris Salpingidis">
Dimitris Salpingidis

Dimitrios „Dimitris” Salpingidis (gr. Δημήτρης Σαλπιγγίδης, ur. 18 sierpnia 1981 w Salonikach) – piłkarz grecki grający na pozycji środkowego napastnika. Nosi przydomek „Salpi”.
Kariera klubowa.
Salpingidis pochodzi z Salonik. Jako młody chłopiec trafił do klubu PAOK FC, ale w wieku 18 lat został wypożyczony do Larisy, w barwach której występował przez sezon w rozgrywkach drugiej ligi. Latem 2000 Dimitris trafił na kolejne wypożyczenie tym razem dwuletnie do zespołu AO Kawala. W Kawali występował w drugiej lidze, ale spadł z nim do trzeciej. W sezonie 2001/2002 zdobył dla klubu 20 goli i przyczynił się do szybkiego powrotu w grono drugoligowców.
Dobra forma w trzeciej lidze spowodowała, że latem 2002 Salpingidis wrócił do PAOK-u. W pierwszym sezonie w klubie z Salonik grał mało i strzelił zaledwie 3 gole, które pomogły w zajęciu 4. miejsca w lidze. Jednak już w sezonie 2003/2004 Salpingidis stał się liderem zespołu, a po odejściu takich zawodników jak Jorgos Jeorjadis i Janis Okas został mianowany kapitanem drużyny. W lidze zdobył 16 bramek i zajął 3. miejsce w klasyfikacji strzelców za Giovannim oraz Dimitrisem Papadopulosem (także PAOK zajął 3. miejsce w lidze). Z PAOK-iem w drugim sezonie z rzędu wystąpił w Pucharze UEFA, a w 2005 zajął z nim 5. miejsce w lidze (dorobek bramkowy Salpigidisa to 14 bramek). W sezonie 2005/2006 Dimitris był równie skuteczny co w poprzednich i strzelając 17 goli został królem strzelców ligi.
Latem 2006 Salpingidis otrzymał oferty z trzech najsilniejszych klubów ligi greckiej: AEK-u Ateny, Olympiakosu Pireus i Panathinaikosu Ateny. Ostatecznie po długich negocjacjach Salpingidis wybrał ten trzeci klub i podpisał dwuletni kontrakt. W zamian za napastnika PAOK otrzymał 1,8 miliona euro, a także trzech zawodników ateńskiego klubu: Sándora Torghelle, Kostasa Charalambidisia oraz Thanasisa Tsigasa. Łącznie suma transakcji wyniosła 5 milionów euro i jest to rekord transferowy pomiędzy dwoma klubami greckimi. W Panathinaikosie Salpingidis zadebiutował 20 sierpnia w wygranym 4:1 wyjazdowym meczu z AO Egaleo i już w debiucie ustrzelił hat-tricka. W sezonie 2006/2007 zdobył 14 bramek w lidze, a z Panathinaikosem zajął 3. pozycję w lidze. W 2010 roku został mistrzem Grecji.
W 2010 roku Salpinidis wrócił do PAOK-u Saloniki.
Kariera reprezentacyjna.
W reprezentacji Grecji Salpingidis zadebiutował 18 sierpnia 2005 roku w przegranym 0:2 towarzyskim meczu z Belgią. Występował w eliminacjach do Mistrzostw Świata w Niemczech, a następnie z drużyną prowadzoną przez Otto Rehhagela wywalczył awans na Euro 2008. W 2010 roku wystąpił na Mistrzostwach Świata w RPA. Na Euro 2012 strzelił wyrównującą bramkę w meczu z Polską.

</doc>
<doc id="978136" url="https://pl.wikipedia.org/wiki?curid=978136" title="Leon M'ba">
Leon M'ba



</doc>
<doc id="978142" url="https://pl.wikipedia.org/wiki?curid=978142" title="Port lotniczy Stambuł-Sabiha Gokcen">
Port lotniczy Stambuł-Sabiha Gokcen



</doc>
<doc id="978149" url="https://pl.wikipedia.org/wiki?curid=978149" title="Anton Krosl">
Anton Krosl



</doc>
<doc id="978150" url="https://pl.wikipedia.org/wiki?curid=978150" title="Hermangard d’Asp">
Hermangard d’Asp

Hermangard d’Asp (zm. w 1192) – 9 wielki mistrz zakonu joannitów w latach 1188 - 1190.

</doc>
<doc id="978151" url="https://pl.wikipedia.org/wiki?curid=978151" title="Elżbieta Bawarska (królowa Niemiec)">
Elżbieta Bawarska (królowa Niemiec)

Elżbieta Bawarska (ur. ok. 1227 w Landshut, zm. 9 października 1273 w Tyrolu) – królowa Niemiec i Sycylii, córka księcia Bawarii Ottona II Wittelsbacha i Agnieszki, córki Henryka V, hrabiego palatyna Renu.
Książę Otton należał do przeciwników politycznych cesarza Fryderyka II. Jednak w 1241 r. zmienił front i doszedł do porozumienia z cesarzem. Aby umocnić nowy sojusz Otton i Fryderyk zadecydowali o małżeństwie swoich dzieci. Elżbieta miała poślubić Konrada IV (1228–1254), syna Fryderyka i jego drugiej żony Jolanty Jerozolimskiej, córki Jana z Brienne. Ślub Elżbiety i Konrada odbył się 1 września 1246 r. w jej rodzinnym Landshut. Małżonkowie mieli razem jednego syna:
Od momentu ślubu Elżbieta zyskała prawo do tytułu królowej Niemiec. Po śmierci swojego teścia w 1250 r. została również królową Sycylii. Przebywała w Niemczech ze swoim synem, podczas gdy mąż walczył we Włoszech z papieżem Innocentym IV. Konrad zmarł 21 maja 1254 r. z powodu malarii. 2-letni Konradyn został dziedzicem koron Sycylii i Jerozolimy.
Elżbieta pozostawała wdową przed 5 lat. W 1259 r. poślubiła księcia Karyntii Meinharda (1238-1295), syna Meinharda I von Gorizia-Tyrol i Adelajdy, córki hrabiego Tyrolu Albrechta III. Meinhard i Elżbieta mieli razem czterech synów i dwie córki:
Syn Elżbiety z pierwszego małżeństwa, Konradyn, był dziedzicem tronu Jerozolimy i Sycylii. Tron sycylijski utracił rychło na rzecz nieślubnego syna Fryderyka II, Manfreda, który w 1266 r. został obalony przez Karola Andegaweńskiego. Konradyn chciał odzyskać dziedzictwo ojca, jednak matka starała się przekonać syna, aby pozostał w Niemczech. Konradyn nie posłuchał jej i w 1268 r. wyprawił się przeciwko Karolowi. Został jednak pokonany, pojmany i ścięty w Neapolu.
Elżbieta zmarła 5 lat później, w 1273 r.

</doc>
<doc id="978155" url="https://pl.wikipedia.org/wiki?curid=978155" title="Jomo Kenyatta">
Jomo Kenyatta

Jomo Kenyatta (ur. 20 października 1891, zm. 22 sierpnia 1978) – kenijski polityk, prezydent w latach 1964-1978.
Pochodził z plemienia Kikuju. Studiował w Wielkiej Brytanii antropologię społeczną pod kierunkiem profesora Bronisława Malinowskiego w London School of Economics. Po powrocie do kraju w 1946 czołowy przywódca ruchu wyzwoleńczego w Kenii; przewodniczący Afrykańskiego Narodowego Związku Kenii. W 1952 aresztowany wraz ze swoimi współpracownikami przez władze brytyjskie pod zarzutem kierowania powstaniem Mau Mau. 
Uwolniony w 1961, odegrał główną rolę w doprowadzeniu kraju do niepodległości. Stanął na czele Afrykańskiego Narodowego Związku Kenii (KANU), zapewniając mu zwycięstwo w wyborach powszechnych w 1963; został premierem, a po uzyskaniu przez Kenię niepodległości 12 grudnia 1963 i proklamowaniu republiki w 1964 – prezydentem. 
Walczył z antagonizmami plemiennymi i rasowymi; zdołał przekonać zagraniczny kapitał do inwestowania w Kenii, a białych osadników do pozostania w kraju i współpracy; prowadził zdecydowanie prozachodnią politykę. Dążąc do umocnienia władzy zdelegalizował w 1969 wszystkie (poza KANU) organizacje polityczne. Skutecznie walczył z przejawami niezadowolenia. Umocnieniu jego władzy sprzyjały pomyślny rozwój gospodarczy, powiązania z zagranicznymi monopolami, autorytet i uznanie u współobywateli, którzy nadali mu tytuł Mzee (czyt. /əmˈzeɪ/), który w języku swahili oznacza „starszy” i używany jest w odniesieniu do osób powszechnie szanowanych.

</doc>
<doc id="978157" url="https://pl.wikipedia.org/wiki?curid=978157" title="Kalcyneuryna">
Kalcyneuryna

Kalcyneuryna (Cn, ang. calcineurin) – białko enzymatyczne o aktywności fosfatazy białkowej serynowo-treoninowej, nazywane też fosfatazą białkową 2B (PP2B). 
Budowa.
Aktywność kalcyneuryny regulowana jest przez jony wapnia i kalmodulinę. Białko tworzy heterodimery, zbudowane z podjednostki katalitycznej (kalcyneuryna A, CnA) i regulatorowej (kalcyneuryna B, CnB). Podjednostka katalityczna o masie cząsteczkowej około 60 kDa zawiera N-końcową domenę katalityczną, centralne domeny stanowiące miejsce wiązania podjednostki regulatorowej i kalmoduliny, a na C-końcu znajduje się domena autoinhibitorowa. Podjednostka B kalcyneuryny ma masę cząsteczkową około 20 kD i budową zbliżona jest do kalmoduliny; zawiera cztery miejsca wiążące jony wapnia Ca2+.
Funkcje.
Kalcyneuryna funkcjonuje w komórkach jako element szlaku sygnalizacyjnego prowadzącego do aktywacji komórek T. Rozpoznanie antygenu przez kompleks receptora komórek T (TCR/CD3) prowadzi do aktywacji fosfolipazy C, która hydrolizuje bisfosforan fosfatydyloinozytolu (PIP2) do diacyloglicerolu i trisfosforanu inozytolu (IP3). IP3 uwalnia z retikulum endoplazmatycznego jony Ca2+, które są wiązane przez kalmodulinę i podjednostkę regulatorową kalcyneuryny. Utworzenie kompleksu kalcyneuryna-kalmodulina-Ca2+ powoduje uaktywnienie fosfatazy.
Zidentyfikowano wiele białek komórek T będących substratami kalcyneuryny i defosforylowanych przez ten enzym. Defosforylacja białka przez kalcyneurynę może mieć zarówno hamujący, jak i aktywujący wpływ na aktywność tych białek. Hamująco kalcyneuryna działa na receptory trisfosforanu inozytolu w błonie retikulum endoplazmatycznego
, na kinazę zależną od cykliny 4 i na czynnik transkrypcyjny Elk-1. Kalcyneuryna aktywuje proapoptotyczne białko BAD, czynniki transkrypcyjne MEF2 i NFAT. Działając synergistycznie z kinazą białkową C aktywuje kinazy JNK i IKK

</doc>
<doc id="978158" url="https://pl.wikipedia.org/wiki?curid=978158" title="ZIO 2014">
ZIO 2014



</doc>
<doc id="978159" url="https://pl.wikipedia.org/wiki?curid=978159" title="Dekanat Bolechowice">
Dekanat Bolechowice

Dekanat Bolechowice – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 12 parafii:
Sąsiednie dekanaty.
Czernichów, Kraków – Bronowice, Kraków – Krowodrza, Krzeszowice, Olkusz "(diec. sosnowiecka)", Sułoszowa "(diec. sosnowiecka)"

</doc>
<doc id="978162" url="https://pl.wikipedia.org/wiki?curid=978162" title="Dekanat Chrzanów">
Dekanat Chrzanów

Dekanat Chrzanów – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 11 parafii:
Sąsiednie dekanaty.
Babice, Jaworzno – św. Wojciecha i św. Katarzyny "(diec. sosnowiecka)", Libiąż, Trzebinia

</doc>
<doc id="978166" url="https://pl.wikipedia.org/wiki?curid=978166" title="Dekanat Czarny Dunajec">
Dekanat Czarny Dunajec

Dekanat Czarny Dunajec – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 11 parafii:
Sąsiednie dekanaty.
Biały Dunajec, Jabłonka, Nowy Targ, Rabka, Zakopane

</doc>
<doc id="978168" url="https://pl.wikipedia.org/wiki?curid=978168" title="Stirling Moss">
Stirling Moss

Sir Stirling Craufurd Moss (ur. 17 września 1929 w Londynie, zm. 12 kwietnia 2020 tamże) – brytyjski kierowca Formuły 1.
Życiorys.
W latach 1948–1962 brał udział w 497 wyścigach, z których wygrał 194 (w tym 16 zwycięstw w Formule 1).
Zadebiutował 27 maja 1951 w Grand Prix Szwajcarii. Pomimo wielu sukcesów odniesionych w sportach motorowych, nigdy nie udało mu się zdobyć tytułu mistrza świata Formuły 1. Z tego powodu zwykło się uważać go za „najwybitniejszego kierowcę, który nigdy nie zdobył mistrzostwa świata”. W wieku 72 lat Stirling Moss wygrał wyścig OSCA MT4. 9 czerwca 2011 podczas kwalifikacji do wyścigu Le Mans Legends, w którym brał udział, Moss oświadczył, że kończy przygodę z wyścigami.
Ku czci Stirlinga Mossa i jego sukcesów za kierownicą wyścigowych modeli Mercedesa, w 2009 roku niemiecka firma we współpracy z brytyjskim McLarenem wyprodukowała limitowaną serię 75 egzemplarzy specjalnego modelu SLR McLaren Stirling Moss.
Oficer Orderu Imperium Brytyjskiego (OBE). Zmarł 12 kwietnia 2020 w Londynie, w wieku 90 lat.

</doc>
<doc id="978175" url="https://pl.wikipedia.org/wiki?curid=978175" title="Ahmed Sekou Touré">
Ahmed Sekou Touré

Ahmed Sekou Touré (ur. 9 stycznia 1922 w Faranah, zm. 26 marca 1984 w Cleveland) – gwinejski polityk, działacz niepodległościowy, prezydent Gwinei.
Życiorys.
Urodził się 9 stycznia 1922 roku w miejscowości Faranah w Gwinei. Pochodził z rolniczej rodziny, syn Alpha i Aminaty Touré. Był członkiem grupy etnicznej Malinke (grupa Mande) i muzułmaninem (później ogłosił, że jego religią są „wszystkie wyznania“). Ukończył francuskojęzyczną szkołę podstawą a następnie rozpoczął naukę w szkole technicznej w Konakry. W 1936 roku po udziale w strajku został wydalony ze szkoły. Pracował jako urzędnik pocztowy. Zainteresował się ruchem robotniczym, zorganizował pierwszy udany strajk we francuskiej Afryce Zachodniej (trwał 76 dni). W 1945 roku znalazł się w gronie założycieli Federacji Związków Robotniczych Gwinei oraz wybrany został sekretarzem generalnym związku pracowników poczty i telekomunikacji. W 1946 został sekretarzem generalnym gwinejskiego oddziału komunistycznej Powszechnej Konfederacji Pracy (CGT). W 1950 roku awansował na sekretarza generalnego Komitetu Koordynacyjnego CGT dla francuskiej Afryki Zachodniej i Togolandua w 1958 roku na przewodniczącego CGT.
Oprócz działalności związkowej zaangażował się w politykę. W 1946 roku jeden z współzałożycieli Afrykańskiego Zjednoczenia Demokratycznego. W tym samym roku wybrany został do Zgromadzenia Ustawodawczego Gwinei. W 1947 roku założył Demokratyczną Partię Gwinei (PDG), której to w 1950 roku został sekretarzem generalnym. PDG opowiadała się za całkowitą likwidacją kolonializmu, ale również przeciwko utrzymaniu tradycyjnych struktur społecznych (instytucja wodzostwa, kastowość). Dwukrotnie (w 1951 i 1954) wybrany do francuskiego Zgromadzenia Narodowego (niemniej jednak jego udział w pracach parlamentu zablokowano). W 1955 roku wystartował w wyborach na burmistrza Konakry w których zdobył zdecydowaną przewagę głosów. Rok później dopuszczony do prac Zgromadzenia Narodowego (kadencję sprawował do 1958). Pod koniec roku 1957 został wiceprzewodniczącym Rady Ustawodawczej Gwinei.
W 1958 roku po referendum niepodległościowym zwycięskim dla zwolenników niezależności odbyły się wybory w których zwycięstwo odniosła formacja Touré. W latach 1958–1972 był on przewodniczącym rządu niepodległej Gwinei a od 1961 roku prezydentem. Demokratyczna Partia Gwinei stała się monopartią. Touré zerwał dotychczasowe więzi z Francją, na co dawna metropolia odpowiedziała zawieszeniem wszelkiej pomocy dla Gwinei. Odrzucił także kapitalistyczną drogę rozwoju, wybierając socjalizm. W niepodległym kraju wprowadzono jednopartyjne rządy PDG. Rząd realizował lewicowe reformy (w tym nacjonalizację niektórych gałęzi gospodarki, banków zagranicznych, ziemi, wprowadzenie bezpłatnego szkolnictwa i częściowo opieki medycznej). Przeprowadzono reorganizację administracji państwowej i afrykanizację kadr.
Touré o pomoc zwrócił się do sąsiedniej Ghany, która udzieliła Gwinei pożyczek w wysokości 28 milionów dolarów. Touré łączyły dobre relacje z tamtejszym prezydentem Kwame Nkrumahem – obydwaj politycy byli zwolennikami panafrykanizmu. Gwinea i Ghana deklarowały chęć zjednoczenia się do czego jednak nigdy nie doszło na skutek obalenia Nkrumaha przez wojsko (po tym wydarzeniu otrzymał on w Gwinei azyl polityczny). Początkowo utrzymywał dobre stosunki z blokiem wschodnim. W 1960 roku udał się do Chin a następnie ZSRR, gdzie zabiegał o pomoc gospodarczą. W tym samym roku Touré został odznaczony Międzynarodowa Leninowską Nagrodą Pokoju. Zbliżenie do bloku wschodniego okazało się chwilowe, już w 1961 roku prezydent wydalił radzieckiego ambasadora i oskarżył ZSRR o spiskowanie w celu wywołania w kraju rewolucji.
Wraz z wydaleniem radzieckiego ambasadora Touré dokonał politycznego zwrotu i otworzył się na Stany Zjednoczone. W 1963 roku spotkał się z prezydentem Johnem Fitzgeraldem Kennedym, który udzielił Gwinei wsparcia ekonomicznego. W kolejnych latach Gwinea unikała angażowania się w zimną wojną lawirując pomiędzy stronami konfliktu (co zaowocowało przyjmowaniem pomocy zarówno z USA i ZSRR). Gwinea ponadto aktywnie uczestniczyła w ruchu państw niezaangażowanych. 
Najbardziej napięte relacje dzieliły jego rząd z Senegalem, Francją i Wybrzeżem Kości Słoniowej. Uległy one dalszemu napięciu w kwietniu 1960 roku, gdy ogłoszono rozbicie nieudanego puczu. Do kolejnej nieudanej próby odsunięcia Touré miało dojść w 1965 roku. Prezydent o zainspirowanie puczu oskarżył Wybrzeże Kości Słoniowej. W tym samym roku działalność rozpoczęła antyrządowa grupa Front pour la libération nationale de Guinée (FLNG). Przywódcy grupy znajdowali się na emigracji we Francji, Senegalu i Wybrzeżu Kości Słoniowej. Do walki z FLNG prezydent oprócz regularnej armii wykorzystał partyjną milicję liczącą w połowie lat 60. około 30 tysięcy osób. Gwinea wspierała partyzantów walczących o niepodległość Gwinei Bissau należącej wówczas do Portugalii. W 1970 roku Portugalia wszczęła kampanię propagandową przeciwko Gwinei na łamach NATO a 22 listopada przeprowadziła nieudany atak na Gwineę. Po powstrzymaniu inwazji jego rządy stały się coraz bardziej represyjne a on sam coraz bardziej ostrożny.
Od 1975 roku postępowała odwilż w relacjach zagranicznych. Gwinea przywróciła relacje z Francją w zamian za co Francuzi wstrzymali swoją pomoc dla przeciwników Touré. Gwinea zrekompensowała ponadto straty jakie francuscy przedsiębiorcy ponieśli w wyniku nacjonalizacji oraz zezwoliła na francuskie inwestycje. Od 1978 roku wdrażał plan liberalizacji gospodarczej, ocieplił także relacje z Senegalem i Wybrzeżem Kości Słoniowej. Aktywny jako mediator. W połowie lat 70. brał udział mediacjach pomiędzy Mali i Górną Woltą, a w 1982 roku stanął na czele delegacji Organizacji Współpracy Islamskiej prowadzącej mediacje w trakcie wojny iracko-irańskiej. W 1982 roku został wybrany przewodniczącym Organizacji Jedności Afrykańskiej, blokując w ten sposób wybór na to stanowisko przywódcy Libii Mu'ammara al-Kaddafiego.
Zmarł na zawał serca w marcu 1984 roku. W kwietniu odbył się wojskowy zamach stanu który zlikwidował ugruntowany przez niego monopartyjny system rządów Demokratycznej Partii Gwinei.

</doc>
<doc id="978178" url="https://pl.wikipedia.org/wiki?curid=978178" title="Dekanat Czernichów">
Dekanat Czernichów

Dekanat Czernichów – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 13 parafii:
Sąsiednie dekanaty.
Babice, Bolechowice, Kraków – Bronowice, Kraków – Salwator, Krzeszowice, Skawina, Wadowice – Północ, Zator

</doc>
<doc id="978186" url="https://pl.wikipedia.org/wiki?curid=978186" title="Thursday’s Child">
Thursday’s Child

Thursday’s Child – singel Davida Bowiego z albumu hours... Utwór został oryginalnie napisany na potrzeby gry komputerowej "".
Geneza i tekst utworu.
Piosenka i jej tytuł częściowo bazuje na angielskiej dziecięcej rymowance, zatytułowanej "Monday’s Child":
Bowie urodził się 8 stycznia 1947 roku i – jak śpiewa – był urodzonym w środę „dzieckiem czwartku” ("Monday, Tuesday, Wednesday born I was Thursday’s Child"). „Thursday’s Child” jest jednym z wielu (m.in. „Fame”, „Ashes to Ashes”) utworów Bowiego, w których przewijają się wątki autobiograficzne. Piosenka rozpoczyna się pesymistycznie:
Kończy jednak optymistyczną puentą, gdy opisuje znalezioną miłość.
Singiel.
Singel ukazał się w sześciu wersjach, piosenkę można także usłyszeć w wersji na żywo na SP „Survive”.

</doc>
<doc id="978190" url="https://pl.wikipedia.org/wiki?curid=978190" title="Synagoga Nożyków">
Synagoga Nożyków



</doc>
<doc id="978191" url="https://pl.wikipedia.org/wiki?curid=978191" title="Zawór Presta">
Zawór Presta

Zawór Presta () – rodzaj zaworu stosowanego w dętkach rowerowych, zwany również zaworem Sclaverand (ang. "Sclaverand valve" lub SV) lub rzadziej zaworem francuskim (ang. "French valve" lub FV).
Budowa.
Zawór składa się z gwintowanej zewnętrznie metalowej rurki, zwulkanizowanej z dętką, oraz rdzenia osadzonego na zewnętrznym końcu rurki. Dodatkowo może być wyposażony w nakrętkę zabezpieczającą przed zabrudzeniem.
Rdzeń zaworu ma postać tulei z umieszczonym na stałe gwintowanym tłoczkiem. Na tłoczku, również na stałe, umieszczona jest nakrętka blokująca zawór – w pełni dokręcona unieruchamia tłoczek, odkręcona pozwala na jego ruch; do otwarcia zaworu potrzebne jest wciśnięcie tłoczka, w przeciwnym razie ciśnienie panujące w dętce domyka zawór.
Zastosowanie.
Zawór stosowany jest w dętkach rowerów oraz w rowerowych obręczach bezdętkowych. Ma najmniejszą średnicę z trzech popularnych wentyli rowerowych, dlatego dominuje on w obręczach rowerów profesjonalnych i amatorskich, gdzie istotna jest jak największa wytrzymałość koła (większy otwór w obręczy osłabia jej konstrukcję). Najmniejsza średnica (oraz często znaczna długość) powoduje jednak, że ten typ wentyli jest najbardziej podatny na mechaniczne uszkodzenia, jak złamanie czy wygięcie.

</doc>
<doc id="978192" url="https://pl.wikipedia.org/wiki?curid=978192" title="Synagoga Nożyków w Warszawie">
Synagoga Nożyków w Warszawie



</doc>
<doc id="978193" url="https://pl.wikipedia.org/wiki?curid=978193" title="Samora Machel">
Samora Machel

Samora Moisés Machel (ur. 29 września 1933 w Chilembene w prowincji Gaza, zm. 19 października 1986 k. Mbuzini w górach Lebombo) – polityk mozambicki, współzałożyciel Frontu Wyzwolenia Mozambiku (FRELIMO), w latach 1968–1970 dowódca sił zbrojnych organizacji, od 1970 przewodniczący partii. Pierwszy prezydent kraju od 25 czerwca 1975 do 19 października 1986 roku. Zwolennik socjalistycznego modelu państwa. Wdowa po nim, Graça Machel, została później żoną Nelsona Mandeli.
Życiorys.
Urodził się ponad 320 kilometrów na północ od Maputo, obecnej stolicy Mozambiku. Pochodził ze zubożałej rodziny, która w latach 50. musiała przekazać swoje ziemie w ręce osadników. Zdobył wykształcenie za pośrednictwem szkół misyjnych. Odrzucił propozycję wstąpienia do seminarium i rozpoczął pracę jako pielęgniarz w Maputo. Zradykalizowany nierównościami w zarobkach między białymi a czarnymi i kiepską sytuacją finansową rodziny, zainteresował się poglądami marksizmu. Po odbyciu dziesięcioletniej praktyki zawodowej, wstąpił do niepodległościowego Frontu Wyzwolenia Mozambiku (FRELIMO). Organizacja przerzuciła go na szkolenie wojskowe do Algierii. W 1964 roku w ramach wojny o niepodległość wziął udział w pierwszej militarnej akcji przeciwko portugalskim oddziałom. Jego pozycja w szeregach ruchu szybko wzrosła, a w 1970 roku, po portugalskim zamachu na dotychczasowego lidera Eduardo Mondlane, został on wybrany nowym przywódcą FRELIMO.
Rewolucja goździków z 1974 roku umożliwiła nadanie Mozambikowi niepodległości. W 1975 roku proklamowano niepodległą republikę, której Machela został prezydentem. Zainspirowany marksizmem lider przeprowadził nacjonalizację wielu instytucji. Popierał również ruch narodowowyzwoleńczy z sąsiedniej Rodezji, wsparciem prezydenta cieszył się Afrykański Narodowy Związek Zimbabwe Roberta Mugabe, a także Afrykański Kongres Narodowy zwalczający apartheid. Lewicowa postawa Machela doprowadziła do odwrotu od niego bardziej prawicowych członków FRELIMO. Zostali oni wykorzystani przez wywiad Rodezji który wsparł ich tworząc antyrządowy Narodowy Ruch Oporu Mozambiku (RENAMO). Formacja wdała się z rządem Mozambiku w długoletnią wojnę partyzancką. Konflikt z RENAMO zradykalizował rządzących. Mozambik nawiązał bliższe relacje ze Związkiem Radzieckim od którego otrzymał hojną pomoc gospodarczą, w 1977 roku FRELIMO przyjęło marksizm jako doktrynę. W 1984 roku zrezygnował z popierania ruchów wyzwoleńczych w państwach ościennych na gruncie ugody Nkomati z rządem Południowej Afryki, która zobowiązała się w zamian wycofać swoje poparcie wobec RENAMO.
W 1986 roku zginął w katastrofie lotniczej. Według jednej z wersji wypadek, w którym zginął Machel był sprowokowany przez władze RPA.

</doc>
<doc id="978194" url="https://pl.wikipedia.org/wiki?curid=978194" title="Synagoga Nożyka">
Synagoga Nożyka



</doc>
<doc id="978196" url="https://pl.wikipedia.org/wiki?curid=978196" title="Synagoga Małżonków Nożyków">
Synagoga Małżonków Nożyków



</doc>
<doc id="978198" url="https://pl.wikipedia.org/wiki?curid=978198" title="Synagoga Zalmana Nożyka">
Synagoga Zalmana Nożyka



</doc>
<doc id="978200" url="https://pl.wikipedia.org/wiki?curid=978200" title="Synagoga im. Zalmana i Ryfki Małżonków Nożyków">
Synagoga im. Zalmana i Ryfki Małżonków Nożyków



</doc>
<doc id="978201" url="https://pl.wikipedia.org/wiki?curid=978201" title="Dekanat Dobczyce">
Dekanat Dobczyce

Dekanat Dobczyce – jeden z 45 dekanatów w rzymskokatolickiej archidiecezji krakowskiej.
Historia.
Od 1325 wzmiankowano dekanat w Szczyrzycu, którego siedzibę przed 1446 biskup Zbigniew Oleśnicki przeniósł do Dobczyc.
Parafie.
W skład dekanatu wchodzi 9 parafii:
Sąsiednie dekanaty.
Mszana Dolna, Myślenice, Niegowić, Pcim, Tymbark "(diec. tarnowska)", Wieliczka

</doc>
<doc id="978204" url="https://pl.wikipedia.org/wiki?curid=978204" title="Michael Finley">
Michael Finley

Michael Howard Finley (ur. 6 marca 1973 w Melrose Park) – amerykański koszykarz, występujący na pozycjach rzucającego obrońcy lub niskiego skrzydłowego. 
Mierzący 201 cm wzrostu koszykarz studiował na University of Wisconsin-Madison, gdzie grał w drużynie uczelnianej Wisconsin Badgers. Do NBA został wybrany z 21. numerem w drafcie 1995 przez Phoenix Suns. W Suns grał przez półtora roku. W trakcie sezonu 1996/1997 został oddany do Dallas Mavericks. 
W Dallas stał się jedną z ważniejszych postaci zespołu, który wkrótce dołączył do czołówki NBA. Dwukrotnie wystąpił w All-Star Game (2000, 2001). W 2002 brał udział w mistrzostwach świata, jednak bez skucesu - reprezentacja USA na tym turnieju poniosła pierwsze, historyczne, porażki po otwarciu imprez mistrzowskich dla graczy z NBA.
W 2005 zrezygnowano z niego w Mavericks i trafił do San Antonio, gdzie często pełni rolę rezerwowego. W 2007 wraz z kolegami został mistrzem NBA. Ostatni klub w jego karierze to Boston Celtics.
W 2002 wystąpił w filmie Magiczne buty.

</doc>
<doc id="978207" url="https://pl.wikipedia.org/wiki?curid=978207" title="Boumba-et-Ngoko">
Boumba-et-Ngoko

Departament Boumba-et-Ngoko - departament w Regionie Wschodnim w Kamerunie ze stolicą w Yokadoumie. Na powierzchni 30 389 km² żyje około 116,7 tys. mieszkańców.

</doc>
<doc id="978209" url="https://pl.wikipedia.org/wiki?curid=978209" title="Enea">
Enea

Enea SA – polskie przedsiębiorstwo branży energetycznej z siedzibą w Poznaniu. Grupa Kapitałowa Enea, dla której Enea SA jest jednostką dominującą, działa w pełnym łańcuchu wartości rynku energetycznego:
Grupa Enea prowadzi także działalność w obszarze wytwarzania, dystrybucji i sprzedaży ciepła (Enea Ciepło, dawniej MPEC Białystok oraz MEC Piła i PEC Oborniki), a także w zakresie usług oświetleniowych (Enea Oświetlenie sp. z o.o.).
Grupa Kapitałowa Enea jest wiceliderem w produkcji energii elektrycznej netto w Polsce – w 2021 r. wytworzyła 26,4 TWh.
Grupa Enea.
W styczniu 2002 r., decyzją Ministra Skarbu Państwa, z połączenia pięciu podmiotów: Energetyki Poznańskiej SA, Energetyki Szczecińskiej SA, Zakładu Energetycznego Bydgoszcz SA, Zakładu Energetycznego Gorzów SA i Zielonogórskich Zakładów Energetycznych SA utworzono tzw. Grupę Zachodnią, którą 2 stycznia 2003 przekształcono w Grupę Energetyczną Enea. W kolejnych latach przedsiębiorstwo przejęło dwie ważne elektrownie systemowe: Elektrownię Kozienice (w 2007 r.) oraz Elektrownię Połaniec (w 2017 r.). 1 lipca 2007, zgodnie z dyrektywą Unii Europejskiej, z grupy wyodrębniony został operator systemu dystrybucyjnego (OSD) – Enea Operator sp. z o.o.
Grupa działa na obszarach województw: zachodniopomorskiego, lubuskiego, kujawsko-pomorskiego, wielkopolskiego i (w niewielkiej części) dolnośląskiego i pomorskiego (pięć obszarów dystrybucji Enei Operator) oraz na Mazowszu (Enea Wytwarzanie), Kielecczyźnie (Enea Połaniec), Podlasiu (Enea Ciepło) i Lubelszczyźnie (LW Bogdanka).
Enea SA.
Enea SA jest spółką dominującą Grupy Kapitałowej Enea i sprzedawcą energii elektrycznej. Od 17 listopada 2008 Enea SA notowana jest na warszawskiej Giełdzie Papierów Wartościowych.
Enea Operator.
Enea Operator sp. z o.o. działa na obszarze Polski o powierzchni 58 174,13 km², a teren jej działania podzielony jest na 5 oddziałów dystrybucji i 32 rejony dystrybucji:
Oddział Dystrybucji Bydgoszcz
Oddział Dystrybucji Gorzów Wielkopolski
Oddział Dystrybucji Poznań
Oddział Dystrybucji Szczecin
Oddział Dystrybucji Zielona Góra
Akcjonariat.
Akcjonariat spółki na 31 maja 2022:
Spółka nie wyemitowała akcji uprzywilejowanych co do głosów na walne zgromadzenie akcjonariuszy (WZA), stąd wielkość udziału w kapitale akcyjnym odpowiada udziałowi w liczbie głosów na WZA.
Wartość programu akcji pracowniczych spółki Grupy Kapitałowej Enea oszacowano na 921 mln zł.

</doc>
<doc id="978212" url="https://pl.wikipedia.org/wiki?curid=978212" title="Haut-Nyong">
Haut-Nyong

Departament Haut-Nyong - departament w Regionie Wschodnim w Kamerunie ze stolicą w Abong-Mbang. Na powierzchni 36 384 km² żyje około 216,8 tys. mieszkańców.

</doc>
<doc id="978215" url="https://pl.wikipedia.org/wiki?curid=978215" title="Kadey">
Kadey

Departament Kadey - departament w Regionie Wschodnim w Kamerunie ze stolicą w Batouri. Na powierzchni 15 884 km² żyje około 192,9 tys. mieszkańców.

</doc>
<doc id="978216" url="https://pl.wikipedia.org/wiki?curid=978216" title="Dekanat Jabłonka">
Dekanat Jabłonka

Dekanat Jabłonka – jeden z 45 dekanatów w rzymskokatolickiej archidiecezji krakowskiej.
Obszar dekanatu leży w historycznym regionie Orawy, które od średniowiecza podlegało Królestwu Węgier i tamtejszej strukturze kościelnej. Najstarszą parafią jest Orawka erygowana w 1651, w okresie kiedy na Orawie panował luteranizm. Miejscowość stała się ośrodkiem rekatolicyzacji Górnej Orawy. Formalnie obszar Orawy podlegał archidiecezji ostrzyhomskiej, a od 1776 wydzielonej z niej diecezji spiskiej. W 1920 do Polski przyłączono część Orawy z 9 parafiami: Orawka (erygowana w 1651), Podwilk (1687), Zubrzyca Górna (1714), Piekielnik (1749), Lipnica Wielka (1769), Chyżne (1787), Jabłonka (1787), Podszkle (1803) i Lipnica Mała (1919). Podporządkowano je następnie diecezji krakowskiej (od 1925 archidiecezji).
Parafie.
W skład dekanatu wchodzi 12 parafii:
Sąsiednie dekanaty.
Czarny Dunajec, Jordanów, Maków Podhalański, Rabka

</doc>
<doc id="978218" url="https://pl.wikipedia.org/wiki?curid=978218" title="Wacław Krzyżanowski (prokurator)">
Wacław Krzyżanowski (prokurator)

Wacław Krzyżanowski (ur. 3 lutego 1923 w Zarzeczu Łukowskim, zm. 10 października 2014 w Koszalinie) – polski prawnik, prokurator, pułkownik Ludowego Wojska Polskiego.
Życiorys.
Wacław Krzyżanowski urodził się w rodzinie Witolda i Antoniny. Uczestniczył w bitwie pod Lenino.
Od 10 października 1945 roku do 28 stycznia 1946 roku był słuchaczem Centralnej Szkoły Ministerstwa Bezpieczeństwa Publicznego w Łodzi. Od stycznia 1946 do maja 1950 był oficerem śledczym Wojskowej Prokuratury Rejonowej w Gdańsku.
W 1946 był oskarżycielem posiłkowym w pokazowym procesie Danuty Siedzikówny (pseudonim „Inka”). Zażądał wówczas dla niepełnoletniej (17-letniej) oskarżonej kary śmierci. W dniu skazania Siedzikówny, sporządził również akty oskarżenia, w których zażądał kary śmierci dla dwóch innych młodych ludzi: Heinza Baumanna, 19-letniego gdańskiego Niemca, który znalazł w lesie broń i upolował nią sarnę (wyrok wykonano 9 sierpnia 1946) oraz 16-letniego Benedykta Wyszeckiego, który po odkryciu u niego kilku zardzewiałych karabinów pozbawionych zamków i amunicji zeznał, że zbierał je na polach, by się bawić w wojsko. W tym przypadku sąd nie zgodził się z żądaniem prokuratora, uznawszy, że podsądny dopuścił się przestępstwa z lekkomyślności i skazał go na 7 lat pozbawienia wolności.
W wojskowym wymiarze sprawiedliwości PRL pracował do 1976, był wielokrotnie odznaczany i nagradzany.
Był pierwszym prokuratorem, którego IPN oskarżył o udział w komunistycznej zbrodni sądowej. Został uniewinniony zarówno w sądzie I, jak i II instancji (2001). Podczas procesu stwierdził, że "stalinowski system prawny miał charakter przestępczy". Prawdopodobnie przyczynił się do śmierci wielu niewinnych osób, podpierając swoje zarzuty fałszywymi i absurdalnymi oskarżeniami. Prawomocną decyzją Kierownika Urzędu ds. Kombatantów i Osób Represjonowanych pozbawiony uprawnień kombatanckich.
Zmarł w wieku 91 lat. W trzy dni po śmierci, 13 października 2014 został pochowany z wojskową asystą honorową na Cmentarzu Komunalnym w Koszalinie. 
Za przyznanie wojskowej asysty honorowej na pogrzeb Wacława Krzyżanowskiego, szef MON Tomasz Siemoniak odwołał w trybie natychmiastowym ze stanowisk dowódcę oraz komendanta garnizonu Koszalin.

</doc>
<doc id="978224" url="https://pl.wikipedia.org/wiki?curid=978224" title="Sambunigryna">
Sambunigryna

Sambunigryna – organiczny związek chemiczny z grupy glikozydów cyjanogennych (nitrylozyd) występująca w liściach, kwiatach i nasionach bzu ("Sambucus nigra", "Sambucus canadensis"). Nazwa związku pochodzi od rodzaju "Sambucus" (bez).

</doc>
<doc id="978229" url="https://pl.wikipedia.org/wiki?curid=978229" title="Hrabstwo Franklin (Illinois)">
Hrabstwo Franklin (Illinois)

Hrabstwo Franklin – hrabstwo w USA, w stanie Illinois, według spisu z 2000 roku liczba ludności wynosiła 39 018. Siedzibą hrabstwa jest Benton.
Geografia.
Według spisu hrabstwo zajmuje powierzchnię 1 117 km2, z czego 1 067 km2 stanowią lądy, a 19 km2 (4,48%) stanowią wody.
Historia.
Pierwsi osadnicy przybyli do Hrabstwa Franklin w 1804. Grupa ta składała się z sześciu braci Jordan. Osiedlili się w południowo-wschodniej części hrabstwa, blisko Thompsonville. W pierwszym roku wybudowali szopę, pokrytą szczechą i nazwali swoje miejsce osadą Jordana. W 1809 roku podczas wojny Tecumseh istniała groźba ataków Indian na osadę i z tego powodu gubernator Ninian Edwards wysłał w te rejony wojsko przekształcając osadę w Fort Jordan oraz wybudował drugi kilka mil na zachód -Fort Franka, dziś znany jako West Frankfort. 
Hrabstwo Franklin został utworzone w 1818 roku z dwóch innych hrabstw Hrabstwa Gallatin i Hrabstwa White. Nazwa została nadana na część amerykańskiego polityka Benjamina Franklina.
Demografia.
Według spisu z 2000 roku hrabstwo zamieszkuje 39 018 osób, które tworzą 16 408 gospodarstw domowych oraz 10 976 rodzin. Gęstość zaludnienia wynosi 37 osób/km2. Na terenie hrabstwa jest 18 105 budynków mieszkalnych o częstości występowania wynoszącej 17 budynków/km2. Hrabstwo zamieszkuje 98,63% ludności białej, 0,15% ludności czarnej, 0,22% rdzennych mieszkańców Ameryki, 0,18% Azjatów, 0,01% mieszkańców Pacyfiku, 0,14% ludności innej rasy oraz 0,66% ludności wywodzącej się z dwóch lub więcej ras, 0,64% ludności to Hiszpanie, Latynosi lub inni.
W hrabstwie znajduje się 16 408 gospodarstw domowych, w których 28,20% stanowią dzieci poniżej 18 roku życia mieszkający z rodzicami, 53,00% małżeństwa mieszkające wspólnie, 10,10% stanowią samotne matki oraz 33,10% to osoby nie posiadające rodziny. 29,80% wszystkich gospodarstw domowych składa się z jednej osoby oraz 15,80% żyje samotnie i ma powyżej 65 roku życia. Średnia wielkość gospodarstwa domowego wynosi 2,34 osoby, a rodziny wynosi 2,89 osoby.
Przedział wiekowy populacji hrabstwa kształtuje się następująco: 23,00% osób poniżej 18 roku życia, 7,90% pomiędzy 18 a 24 rokiem życia, 26,20% pomiędzy 25 a 44 rokiem życia, 24,30% pomiędzy 45 a 64 rokiem życia oraz 18,70% osób powyżej 65 roku życia. Średni wiek populacji wynosi 40 lat. Na każde 100 kobiet przypada 91,90 mężczyzn. Na każde 100 kobiet powyżej 18 roku życia przypada 89,00 mężczyzn.
Średni dochód dla gospodarstwa domowego wynosi 28 411 USD, a średni dochód dla rodziny wynosi 36 294 dolarów. Mężczyźni osiągają średni dochód w wysokości 31 429 dolarów, a kobiety 19 664 dolarów. Średni dochód na osobę w hrabstwie wynosi 15 407 dolarów. Około 12,60% rodzin oraz 16,20% ludności żyje poniżej minimum socjalnego, z tego 24,10% poniżej 18 roku życia oraz 9,60% powyżej 65 roku życia.

</doc>
<doc id="978233" url="https://pl.wikipedia.org/wiki?curid=978233" title="Dom pełen drzwi">
Dom pełen drzwi

Dom pełen drzwi – jedyny album polskiego zespołu hip-hopowego 3xKlan. Wydanie albumu poprzedzał singel „Łza wyobraźni". Album został wydany zarówno na kasecie jak i płycie CD. Z racji że album reprezentuje gatunek psychorapu, jest często porównywany do płyty "Księga Tajemnicza. Prolog" zespołu Kaliber 44.
W 1997 roku album uzyskał nominację do nagrody polskiego przemysłu fonograficznego Fryderyka w kategorii „najlepszy album rap/hip-hop”.
Pochodzący z albumu utwór pt. „Drzwi I: Pozytywka” znalazł się na liście „120 najważniejszych polskich utworów hip-hopowych” według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="978240" url="https://pl.wikipedia.org/wiki?curid=978240" title="Muchtar wuld Dadda">
Muchtar wuld Dadda

Muchtar wuld Dadda, Moktar Ould Daddah (arab. مختار ولد داده; ur. 25 grudnia 1924 w Bu Tilimit, zm. 14 października 2003) – mauretański polityk, pierwszy prezydent Mauretanii, rządzący od 28 listopada 1960, po uzyskaniu niepodległości od Francji, do 10 lipca 1978, gdy został obalony przez wojskowy zamach stanu.
Został pierwszym prezydentem niepodległej republiki. Stanął na czele jedynej legalnej Partii Ludu Mauretanii. Początkowo większość krajów arabskich nie uznała niezależności Mauretanii i potwierdzała słuszność marokańskich pretensji do obszarów Mauretanii - Wuld Dadda w rezultacie zmuszony był do zawiązania bliższych relacji z Francją i z państwami Czarnej Afryki. W 1969 roku Maroko uznało niepodległość Mauretanii co spowodowało zbliżenie kraju do państw arabskich. W 1975 roku wprowadził program reform zapowiadających ustanowienie demokracji islamskiej, narodowej, centralistycznej i socjalistycznej oraz wprowadził w życie porozumienie z Marokiem i Hiszpanią odnośnie do podziału Sahary Zachodniej. W tym samym roku na północy Mauretanii doszło do wojny z siłami Frontu Polisario. W latach 1978 doszło do wojskowego zamachu stanu, w wyniku którego obalono Wuld Daddę a władzę przejął Wojskowy Komitet Odrodzenia Narodowego a dotychczas rządząca Partia Ludu Mauretanii została zdelegalizowana.

</doc>
<doc id="978241" url="https://pl.wikipedia.org/wiki?curid=978241" title="Gauloises">
Gauloises

Gauloises – marka francuskich papierosów. Produkowana przez francusko-hiszpański koncern Altadis.
Historia.
Gauloises wprowadzono na rynek w 1910 roku wraz z inną kultową francuską marką – Gitanes. Tradycyjne Gauloises były krótsze, szersze, nie posiadały filtra i wytwarzano je z ciemnych tytoni z Syrii i Turcji, które nadawały im charakterystyczny, ostry smak. Ze względu na ciemny tytoń, zarówno Gauloises, jak i Gitanes nazywano we Francji „Brunes”. W 1984 roku pojawiły się także „Blondes”, czyli Gauloises na bazie jasnych, łagodniejszych tytoni. To właśnie Gauloises Blondes (dostępne w Polsce od 1996 roku) podbiły tytoniowe rynki całego świata.
Nazwa Gauloises wywodzi się od francuskiego Gaulois, które oznacza Gal, galijski. W okupowanej Francji podczas II wojny światowej palenie Gauloises uznawano za akt patriotyzmu i poparcia dla przeciwników reżimu Vichy.
Marka zyskała także wielu miłośników wśród wybitnych przedstawicieli bohemy artystycznej oraz w kręgach intelektualistów i myślicieli. Palił ją m.in. Pablo Picasso, Jean-Paul Sartre, George Orwell.
Papierosy Gauloises zaznaczyły swoje miejsce w kinie. Na wielkim ekranie paliły je Winona Ryder i Angelina Jolie (w filmie „Przerwana lekcja muzyki”, 1999). Pojawiły się także w filmie Romana Polańskiego "Lokator" i w filmie "Les Gauloises bleues". Identyczny tytuł „Les Gauloises Bleues” nosi piosenka Yvesa Simona.
Marka Gauloises została także utrwalona przez Ericha Marię Remarque’a w powieści "Nim nadejdzie lato". Czołowy bohater książki, Clerfayt, opowiada, jak palono Gauloises w obozach jenieckich podczas II wojny światowej. Gauloises były dla więźniów alegorią wolności, a dla pięknej Lillian Dunkerque – przyjaciółki Clerfayta, stały się symbolem tzw. „życia na dole”, czyli życia wolnego.
Gauloises’y pojawiają się systematycznie w twórczości ukraińskich twórców z grupy Bu-Ba-Bu. W ich dziełach marka papierosów jest symbolem cywilizacji zachodniej oraz stylu życia bohemy.
Twórcy tradycyjnego opakowania Gauloises podkreślili francuskość marki wybierając specyficzny dla Francuzów odcień błękitu (podobnego odcienia używał w swoich pracach francuski malarz Yves Klein). Na paczce pojawiła się także postać Vercingetorix (Wercyngetoryks) – wodza galijskiego plemienia, przywódcy powstania Galów przeciwko Rzymianom.
Motto.
„Liberté toujours” – „Zawsze wolność”.
Słowa te towarzyszą marce od początków jej istnienia.
Rajd Gauloises.
To rajd, który zapoczątkował światową modę na rajdy ekstremalne. Jego pomysłodawcą i twórcą, był Gerald Fusil, który zorganizował pierwszy rajd w Nowej Zelandii w 1989 roku. Przez kilkanaście lat (do 2003 roku), głównym sponsorem i patronem wydarzenia był producent marki Gauloises.
Rajd Gauloises był wielodniowym wyścigiem odbywającym się w naturalnych, odległych od cywilizacji, terenach. W jego trakcie pięcioosobowe drużyny pokonywały setki mil w morderczym tempie i spartańskich warunkach. Na drodze napotykali wiele trudności i przeszkód. Członkowie drużyn mogli polegać jedynie na swoich umiejętnościach, sile mięśni oraz pomocy kolegów i koleżanek z drużyny.
W 2004 roku, wraz z odejściem sponsora, zmieniono nazwę na The Raid World Championship.
Udział w wydarzeniach sportowych.
Gauloises przez lata wspierał sporty motorowe takie jak: Rajd Dakar, Moto GP i Rajdy WRC. Zawodnicy reprezentujący tę markę należeli do światowej czołówki.
Rajd Dakar
Team Gauloises ma miał swoje reprezentacje w kategorii samochodów, motocykli oraz ciężarówek.
Do najsłynniejszych gwiazd jeżdżących w kolorach Gauloises w rajdzie Dakar, należał tragicznie zmarły w 2004 roku Richard Sainct, który trzykrotnie triumfował na podium w kategorii motocykli (1999, 2000, 2003). Następcą Saincta w teamie jest młody zawodnik Cyril Depres, który czterokrotnie stawał na podium: pierwsze miejsce w 2005 roku, drugie w 2003 i 2006 r., trzecie w 2004 r.
Moto Grand Prix
W ten sport Gauloises angażował się do końca 2005 roku. Największą gwiazdą teamu Gauloises Yamaha Team był Valentino Rossi – mistrz świata w sezonie 2004/2005.
Rajdy WRC (World Rally Championship)
W 2006 marka Gauloises wspierała zawodników Grupy Kronos-Citroen jeżdżącymi w rajdach WRC. W błękitnych barwach Gauloises występował Sebastien Loeb – mistrz świata WRC w latach 2004, 2005 i 2006. Wcześniej Gauloises sponsorował innych zawodników rajdów WRC w latach 2001–2003.

</doc>
<doc id="978244" url="https://pl.wikipedia.org/wiki?curid=978244" title="Alfons VIII Kastylijski">
Alfons VIII Kastylijski



</doc>
<doc id="978245" url="https://pl.wikipedia.org/wiki?curid=978245" title="Lom-et-Djérem">
Lom-et-Djérem

Departament Lom-et-Djérem - departament w Regionie Wschodnim w Kamerunie ze stolicą w Bertoua. Na powierzchni 26 345 km² żyje około 228,7 tys. mieszkańców.

</doc>
<doc id="978246" url="https://pl.wikipedia.org/wiki?curid=978246" title="Rafał Skolimowski">
Rafał Skolimowski

Rafał Skolimowski (ur. 24 października 1781 w Wojnowie, zm. 14 kwietnia 1848 w Warszawie) – polski duchowny katolicki, matematyk.
Życiorys.
Ksiądz Skolimowski pochodził z rodziny szlacheckiej i pobierał pierwsze nauki w rodzinnym dworze na Podlasiu. Ukończył szkołę średnią u pijarów w Drohiczynie. W latach 1799–1803 uczęszczał do Seminarium Duchownego w Janowie Podlaskim. Początkowo uzyskał tylko święcenia diakona i działał do 1805 jako profesor w swym seminarium. Święcenia kapłańskie otrzymał w roku 1805. Cztery lata później przeniósł się do Warszawy, w wieku lat 29 został profesorem Liceum Warszawskiego, w którym wykładał historię i matematykę. Uzyskawszy stypendium rządowe, wojażował w latach 1815–1818 po Europie, studiując matematykę w Berlinie i Paryżu. Po powrocie do Polski został mianowany profesorem matematyki i algebry na Królewskim Uniwersytecie Warszawskim. W roku 1820 otrzymał doktorat filozofii po publicznej obronie rozprawy "De motu planetarum circa solem".
W 1821 roku Skolimowski z nieznanych przyczyn opuścił UW i zaczął pracować jako profesor matematyki i kapelan w Szkole Wojskowej Aplikacyjnej, gdzie działał do roku 1825. Jego wiedza wzbudziła uznanie wielkiego księcia Konstantego, który nakazał wydrukować w litograficznych odbitkach główne dzieło księdza, "Cały kurs matematyki księdza Skolimowskiego". W roku 1825 ksiądz Skolimowski został profesorem filozofii w warszawskim Seminarium Duchownym i piastował to stanowisko do roku 1841. Po przejściu na emeryturę działał do śmierci jako sędzia kościelny do spraw rozwodowych. Pochowany został w katakumbach na cmentarzu Powązkowskim (rząd 15-5). 
Kazimierz Władysław Wójcicki tak opisywał jego tryb życia:
Należy nadmienić, że w młodości, wbrew święceniom kapłańskim, Skolimowski był wolnomyślicielem i masonem, o czym wspomina Wójcicki.

</doc>
<doc id="978247" url="https://pl.wikipedia.org/wiki?curid=978247" title="Gruzińscy Żydzi">
Gruzińscy Żydzi

Gruzińscy Żydzi – etnolingwistyczna grupa Żydów. W gruzińskiej tradycji historycznej przeważa pogląd, że pierwsi Żydzi na tereny współczesnej Gruzji przybyli po zajęciu przez Nabuchodonozora II Jerozolimy w 586 roku p.n.e. Gruzińscy Żydzi używają głównie języka gruzińskiego, w piśmiennictwie – alfabetu gruzińskiego. W środowisku handlowym rozwinęli język kiwruli. W piśmiennictwie gruzińskim nazwa społeczności funkcjonuje od XI wieku, w XIX wieku upowszechniła się i utrwaliła także w Cesarstwie Rosyjskim.

</doc>
<doc id="978251" url="https://pl.wikipedia.org/wiki?curid=978251" title="Dekanat Jordanów">
Dekanat Jordanów

Dekanat Jordanów – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 9 parafii:
Sąsiednie dekanaty.
Jabłonka, Maków Podhalański, Pcim, Rabka, Sułkowice

</doc>
<doc id="978253" url="https://pl.wikipedia.org/wiki?curid=978253" title="Cukrzyca w ciąży">
Cukrzyca w ciąży



</doc>
<doc id="978258" url="https://pl.wikipedia.org/wiki?curid=978258" title="Emmanuel Frémiet">
Emmanuel Frémiet

Emmanuel Frémiet (ur. 6 grudnia 1824 w Montrouge, zm. 10 września 1910 tamże) – francuski rzeźbiarz.
Życiorys.
Był uczniem Rude’a. W 1887 roku podczas Salonu otrzymał medal honorowy za grupę gipsową noszącą tytuł "Goryl""." W 1892 roku został członkiem Akademii Sztuk Pięknych w Paryżu.
Twórczość.
Pomniki:
Rzeźby m.in.:
W 1899 roku u wejścia do Kanału Sueskiego w Suezie ustawiono dzieło Fremieta; kolosalny posąg Lessepsa, zniszczony w 1956 roku z rozkazu prezydenta Egiptu, Gamala Abdel Nasera.
Polska.
Dzieła Emmanuela Frémieta około 1870 roku ustawione zostały przy tarasie pałacu Guido Henckla von Donnersmarcka w Neudeck (obecnie Świerklaniec). Do dzisiaj zachował się zespół trzech fontann z pięcioma neobarokowymi rzeźbami wykonanymi z żeliwa, umieszczonymi na kamiennych postumentach. Rzeźby w fontannach bocznych ukazują walki zwierząt: „Konia z Lwicą” i „Jelenia z Niedźwiedziem” (strona południowa) oraz „Strusia z Wężem” i „Pelikanów z Rybą” (strona północna). Fontanna centralna przedstawia trzy nimfy podtrzymujące astrolabium. Rzeźby zostały wpisane do rejestru zabytków woj. śląskiego pod numerem B/596/86 z 16.07.1986 oraz z 25.02.2011.

</doc>
<doc id="978260" url="https://pl.wikipedia.org/wiki?curid=978260" title="Dekanat Kalwaria">
Dekanat Kalwaria

Dekanat Kalwaria – jeden z 44 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 11 parafii:
Historia.
Pierwszym dziekanem dekanatu Kalwaria powstałego w I połowie lat 70. został proboszcz parafii św. Józefa w Kalwarii Zebrzydowskiej – ksiądz Stanisław Szlachta.
W roku 1998 do dekanatu Kalwaria została przyłączona parafia pw. Miłosierdzia Bożego w Barwałdzie Górnym.
Ostatnia wizytacja kanoniczna parafii należących do Dekanatu Kalwaria została przeprowadzona przez księdza biskupa pomocniczego Archidiecezji Krakowskiej Jana Zająca w roku 2008. W 2009 roku w parafiach należących do dekanatu Kalwaryjskiego zgodnie z dekretem metropolity krakowskiego kardynała Stanisława Dziwisza zmieniono księży proboszczów z 2 parafii. W 2010 roku dekretem metropolity krakowskiego kardynała Stanisława Dziwisza zmieniono księdza proboszcza z parafii Zakrzów. W sierpniu 2010 roku metropolita krakowski kard. Stanisław Dziwisz mianował nowego dziekana, którym został ksiądz kanonik Wiesław Cygan. W sierpniu 2011 roku metropolita krakowski kardynał Stanisław Dziwisz mianował 2 nowych proboszczów w Brodach i Leńczach. Na terenie dekanatu przez długi czas posługiwał pośród wspólnoty oo. Bernardynów nowo mianowany biskup pomocniczy Archidiecezji Krakowskiej Damian Andrzej Muskus.
Dodatkowe informacje.
Na terenie dekanatu Kalwaria znajduje się klasztor o.o Bernardynów wraz z Sanktuarium Maryjno-Pasyjnym, który stał głównym miejscem pielgrzymkowym Archidiecezji Krakowskiej i nie tylko. Głównym pielgrzymem był św. Jan Paweł II.
Sąsiednie dekanaty.
Skawina, Sułkowice, Wadowice – Południe, Wadowice – Północ

</doc>
<doc id="978261" url="https://pl.wikipedia.org/wiki?curid=978261" title="Kuratorium do spraw wychowania młodzieży w Czechach i na Morawach">
Kuratorium do spraw wychowania młodzieży w Czechach i na Morawach

Kuratorium do spraw wychowania młodzieży w Czechach i na Morawach (czes. Kuratorium pro výchovu mládeže v Čechách a na Moravě, KVMČM) – czeska kolaboracyjna organizacja w Protektoracie Czech i Moraw podczas II wojny światowej.
Kuratorium powstało 29 maja 1942 r. jako realizacja hitlerowskiej idei powstałej w Berlinie w 1941 r. Jego współorganizatorami byli Emanuel Moravec i František Teuner. Ze strony niemieckiej nadzorował to SS-Obergruppenführer Reinhard Heydrich. Głównym zadaniem Kuratorium miało być reedukowanie i germanizowanie czeskiej młodzieży w wieku od 10 do 18 lat pochodzącej z "czystych rasowo" rodzin. Za wzór służyło hitlerowskie Hitlerjugend. Reedukacja odbywała się poprzez aktywność sportową. W tym celu do Kuratorium przyjęto wielu członków przedwojennych organizacji sportowo-gimnastycznych, jak Czeski Sokół, czy Junák. Organizacja miała także swoje szkoły instruktorskie, które wyszkoliły ok. 3,5 tys. mężczyzn i ok. 400 kobiet jako instruktorów sportowych. Przy działalności sportowej odbywała się jednocześnie indoktrynacja ideologiczna i polityczna w duchu pro-nazistowskim i pro-niemieckim. Kuratorium prowadziło współpracę z innymi czeskimi organizacjami kolaboracyjnymi, jak np. Czeską Ligą przeciw Bolszewizmowi. W 1943 r. organizacja powołała specjalne oddziały zbrojne, spośród młodszej (do lat 15) młodzieży "Vzorné roje" ("Wzorowe roje"), a spośród starszej – "čety ZZ" (skrót od "zvláštního zasazení" - "plutony szczególnego przeznaczenia"). Ogółem utworzono 59 takich oddziałów, każdy po ok. 30 ludzi. Miały one stanowić rodzaj czeskiego SS. Działały one na terytorium Protektoratu, ale mogły wykonywać zadania także poza jego granicami. Spośród części ich członków od początku marca 1945 r. rozpoczęto formowanie Ochotniczej Kompanii SS "Świętego Wacława". W sytuacji końca wojny działalność Kuratorium w kwietniu 1945 r. uległa dezintegracji.

</doc>
<doc id="978264" url="https://pl.wikipedia.org/wiki?curid=978264" title="Dominique Mbonyumutwa">
Dominique Mbonyumutwa

Dominique Mbonyumutwa (ur. w styczniu 1921 w Gitaramie, zm. 26 lipca 1986 w Brukseli) – rwandyjski polityk z plemienia Hutu, od 28 stycznia do 26 października 1961 był pierwszym prezydentem Rwandy w ramach Ruanda-Urundi. 

</doc>
<doc id="978266" url="https://pl.wikipedia.org/wiki?curid=978266" title="Diamaré">
Diamaré

Departament Diamaré - departament w Regionie Dalekiej Północy w Kamerunie ze stolicą w Maroua. Na powierzchni 4 665 km² żyje około 566,9 tys. mieszkańców.

</doc>
<doc id="978269" url="https://pl.wikipedia.org/wiki?curid=978269" title="Henryk I Kastylijski">
Henryk I Kastylijski

Henryk I Kastylijski, hiszp. "Enrique I de Castilla" (ur. w 1204, zm. w 1217) – król Kastylii od 1214 aż do śmierci. Był czwartym i ostatnim synem króla Alfonsa VIII Szlachetnego i jego żony – Eleonory Plantagenet (córki króla Anglii, Henryka II, i Eleonory Akwitańskiej).
Życiorys.
Miał 11 rodzeństwa i dopiero w 1211 został oficjalnym następcą tronu, po nagłej śmierci swojego starszego brata – Ferdynanda. Jego ojciec zmarł w 1214; Henryk miał wtedy zaledwie 10 lat, niezbędna zatem była regencja. Regentką została najstarsza siostra Henryka – Berenguela Kastylijska, żona króla Alfonsa IX z Leonu.
W 1215 Henryk poślubił Mafaldę (Matyldę) Portugalską, córkę króla Sancha I Kolonizatora. Z powodu młodego wieku obojga młodych małżeństwo nie zostało skonsumowane, a w 1216 zostało zaś rozwiązane. Sam Henryk zmarł w Palencii w 1217, w wieku 13 lat. Zabiła go dachówka spadająca z dachu. Po jego śmierci nowym królem został syn Berengueli - Ferdynand III Święty, który później został również królem Leónu.

</doc>
<doc id="978270" url="https://pl.wikipedia.org/wiki?curid=978270" title="RaiDue">
RaiDue



</doc>
<doc id="978273" url="https://pl.wikipedia.org/wiki?curid=978273" title="Mayo-Kani">
Mayo-Kani

Departament Mayo-Kani – departament w Regionie Dalekiej Północy w Kamerunie ze stolicą w Kaélé. Na powierzchni 5 033 km² żyje około 338,4 tys. mieszkańców.

</doc>
<doc id="978276" url="https://pl.wikipedia.org/wiki?curid=978276" title="Magda Vášáryová">
Magda Vášáryová

Magdaléna „Magda” Vášáryová (ur. 26 sierpnia 1948 w Bańskiej Szczawnicy) – słowacka aktorka, dyplomata i polityk.
Życiorys.
Wykształcenie i działalność artystyczna.
W latach 1966–1971 studiowała socjologię na Uniwersytecie Komeńskiego w Bratysławie. Jako aktorka występowała w licznych teatrach, w tym Teatrze Narodowym w Bratysławie. Autorka m.in. "Krátke listy jednému mestu" (1988) – zbioru esejów o rodzinnej Bańskiej Szczawnicy. W 2008 wydała "Polnočný sused", książkę o Polsce i relacjach słowacko-polskich.
Polityka i dyplomacja.
Po 1989 pełniła funkcję ambasadora Czechosłowacji w Austrii (1989–1992) oraz Słowacji w Polsce (2000–2005). Była założycielką słowackiego Stowarzyszenia na rzecz Polityki Zagranicznej (SFPA). W 1999 bez powodzenia jako niezależna kandydowała na urząd prezydenta Słowacji.
W 2005 wstąpiła do Słowackiej Unii Chrześcijańskiej i Demokratycznej (SKDÚ). W latach 2005–2006 pracowała w Ministerstwie Spraw Zagranicznych. W 2006, 2010 i 2012 uzyskiwała mandat deputowanej do Rady Narodowej z ramienia chadeckiej SKDÚ-DS. W wyborach samorządowych w 2010 została kandydatką na urząd prezydenta Bratysławy z poparciem pięciu centroprawicowych ugrupowań koalicji rządzącej, jednak ostatecznie uległa niezależnemu kandydatowi Milanowi Ftáčnikowi.
W 2013 (podobnie jak Lucia Žitňanská i Miroslav Beblavý) wystąpiła z SDKÚ-DS.
Odznaczenia.
W 2005 została odznaczona Krzyżem Komandorskim z Gwiazdą Orderu Zasługi Rzeczypospolitej Polskiej, a w 2010 wyróżniono ją Złotym Medalem „Zasłużony Kulturze Gloria Artis”. W 2019 została odznaczona Orderem Ľudovíta Štúra I klasy.
Życie prywatne.
Jest siostrą aktorki Emílii Vášáryovej. Jej pierwszym mężem był aktor Dušan Jamrich. Jej drugim mężem został reżyser i prozaik Milan Lasica. Ma dwie córki.

</doc>
<doc id="978277" url="https://pl.wikipedia.org/wiki?curid=978277" title="Logone-et-Chari">
Logone-et-Chari

Departament Logone-et-Chari - departament w Regionie Dalekiej Północy w Kamerunie ze stolicą w Kousséri. Na powierzchni 12 133 km² żyje około 405 tys. mieszkańców.

</doc>
<doc id="978279" url="https://pl.wikipedia.org/wiki?curid=978279" title="Michel Micombero">
Michel Micombero

Michel Micombero (ur. 26 sierpnia 1940 w gminie Rutovu, zm. 16 lipca 1983 w Mogadiszu) – polityk i wojskowy wywodzący się z ludu Tutsi, pierwszy prezydent Burundi. Współodpowiedzialny za ludobójstwo członków grupy etnicznej Hutu w 1972 roku.
Życiorys.
Droga do władzy.
Urodził się w gminie Rutovu w prowincji Bururi na południu Burundi. Wywodził się z ludu Tutsi, a dokładnie z podgrupy Tutsi-Hima, zajmującej w tym czasie stosunkowo niską pozycję w społecznej hierarchii. Wykształcenie zdobył w szkołach katolickich funkcjonujących w jego rodzimej prowincji. Po zakończeniu edukacji wstąpił w szeregi wojsk kolonialnych (1960) i wkrótce został skierowany do Belgii na przeszkolenie wojskowe. Ukończył Królewską Akademię Wojskową w Brukseli. W 1962 roku powrócił do ojczyzny w stopniu kapitana. Po odzyskaniu niepodległości przez Burundi (1 lipca 1962), kontynuował karierę wojskową. Wkrótce stał się członkiem najsilniejszej partii politycznej w kraju, tj. Partii Jedności i Postępu Narodowego Burundi (UPRONA). W 1963 roku uzyskał stanowisko sekretarza stanu ds. obrony.
19 października 1965 grupa oficerów wywodzących się z ludu Hutu, największej liczebnie grupy etnicznej w Burundi, podjęła próbę zamachu stanu. Micombero dowodził oddziałami, które tego dnia powstrzymały atak puczystów na pałac "mwamiego" Mwambutsy IV. Po stłumieniu puczu uczestniczył w krwawej czystce, która doprowadziła do wymordowania elity politycznej Hutu i przejęcia przez mniejszość Tutsi pełnej kontroli nad państwem.
Przywódca Pierwszej Republiki.
24 marca 1966 "mwami" Mwambutsa IV, który od czasu zamachu stanu w 1965 roku przebywał na emigracji, wyznaczył regentem swojego syna Charlesa Ndizeye oraz nadał mu specjalne uprawnienia, obejmujące m.in. koordynację i kontrolę prac rządu. 8 lipca 1966 Ndizeye z poparciem armii i biurokracji przejął pełnię władzy w państwie, wstępując na tron jako Ntare V (jego uroczysta koronacja miała miejsce 1 września). Micombero, który jako szef sztabu sił zbrojnych odegrał decydującą rolę w procesie zmiany monarchy, w dniu 11 lipca 1966 objął stanowisko premiera. W utworzonym dwa dni później rządzie uzyskał także stanowisko ministra obrony. Stał się tym samym kluczową postacią życia politycznego Burundi, podczas gdy "mwami" pozostawał "de facto" władcą nominalnym.
Stosunki pomiędzy monarchą a rządem stawały się jednak z dnia na dzień coraz bardziej napięte. 28 listopada 1966 Micombero na drodze wojskowego zamachu stanu obalił "mwamiego", przebywającego w tym czasie z oficjalną wizytą w sąsiednim Kongo. Rozwiązał także parlament, unieważnił konstytucję, a następnie proklamował zniesienie monarchii i utworzenie republiki. Ogłosił się prezydentem, stając ponadto na czele Narodowej Rady Rewolucyjnej – tj. organu sprawującego najwyższą władzę w państwie. Micombero utrzymał także w swym ręku stanowiska premiera, ministra obrony oraz przywódcy UPRONA, jak również awansował samego siebie do stopnia generała.
Rządy Micombero charakteryzowały nieustanne kryzysy polityczne oraz wzrost napięć na tle etnicznym. Jego reżim systematycznie ograniczał wpływy Hutu. Przejawem tej polityki była zwłaszcza czystka z jesieni 1969 roku, wymierzona w tych Hutu, którzy zajmowali nadal wysokie stanowiska w rządzie i siłach zbrojnych. Ponadto Micombero niemal obsesyjnie obawiał się, że obalony monarcha planuje odzyskać tron z pomocą zagranicznych najemników. Obawy prezydenta wykorzystywało lobby wywodzące się z jego rodzimej prowincji Bururi ("Banyabururi"), które popychało dyktatora do działań przeciwko innym frakcjom wewnątrz elity Tutsi, podejrzewanym o sympatie monarchistyczne.
Na niwie polityki wewnętrznej i zagranicznej Micombero był zwolennikiem „afrykańskiego socjalizmu”. W okresie jego rządów Burundi nawiązało bliską współpracę z maoistycznymi Chinami.
Wiosną 1972 roku, z powodu nieustannych doniesień o prawdziwych bądź urojonych spiskach, Burundi znalazło się praktycznie na skraju anarchii. W kwietniu 1972 radykalni politycy Hutu wywołali z pomocą kongijskich najemników zbrojne powstanie w południowych prowincjach kraju. Zostało ono jednak szybko stłumione przez rządową armię, m.in. dzięki pomocy której reżimowi Micombero udzielił dyktator Zairu, Mobutu Sese Seko. Represje wobec sympatyków rebelii przekształciły się w planową i systematyczną eksterminację elity społecznej Hutu. Od końca kwietnia do września 1972 zamordowano w Burundi od 100 tys. do 300 tys. Hutu, a co najmniej 150 tys. zmuszono do ucieczki z kraju. Był to pierwszy odnotowany przypadek ludobójstwa w historii postkolonialnej Afryki. Na marginesie rzezi Hutu reżim dokonał także rozprawy z innymi prawdziwymi lub domniemanymi wrogami wewnętrznymi. Jedną z ofiar tej czystki był obalony "mwami" Ntare V, który na miesiąc przed wybuchem powstania Hutu w tajemniczych okolicznościach powrócił do ojczyzny i od tego czasu pozostawał w areszcie domowym.
Micombero jako ówczesny dyktator Burundi ponosi pełną odpowiedzialność za zbrodnie popełnione wiosną i latem 1972 roku. Należy jednakże podkreślić, iż przekształcenie represji wobec sympatyków rebelii w systematyczną eksterminację elit Hutu było przede wszystkim dziełem radykalnych polityków Tutsi z frakcji "Banyabururi", w szczególności ministra spraw zagranicznych Artémona Simbananiye.
Upadek.
Mimo udanej rozprawy z prawdziwymi i domniemanymi wrogami wewnętrznymi Pierwsza Republika stopniowo pogrążała się w coraz większym kryzysie. Rządy Micombero charakteryzowały bowiem nieudolność oraz wszechobecna korupcja. Według niektórych relacji, po wydarzeniach 1972 roku Micombero popadł w alkoholizm, miał także zdradzać objawy zaburzeń psychicznych. Ostatecznie 1 listopada 1976 skompromitowany prezydent został obalony przez wojskowy zamach stanu, którym kierował szef sztabu sił zbrojnych, a zarazem kuzyn Micombero – podpułkownik Jean-Baptiste Bagaza.
Po utracie władzy Micombero został na krótki czas uwięziony; wkrótce pozwolono mu jednak opuścić Burundi. Udał się wówczas na emigrację do Somali, gdzie gościny udzielił mu jego przyjaciel, a zarazem tamtejszy dyktator, Mohammed Siad Barre. W 1982 ukończył studia ekonomiczne na Uniwersytecie Somali. 17 lipca 1983 zmarł w Mogadiszu na skutek ataku serca. Po jego śmierci ogłoszono w Somali trzydniową żałobę narodową.

</doc>
<doc id="978280" url="https://pl.wikipedia.org/wiki?curid=978280" title="Mayo-Danay">
Mayo-Danay

Departament Mayo-Danay - departament w Regionie Dalekiej Północy w Kamerunie ze stolicą w Yagoua. Na powierzchni 5 303 km² żyje około 522,8 tys. mieszkańców.

</doc>
<doc id="978281" url="https://pl.wikipedia.org/wiki?curid=978281" title="Liszajec zakaźny">
Liszajec zakaźny

Liszajec (łac. "impetigo contagiosa" – liszajec zakaźny) – zakaźna choroba powierzchownych warstw skóry występująca najczęściej u dzieci w wieku 2–6 lat. Osoby uprawiające sporty kontaktowe takie jak rugby, futbol amerykański, lub zapasy są także podatne, bez względu na wiek. Wywoływany głównie przez bakterie "Staphylococcus aureus" i czasami "Streptococcus pyogenes".

</doc>
<doc id="978283" url="https://pl.wikipedia.org/wiki?curid=978283" title="Ojcowie założyciele Stanów Zjednoczonych">
Ojcowie założyciele Stanów Zjednoczonych

Ojcowie założyciele Stanów Zjednoczonych () – działacze polityczni, którzy podpisali Deklarację niepodległości lub Konstytucję Stanów Zjednoczonych (1787), czy też uczestniczyli w rewolucji amerykańskiej jako Patrioci, czyli przeciwnicy Lojalistów. Byli wśród nich Thomas Jefferson, Benjamin Franklin, George Washington, Alexander Hamilton, James Madison, Samuel Adams, John Adams, Thomas Paine.

</doc>
<doc id="978285" url="https://pl.wikipedia.org/wiki?curid=978285" title="Dekanat Kraków-Bieńczyce">
Dekanat Kraków-Bieńczyce

Dekanat Kraków-Bieńczyce – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 9 parafii:

</doc>
<doc id="978286" url="https://pl.wikipedia.org/wiki?curid=978286" title="Garnier de Naplouse">
Garnier de Naplouse

Garnier de Naplouse – 10. wielki mistrz zakonu joannitów w latach 1190-1192. Jego następcą został Geoffrey de Donjon.
Postać Garniera de Naplouse występuje też w grze Assassin’s Creed.

</doc>
<doc id="978287" url="https://pl.wikipedia.org/wiki?curid=978287" title="Mayo-Sava">
Mayo-Sava

Departament Mayo-Sava - departament w Regionie Dalekiej Północy w Kamerunie ze stolicą w Mora. Na powierzchni 2 736 km² żyje około 313,4 tys. mieszkańców.

</doc>
<doc id="978289" url="https://pl.wikipedia.org/wiki?curid=978289" title="Gran derby">
Gran derby



</doc>
<doc id="978290" url="https://pl.wikipedia.org/wiki?curid=978290" title="Mayo-Tsanaga">
Mayo-Tsanaga

Departament Mayo-Tsanaga - departament w Regionie Dalekiej Północy w Kamerunie ze stolicą w Mokolo. Na powierzchni 4 393 km² żyje około 574,9 tys. mieszkańców.

</doc>
<doc id="978291" url="https://pl.wikipedia.org/wiki?curid=978291" title="Můstek (stacja metra)">
Můstek (stacja metra)

Můstek – węzeł przesiadkowy między stacjami o tej samej nazwie na linii A i B metra praskiego. Położony jest pod powierzchnią placu Wacława, skrzyżowaniem tradycyjnie nazywanym przez prażan "Na Můstku" i ulicą 28 października (28. října).
Stacja linii A została otwarta 12 sierpnia 1978 roku, a linii B – 2 listopada 1985. W sierpniu 2002 roku zostały poszkodowane przez powódź – początkowo zalana została część B, a później, przez korytarz przesiadkowy, woda dostała się na peron linii A.
Linia B, zbudowana jako ostatnia z tras praskiej kolei podziemnej, biegnie pod linią A.
Między obiema stacjami zainstalowano w latach 80. schody ruchome, co umożliwiło dość sprawne przechodzenie z peronów jednej z tras na drugą.
Obie stacje nie posiadają udogodnień dla osób niepełnosprawnych, które umożliwiałyby im łatwiejszy dostęp do pociągów metra, podobnie jak większość stacji najstarszych fragmentów linii A i B. Dojście do peronów prowadzą przez trzy westybule: przy ulicy Na Můstku (linia A), pod placem Wacława (linia A, przy skrzyżowaniu z ul. Jindřišską, pierwsze przejście podziemne w Czechosłowacji z lat 60.) i pod placem Jungmanna ("Jungmannovo náměstí", linia B).
Budowa obu stacji wymagała wyburzenia kilku kamienic i nawet kilkuletnich zmian w komunikacji tramwajowej, obsługującej teren prac (otwarcie linii B spowodowało ostateczne zamknięcie tras naziemnej komunikacji szynowej nad dzisiejszym węzłem metra w 1984 roku), przesunięciu musiał ulec także m.in. pomnik Josefa Jungmanna na placu jego imienia.
Węzeł obejmujący stacje linii A i B jest obsługiwany częściowo przez komunikację naziemną – koło południowego wyjścia z metra, przy placu Wacława, znajduje się przystanek kilku dziennych i nocnych linii tramwajowych, kursujących ulicą Jindřišską.
Stacja linii A.
Prace przy budowie stacji na linii A, rozpoczęły się w pierwszej połowie lat 70. Umożliwiły one zbadanie archeologom terenu, na którym miał się znajdować – według podań i legend – średniowieczny mostek (cz. "můstek") nad otaczającą miasto fosą (dzisiejsza ulica "Na Příkopě"). Badaczom udało się odnaleźć pozostałości tej budowli, które zostały wkomponowane we współczesny wygląd stacji jako część jednego z westybuli.
Stacja została zbudowana głęboko pod powierzchnią ziemi, nie było więc możliwe budowanie jej metodą odkrywkową. Przestrzeń peronów podzielona jest na trzy części, oddzielone rzędami filarów. Ogólny koszt inwestycji wyniósł 697 milionów ówczesnych koron.
Stacja linii B.
Stacja trasy B zajmuje przestrzeń pod ulicą 28 października i została ulokowana 10 metrów pod linią A. Podobnie jak ta na linii "zielonej" jest trzynawowa, przedzielona dwoma rzędami filarów. Budowa stacji pochłonęła 552 miliony koron.

</doc>
<doc id="978292" url="https://pl.wikipedia.org/wiki?curid=978292" title="Policja Państwowa">
Policja Państwowa

Policja Państwowa (PP) – „organ wykonawczy władz państwowych i samorządowych” w II Rzeczypospolitej, w latach 1919–1928 oraz „jednolity, zorganizowany na wzór wojskowy korpus, przeznaczony do utrzymania bezpieczeństwa, spokoju i porządku publicznego” w latach 1928–1939.
System ochrony bezpieczeństwa w II Rzeczypospolitej kształtował się w latach 1918–1923, zaś ukoronowaniem tego procesu było wydanie rozporządzenia Prezydenta RP z 6 marca 1928 o Policji Państwowej, kiedy organizacja instytucji została ustalona ostatecznie i w takiej formie dotrwała do września 1939 roku.
Historia działalności.
Powstanie PP.
Organizacja została utworzona w Polsce na mocy ustawy z dnia 24 lipca 1919 roku o policji państwowej, która dokonała unifikacji wcześniej istniejących formacji policyjnych Milicji Ludowej, powołanej dekretem Naczelnika Państwa Józefa Piłsudskiego w dniu 5 grudnia 1918 r. i Policji Komunalnej, powołanej dekretem Naczelnika Państwa w dniu 9 stycznia 1919 r.
Postanowienia ustawy odnosiły się początkowo tylko do obszaru b. Królestwa Polskiego. Na terenach pozostałych zaborów tworzone były przez dzielnicowe ośrodki polityczne odrębne formacje policyjne. W byłym zaborze pruskim Straż Ludowa, później Żandarmeria Krajowa byłej Dzielnicy Pruskiej, a w byłym zaborze austriackim Żandarmeria Krajowa. Wzorowały się na doświadczeniach organizacyjnych byłych państw zaborczych. Utworzono odrębne Policję Ziem Wołynia i Frontu Podolskiego, Policję Państwową Litwy Środkowej oraz Policję Górnego Śląska i Milicję Górnośląską na wschodnim terenie Górnego Śląska w okresie plebiscytowym. Unifikacja formacji policyjnych na obszarze II Rzeczypospolitej następował stopniowo. Wcielenie galicyjskiej Żandarmerii Krajowej i Policji Polowej do Policji Państwowej nastąpiło 1 grudnia 1919 r., ale rozciągnięcie mocy obowiązującej wyżej wspomnianej ustawy na obszary Małopolski Wschodniej i Zachodniej nastąpiło dopiero w I kw. 1920 r. W lipcu tego roku ustawę zaczęto stosować na terenie Wielkopolski i Pomorza Gdańskiego. Na terenach wschodnich obowiązywała od 8 stycznia 1921 r., zaś na obszarze Wileńszczyzny z dniem 18 lipca 1922 r. Na terenie wschodniego Górnego Śląska powstała natomiast autonomiczna Policja Województwa Śląskiego powołana rozporządzeniem wojewody śląskiego w dniu 17 czerwca 1922 r. W latach 20. XX wieku wielokrotnie podejmowano próby nowelizacji ustawy policyjnej. Ostatecznie zreorganizowania Policji Państwowej dokonało rozporządzenie Prezydenta Rzeczypospolitej z 6 marca 1928.
Referat Lotniczy.
We wrześniu 1931 roku powstał Referat Lotniczy w Komendzie Głównej Policji Państwowej, kierownikiem referatu został W.Willmann.
Pierwsi piloci policjanci zostali wyszkoleni na samolotach Bartel M4S2, Hanriot H.19 oraz Potez XV w Centrum Wyszkolenia Podoficerów Lotnictwa w Bydgoszczy. Byli to: post. Muszer, post. Kwiatkowski, post. Jeziorowski, post. Skiermański, post. Bigus.
Policja Drogowa.
Policja Drogowa wchodziła w skład Policji Państwowej. Policja ta rozpoczęła służbę na polskich drogach 1 kwietnia 1937 roku, liczyła wówczas 100 zmotoryzowanych policjantów. Jednostkę wyposażono w motocykle wyłącznie polskiej produkcji, były to motocykle Sokół.
Praktyka działania.
Policja państwowa była oskarżana o brutalność i obcesowe traktowanie ludzi biednych. Kazimierz Rudnicki – międzywojenny prokurator i sędzia pisał we wspomnieniach: „Wiadomo, że policja biła. Biła w celu wydobycia przyznania się do winy, w celu wykrycia osób będących w jakimkolwiek związku z dokonanym przestępstwem, w celu wydobycia rzeczy zdobytych przez zabójstwo lub kradzież”. Tego samego zdania była Stefania Sempołowska – autorka raportu „W więzieniach”, w którym napisała m.in., że „tortury towarzyszą zwyczajowo badaniom policji na Kresach, a nie są rzadkością i w centrum kraju”. Specjalnie powołana w celu zbadania zarzutów o brutalność policji sejmowa Komisja do Zbadania Wypadków Nadużyć i Znęcania się nad Więźniami stwierdziła w 1926 roku, że „katowanie więźniów dochodziło częstokroć do bestialstwa”, a „władze prokuratorskie na skargi więźniów o pobicie w urzędach policji reagują bardzo słabo albo nie reagują wcale”.
Udział PP w akcjach pacyfikacyjnych, tłumieniu demonstracji, manifestacji i strajków chłopskich.
W czasie dwudziestolecia międzywojennego Policja Państwowa wykorzystywana była do tłumienia demonstracji i strajków chłopskich. Interwencje te bardzo często kończyły się licznymi ofiarami śmiertelnymi wśród demonstrantów i wśród strajkujących.
W czasie manifestacji robotników w Ostrowcu Świętokrzyskim w 1926 roku w wyniku interwencji policji zabitych zostało 5 osób. Tak brutalna akcja doprowadziła do zamieszek w mieście zakończonych dopiero interwencją wojska.
W 1933 roku na wiecu w Piasku Wielkim zorganizowanym z okazji dożynek, w którym uczestniczył Wincenty Witos, w czasie interwencji policji zabity został jeden z rolników ze wsi Młyny, a kilku innych zostało rannych. Były premier Wincenty Witos przed aresztowaniem przez policję ratował się ucieczką.
Najbardziej krwawe interwencje policji miały miejsce w Łobozowie, Teleśnicy Oszwarowej, Ustianowej i Bóbrce, gdzie zabitych zostało 100 osób.
W 1937 podczas Wielkiego Strajku Chłopskiego zorganizowanego przez Stronnictwo Ludowe pod hasłem przywrócenia chłopu w Polsce praw do życia, a krajowi ładu, porządku i bezpieczeństwa w czasie interwencji policji zabitych zostało 44 chłopów a koło 5 tysięcy aresztowanych.
W grudniu 1937 roku ksiądz Józef Lubelski, poruszony brutalnością w działaniach policji, złożył w Sejmie interpelację w tej sprawie. Nadmieniając że w Kasince Małej zabito 9 osób, w Majdanie Sieniawskim 15, w Jabłonce 4, a w Muninie 7. W interpelacji pominął miejscowości, w których policja zabiła jednego lub dwóch chłopów. W 1930 funkcjonariusze Policji Państwowej brali udział w akcji pacyfikacyjnej w Małopolsce Wschodniej.
Brutalność funkcjonariuszy Policji Państwowej wobec chłopów dotyczyła całego okresu II Rzeczypospolitej. Zdarzały się przypadki, że aresztowani chłopi byli bici, straszeni śmiercią przez rozstrzelanie, stosowano też wobec nich tortury. Przykładowo: chłopi zatrzymani w 1931 roku w czasie zajść w Lubartowie byli bici gumami w stopy, mieli wbijane drzazgi za paznokcie, wyrywane włosy, a nawet byli wieszani głową w dół aby wlewać im wodę do nosa po zaklejeniu ust. Interpelacje poselskie w tych sprawach kończyły policyjne odpowiedzi o bezpodstawności stawianych zarzutów.
Udział PP w kampanii wrześniowej i ewakuacja na Węgry.
W myśl przygotowanego wcześniej planu obrony państwa, policja miała być przekształcona w „wojskowy korpus służby bezpieczeństwa” pełniąc dodatkowo funkcje antydywersyjne i zabezpieczenia infrastruktury. Wskutek niezrozumiałej działalności MSW (niektórzy autorzy mówią wręcz o dywersji) w czasie kampanii wrześniowej korpus policyjny nie został włączony w system obronny. Poza chwalebnym epizodem przy obronie Warszawy, podczas tej wojny nie odegrał praktycznie żadnej roli. Aparat policyjny jako całość przestał istnieć już w pierwszej dekadzie września, ulegając rozkładowi podczas niekończących się ewakuacji. Oficerowie Komendy Głównej zostali internowani w Rumunii, akta Archiwum Centralnego PP zostały przejęte przez Sowietów, zaś wielu funkcjonariuszy zginęło wskutek represji niemieckich i radzieckich już po przejściu frontu. W obozach dla internowanych w Rumunii, Węgrzech, na Litwie i Łotwie znalazło się około 10 000 policjantów.
Jedna z większych formacji, która przekroczyła granicę był oddział pod dowództwem nadkomisarza (majora) Jana Zdanowicza, który składał się z 26 oficerów PP oraz 792 funkcjonariuszy PP. Oddział ten znalazł się w Rumunii w miejscowości Băile Gavora na północny zachód od Bukaresztu niedaleko Râmnicu Vâlcea. Później oddziały Policji Państwowej oraz wojska rozdzielone zostały do kilku obozów internowania na terenie Rumunii (m.in. obóz dla szeregowych Policji Państwowej w Comişani, a także w miejscowościach Câmpulung, Călimăneşti, Turnu Severin, Tulcea nad Morzem Czarnym) i Węgier (istniały tu, co najmniej trzy obozy o łącznej liczbie około 500 osób). Ludność rumuńska w miarę swoich skromnych możliwości pomagała uchodźcom i szła im na rękę, niestety ze strony oddziałów polskich niejednokrotnie zdarzały się awantury przeważnie w pijanym stanie. Dlatego też na skutek burd dokonanych przez wojskowych, a także policjantów przepisy dla niektórych obozów zostały mocno zaostrzone.
We wrześniu 1939 r. jednostki Policji Państwowej liczyły około 60 tys. funkcjonariuszy. Trudno określić bilans strat PP w 1939 r. Liczbę zamordowanych i poległych w walkach na terenie kraju szacuje się obecnie na około 2,5–3 tys. Największa grupa, bo blisko 12 tys., dostała się do radzieckiej niewoli, z czego prawie 6 tys. przebywających w obozie w Ostaszkowie zostało zamordowanych.
Po agresji Niemiec na Polskę 1 września 1939 Policja Państwowa, wraz z rodzinami, była stopniowo wycofywana z terenów zagrożonych bezpośrednimi działaniami wojennymi, jedynie komendant stołeczny policji w Warszawie Marian Kozielewski odmówił wykonania rozkazu o ewakuacji, zaś dowodzony przez niego korpus PP wziął czynny udział w obronie miasta.
Po zakończeniu działań wojennych z części ziem polskich utworzono Generalne Gubernatorstwo.
26 października 1939 r. generalny gubernator dr Hans Frank wydał rozporządzenie o bezpieczeństwie i porządku w Generalnym Gubernatorstwie. Na jego podstawie w dniu 30 października Wyższy Dowódca SS i Policji w Generalnym Gubernatorstwie wydał odezwę wzywająca wszystkich funkcjonariuszy Policji Państwowej do stawienia się, pod groźbą surowych kar, w urzędach policji niemieckiej lub starostwach. Powołano w ten sposób do życia Policję Polską Generalnego Gubernatorstwa, pomocniczą formację policyjną niemieckich władz okupacyjnych, nazwaną kolokwialnie "granatową policją". Działała głównie w oparciu o przedwojenne przepisy policyjne. Okupant nie odbudował przedwojennej struktury policyjnej. Najwyższym poziomem był poziom powiatowy. Struktura „granatowej policji” była jednocześnie tolerowana i w wysokim stopniu kontrolowana przez Polskie Państwo Podziemne za pośrednictwem Państwowego Korpusu Bezpieczeństwa.
Zarówno na terenach anektowanych bezpośrednio przez III Rzeszę, jak i terenach anektowanych przez ZSRR nie istniały jakiekolwiek polskie formacje policyjne, a funkcjonariusze zostali poddani represjom ze strony obu okupantów. Na obszarze Rzeczypospolitej Polskiej okupowanym przez ZSRR funkcjonariusze policji byli masowo aresztowani bezpośrednio po agresji ZSRR na Polskę 17 września 1939 (lub mordowani na miejscu) i są jedną z głównych grup ofiar zbrodni katyńskiej. Obóz w Ostaszkowie, którego więźniowie zostali wymordowani w Twerze wiosną 1940 był przeznaczony przez NKWD wyłącznie dla funkcjonariuszy policji, Straży Granicznej, KOP i innych zmilitaryzowanych formacji państwa polskiego. W Miednoje spoczywa 169 funkcjonariuszy, którzy służyli na terenie XII Okręgu Policji Państwowej (Pomorskiego) z siedzibą w Toruniu w okresie dwudziestolecia międzywojennego.
Rodziny aresztowanych funkcjonariuszy zostały deportowane przez NKWD na Syberię i do Kazachstanu w styczniu i kwietniu 1940 r.
Formalnie Korpus Policji Państwowej został rozwiązany rozporządzeniem Krajowej Rady Ministrów z dnia 1 sierpnia 1944 r. (Dz.U.R.P. cz. III, Nr 2, poz. 17). Jednocześnie rozporządzenie Krajowej Rady Ministrów z dnia 1 sierpnia 1944 r. o tymczasowej organizacji służby bezpieczeństwa (Dz.U. R.P. 1944 nr 2 poz. 18) w art. 52 uchylało z dniem wejścia w życie rozporządzenie Prezydenta Rzeczypospolitej z dnia 6 marca 1928 r. o Policji Państwowej. Natomiast Policja Polska Generalnego Gubernatorstwa została rozwiązana dekretem Polskiego Komitetu Wyzwolenia Narodowego z dnia 15 sierpnia 1944 r. o rozwiązaniu policji państwowej tzw. granatowej policji (), choć na terenach pozostających wciąż pod niemiecką okupacją funkcjonowała dalej.
Organizacja PP.
System policyjny w Polsce obejmował dwie zorganizowane na wzór wojskowy organizacje:
Obydwa te organy były prawie identycznie umundurowane (PWŚ miała orła śląskiego), uzbrojone i zorganizowane. Działały w zgodzie z dwoma „zasadami naczelnymi”:
Podział na okręgi policyjne został ściśle dostosowany do zasadniczego podziału terytorialnego kraju. Zasadniczymi jednostkami organizacyjnymi były:
Jedynym wydzielonym tworem wewnątrz PP był autonomiczny Urząd Śledczy. Składała się nań:
Wewnątrz UŚ utworzono komórki tzw. „Defensywy” lub „Defy”, które pełniły funkcje Policji Politycznej. Komórki te posiadały dużą niezależność. Oficerowie prowadzący urzędy lub wydziały śledcze podlegali tylko ogólnej kontroli właściwych komendantów policji.
Organizacja Komendy Głównej.
Na mocy ustawy z 1919 r., Policja Państwowa stała się jednolitym korpusem, na wzór wojskowy, na czele którego stał komendant główny podległy ministrowi spraw wewnętrznych.
Początkowo struktura Komendy Głównej prezentowała się następująco:
W maju 1921 roku Komendę Główną PP włączono bezpośrednio w strukturę Ministerstwa Spraw Wewnętrznych (jako jednego z departamentów). W grudniu 1922 roku z powrotem wyodrębniono Komendę Główną, tworząc jej nową strukturę: dawny wydział rejestracyjno-karny, odpowiedzialny za ściganie przestępstw, został przemianowany na wydział rejestracyjno-pościgowy. Powstała również Inspekcja (odpowiadająca dzisiejszemu Biuru Spraw Wewnętrznych Komendy Głównej Policji), a w 1924 roku wydział V Policji Politycznej ("zobacz niżej").
W lipcu 1926 roku Wydział IV zmienił nazwę z rejestracyjno-pościgowego na śledczo-pościgowy (a później na Centralę Służby Śledczej). W następnych latach w jego skład weszły nowe referaty: w 1933 roku rozpoznawczo-daktyloskopijny (odpowiadający za daktyloskopię), a w 1934 roku referat policji kobiecej (zajmujący się m.in. walką z handlem ludźmi, prostytucją i sutenerstwem). Zadania Wydziału V przejął w 1926 roku Referat spraw specjalnych Służby Śledczej.
Ostateczny model struktury organizacyjnej Komendy Głównej PP został przyjęty dopiero w 1938 roku. W jej skład wchodziło pięć wydziałów:
Szefowie.
Szefowie Naczelnej Inspekcji Policji, od 8 kwietnia 1919 Komendanci Główni Policji Komunalnej i Milicji Ludowej, od 24 lipca 1919 Komendanci Główni.
Stopnie PP w latach 1919–1936.
Ustawa z dnia 24 lipca 1919 roku o Policji Państwowej przewidywała w PP podział na funkcjonariuszy wyższych i niższych oraz stanowiska służbowe przyporządkowane do określonych kategorii urzędniczych. Oznaki stanowisk określało Rozporządzenie MSW z dnia 2 marca 1920 r. w przedmiocie umundurowania i uzbrojenia Policji Państwowej:
Funkcjonariusze niżsi:
Funkcjonariusze wyżsi:
Powyższy schemat zmieniony został Rozporządzeniem Prezydenta Rzeczypospolitej z dnia 6 marca 1928 r. o Policji Państwowej. Wprowadzało ono podział na oficerów i szeregowych PP oraz nowy schemat stopni służbowych:
Szeregowi PP:
Oficerowie PP:
Stopnie PP i ich wojskowe odpowiedniki.
Od 1 sierpnia 1936 na podstawie Rozporządzenia Ministra Spraw Wewnętrznych z dnia 15 czerwca 1936 r. wydanego w porozumieniu z Ministrem Spraw Wojskowych w sprawie zmiany przepisów o umundurowaniu i uzbrojeniu Policji Państwowej wprowadzono nowe odznaki Policji Państwowej.
Dystynkcje i umundurowanie.
Stopnie policyjne w ciągu istnienia II RP były niezmienne, natomiast zmieniała się ich odpowiedniość w stosunku do stopni wojskowych.
Funkcjonariusze dzielili się na oficerów i szeregowych. Do kategorii szeregowych zaliczano wszystkich funkcjonariuszy od posterunkowego aż do starszego przodownika. Wyższych funkcjonariuszy policji mianował minister spraw wewnętrznych, a niższych komendanci okręgowi. Ich stosunek służbowy był także określony wyżej wymienionym rozporządzeniem Prezydenta RP.
Funkcjonariusze nosili mundury w kolorze granatowym.
Rezerwa Policji Państwowej.
Rezerwa Policji Państwowej (odpowiednik współczesnych Oddziałów Prewencji Policji), była formacją przeznaczoną do zwalczania zajść ulicznych, istniejącą w latach 1923–1939. Pierwsze jednostki rezerwy, powstały w 1923 roku, po masowych wystąpieniach robotników w Krakowie ("Powstanie krakowskie" z 1923 roku), Tarnowie i Borysławiu. Początkowo oddziały Rezerwy PP utworzono (z przyczyn finansowych) tylko w Warszawie oraz w województwach: łódzkim, kieleckim, lwowskim, poleskim, i wileńskim. W wyjątkowych sytuacjach wyrażono zgodę na użycie w razie potrzeby kompanii rezerwy w województwach sąsiednich. Zgodnie z zarządzeniem oddziały rezerwowe miały mieć charakter kompanii szkolnych, odbywających normalne szkolenie niższych funkcjonariuszy Policji Państwowej, a jednocześnie gotowe do działań w każdej chwili. Kompanie miały liczyć 60 osób, a ze względu na ich szczególny charakter każda kompania miała posiadać całkowity polowy ekwipunek. W 1938 roku utworzono także szwadrony konnej Rezerwy Policji Państwowej (gdyż oddziały konne okazały się bardziej skuteczne w rozpędzaniu wystąpień i demonstracji od pieszych odwodów policji).
23 sierpnia 1939 z wymienionych wyżej oddziałów komendant główny PP powołał 500 kandydatów kontraktowych na pięciomiesieczny XVIII kurs zwykły kandydatów kontraktowych w Szkole Szeregowych Policji Państwowej w Mostach Wielkich. Otwarcie kursu zaplanowano na 1 września, a zakończenie 31 stycznia 1940. 28 sierpnia 1939 otwarcie kursu zostało odwołane.
Na bazie 1 Szwadronu Rezerwy Policyjnej we Lwowie 14 Pułk Ułanów Jazłowieckich mobilizował w I rzucie mobilizacji powszechnej szwadron kawalerii dywizyjnej nr 5 dla 5 Dywizji Piechoty. Dowódcą szwadronu był komisarz (rtm. rez.) Władysław Suchenek Suchecki.
Wyposażenie oddziałów Rezerwy Policji Państwowej:
Policja polityczna.
Wraz z powstaniem Komendy Głównej Policji Państwowej utworzono w jej strukturach wydziały V, zajmujące się organizacjami komunistycznymi. Zostały one 16 października 1919 przekształcone w Inspektorat Defensywy Politycznej. W listopadzie 1920 nastąpiła reorganizacja struktur PP i w miejsce Inspektoratu utworzono centralny Wydział IV D oraz ekspozytury w komendach okręgowych i agentury na szczeblach niższych. W 1923 zlikwidowano pion policji politycznej w KG PP i utworzono Służbę Informacyjną, podległą administracji państwowej. Ostatecznie w 1926 roku powstał Referat spraw specjalnych Służby Śledczej, który działał do wybuchu II wojny światowej.
Zadania i uprawnienia PP.
W zakresie dochodzenia i ścigania przestępstw Policja Państwowa była organem władz sądowych i prokuratorskich. W sprawach o przestępstwa ścigane z urzędu przed sądami wnosiła i popierała oskarżenie jako oskarżyciel publiczny w zastępstwie prokuratora. W zakresie bezpieczeństwa, spokoju i porządku publicznego podlegała władzom administracji ogólnej. W sprawach o przestępstwa z oskarżenia prywatnego Policja Państwowa na żądanie oskarżyciela przyjmowała jego skargę i w razie potrzeby zabezpieczała dowody, po czym kierowała sprawę do właściwego sądu.
Uzbrojenie PP.
Do końca lat 20. XX wieku PP używała następującej broni [12]:
Karabin ten przerobiono na kbk poprzez skrócenie lufy. Poza tym przerobiono muszkę i celownik
W roku 1918 te jednostrzałowe karabiny były już bardzo przestarzałe. Broń ta, przejęta z magazynów armii Austro-Węgier była przerabiana na:
Po dostosowaniu tej broni do strzelania amunicją 7,92 mm typu Mauser i wprowadzeniu kilku innych modyfikacji w latach 1923–1927 została oddana do użytkowania kawalerii, Straży Granicznej, PP oraz Batalionom Obrony Narodowej jako Mosin wz. 91/98/23 lub 91/98/26 
Użytkowany przez PP i straż pocztową.
Rozporządzenie Ministra Spraw Wewnętrznych (...) w przedmiocie umundurowania i uzbrojenia Policji Państwowej z 20 marca 1920 r. (Dz. U. RP z 1920 Nr 26).
Przewidywało ono dla niższego funkcjonariusza karabin lub rewolwer, krótką szablę i bagnet. Natomiast dla policji konnej – szablę typu kawaleryjskiego. Oficerowie byli mniej obciążeni: instrukcja przewidywała dla nich pałasz oraz broń krótką, czyli pistolet lub rewolwer. Tu również było w czym wybierać. Przeważały wówczas pistolety automatyczne: Mauser kal. 7,65 mm i 7,63 mm, Browning kal. 7,65 mm, Steyer kal. 9 i 8 mm oraz rewolwery: Nagant, Gasser i Lebel.
Dopiero w latach 1926–1927 podjęto działania zmierzające do ujednolicenia policyjnej broni długiej. Zdecydowano się na kbk. wz. 91/98/26. Równolegle z bronią długą wybierano broń krótką, we wrześniu 1927 w całej formacji przeprowadzono ankietę w tej sprawie. Najwięcej pozytywnych opinii zebrał 7-strzałowy rewolwer Nagant kal. 7,62 mm. W uzasadnieniu napisano, że jest to „broń pewna, niezawodna, silna, a do tego nieskomplikowana i łatwa do konserwowania”. Produkcję podjęto w Fabryce Broni w Radomiu, która zakupiła niezbędny osprzęt i licencję w Belgii. Produkowano tam rewolwer Nagant, jako wz. 30. Pierwsze zamówienie z 1929 r. opiewało na 30 tys. sztuk rewolwerów i 3 mln amunicji.
Drugie przezbrojenie Policji Państwowej, wiosna 1933 r.
Przyspieszyła je decyzja Ministra Spraw Wojskowych, który zgodził się przekazać kbk. Mannlicher wz. 95 produkcji Austro-Węgierskiej, Akcja zmiany kbk trwała przeszło pół roku. Jednostki terenowe otrzymały tym razem broń znacznie lepszą i wygodniejszą w codziennej służbie patrolowej. Według okólnika wydanego przez komendanta głównego PP gen. insp. Janusza Maleszewskiego z 29. 05. 1934 r. szeregowi funkcjonariusze otrzymywali do indywidualnego użytku rewolwer kal. 7,62 mm z kaburą lub pistolet kal. 7,65 mm z kaburą. Karabin Mannlicher wz. 95 z bagnetem, pasem, ładownicami i żabką do bagnetu oraz pałkę gumową do regulowania ruchu ulicznego z pochwą. Szeregowi pełniący służbę konną zamiast bagnetu otrzymywali szablę. W 1935 r. wszystkie funkcjonariuszki otrzymały jedynie broń krótką, na ogół pistolety Mauser M1910 kal. 6,35 mm. Takie uzbrojenie funkcjonariuszy i funkcjonariuszek obowiązywało do 1 września 1939 r.
Ponadto używano w niewielkich ilościach
Te pistolety maszynowe były na uzbrojeniu jednostek specjalnych.
Broń maszynowa znajdowała się głównie na wyposażeniu komend wojewódzkich i powiatowych.
Rozkazem nr 715 w 1937 komendant główny PP zatwierdził do użytku Policji Państwowej gwizdek policyjny według przepisanego wzoru, który od 30 czerwca 1937 zobowiązani byli posiadać wszyscy funkcjonariusze (oficerowie i szeregowi) oraz kandydaci kontraktowi.
Współpraca międzynarodowa.
Polska Policja Państwowa była stałym i aktywnym członkiem Interpolu (Międzynarodowej Komisji Policji Kryminalnej z siedzibą w Wiedniu), poprzez który utrzymywała liczne kontakty z policjami państw europejskich. Przez 21 lat istnienia zdobyła sobie reputację organizacji stojącej na wysokim poziomie fachowym i sprawnie kierowanej.
Stan osobowy.
Dane na dzień 1 stycznia 1938 roku:
Łącznie w polskiej policji służyło 32 515 funkcjonariuszy. Do sierpnia 1939 roku liczba ta wzrosła i nieznacznie przekroczyła liczbę 33 000 ludzi. W ramach przeprowadzonej „cichej” mobilizacji (drogą listowną) korpus policji został wzmocniony oficerami, podoficerami i szeregowymi rezerwy WP, co pozwoliło mu osiągnąć liczbę około 60 tys. policjantów i żołnierzy.

</doc>
<doc id="978293" url="https://pl.wikipedia.org/wiki?curid=978293" title="Wiktor Lebiediew (dyplomata)">
Wiktor Lebiediew (dyplomata)

Wiktor Zacharowicz Lebiediew (ros. Виктор Захарович Лебедев; ur. 1900, zm. 1968 w Mińsku) – dyplomata radziecki.
Życiorys.
W 1922 ukończył wyższą szkołę pedagogiczną w Riazaniu, a w 1925 Uniwersytet Moskiewski. W latach 1929–1940 na stanowisku docenta, kierownika katedry marksizmu-leninizmu na Wszechzwiązkowej Akademii Przemysłu Spożywczego im. Stalina. Od 1940 w komitecie (ministerstwie) spraw zagranicznych ZSRR, początkowo jako radca poselstwa ZSRR w Jugosławii. W latach 1941–1943 zastępca kierownika wydziału międzynarodowego agencji Sowinformbiuro i pracownik ministerstwa w Moskwie (ekspert-konsultant ds. dokumentów dyplomatycznych). Od listopada 1943 do stycznia 1945 ambasador przy rządach emigracyjnych państw sojuszniczych (Jugosławii, Grecji, Norwegii, Luksemburga, Belgii i Holandii).
Od 5 stycznia 1945 do 2 marca 1951 ambasador ZSRR w Polsce. Od czerwca 1951 do sierpnia 1954 szef przedstawicielstwa ZSRR, a następnie, po oficjalnym ustanowieniu ambasady w Helsinkach, do października 1958 ambasador ZSRR w Finlandii. Po powrocie do Moskwy do 1960 ekspert komisji Ministerstwa Spraw Zagranicznych ZSRR ds. publikacji dokumentów dyplomatycznych. Od 1960 do 1965 rektor Wyższej Szkoły Dyplomatycznej przy Ministerstwie Spraw Zagranicznych. Od 1965 na emeryturze.

</doc>
<doc id="978294" url="https://pl.wikipedia.org/wiki?curid=978294" title="Technika barbotino">
Technika barbotino

Technika barbotino – technika zdobienia naczyń ceramicznych polegająca na stopniowym nakładaniu warstw slipu tworząc w ten sposób plamy czy podłużne linie. Zdobienie takie przypomina nieco skorupy utworzone na dekorowanej powierzchni.
Technika barbotino znana była już w starożytności. Za jej pomocą ludność kultury minojskiej zdobiła niektóre swoje naczynia. Technika ta bywa również wykorzystywana obecnie.

</doc>
<doc id="978295" url="https://pl.wikipedia.org/wiki?curid=978295" title="Edward Mutesa">
Edward Mutesa

Edward Mutesa, właśc. sir Edward Frederick William David Walugembe Mutebi Luwangula Mutesa II, w latach 40. XX w. określany przez prasę zachodnią jako „Król Freddy” (ur. 19 listopada 1924 w Makindye, zm. 21 listopada 1969 w Londynie) – ugandyjski polityk, król – kabaka – Bugandy w latach 1939–1953 oraz 1955–1966, pierwszy prezydent niepodległej Ugandy w latach 1963–1966. Obalony 5 maja 1966 roku w wyniku zamachu stanu przeprowadzonego przez ówczesnego premiera Ugandy Miltona Obote, który sam ogłosił się prezydentem Ugandy. Kawaler Komandor Orderu Imperium Brytyjskiego (KBE).
Życiorys.
Urodzony 19 listopada 1924 roku w Makindye koło Kampali, Mutesa II był synem bugandyjskiego władcy Daudiego Chwi II i jego żony Irene Namagandy. Początkowo uczony przez guwernerów Mutesa studiował później na Uniwersytecie w Cambridge. Po śmierci ojca Mutesa w 1939 roku został kabaką Bugandy. Do 1942 roku rządził tylko nominalnie z powodu niepełnoletności. Dopiero jako 18-latek mógł przejąć faktyczną władzę z rąk rządzącej dotychczas w jego imieniu rady regencyjnej.
W 1953 roku sekretarz stanu ds. kolonii Wielkiej Brytanii zaprezentował Mutesie plan stworzenia federacji złożonej ze wschodnioafrykańskich kolonii brytyjskich na wzór federacji takich jak Rodezja i Niasa, lecz Mutesa nie zgadzał się na takie rozwiązanie i odmówił współpracy przy realizacji tego planu. Przedstawił natomiast swoje żądania niezależności Bugandy od Ugandy i niepodległości, przypominając o układzie, jaki Brytyjczycy zawarli wcześniej z Bugandą. Po odmowie przedstawienia brytyjskich rekomendacji parlamentowi Bugandy Lukiko, Mutesa został aresztowany i deportowany – w dniu 30 października 1953 roku ówczesny gubernator brytyjski Andrew Cohen nakazał Mutesie II udać się na emigrację do Wielkiej Brytanii. Nagła deportacja kabaki spotkała się z protestami Gandów a Mutesa stał się bohaterem narodowym. Miało to niepożądane dla Wielkiej Brytanii konsekwencje w postaci niemożności ustabilizowania sytuacji w kraju, której nie umiała zaradzić nawet dwukrotnie zarządzająca stan wyjątkowy rada regencja założona z inicjatywy brytyjskiej. Dwa lata później, w 1955 roku Mutesa II powrócił do kraju za pozwoleniem władz brytyjskich wobec których ustąpił zgadzając się na włączenie Bugundy do Ugandy na prawach kraju autonomicznego – po powrocie szybko zrewidował swoją pozycję.
Po powrocie Mutesa jako monarcha konstytucyjny miał ogromny wpływ na rząd Bugandy. Kontynuował swe starania nie tylko o autonomię, ale i o niepodległość kraju. W czerwcu 1960 roku nie miał zamiaru wziąć udziału w przeprowadzonych w Ugandzie wyborach: odmówił, żądając dla Bugandy specjalnych przywilejów, jednak nie zważano na jego sprzeciw. Wybory się odbyły, wskutek czego zostały ustalone ostateczne granice Ugandy. W październiku 1961 roku Mutesa ustąpił pod naciskiem Brytyjczyków, pozwalając na przyłączenie Bugandy do Ugandy. Sprzymierzył się wówczas z ugandyjskim prawnikiem Apollo Miltonem Obote, dzięki czemu w 1962 roku wygrał wybory prezydenckie i został pierwszym w historii Ugandy prezydentem, Obote zaś objął 30 kwietnia 1962 urząd premiera.
Jako jedyna część Ugandy, Buganda cieszyła się wówczas specjalnym statusem autonomicznym – była „państwem w państwie” z własnym parlamentem i policją.
Współpraca między Mutesą i Obote okazała się krucha, gdyż jako prezydent Mutesa przekonał się, że zakres jego władzy jest tylko reprezentacyjny. Ponadto rząd Obote rozstrzygnął długotrwały konflikt terytorialny pomiędzy Gandami z Bugundy a Nyoro z Bunyoro na korzyść Nyoro. W 1966 roku miał miejsce jednoosobowy przewrót zorganizowany przez Obote przeciwko własnemu rządowi, który został oskarżony o uczestnictwo w niezgodnym z prawem handlu złotem kongijskim. Wtedy to premier zawieszając konstytucję umieścił pięciu ministrów w areszcie, a Mutesę pozbawił funkcji prezydenckiej, zastępując go na stanowisku szefa państwa. Eksprezydent Mutesa zamieszkał w swoim pałacu, lecz po usunięciu przez Obote zapisu konstytucyjnego o autonomii Bugandy, zleceniu byłemu brytyjskiemu oficerowi Idiemu Aminowi Dadzie eliminacji Mutesy i otoczeniu pałacu przez armię Amina w dniu 24 maja 1966 roku, kabaka musiał uciekać. Osiadł w Wielkiej Brytanii, gdzie w zmarł w Londynie 21 listopada 1969 roku z powodu zatrucia alkoholem.

</doc>
<doc id="978296" url="https://pl.wikipedia.org/wiki?curid=978296" title="Dom Aukcyjny Rempex">
Dom Aukcyjny Rempex

Dom Aukcyjny Rempex – dom aukcyjny zajmujący się obrotem dzieł sztuki.
Rempex założony został w roku 1989 przez Marka i Piotra Lengiewiczów. Na początku była to spółka joint venture z udziałem kapitału angielskiego, obecnie działa jako polska spółka z o.o. Główna siedziba mieści się w Warszawie, istnieje także krakowski oddział domu aukcyjnego.
Na aukcjach można nabyć obrazy takich mistrzów jak Jacek Malczewski, Wojciech Weiss czy Zdzisław Beksiński. Rempex jest wydawcą branżowego pisma Art &amp; Business.

</doc>
<doc id="978300" url="https://pl.wikipedia.org/wiki?curid=978300" title="El clasico">
El clasico



</doc>
<doc id="978302" url="https://pl.wikipedia.org/wiki?curid=978302" title="Heide Park Resort">
Heide Park Resort

Heide Park Resort – park rozrywki w północnych Niemczech. Znajduje się w pobliżu miasta Soltau koło Hamburga, w kraju związkowym Dolna Saksonia, w powiecie Heidekreis. Zajmuje ponad 850 000 m². Został otwarty 19 sierpnia 1978. Należy do angielskiej grupy Merlin Entertainments. Posiada 44 atrakcji dla gości w każdym wieku: od teatrzyków, spokojnych kolejek po duże roller coastery.
Kolejką o największym przyspieszeniu jest "Desert Race" (Intamin), która posiada napęd hydrauliczny. W ciągu 2,4 s przyspiesza do 100 km/h.
16 kwietnia 2011 roku została otwarta kolejka "Krake". Jest ona pierwszą w Niemczech, a drugą w Europie, kolejką typu "Dive Coaster". Kąt pierwszego spadku wynosi 90°.
Na miejscu zamkniętej w 2011 roku atrakcji "Wildwasserbahn II" zbudowano pierwszy w Niemczech rollercoaster typu "Wing Coaster". Został on zbudowany przez firmę Bolliger &amp; Mabillard, a jego koszt wyniósł 15 milionów Euro. Oficjalne otwarcie atrakcji nastąpiło 29 marca 2014. 8 stycznia ujawniono jego nazwę: nowa kolejka górska nazywa się "Flug der Dämonen".
Najwyższą i najszybszą kolejką górską parku jest Colossos, która w 2003 roku została zapisana do księgi rekordów Guinnessa jako drewniana kolejka o największym kącie pierwszego spadku (61°). Ze względu na zły stan techniczny kolejka została zamknięta w lipcu 2016 roku w celu przeprowadzenia gruntownego remontu. Roller coaster został oddany ponownie do użytku w dniu 19 kwietnia 2019 roku pod nazwą "Colossos - Kampf der Giganten".
Tematyzacja parku.
W roku 2011 park został podzielony na 4 strefy tematyczne:
Atrakcje.
Kolejki górskie.
W roku 2023 w parku znajdowało się 9 czynnych kolejek górskich:
Inne.
Oferta parku obejmuje ponadto pokazy delfinów, lwów morskich, piratów, sztukmistrzów i akrobatów; place zabaw (z możliwością wspinaczki, zabaw w wodzie, jazdy na karuzeli, wędrówki przez zaczarowany świat lub wcielenia się w rolę pilota, żeglarza, marynarza, maszynisty lub kierowcy Formuły 1), drewniane domki noclegowe oraz czterogwiazdkowy hotel stylizowany na kryjówkę piratów.

</doc>
<doc id="978304" url="https://pl.wikipedia.org/wiki?curid=978304" title="Test Myers-Briggs">
Test Myers-Briggs

Kwestionariusz Myers-Briggs, MBTI (od ) – kwestionariusz samoopisowy, opisujący postrzeganie i podejmowanie decyzji człowieka.
Jest rozszerzoną koncepcją Carla Gustava Junga, który zaobserwował, że ludzie mają określone preferencje dotyczące kierowania ich energii, „ładowania akumulatora”, sposobu zbierania informacji i podejmowania decyzji. W ten sposób określił on osiem typów postrzegania. Isabel Briggs Myers i jej matka Katherine Cook Briggs, które rozwinęły pomysł Junga w kwestii hierarchii poszczególnych preferencji w każdym typie osobowości i dodały wymiar opisujący nastawienie do świata zewnętrznego. 
Kwestionariusz MBTI jest popularnym narzędziem rozwojowym, nieprzeznaczonym do selekcji i rekrutacji. Współcześnie odchodzi się od stosowania narzędzi MBTI w badaniu osobowości, stosując zamiast tego model Wielkiej Piątki
Założenia.
Według Myers i Briggs różnice w ludzkim zachowaniu można opisać przez cztery wymiary:
Zgodnie z koncepcją Myers-Briggs ludzi można podzielić więc na szesnaście typów; nie są to jednak statyczne pudełka, a raczej dynamiczne systemy rozwijających się w ciągu całego życia czterech par preferencji:
Krytyka.
Krytycy zwracają uwagę na dużą zmienność wyników - połowa badanych otrzymuje zupełnie inną klasyfikację po upływie 5 tygodni od pierwszego wypełniania testu. Z kolei oceniana subiektywnie duża zgodność opisu typu charakteru z obrazem samych siebie może być wyjaśnione przez efekt horoskopowy powodując, że opisy zawierające bardzo ogólne cechy wydają się trafne większości ludzi. Opisy osobowości niekiedy bazują bezpośrednio na treści pytań i wybranych opcjach, stąd wrażenie, że są bardzo trafne.

</doc>
<doc id="978305" url="https://pl.wikipedia.org/wiki?curid=978305" title="Zlatko Topčić">
Zlatko Topčić

Zlatko Topčić (ur. 30 kwietnia 1955 w Sarajewie) - pisarz Bośni i Hercegowiny, autor opowiadań, powieści i dramatów, scenarzysta filmowy, z wykształcenia prawnik, autor m.in. "Bogumilskich legend" (1997).
Ukończył studia na wydziale prawa Uniwersytetu w Sarajewie.

</doc>
<doc id="978306" url="https://pl.wikipedia.org/wiki?curid=978306" title="Kenneth Kaunda">
Kenneth Kaunda

Kenneth David Kaunda (ur. 28 kwietnia 1924 w Chinsali, zm. 17 czerwca 2021 w Lusace) – zambijski polityk, w latach 1964–1991 pierwszy prezydent niepodległej Zambii.
Życiorys.
Urodził się w Chinsali na północy kraju. Pochodził z nauczycielskiej rodziny, jego matka była pierwszą kobietą, która parała się tą profesją w ówczesnej Rodezji Północnej. Kenneth Kaunda poszedł w ślady swoich rodziców i odbył wykształcenie nauczycielskie. Pracował w zawodzie w szkołach na terenie Rodezji Północnej i Tanganiki. Do ojczyzny powrócił w 1949 roku. Został wówczas doradcą białego polityka liberalnego sir Stewart Gore-Browne’a. Kaunda zdobył dzięki niemu umiejętności polityczne i wiedzę na temat mechanizmów funkcjonowania rządu kolonialnego. Jeszcze w tym samym roku dołączył do Kongresu Rodezji Północnej (od 1951 Afrykański Kongres Narodowy Rodezji Północnej). Na początku 1951 roku został sekretarzem partii na północy kraju. W 1959 roku wraz ze znaczną częścią struktur dotychczasowej partii odszedł z niej i założył bardziej radykalną Zjednoczoną Narodową Partię Niepodległości. Utworzona przez niego formacja domagała się pełnej niepodległości kraju i odłączenia od Federacji Rodezji i Niasy. Prowadzona przez Kaundę partia stosowała pokojową metodę obywatelskiego nieposłuszeństwa i wyrzekała się użycia przemocy. Już w 1960 roku liczba członków partii przekroczyła 300 tysięcy ludzi. Krótki wyrok odbyty w więzieniu za działalność niepodległościową doprowadziła do jeszcze większej popularności tego lidera.
Zjednoczona Narodowa Partia Niepodległości wygrała wybory do Zgromadzenia Ustawodawczego w roku 1962. Niepodległościowcy zdobyli 15 na 37 mandatów. Po sukcesie partia zawarła koalicję z Afrykańskim Kongresem Narodowym Rodezji Północnej a premierem kraju został Kaunda. Jako premier rozbijał fakcyjne podziały pośród czarnych mieszkańców i prowadził rozważną politykę, nie chcąc zrazić do siebie białych osadników. W styczniu 1963 roku Rodezja Północna otrzymała od Wielkiej Brytanii ograniczoną autonomię a 24 października niepodległość jako Zambia. Od chwili uzyskania niepodległości Kaunda sprawował urząd premiera, w 1965 roku został prezydentem. Kaunda w rok po uzyskaniu niepodległości przekształcił Zambię w republikę, która pozostała jednak członkiem brytyjskiej Wspólnoty Narodów.
Stłamsił separatystyczne dążenia na terenie dawnego państwa Barotse oraz działalność sekty religijnej Lumpa. Wzorem innych liderów afrykańskich piętnował zjawisko trybalizmu. Prowadził tolerancyjną politykę, która umożliwiała wejście do rządu przedstawicieli mniejszości w tym białych. W 1969 roku rozpoczął realizację reform wewnętrznych w ramach ogłoszonej przez siebie koncepcji „filozofii humanizmu”. W tym samym roku przejął kontrolę nad brytyjskimi i amerykańskimi towarzystwami górniczymi. Politykę zagraniczną w tych latach zdominowały konflikty z apartheidowską RPA, Rodezją (współcześnie Zimbabwe) i kolonialnymi władzami portugalskimi w Mozambiku. Kaunda prowadził politykę wspierania tamtejszych ruchów wyzwoleńczych. Pod koniec lat 70. pozwolił oddziałom Afrykańskiego Ludowego Związku Zimbabwe na tworzenie w Zambii własnych baz wojskowych. Bliskie relacje łączył go z Tanzanią i Chinami. Chiny pomogły w budowie uruchomionej w 1975 linii kolejowej łączącej Zambię z Tanzanią. W 1975 roku Zambia wraz z Tanzanią, Mozambikiem i Angolą utworzyła koalicję państw frontowych Afryki Południowej. Kaunda uczestniczył w rozmowach mediacyjnych pomiędzy SWAPO i RPA w sprawie Namibii oraz pomiędzy RPA i innymi państwami afrykańskimi.
W roku 1971 partię rządową opuścił jeden z jej liderów i były prezydent, Simon Kapwepwe, założył on opozycyjną Zjednoczoną Partię Postępową. Opozycyjna partia założyła koalicję z Afrykańskim Kongresem Narodowym (dawniej Afrykański Kongres Narodowy Rodezji Północnej). W 1972 roku rząd zdelegalizował obie opozycyjne partie i ustanowił Zambię państwem jednej partii, a rok później uchwalił konstytucję, która to potwierdzała. W 1976 roku ogłosił socjalistyczną koncepcję tzw. komunokracji, miała ona być rozwinięciem „filozofii humanizmu”. W 1978 i 1983 roku jako jedyny kandydat wziął udział w wyborach prezydenckich.
Od początku lat 80. w kraju narastał kryzys, co związane było ze spadkiem cen miedzi w latach 70. Kryzys spowodował powstanie opozycji. W 1990 roku nasiliły się próby likwidacji monopartyjnego systemu. Doszło wtedy do nieudanej próby zamachu stanu wojska. Powstał opozycyjny Ruch na rzecz Demokracji Wielopartyjnej. W grudniu rozpoczęto legalizację partii opozycyjnych. W 1991 roku Kaunda przyjął nową konstytucję, która zagwarantowała system wielopartyjny. W tym samym roku odbyły się pierwsze od 18 lat wielopartyjne i wolne wybory. Zwyciężył w nich Ruch na rzecz Demokracji Wielopartyjnej, a nowym prezydentem został przywódca związkowy Frederick Chiluba.
Po utracie władzy stanął na czele opozycji. W 1997 roku został na krótko aresztowany pod zarzutem rzekomego nawoływania do zamachu stanu. Do łask powrócił w kolejnych latach. Z czynnego udziału w polityce zrezygnował w 2000 roku kiedy to zrzekł się przywództwa w partii.

</doc>
<doc id="978307" url="https://pl.wikipedia.org/wiki?curid=978307" title="Zlatko Topcic">
Zlatko Topcic



</doc>
<doc id="978308" url="https://pl.wikipedia.org/wiki?curid=978308" title="Zlatko Topcić">
Zlatko Topcić



</doc>
<doc id="978310" url="https://pl.wikipedia.org/wiki?curid=978310" title="Zlato Topcić">
Zlato Topcić



</doc>
<doc id="978313" url="https://pl.wikipedia.org/wiki?curid=978313" title="Paleoklimatologia">
Paleoklimatologia

Paleoklimatologia – badanie klimatu Ziemi w okresie sprzed instrumentalnych pomiarów temperatury. Paleoklimatologia wykorzystuje dowody pośrednie (w tym badania rdzeni lodowych, słojów drzew i izotopów tlenu) do określania przeszłego klimatu naszej planety, w tym temperatury i wilgotności, a także składu atmosfery. Wiedza ta jest wykorzystywana nie tylko w geologii, ale też w paleobiologii i paleobotanice. Pozwala określić, w jakich warunkach żyły dawne organizmy oraz jakie warunki występowały podczas wielkich wymierań. W ciągu ostatnich kilkudziesięciu lat rozwinęły się techniki pozwalające symulować klimat Ziemi za pomocą symulacji komputerowych. Wiedza o historii klimatu Ziemi jest podstawą do przewidywania jego zmian, w tym przebiegu obecnego globalnego ocieplenia.
Metody pomiarów.
Dla czasów historycznych czasem dostępne są pośrednie dane meteorologiczne (np. informacje o historycznym zasięgu lodowców górskich lub terminach zbiorów). Dla bardziej zamierzchłych czasów jedyną możliwością badania klimatu jest opieranie się na wskaźnikach pośrednich, takich jak wzajemne stężenie wapnia i magnezu absorbowanego przez organizmy wodne. Skład atmosfery może być określony na podstawie bąbelków powietrza uwięzionych w rdzeniach lodowych, a wysokość poziomu morza za pomocą pomiaru osadów ze strefy wybrzeża lub wzajemnych stężeń stabilnych izotopów tlenu.
Stabilne izotopy węgla.
Węgiel ma dwa stabilne izotopy (12C i 13C) oraz jeden radioaktywny o długim czasie rozpadu 14C. Na Ziemi ilość 13C jest ok. 100-krotnie mniejsza od najpowszechniej spotykanego izotopu 12C. Lżejsze atomy węgla łatwiej wchodzą w reakcje, więc w organizmach żywych ich stężenie jest większe niż w otoczeniu. Osady powstałe z roślin (w tym paliwa kopalne) mają większy udział 12C niż ówczesny ocean, atmosfera czy litosfera. Stężenie 13C jest szczególnie małe w zawartym w Ziemi metanie (zarówno powstałym wskutek procesów biotycznych, jak i abiotycznych), ponieważ aby doszło do jego powstania, potrzeba serii reakcji, z których każda faworyzuje lżejszy izotop węgla. Duże stężenia 13C w osadach świadczą o wyższej produktywności ekosystemu (więcej lekkiego węgla wykorzystanego przez organizmy i pogrzebanego w glebie lub morskich osadach) lub wyższym poziomie morza (oznaczającym mniejszą erozję gleb wzbogaconych w lekki izotop). Nagły spadek stężenia 13C świadczy o wydzieleniu dużej ilości węgla pochodzenia organicznego (np. PETM). Przy szacowaniu wyników uwzględnia się m.in. lokalizację poboru próbek. Miejsca, w których dochodzi do upwellingu cechują się znacznie większym stężeniem węgla-12. O ilości węgla w atmosferze (a więc i w oceanach) świadczyć może również równowaga izotopów w alkenonach, czyli związkach organicznych zawierających podwójne wiązanie pomiędzy atomami węgla oraz grupę karbonylową. Alkenony występują m.in. w fotosyntezujących glonach. Przy wysokiej zawartości dwutlenku węgla w atmosferze glony chętniej absorbują 12C, przy niższej zawartości rośnie udział 13C. Alkenony zawarte w glonach razem z węglanem wapnia pochodzącym z otwornic z tych samych osadów stanowią podstawę do szacowania zawartości dwutlenku węgla w atmosferze oraz jego przepływów w ekosystemie. Pomocne są również badania izotopów węgla w glebach kopalnych.
Stabilne izotopy tlenu i wodoru.
Tlen ma trzy stabilne izotopy mające odpowiednio 16, 17 i 18 nukleonów, a wodór dwa (1H i deuter). Najlżejsze z nich zdecydowanie dominują ilościowo. Najważniejsze dla paleoklimatologii jest badanie wzajemnego stosunku liczby atomów 16O do 18O. Cząsteczki wody zawierające lżejsze atomy tlenu i wodoru łatwiej odparowują i wolniej kondensują od cięższych cząsteczek. W miarę przesuwania się ku biegunom rośnie proporcjonalny udział pary wodnej złożonej z lżejszych izotopów. W czapach lodowych i lądolodach osadza się przede wszystkim lód złożony z 16O i 1H. Im większe są pokrywy lodowe, tym więcej "lekkiej wody" zostaje w nich uwięzione i tym wyższe stężenie ciężkich izotopów w wodzie i szczątkach oceanicznych. Proporcje, w jakich organizmy morskie absorbują poszczególne izotopy tlenu zależą również od temperatury, dlatego stosunek 18O do 16O może być też wykorzystywany do badania temperatury wody (zwłaszcza dla okresów, w których w ogóle nie występowały lądolody, a zatem lżejsze izotopy nie były w nich uwięzione). Określenie gatunku po kształcie skorupek pozwala ustalić, na jakiej głębokości żyły organizmy zanim obumarły. Otwornice i glony z klasy Coccolithophyceae pozostawiają skorupki składające się z węglanu wapnia, zaś promienice i okrzemki pozostawiają pancerzyki składające się z krzemionki.
Termometr Mg/Ca i Sr/Ca.
Wzajemne stężenie wapnia i magnezu jest kolejnym ze wskaźników temperatury wykorzystujących otwornice. Te maleńkie protisty budują swoje szkielety z węglanu wapnia w formie kryształków kalcytu. Czasem atomy wapnia zostają zastąpione atomami magnezu - zdarza się to częściej w wyższej temperaturze. Podobnie kryształki aragonitu wchodzące w skład szkieletów koralowców zawierają domieszkę atomów strontu, której wielkość zależy w odwrotny sposób od temperatury wody. Wyniki szacowania temperatury tą metodą mogą być obarczone zwiększonym błędem na obszarach występowania upwellingu. Stosunek magnezu do wapnia w skorupce zależy od gatunku stworzenia i stężenia magnezu w oceanie, stąd wyniki pomiarów (zwłaszcza dla gatunków wymarłych) nie są bardzo precyzyjne. Wskazania termometru Mg/Ca nie zależą od wielkości pokrywy lodowej, więc mogą być używane jako uzupełnienie pomiarów izotopów tlenu.
Wskaźnik TEX-86.
Jednym ze wskaźników geochemicznych informujących o temperaturze wody w okresie formowania skał osadowych jest wzajemny stosunek lipidów zawartych w błonie komórkowej niektórych archeonów. Te związki chemiczne występują dość powszechnie w osadach i są stosunkowo odporne na rozkład. Przy ich pomocy określono temperaturę powierzchni oceanu w kenozoiku i wczesnym mezozoiku. Wskaźnik działa najlepiej dla temperatur w zakresie 15-34 °C. Przed określeniem temperatury należy uwzględnić wahania sezonowe i głębokość występowania badanych organizmów.
Kształt liści i inne dane fizjonomiczne roślin.
Wskaźniki klimatyczne wykorzystujące liście mogą być oparte o dwie metody: porównanie do zakresów tolerancji istniejących lub najbliżej spokrewnionych gatunków oraz wykorzystanie wiedzy dotyczącej optymalnego kształtu liści dla danych warunków klimatycznych. Porównanie z żyjącymi dziś gatunkami jest możliwe dla względnie nieodległych czasów (do 1-5 mln lat), dla których ewolucja nie spowodowała jeszcze istotnych zmian w zakresie tolerancji środowiskowej. Do porównań za pomocą tej metody wystarcza najmniejsza próbka pozwalająca zidentyfikować gatunek (np. pyłek w rdzeniu lodowym).
Bardziej zaawansowaną metodą pomiarową jest multiwariantowa analiza CLAMP (od ang. "Climate Leaf Analysis Multivariate Program") uwzględniająca liście roślin dwuliściennych znalezionych na stanowisku archeologicznym. Znalezione liście (możliwie duży zbiór spośród wszystkich gatunków występujących na stanowisku) są mierzone a analizowane pod kątem 31 kryteriów (w tym wielkości, kształtu, proporcji, użyłkowania) i porównywane z danymi zebranymi z istniejących obecnie stanowisk z wielu miejsc świata. Choć drzewa ewoluują, kształt i wielkość liścia muszą być dostosowane do panujących warunków atmosferycznych. W suchym klimacie liście są generalnie małe i mięsiste, nastawione na ograniczenie utraty wody, nawet kosztem ograniczenia dostępu do światła. W ciepłym i wilgotnym klimacie liście są duże i często występują w wielu piętrach. W regionach o wysokiej temperaturze dominują krawędzie gładkie, a w niskiej zaokrąglone. Na kształt liści wpływają procesy fizyczne niezależne od ewolucji, takie jak parowanie wody z powierzchni liścia, dlatego jego wielkość i kształt będą zależały przede wszystkim od zmiennych środowiskowych. Analiza CLAMP pozwala szacować łącznie 24 parametry klimatyczne, w tym temperaturę (średnioroczną, jak i najcieplejszego i najzimniejszego miesiąca), jak i opady i długość sezonu wegetacyjnego.
Pozostałe dane.
Osady z terenów nabrzeżnych pozwalają określić wysokość poziomu morza. Osady z obszarów jezior bezodpływowych pozwalają określić ich poziom (a więc bilans wodny regionu). Pojawienie się osadów morskich w głębi lądu świadczy o wdarciu się fali sztormowej lub tsunami na ląd, z kolei obecność zwiększonej ilości osadów rzecznych w morzu świadczy o wystąpieniu powodzi lub (w przypadku cyklicznego powtarzania się) okresu zwiększonych opadów lub nasilonej erozji gleby. Ślady pożarów w postaci sadzy i popiołu można odnaleźć w warstwach gleby, osadów rzecznych i jeziornych, a w przypadku transportu na duże odległości również w rdzeniach lodowych.
Badanie wzajemnego stężenia izotopów boru pozwala określić wzajemne stężenie jego wodorotlenków a na tej podstawie pH wody. To z kolei jest jednym ze sposobów na określenie zawartości w powietrzu. Stężenie tego gazu można też szacować na podstawie ilości aparatów szparkowych na liściach roślin (przy wyższym stężeniu rośliny tworzą ich mniej aby zmniejszyć utratę wody).
Aktywność słoneczną można badać za pomocą izotopów radioaktywnych o długim czasie rozpadu powstających pod wpływem promieniowania kosmicznego. Izotopy te odkładają się w żywych tkankach, glebach i osadach morskich, jak również w rdzeniach lodowych. Najczęściej wykorzystuje się 14C (czas połowicznego rozpadu 5730 lat), a w przypadku starszych osadów 10Be (czas połowicznego rozpadu 1,36 mln lat). Przy pomocy tych metod udało się ustalić m.in., że niektóre fragmenty Ziemi Baffina znalazły się poza czapą lodową dopiero trzeci raz w ciągu ostatniego miliona lat.
Modelowanie klimatyczne.
Najnowszą metodą badania przeszłego klimatu jest modelowanie z użyciem narzędzi komputerowych. Użycie modeli ma podwójne zastosowanie - pozwala oszacować klimat Ziemi (w tym obszarów, dla których wyniki pośrednich pomiarów są niedokładne, niekompletne lub wzajemnie sprzeczne), a przy okazji stanowi sprawdzenie samego modelu - czy jest on w stanie uzyskać zgodne z najlepszą wiedzą wyniki modelowania klimatu dla warunków różnych od obecnego klimatu Ziemi. W ten sposób można ocenić na ile model jest zdolny do przewidzenia przyszłego klimatu Ziemi, szczególnie w kontekście wzrostu temperatury wskutek globalnego ocieplenia.
Źródła próbek.
Podstawowym źródłem wiedzy o klimacie wszystkich epok sprzed pojawienia się bezpośrednich pomiarów są ślady znalezione w ziemi i skałach osadowych. Do określania wieku skał i szczątków organicznych wykorzystuje się przede wszystkim metody izotopowe pozwalające określić czas powstania na podstawie stosunku pomiędzy ilością uwięzionych w momencie powstania izotopów promieniotwórczych a ilością produktów ich rozpadu lub stabilnych izotopów tych samych pierwiastków. Określenie temperatury w środowisku jest możliwe m.in. na podstawie innych badań izotopowych, absorpcji magnezu i strontu przez plankton oraz na podstawie badań martwej materii organicznej. Informacji o temperaturze i wilgotności dostarczają też dane o zasięgu erozji lodowcowej i występowaniu charakterystycznych gatunków o znanej niszy siedliskowej.
Zapisy historyczne.
Zapisy historyczne mogą stanowić istotne źródło informacji o klimacie w czasach historycznych. Przykładem są obserwacje daty zamarzania i rozmarzania jezior, początek kwitnienia wiśni, czy data zbiorów winorośli. Bogatym źródłem danych są dzienniki pokładowe statków - zawierają one dane dotyczące nie tylko bieżącej pogody (zwłaszcza wiatru i opadów), ale w przypadku obszarów polarnych również zasięgu zjawisk lodowych, co pozwala określić długoterminowe wzorce pogodowe. Na podstawie zapisów historycznych można określić dla niektórych lokalizacji przebieg zmian temperatury z okresu ostatnich kilkuset lat. Innym źródłem jest historyczny zasięg lodowców górskich, dla którego cząstkowe dane sięgają w niektórych regionach Alp nawet kilkuset lat.
Rdzenie lodowe.
Rdzenie lodowe są jednym z najbogatszych źródeł danych o klimacie z ostatnich kilkuset tysięcy lat, ze względu na to, że można przy ich pomocy szacować zarówno temperaturę, jak i opady oraz aktywność wulkaniczną. W rdzeniach lodowych zachowane są bąbelki powietrza atmosferycznego sprzed setek tysięcy lat, na podstawie których można określić za pomocą spektrometrii masowej stężenie gazów cieplarnianych, w tym dwutlenku węgla, metanu i tlenku diazotu. Oprócz powietrza w rdzeniach lodowych uwięzione zostają cząstki pyłów i aerozoli wulkanicznych. Porównanie ich stężenia na obu półkulach pozwala stwierdzić, czy erupcja miała miejsce na półkuli północnej, południowej, czy w pobliżu równika. Grubość rocznej warstwy lodu wskazuje na roczną wartość opadów w danym miejscu. Te są częściowo zależne od temperatury, choć do określania jej wykorzystuje się przede wszystkim badania izotopowe. Rdzenie lodowe mogą też zapewnić szacunkowe dane dotyczące wielkości i rozmieszczenia pustyń (dzięki obecności pyłu przywianego z tych obszarów) i pożarów lasów (na podstawie cząstek sadzy). Pyłki roślin pozwalają określić, jakie gatunki roślin występowały w pobliżu lądolodu.
Odwiertów dokonuje się w miejscu, gdzie przez cały rok temperatury są znacznie poniżej zera, opady bardzo niskie, a lód akumuluje się z roku na rok i nie przemieszcza pod wpływem ruchu lądolodu. Najdłuższy okres pomiarów jest możliwy dla rdzeni lodowych pochodzących z Grenlandii i Antarktydy. Najdłuższy nieprzerwany ciąg pomiarów sięga 800 tysięcy lat w przeszłość, a najstarsze próbki lodu pochodzą sprzed 2,7 mln lat. Występowanie tak starego lodu jest rzadkie, gdyż lód spływa ze środka lądolodu w kierunku morza, zaś szczególnie głębokie warstwy lodu są topione ciepłem pochodzącym z wnętrza Ziemi. Jak dotąd najstarsze próbki lodu pochodzą z miejsc, gdzie niebieski lód lodowcowy (stary lód) wydostaje się na powierzchnię. Takie obszary pokrywają 1,67% powierzchni kontynentu. Antarktyda jest przynajmniej częściowo pokryta lodem nieprzerwanie od ok. 30 mln lat. Choć masy lodu na Antarktydzie znajdują się w ciągłym ruchu, spekuluje się, że mogą istnieć miejsca, gdzie zachował się lód sprzed okresu epok lodowcowych (starszy niż 3 miliony lat). Takie odkrycie pozwoliłoby określić skład atmosfery w czasach, gdy klimat Ziemi był o ok. 3 stopnie cieplejszy niż obecnie.
Rdzenie lodowe z różnych miejsc można porównywać ze sobą dzięki występowaniu tych samych zanieczyszczeń (np. wulkanicznych) w konkretnych latach. W pierwszych powstawania lodu uwięzione gazy podlegają dyfuzji, więc zmierzone stężenia np. metanu stanowią w rzeczywistości średnią z okresu od kilkunastu do kilkuset lat. Dane z rdzeni lodowych są datowane i kalibrowane poprzez badania radioizotopowe oraz porównywane z innymi pośrednimi pomiarami temperatury.
Dendrochronologia.
Dendrochronologia to metoda datowania zjawisk i badania klimatu wykorzystująca słoje drewna. Badanie szerokości słojów i gęstości drewna roślin o znanej dacie śmierci pozwala określić warunki wzrostu panujące w poszczególnych latach. Wykorzystanie próbek z wielu drzew pozwala wziąć poprawkę na zakłócenia mające wpływ na pojedyncze drzewa (np. uszkodzenie przez wiatr, zgryzanie przez roślinożerców) i określić warunki dla rozwoju drzew na określonym obszarze (w tym temperaturę, nasłonecznienie i opady). Fragmenty martwych drzew zachowane w budowlach i torfowiskach można datować poprzez porównanie słojów ze starszymi żyjącymi drzewami lub pniami drzew o wcześniej wyznaczonej (bezpośrednio lub również przez porównanie) dacie śmierci. W ten sposób można uzyskać ciągłą skalę o długości kilku tysięcy lat. Najstarsza ciągła linia pomiaru sięga 12 310 lat.
Badania koralowców i mięczaków.
Niektóre mięczaki i koralowce, podobnie jak drzewa, żyją wiele dziesiątek lat i co roku przyrastają tworząc nową warstwę szkieletu. Podobnie jak dla drzew, tempo przyrostów zależy od warunków otoczenia. Dane, jakie można odczytać z analizy szkieletów koralowców i mięczaków obejmują temperaturę wody podczas formowania (na podstawie badań izotopowych tlenu oraz proporcji atomów magnezu i wapnia), obecność osadów pochodzących z lądów (naniesionych przez powódź) i szacunkową wysokość poziomu morza. Do badań można wykorzystać koralowce, mięczaki, krasnorosty zawierające związki węglanowe oraz inne długo żyjące organizmy występujące w wodach słodkich i słonych. Najmłodsze szkielety można datować przez porównanie wzoru słojów do organizmów o znanej dacie śmierci, starsze (do ok. 30 tysięcy lat) za pomocą radiodatowania węglowego, a starsze przy pomocy metod izotopowych wykorzystujących uran i tor. Dla wielu koralowców daje się wyróżnić zarówno przyrosty roczne, jak i przyrosty z każdego dnia, co stwarza możliwość określenia, jak w miarę spowalniania ruchu obrotowego Ziemi malała liczba dni w ciągu roku.
Osady morskie i lądowe.
W wyniku obumierania i opadania martwych organizmów co roku w glebie i na dnie morza pojawia się nowa warstwa martwych szczątków organicznych. Większa część ulega rozkładowi przez utlenienie, jednak część szczątków (np. szkielety koralowców wykonane z węglanu wapnia, szczątki organiczne pogrzebane w warunkach beztlenowych) nie rozkłada się, ale pozostaje tworząc osady. Osady można badać bezpośrednio w miejscu występowania (np. w starych kamieniołomach lub wychodniach), lub pobierać próbki do badań w laboratorium. Popularną metodą w przypadku osadów podmorskich jest pobieranie rdzeni. Podobnie jak rdzenie lodowe, osady tworzą odkładające się co roku warstwy, w których uwięziony zostaje pył wulkaniczny, pył pustynny, namuły rzeczne i szczątki organiczne, które można potem datować metodami radioizotopowymi i innymi i badać m.in. za pomocą proporcji izotopów. Największe archiwa rdzeni lodowych potrafią zawierać rdzenie o łącznej długości 35 kilometrów
Klimat w przeszłości.
Dane zebrane w wyniku badań szczątków i modelowania są zestawiane ze sobą aby odtworzyć klimat panujący na Ziemi w danym okresie i jego zmiany. Szczególnym zainteresowaniem paleoklimatologów cieszą się okresy nagłych zmian klimatu, takie jak paleoceńsko-eoceńskie maksimum termiczne, przejścia od epok lodowcowych do interglacjałów, a także okresy istotne z punktu widzenia biosfery, takie jak wielkie wymierania. Zebrane dane pokazują, że temperatura Ziemi pozostawała w silnej korelacji ze stężeniem dwutlenku węgla w atmosferze. Na przestrzeni ostatniego miliarda lat Ziemia przechodziła zarówno okresy całkowitego zlodowacenia, jak i temperatur o ponad 10 °C wyższych niż dzisiejsze.
Okres prekambryjski.
500 mln lat po powstaniu Ziemi jej atmosfera składała się głównie z dwutlenku węgla, azotu, pary wodnej i tlenków siarki, jednak już 2,5 mld lat temu w morzach zaczął pojawiać się tlen. Osiągnięcie poziomu porównywalnego z obecnym (powyżej 15%) nastąpiło dopiero kilkaset milionów lat temu. Już 2,9 mld lat temu temperatura powierzchni Ziemi była zbliżona do dzisiejszej, a część powierzchni Ziemi była pokryta lodem. W okresie między 2,45 mld lat a 2,22 mld lat nastąpiło silne ochłodzenie (przypuszczalnie wywołane rozkładem metanu przez wyprodukowany przez organizmy fotosyntezujące tlen, skutkiem czego znaczna część (a być może całość) powierzchni Ziemi została pokryta lodem tworząc tzw. "Ziemię-śnieżkę". W późniejszym okresie (1,8 mld lat temu do 800 mln lat temu) klimat Ziemi był cieplejszy pomimo przypuszczalnie niskiego stężenia metanu, co sygnalizuje brak śladów po zlodowaceniach. W okresie Kriogenu Ziemia ponownie dwukrotnie pokryła się lodem.
Paleozoik i Mezozoik.
W erze paleozolicznej temperatury na Ziemi przez większą część czasu były wyższe niż obecnie. Pierwsze zlodowacenie nastąpiło pod koniec Ordowiku i było najprawdopodobniej wywołane spadkiem stężenia w atmosferze, co spowodowało masowe wymieranie organizmów morskich. W okresie Syluru część Ziemi była pokryta lodem. Okresy nasilonego zlodowacenia (widocznego dzięki badaniom izotopów tlenu) towarzyszyły obniżonego stężeniu tlenu w oceanach powodujące wymarcie części organizmów morskich. W Dewonie Ziemia była praktycznie wolna od lodu, a temperatura powierzchni morza w tropikach sięgała 30 °C na początku okresu. Znaleziska w ówczesnej strefy równikowej świadczą o bardzo suchym klimacie. W tym okresie po raz pierwszy rośliny lądowe osiągnęły znaczne rozmiary i zróżnicowanie, powodując powstanie gleb i absorpcję węgla. Pod koniec Dewonu temperatura spadła i w okresie Karbonu Ziemia weszła w kolejne zlodowacenie. Z biegiem czasu stężenie i średnia temperatura Ziemi dalej spadały. Powodowało to zmiany w ekosystemach leśnych widoczne w zapisie kopalnym. To z tego okresu pochodzi większość złóż węgla kamiennego z obszarów Stanów Zjednoczonych, Europy i Chin.
Koniec Permu przyniósł radykalną zmianę klimatu skorelowaną w czasie z największym z zanotowanych do tej pory masowych wymierań. Podczas wymierania permskiego wyginęło ponad 90% gatunków morskich i 75% gatunków lądowych. Zapis kopalny z tego okresu pokazuje dużą aktywność wulkaniczną na obszarze trapów syberyjskich oraz uwolnienie do atmosfery bardzo dużych ilości węgla z osadów organicznych. Okres wprowadzenia do szybkiego obiegu dużej ilości węgla jest powiązany z wystąpieniem warunków beztlenowych na większości obszarów oceanu. Przyczyną wymierania było najprawdopodobniej połączenie aktywności wulkanicznej z nagłym ociepleniem klimatu, odtlenieniem oceanów i wydzielaniem siarkowodoru przez bakterie. Temperatura powierzchni morza na obszarach tropikalnych mogła przekroczyć 38 °C (a na lądzie osiągnąć jeszcze wyższe wartości), co spowodowało zanik większości roślin i zwierząt na obszarach równikowych oraz spowodowało wycofanie się z mórz w tych obszarach większości ryb i dominację prostych bezkręgowców.
Warunki klimatyczne podczas ery mezozoicznej (252-66 mln lat temu) były przez cały czas cieplejsze niż obecnie. Z tego okresu nie ma śladów po lądolodach, a obszary tropikalnej wegetacji sięgały znacznie wyższych szerokości geograficznych niż obecnie. W erze mezozoicznej kilkukrotnie zdarzały się okresy nagłego wzrostu temperatury skorelowane z sugerowanym przez stosunek izotopów tlenu uwolnieniem do atmosfery węgla pochodzenia organicznego.
Trzeciorzęd.
Przez pierwsze 10 mln lat po wymieraniu kredowym temperatura powierzchni Ziemi pozostawała o ok. 10 °C wyższa niż obecnie, a wiele terenów dziś zdominowanych przez formacje trawiaste było pokrytych przez lasy. 55 mln lat temu nastąpiło paleoceńsko-eoceńskie maksimum termiczne wywołane uwolnieniem do atmosfery i oceanów dużej ilości (od 2000 do 22 000 miliardów ton) węgla. W wyniku wzrostu stężenia gazów cieplarnianych, temperatura powierzchni Ziemi wzrosła w ciągu kilku tysięcy lat o około 5 °C. Równie wysokie temperatury, wyższe od obecnych od +8 °C w tropikach do nawet +44 °C na Antarktydzie, panowały we wczesnym Eocenie, potem klimat zaczął się ochładzać, a ok. 35 mln lat temu Antarktyda została pokryta lądolodem. Kolejny wzrost temperatury nastąpił w środkowym Miocenie (17-14 mln lat temu). Ok. 2,5 mln lat temu nastąpiło ochłodzenie klimatu i uformowanie się lądolodu Grenlandii. W tym samym czasie nastąpiła stabilizacja lądolodu Antarktydy Wschodniej. W późnym Pliocenie (3,6-2,58 mln lat temu) ostatni raz stężenie było tak wysokie jak obecnie (powyżej 400 ppm), a poziom morza był wyższy o średnio 20 metrów. Obliczenia zachowania się obecnej pokrywy lodowej na Antarktydzie pokazują, że taki wzrost poziomu morza jest możliwy już dla temperatury wyższej od obecnej o ok. 2 °C.
Czwartorzęd.
Od początku Plejstocenu trwa cykl glacjałów i interglacjałów, pomiędzy którymi średnia temperatura Ziemi zmienia się o max. 5 °C. Podczas glacjałów lądolód pokrywał znaczną część Ameryki Północnej, Północną Europę (w tym przynajmniej część Polski) i część Syberii. Zarówno podczas okresów z wyższą, jak i niższą temperaturą, notowano istotne zmiany klimatu. Cykl glacjałów i interglacjałów wyznaczany był przede wszystkim przez Cykle Milankovicia warunkujące ilość światła słonecznego docierającego do wyższych szerokości geograficznych wokół bieguna północnego. W okresach, gdy północ Europy i Ameryki Północnej otrzymywała mniej ciepła, następował przyrost pokrywy śnieżnej, a następnie przyrost i rozrost lądolodów. Zimne okresy skorelowane są z mniejszym stężeniem dwutlenku węgla i metanu oraz znacznie niższym poziomem morza (nawet o 130 metrów). Najlepiej zbadanym (przypuszczalnie najcieplejszym) interglacjałem jest interglacjał eemski, który zaczął się 130 tys. lat temu. W jego najcieplejszej fazie (trwającej kilka tysięcy lat) temperatura powierzchni Ziemi była wyższa o ok. 2 °C od średniej z XX wieku, a poziom morza był o 5 metrów wyższy niż obecnie. Ostatni lądolód ustąpił z Polski 12 tysięcy lat temu. Pozostałości po jego pobycie są widoczne w rzeźbie północnej Polski.
W okresie od 7000 do 5000 lat temu średnia temperatura Ziemi była porównywalna do obecnej, jednak na wysokich szerokościach geograficznych półkuli północnej temperatury w lecie (a w niektórych miejscach również zimą) były zauważalnie wyższe od dzisiejszych, co wynikało z czynników orbitalnych. Od tego czasu aż do początków instrumentalnych pomiarów temperatury średnia temperatura powierzchni Ziemi nie podlega istotnym zmianom.
Przyczyny zmian klimatu.
Ilość energii wypromieniowywanej przez Ziemię w kosmos jest w długim czasie równa energii pochłanianej ze Słońca. Średnia temperatura powierzchni Ziemi wynika z bilansu energii dopływającej do niej ze Słońca i wypromieniowywanej na zewnątrz. Nawet niewielkie odstępstawa od równowagi trwające długo wywołują zmianę temperatury powierzchni Ziemi. Jaką część energii słonecznej pochłania powierzchnia określa parametr zwany albedo planety, a na ilość wypromieniowanej przez Ziemę energii jej temperatura oraz warunki przenoszenia promieniowania w atmosferze, które zależy od stężenia gazów cieplarnianych i aerozoli. Lokalny klimat zależy od warunków geograficznych panujących w określonym miejscu, w tym od wysokości nad poziomem morza, od obecności lądu, oceanu lub lądolodu, prądów morskich i wegetacji.
Zmiany aktywności słonecznej.
Ilość energii docierająca do Ziemi ze Słońca wynika ze stałej słonecznej oraz średniej odległości Ziemi od Słońca. Na przestrzeni milionów lat moc Słońca rośnie i obecnie jest o ok. 2,5% silniejsza niż 250 mln lat temu, co przekłada się na dodatkowe wymuszanie radiacyjne ok. 6 W/m2 powierzchni Ziemi. Aktywność słoneczna zmienia się w cyklu o ok. 11-letnim okresie oraz przechodzi przez długookresowe minima i maksima, jednak wpływ tych cykli na klimat Ziemi nie jest bardzo istotny. Wzrost stałej słonecznej o 0,5 W/m2 (na poziomie orbity Ziemskiej) powinien (bez zmiany innych czynników) doprowadzić do podniesienia temperatury powierzchni Ziemi o 0,15 °C.
Cykle Milankovicia.
Osobną przyczyną zmiany klimatu są Cykle Milankovicia. Są to zmiany orbity Ziemi powtarzające się w cyklach o okresach liczonych w dziesiątkach i setkach tysięcy lat. Największy wpływ na zmiany klimatu ma zmiana eliptyczności orbity ziemskiej, która zmienia się w cyklach o średnim okresie 100 tysięcy lat. Największy strumień ciepła dociera do powierzchni Ziemi gdy orbita jest maksymalnie eliptyczna (ekscentryczność osiąga 0,06). Zmiana orbity zwiększa średni strumień energii docierający do powierzchni Ziemi o 0,45 W/m2 (przyjmując obecne albedo). Pozostałe cykle (precesja i zmiany nachylenia osi) nie wpływają one na ilość promieniowania słonecznego docierającego do Ziemi, a jedynie na rozkład promieniowania słonecznego na poszczególnych obszarach. Zmiany strumienia energii docierające do wysokich szerokości geograficznych na półkuli północnej mają wpływ na formowanie i zanik lądolodów w północnej Europie i Ameryce Północnej. Przez ostatnie 10 tysięcy lat dopływ ciepła do tych szerokości geograficznych malał, a przez następne 50 tysięcy lat będzie wyższy niż dziś.
Zmiany stężenia gazów cieplarnianych i aerozoli.
Obecność gazów cieplarnianych ma znaczny wpływ na klimat Ziemi - szacuje się, że po zniknięciu gazów cieplarnianych temperatura powierzchni Ziemi spadłaby o 35 °C w ciągu kilkudziesięciu lat. Największy wpływ na efekt cieplarniany mają para wodna, dwutlenek węgla, metan i podtlenek azotu. Spośród tych gazów jedynie para wodna skrapla się w atmosferze, więc jej aktualne stężenie jest zależne od temperatury. Pozostałe gazy mają długi czas życia w atmosferze, szczególnie , którego ilość jest regulowana przez obieg węgla w przyrodzie. W wysokiej temperaturze ilość dwutlenku węgla usuwanego z atmosfery wzrasta, co powoduje ochładzanie klimatu. Dzięki temu w skali czasowej setek milionów lat wzrost mocy Słońca jest kompensowany przez malejące stężenie i temperatura Ziemi pozostaje w granicach zdatnych do rozwoju życia na ladzie. Zmiany stężenia aerozoli wynikają z aktywności wulkanicznej, wiatru wiejącego nad pustyniami i morzami oraz wegetacji (w tym pylenia roślin i pożarów). Na podstawie historycznych danych wiemy, że wpływ erupcji wulkanicznych jest zazwyczaj krótkotrwały (trwa od kilku lat w przypadku większych erupcji, takich jak wybuch Pinatubo w 1991 do kilkudziesięciu lat w przypadku erupcji superwulkanu), ale może powodować w tym czasie istotne wahania temperatury i wilgotności wybranych regionów Ziemi. Długotrwałe wielkie erupcje wulkaniczne potrafią trwale zmieniać klimat Ziemi poprzez emisje gazów cieplarnianych.
Albedo.
Albedo zależy m.in. od powierzchni pokrytej śniegiem i lodem, stąd zmniejszenie powierzchni pokrywy śnieżnej i lodu morskiego w Arktyce jest odpowiedzialne za silniejsze ocieplanie się tej części globu. Na albedo ma wpływ również powierzchnia i typ chmur (chmury mogą mieć zarówno działanie ochładzające poprzez odbijanie światła słonecznego z powrotem w kosmos, jak i ocieplające poprzez absorpcję promieniowania podczerwonego wydzielanego przez Ziemię). Wielkość, rozmieszczenie i kształt chmur są jednym z największych źródeł niepewności przy badaniach dotyczących klimatu Ziemi, szczególnie dla odległych epok geologicznych, gdy warunki panujące w atmosferze były odmienne od dzisiejszych. Dynamika chmur zależy od zjawisk zachodzących w małej skali w planetarnej warstwie granicznej, stąd jest trudna do odwzorowania w globalnych modelach klimatu, gdzie przyjmuje się ich określone zachowanie na drodze parametryzacji. Ocenia się, że przy stężeniu dwutlenku węgla powyżej 1200 ppm nastąpi zanik znacznej części chmur typu "stratocumulus" nad powierzchnią mórz, co doprowadzi do dalszego wzrostu temperatury nawet do 8 °C.
Zauważalny wpływ na albedo ma również zmiana poziomu morza (ponieważ woda pochłania większą część promieniowania słonecznego niż ląd), a także typ roślinności (np. wielkość lasów), pył pustynny a nawet obecność mikroskopijnych alg na lodzie.
Dryf kontynentów.
Wędrówka kontynentów ma wpływ na regionalny klimat poprzez zmiany prądów morskich, wiatrów monsunowych i nasłonecznienie poszczególnych lokalizacji w wyniku przesuwania kontynentów na wyższą lub niższą szerokość geograficzną. Rozkład kontynentów ma wpływ na klimat również poprzez usuwanie w procesie wietrzenia, co wynikowo przekłada się na zmiany klimatu. Powstanie lądolodu jest możliwe tylko wówczas, gdy niskiej temperaturze powierzchni globu towarzyszy obecność kontynentów w obszarach okołobiegunowych. Dodatkowym czynnikiem mającym wpływ na klimat jest możliwość przepływu prądów morskich wokół równika lub wokół biegunów. Wpływa to na możliwość dotarcia ciepła do obszarów polarnych, a więc na spadek ich temperatury.
Czynniki wpływające na rozkład temperatury i lokalny mikroklimat.
Do głównych czynników wpływających na klimat w danym miejscu należą, oprócz czynników globalnych, również szerokość geograficzna i wysokość nad poziomem morza (zmieniająca się pod wypływem procesów tektonicznych), rozkład lądów, oceanów i lądolodów, prądy morskie, topografia terenu i pokrycie terenu.

</doc>
<doc id="978315" url="https://pl.wikipedia.org/wiki?curid=978315" title="Merkici">
Merkici

Merkici – plemię spokrewnione z Mongołami, mieszkające w XII wieku nad Bajkałem.
Rozbici przez Czyngis-chana i wcieleni do imperium mongolskiego. Ostatnie regularne oddziały Merkitów walczyły w bitwie nad Kałką.

</doc>
<doc id="978316" url="https://pl.wikipedia.org/wiki?curid=978316" title="Deportivo Cucuta">
Deportivo Cucuta



</doc>
<doc id="978318" url="https://pl.wikipedia.org/wiki?curid=978318" title="Hrabstwo Fulton (Illinois)">
Hrabstwo Fulton (Illinois)

Hrabstwo Fulton – hrabstwo w USA, w stanie Illinois, według spisu z 2000 roku liczba ludności wynosiła 38 250. Siedzibą hrabstwa jest Lewistown.
Geografia.
Według spisu hrabstwo zajmuje powierzchnię 2286 km², z czego 2242 km² stanowią lądy, a 44 km² (1,92%) stanowią wody. Największym miastem hrabstwa jest Canton a najmniejszym Marbletown.
Historia.
Hrabstwo Fulton zostało założone w 1823 roku i wyodrębnione z hrabstwa Pike. Swoją nazwę zawdzięcza Robertowi Fulton (1765 – 1815), amerykańskiemu inżynierowi i wynalazcy.
Pierwszym osadnikiem w Hrabstwie Fulton był Ossian Ross, który przyjechał w pobliże okolic dzisiejszego miasta Lewistown w 1821 roku. Fakt ten został zarejestrowany w dokumentach parcelujących ziemie w wojskowym oddziale parcelacji ziem w stanie Illinois. W 1822, miejsce osiedlenia zostało nazwane Lewistown od imienia najstarszego syna Rossa.
W 1823 roku zbudowano pierwszy budynek sądu w Hrabstwie Fulton w Lewistown. W roku 1838 postawiono pierwszy murowany gmach sądu, który istniał do roku 1894, kiedy to budynek został strawiony przez pożar.
W trakcie trwania II wojny światowej w hrabstwie Fulton zorganizowano Obóz Ellis, zwany początkowo Projektem Lewistown. Obóz powstawał od 17 września 1942 i 15 kwietnia 1943 roku został oficjalnie otwarty. W obozie organizowano szkolenia żołnierzy udających się na wojnę do Europy. Koszary zajmowały 17 800 akrów ziemi. W listopadzie 1944, część treningów oficjalnie zostały skończone, a pozostałe zajęcia ograniczone.
Kultura.
W Hrabstwie znajduje się Muzeum Dickson Mounds, Państwowe Muzeum Indian poświęcone pierwszym kulturom indiańskim żyjących na terenie Illinois. Z hrabstwa pochodzi amerykański pisarz i poeta Edgar Lee Masters, który napisał "Antologię Rzeki Spoon (Spoon River Anthology, 1915)".
Demografia.
Według spisu z 2000 roku hrabstwo zamieszkuje 38 250 osób, które tworzą 14 877 gospodarstw domowych oraz 10 250 rodzin. Gęstość zaludnienia wynosi 17 osób/km2. Na terenie hrabstwa jest 16 240 budynków mieszkalnych o częstości występowania wynoszącej 7 budynków/km2. Hrabstwo zamieszkuje 95,12% ludności białej, 3,60% ludności czarnej, 0,18% rdzennych mieszkańców Ameryki, 0,24% Azjatów, 0,02% mieszkańców Pacyfiku, 0,29% ludności innej rasy oraz 0,55% ludności wywodzącej się z dwóch lub więcej ras, 1,25% ludności to Hiszpanie, Latynosi lub inni.
W hrabstwie znajduje się 14v877 gospodarstw domowych, w których 28,60% stanowią dzieci poniżej 18 roku życia mieszkający z rodzicami, 56,50% małżeństwa mieszkające wspólnie, 8,80% stanowią samotne matki oraz 31,10% to osoby nie posiadające rodziny. 27,50% wszystkich gospodarstw domowych składa się z jednej osoby oraz 14,50% żyje samotnie i ma powyżej 65 roku życia. Średnia wielkość gospodarstwa domowego wynosi 2,40 osoby, a rodziny wynosi 2,90 osoby.
Przedział wiekowy populacji hrabstwa kształtuje się następująco: 22,00% osób poniżej 18 roku życia, 8,70% pomiędzy 18 a 24 rokiem życia, 28,00% pomiędzy 25 a 44 rokiem życia, 23,00% pomiędzy 45 a 64 rokiem życia oraz 18,30% osób powyżej 65 roku życia. Średni wiek populacji wynosi 39 lat. Na każde 100 kobiet przypada 105,30 mężczyzn. Na każde 100 kobiet powyżej 18 roku życia przypada 104,50 mężczyzn.
Średni dochód dla gospodarstwa domowego wynosi 33 952 USD, a średni dochód dla rodziny wynosi 41 193 dolarów. Mężczyźni osiągają średni dochód w wysokości 31 800 dolarów, a kobiety 21 223 dolarów. Średni dochód na osobę w hrabstwie wynosi 17 373 dolarów. Około 7,30% rodzin oraz 9,90% ludności żyje poniżej minimum socjalnego, z tego 13,30% poniżej 18 roku życia oraz 6,90% powyżej 65 roku życia.

</doc>
<doc id="978319" url="https://pl.wikipedia.org/wiki?curid=978319" title="La Masia">
La Masia

La Masia – szkółka piłkarska klubu FC Barcelona powstała w 1979.
Budynek, w którym siedzibę do 2011 roku miała szkółka, został wybudowany w 1702 roku jako farma. W istocie katalońskie słowo „masia” oznacza właśnie dużą, wiejską, murowaną chatę. Klub wszedł we własność takiej chaty w 1953 roku. Słynna akademia służyła wówczas za warsztat architektom i twórcom nowego stadionu FC Barcelony. Cztery lata później (dokładnie 24 września 1957 roku) powstała „świątynia” Dumy Katalonii, czyli Camp Nou, natomiast dom został zamknięty w oczekiwaniu na miejsce przeznaczenia. Podczas gdy prezesem klubu był Enric Llaudet, budynek został przebudowany i powiększony na potrzeby nowej siedziby sternika Blaugrany (została otwarta 26 września 1966 roku). Dnia 20 października 1979 roku z inicjatywy Johana Cruyffa odnowiona La Masía stała się rezydencją młodych adeptów futbolu. Akademia była stworzona nieco na wzór szkółki Ajaksu Amsterdam. Dwuczęściowy dom o powierzchni 610 m² składał się z dużej kuchni, jadalni, biblioteki, pokoju codziennego, pomieszczeń administracyjnych, łazienek, przebieralni, a wszystko to dla 60 chłopców. Obiekt miał trenować i kształcić młodych sportowców, którzy opuścili rodziny i swoje domy na rzecz klubu. Większość adeptów pochodziło z Katalonii lub z Hiszpanii, jednakże rekrutowani byli także ci zza granicy. Historyczna konstrukcja nie mogła pomieścić wszystkich chętnych, których z biegiem czasu przybywało wręcz lawinowo. Zmieniali się klubowi działacze, przychodzili i odchodzili kolejni trenerzy, a La Masía niezmiennie dostarczała kolejnych graczy, „produkowała” reprezentantów kraju, budziła coraz większy zachwyt oraz zazdrość na całym piłkarskim świecie. Na początku sezonu 1999-2000 obiekt został powiększony o kolejnych 18 pokoi. W 2011 roku zapowiedziano przeniesienie ośrodka szkoleniowego do nowego obiektu znajdującego się w Sant Joan Despí, 8 km od Barcelony. Oficjalna nazwa nowej szkółki brzmi La Masía – Centre de Formació Oriol Tort. Budowa nowej akademii rozpoczęła się w grudniu 2009 roku i została zakończona w lipcu 2011 roku. Budynek ma powierzchnię 6000 m², posiada pięć pięter o pojemności do 123 miejsc (83 dla mieszkańców oraz 40 dla pracowników). Cała inwestycja (wraz z wyposażeniem) kosztowała 11,3 miliona euro.
Odkąd Guardiola objął stanowisko trenera Dumy Katalonii, w oficjalnych meczach zadebiutowało aż dwudziestu dwóch wychowanków La Masii. Trzeba tutaj zaznaczyć, iż nie wszyscy zawodnicy stanowiący obecnie o sile FC Barcelony przeszli wszystkie etapy kształcenia w akademii klubu. Część z nich rozpoczynała przygodę z piłką w mniejszych klubach, ale szybko trafili na Camp Nou (np. Andrés Iniesta, Josep Guardiola). Są i tacy, którzy zmienili FC Barcelonę na inny klub, jednak po kilku latach wrócili „na stare śmieci” (np. Gerard Piqué, Cesc Fàbregas czy Jordi Alba). Akademia była zarówno ich domem jak i szkołą. Poza Półwyspem Iberyjskim szkółki FC Barcelony mieszczą się w Chinach, Japonii, Egipcie, Kuwejcie, Zjednoczonych Emiratach Arabskich, Peru, a od niedawna również w Polsce, Brazylii, Korei Południowej i Indonezji. Średnio, co piąty wychowanek FC Barcelony zostaje graczem najlepszych europejskich klubów (ok. 10% debiutuje w pierwszym zespole, kolejne 10% karierę w La Liga lub najwyższej lidze poza granicami Hiszpanii).

</doc>
<doc id="978332" url="https://pl.wikipedia.org/wiki?curid=978332" title="Publiusz Witeliusz">
Publiusz Witeliusz



</doc>
<doc id="978343" url="https://pl.wikipedia.org/wiki?curid=978343" title="Publiusz Witeliusz (ojciec)">
Publiusz Witeliusz (ojciec)

Publiusz Witeliusz – rycerz rzymski, dziad cesarza Aulusa Witeliusza.
Pochodził z Nucerii (obecnie Nocera). Swetoniusz zebrał sprzeczne informacje na temat jego pochodzenia. Według książeczki Kwintusa Elogiusza (dedykowanej Kwintusowi, synowi Publiusza) Witeliusze mieli pochodzić od Fauna, króla Aboryginów i Witelii, czczonej jako bogini. Z kolei inni autorzy (m.in. Kasjusz Sewerus) twierdzili, że protoplasta rodu Witeliuszów był szewcem, jego syn, dorobiwszy się na zakupie wystawionych przez państwo na licytację przedmiotów, ożenił się z prostytutką; z kolei ich syn miał osiągnąć stopień rycerza rzymskiego.
Publiusz był zarządcą dóbr Oktawiana Augusta. Pozostawił czterech synów, którymi byli:

</doc>
<doc id="978345" url="https://pl.wikipedia.org/wiki?curid=978345" title="Sandstorm (pojazd)">
Sandstorm (pojazd)

Sandstorm – pojazd robot. Stworzonym przez Carnegie Mellon University's Red Team, jest cięższą modyfikacją pojazdu 1986 model 998 HMMWV. Startował w DARPA Grand Challenge w 2004 i 2005. Siostrzanym projektem jest pojazd – H1ghlander.

</doc>
<doc id="978346" url="https://pl.wikipedia.org/wiki?curid=978346" title="Miksologia">
Miksologia



</doc>
<doc id="978348" url="https://pl.wikipedia.org/wiki?curid=978348" title="Konklawe 1484">
Konklawe 1484

Konklawe 26-29 sierpnia 1484 – konklawe, jakie odbyło się po śmierci papieża Sykstusa IV, zakończone wyborem Innocentego VIII.
Śmierć Sykstusa IV.
Sykstus IV zmarł na podagrę dnia 12 sierpnia 1484 o godzinie 5 rano, w wieku 70 lat. Papież ten nade wszystko miłował własną rodzinę – w chwili jego śmierci aż czterech jego krewnych było kardynałami, a jego siostrzeniec Girolamo Riario był seniorem niewielkiego państewka wokół Imoli i Forlì, nadto przejął kilka posiadłości rzymskiego rodu Colonna. Papiescy nepoci nie cieszyli się popularnością wśród Rzymian. Okres sediswakancji w 1484 był najbardziej krwawy w ciągu całego stulecia, gdyż upłynął pod znakiem wystąpień ludowych przeciw rodzinie i stronnikom zmarłego papieża (tzw. Liguryjczykom). Na Zatybrzu zniszczone zostały magazyny należące do liguryjskich kupców, a nawet genueński szpital. W chwili śmierci Sykstusa IV Girolamo Riario oblegał należące do Colonnów lenno Paliano, jednak na wieść o zgonie stryja powrócił do miasta, gdzie zwolennicy Colonnów zaatakowali jego pałac. Riario sprzymierzył się z rzymskim rodem Orsini, tradycyjnymi rywalami Colonnów. Obawiano się, że Girolamo może siłą narzucić wybór nowego papieża, tym bardziej, że pod jego kontrolą, jeszcze z nadania Sykstusa IV, pozostawał Zamek św. Anioła. Sytuacja w Rzymie była na krawędzi wojny domowej. Większość kardynałów wynajęła oddziały zbrojne do ochrony swych pałaców. Wojska strzegące pałaców kardynała Giuliano della Rovere, bratanka Sykstusa IV, oraz kardynała Rodrigo Borgii, wicekanclerza Stolicy Apostolskiej, dysponowały nawet artylerią.
Lista elektorów.
W konklawe wzięło udział 25 spośród 32 żyjących kardynałów:
Wśród elektorów było dwudziestu jeden Włochów, dwóch Hiszpanów (Borgia i Margarit), Francuz (Hugonet) i Portugalczyk (da Costa). Czterech kardynałów: Giuliano i Domenico della Rovere, Girolamo Basso della Rovere i Raffaele Sansoni Riario było krewnymi zmarłego papieża. Kardynał Rangoni, choć był Włochem, reprezentował interesy Królestwa Węgier.
Aż 19 elektorów było nominatami Sykstusa IV. Czterech mianował papież Paweł II, a po jednym Pius II (Piccolomini) i Kalikst III (Rodrigo Borgia).
Nieobecni.
Siedmiu kardynałów nie uczestniczyło w elekcji, w tym trzech Francuzów, dwóch Hiszpanów, Włoch i Anglik:
Czterech mianował Sykstus IV, dwóch Paweł II, a jednego Kalikst III.
Przygotowania do konklawe.
Pierwszorzędną sprawą było zapewnienie kardynałom bezpieczeństwa i swobody podczas konklawe. Udało się to głównie dzięki kardynałowi Barbo, który doprowadził do rozejmu między rzymskimi baronami. Za cenę 8000 dukatów skłonił Girolamo Riario do wycofania wojsk z Rzymu i oddania Zamku św. Anioła pod kontrolę biskupa Todi Francesco Mascardo, działającego z ramienia Świętego Kolegium. Wojska Orsinich miały wycofać się do Viterbo, a wojska Colonnów także miały zostać ewakuowane z miasta do posiadłości rodowych w Lacjum.
23 sierpnia do Rzymu przybył kardynał Ascanio Sforza, mianowany na kilka miesięcy przed śmiercią Sykstusa IV. Ponieważ nie wszystkie obrzędy związane z jego nominacją zostały dopełnione, powstała wątpliwość, czy może on uczestniczyć w konklawe. Ostatecznie jednak zadecydowano, że należy go dopuścić do udziału.
Frakcje.
W Kolegium Kardynałów wyróżniano dwie główne frakcje, choć obejmowały łącznie one zaledwie około połowy elektorów. Przywódcą pierwszej frakcji, która opowiadała się za utrzymaniem we Włoszech "status quo" ustanowionego traktatem z Bagnolo, był wicekanclerz Rodrigo Borgia. Należeli do niej d’Aragona, Sforza, Riario, a także rzymscy kardynałowie Orsini i Conti. Przywódcą przeciwnej frakcji był Giuliano della Rovere, główny nepot Sykstusa IV, a należeli do niej Colonna, Savelli, Cibo, Girolamo Basso i Domenico della Rovere. Pozostali kardynałowie nie byli jednoznacznie zaliczani do żadnej z tych dwóch grup.
Kandydaci na papieża.
Ambasador księstwa Mantui w swym raporcie z dnia 15 sierpnia twierdził, że największe szanse ma Stefano Nardini, a na drugim miejscu Giovanni Conti, gdyż są popularni i powszechnie szanowani. Jako wartościowych kandydatów wymieniano Piccolominiego i Barbo, jednak szanse tego drugiego osłabiało jego weneckie pochodzenie. Po obłożeniu przez Sykstusa IV Wenecji interdyktem szanse wszystkich weneckich kardynałów oceniano nisko. Jako neutralnych kandydatów wymieniano także Juana Margarita z Gerony oraz Portugalczyka Jorge da Costa. Aktywnie na rzecz swojej kandydatury działał Rodrigo Borgia, który próbował zyskiwać zwolenników za pomocą łapówek. Kardynałowi d’Aragona w zamian za poparcie obiecał urząd wicekanclerza i swój własny pałac kardynalski, kardynałowi Colonnie opactwo Subiaco oraz 25 000 dukatów, a kardynałowi Savelli zbliżoną sumę pieniędzy. Wiadomo także, że Borgii udało się zyskać poparcie rodu Orsini. Giuliano della Rovere dążył do wybrania papieża słabego, przy którym mógłby zachować swoje dotychczasowe wpływy.
Konklawe.
Konklawe rozpoczęło się 25 sierpnia mszą do Ducha Świętego, celebrowaną przez kardynała Barbo, biskupa Palestriny. W ciągu pierwszych dwóch dni kardynałowie opracowywali tekst kapitulacji wyborczej, którą podpisali ostatecznie 28 sierpnia nad ranem. Zobowiązywała ona elekta do kontynuowania walk przeciw Imperium Osmańskiemu oraz wzmacniała pozycję Kolegium Kardynalskiego wobec papieża. Nakazywała także wypłacanie ze skarbca papieskiego 100 dukatów każdemu kardynałowi, którego dochód z beneficjów wynosił poniżej 4000 dukatów.
Do pierwszego głosowania doszło 28 sierpnia. Najwięcej, bo aż dziesięć głosów uzyskał kardynał Marco Barbo. W tej sytuacji podjęto decyzję o rezygnacji z procedury ustnego akcesu, która mogłaby przynieść zwycięstwo wenecjanina już w tej turze. Pomimo że Barbo był powszechnie szanowany, większość kardynałów nie życzyła sobie jego zwycięstwa z uwagi na swe antyweneckie nastawienie, a także ze względu na obawy przed godzącymi w ich interesy majątkowe reformami kościelnymi, których spodziewano się po pobożnym i ascetycznym kardynale Barbo.
Po pierwszym głosowaniu okazało się też, że kardynał Borgia, mimo podjętych wysiłków, nie ma szans na zdobycie tiary – poparli go jedynie d’Aragona, Sforza i Riario. W tej sytuacji wicekanclerz zaproponował kandydaturę swojego rodaka kardynała Juana Margarita, jednak również ten krok zakończył się całkowitym fiaskiem. Wówczas do akcji wkroczył Giuliano della Rovere, który wysunął kandydaturę 52-letniego kardynała Cibo z Molfetty. Kardynałowie Orsini, Sforza i Riario rychło przeszli na jego stronę, gdyż obawiali się zwycięstwa Barbo, a po pewnych wahaniach z tych samych względów to samo uczynili Borgia i d’Aragona. W ten sposób doszło do połączenia sił frakcji Borgii i della Rovere.
W tej sytuacji należało jedynie zapewnić kardynałowi Cibo wymagane siedemnaście głosów. Aby to osiągnąć, w nocy z 28 na 29 sierpnia kardynał Cibo w swojej celi podpisywał różnego rodzaju zobowiązania wobec kardynałów w zamian za ich głosy. Współczesny, nie zawsze wiarygodny kronikarz Stefano Infessura, odnotował domniemaną listę łapówek i gratyfikacji obiecanych elektorom:
Z powyższego wynika, że niektóre z obiecanych elektorom beneficjów należały do kardynała Giuliano della Rovere, co potwierdza jego wiodącą rolę w działaniach na rzecz Cibo, który sam był dość biednym kardynałom i miał niewiele własnych beneficjów do rozdysponowania. W tych symonicznych negocjacjach nie brali udziału jedynie kardynałowie Barbo, Conti, Piccolomini, Margarit, da Costa, Carafa i Zeno, ale kiedy nad ranem dowiedzieli się o poczynionych ustaleniach, również dołączyli swoje głosy.
Wybór Innocentego VIII.
W porannym głosowaniu 29 sierpnia kardynał Giovanni Battista Cibo został jednomyślnie wybrany na papieża. Elekt przybrał imię Innocenty VIII. O godzinie 9 rano protodiakon Piccolomini wygłosił do Rzymian formułę Habemus papam. 12 września odbyła się uroczysta inauguracja pontyfikatu, w trakcie której Piccolomini nałożył tiarę na głowę nowego papieża.
Wybór Innocentego VIII wiązał się z przełamaniem pewnego tabu – był on pierwszym papieżem, oficjalnie przyznającym się do swych nieślubnych dzieci.

</doc>
<doc id="978349" url="https://pl.wikipedia.org/wiki?curid=978349" title="Górnik Kłodawa">
Górnik Kłodawa

Klub Sportowy Górnik Kłodawa, polski klub piłkarski z miejscowości Kłodawa, w powiecie kolskim, grający nieprzerwanie od sezonu 2007/2008 w konińskiej klasie okręgowej. W sezonie 2014/2015 po rundzie jesiennej Górnik zajmuje 4 miejsce w rozgrywkach. Najbardziej utytułowany spośród wszystkich klubów piłkarskich w powiecie kolskim. Klub prowadzi również sekcję tenisa stołowego (ping pong) występującą w III lidze. Klub prowadzi również drużynę siatkarzy występującą w Kolskie Amatorskiej Lidze Piłki Siatkowej.

</doc>
<doc id="978350" url="https://pl.wikipedia.org/wiki?curid=978350" title="Höelün">
Höelün

Höelün (ur. ?, zm. ok. 1208) – matka Czyngis-chana. 
Życiorys.
Pochodziła z mongolskiego rodu Ołkunutów. Pod koniec lat 40. lub na początku lat 50. XII wieku w czasie podróży, do obozu swojego pierwszego męża Merkity – Jeke Cziledü – została porwana przez Jesügeja Baatura mongolskiego wodza, który wziął ją za żonę. Höelün miała z nim czterech synów: Temudżina, Kasara, Kaczi'una i Temügego, zwanego Otcziginem, oraz córkę Temülün. Po jego śmierci przez kilka lat kierowała rodem. Jej spory z wdowami po poprzednich chanach Ambakaju i Kutule (które zarzucały jej chciwość i skąpstwo) doprowadziły do rozpadu rodu, poddani porzucili obóz, choć część z nich Höelün na krótko zawróciła. Nieskutecznie starała się łagodzić konflikty między swymi synami a ich braćmi przyrodnimi Bekterem i Belgütejem, które doprowadziły do zabójstwa Bektera. "Tajna historia Mongołów" przypisuje jej główną rolę w utrzymaniu rodziny w pierwszych latach po odejściu poddanych.
W ordzie Czyngis-chana.
Odgrywała dużą rolę polityczną w imperium mongolskim, była doradcą Czyngis-chana, posiadała własny tümen (wspólnie z najmłodszym synem Otcziginem). Wraz z kolejnymi podbojami oddawano jej dzieci z podbitych bądź dobrowolnie podporządkowanych ludów, które wychowywała, by były "uszami i oczami" dla jej synów. Był wśród nich przyszły zwierzchnik sądownictwa mongolskiego Szigi Kutuku, a także Güczu, Kököczu i Borokuł. Wszyscy oni osiągnęli później wysokie stanowiska w imperium. Podczas konfliktu z rodem Kongoktan, Höelün broniła Kasara, zmarła jednak nie doczekawszy jego zakończenia. Według "Tajnej historii Mongołów" miała umrzeć "ze zmartwienia" z powodu konfliktu między braćmi. Według Raszyda al-Dina po śmierci Jesügeja, miała poślubić jednego z zasłużonych dla Czyngis-chana możnych mongolskich – Mönglika.

</doc>
<doc id="978356" url="https://pl.wikipedia.org/wiki?curid=978356" title="Aulus Witeliusz (syn Publiusza)">
Aulus Witeliusz (syn Publiusza)

Aulus Witeliusz (łac. "Aulus Vitellius") (zm. 32) - rzymski konsul w 32 roku, stryj i imiennik cesarza Witeliusza.
Był synem Publiusza (I); bratem Kwintusa, Publiusza (II) i Lucjusza.
W 32 był konsulem dodatkowym. Zmarł w czasie sprawowania urzędu.

</doc>
<doc id="978358" url="https://pl.wikipedia.org/wiki?curid=978358" title="Aulus Witeliusz">
Aulus Witeliusz



</doc>
<doc id="978359" url="https://pl.wikipedia.org/wiki?curid=978359" title="Manuel Pinto da Costa">
Manuel Pinto da Costa

Manuel Pinto da Costa (ur. 5 sierpnia 1937 w Água Grande) – polityk Wysp Świętego Tomasza i Książęcej, pierwszy prezydent tego kraju od 12 lipca 1975 do 4 marca 1991. Działacz niepodległościowy i założyciel Ruchu Wyzwolenia Wysp Świętego Tomasza i Książęcej (MLSTP), lider partii w latach 1972–1990 oraz 1998–2005. Kandydat w wyborach prezydenckich w 1996, 2001, 2011 i 2016. Prezydent Wysp Świętego Tomasza i Książęcej ponownie od 3 września 2011 do 3 września 2016.
Z wykształcenia doktor ekonomii, w latach 60. XX wieku zaangażował się w działalność ruchu narodowowyzwoleńczego, dążącego do uniezależnienia kraju od Portugalii. Uczestniczył w negocjacjach z władzami kolonialnymi, a po ogłoszeniu niepodległości przez Wyspy Świętego Tomasza i Książęcą został wybrany przez parlament ich pierwszym prezydentem. Jako prezydent najmniejszego państwa w Afryce, posiadał pełnię władzy, będąc jednocześnie szefem państwa, naczelnym dowódcą sił zbrojnych i szefem rządzącego MLSTP, jedynej działającej partii politycznej. W 1979 przejął dodatkowo uprawnienia szefa rządu.
Rządy Pinto da Costy charakteryzowały się brakiem swobód obywatelskich, zwalczaniem opozycji politycznej na zewnątrz i wewnątrz partii oraz budową aparatu bezpieczeństwa. Państwo przyjęło socjalistyczny model rozwoju, upaństwawiając własność prywatną i wprowadzając system gospodarki planowej. Prezydent utrzymywał ścisłe stosunki z dawnymi afrykańskimi koloniami portugalskimi oraz państwami bloku komunistycznego. Dopiero w połowie lat 80. XX wieku, w obliczu narastającego kryzysu gospodarczego, zdecydował się na zmianę kierunku politycznego, nawiązując współpracę z państwami zachodnimi i organizacjami międzynarodowymi.
Stopniowa transformacja gospodarcza i polityczna miała charakter pokojowy i zakończyła się w 1990, kiedy przyjęta została nowa konstytucja, wprowadzająca system wielopartyjny, kadencyjność głowy państwa oraz swobody demokratyczne. W 1991, po przegranej MLSTP-PSD w wyborach parlamentarnych, Pinto da Costa zrezygnował z planowanego startu w wyborach prezydenckich. Bezskutecznie starał się o urząd w dwóch kolejnych wyborach, w 1996 oraz w 2001. Udało się mu to za trzecim razem, w wyborach prezydenckich w 2011, w których wystartował jako kandydat niezależny.
Edukacja.
Manuel Pinto da Costa urodził się w 1937 w dystrykcie Água Grande na Wyspie Świętego Tomasza, terytorium wchodzącym wówczas w skład kolonii portugalskich. Jego ojciec był urzędnikiem zarządzającym plantacjami rolniczymi. Edukację rozpoczynał na wyspie, po czym ukończył seminarium w Angoli oraz kolegium w Lizbonie. Pod koniec lat 50. XX wieku został absolwentem University of London. Wyjechał do Francji oraz na Kubę, a następnie do NRD. W 1961 w Rabacie został wybrany sekretarzem ds. informacji i propagandy Powszechnego Związku Studentów Czarnej Afryki ("União Geral dos Estudantes da África Negra", UGEAN). W Berlinie zdobył doktorat z ekonomii na Uniwersytecie Humboldta.
Działalność narodowa.
W latach 60. XX wieku zaangażował się w działalność ruchu narodowowyzwoleńczego, którego celem było uniezależnienie się Wysp Świętego Tomasza i Książęcej od Portugalii. W 1960 był jednym z założycieli Komitetu na rzecz Wyzwolenia Wysp Świętego Tomasza i Książęcej ("Comitê pela Libertação de São Tomé e Príncipe", CLSTP), który jako pierwszy podjął się zorganizowanej walki z kolonizatorem. W roku następnym CLSTP wszedł w skład Konferencji Organizacji Nacjonalistycznych Kolonii Portugalskich ("Conferência das Organizações Nacionalistas das Colónias Portuguesas", CONCP), zrzeszającej ugrupowania walczące o niepodległość w Gwinei Bissau i Republice Zielonego Przylądka (PAIGC), Angoli (MPLA) oraz w Mozambiku (FRELIMO). Walki zbrojne, w przeciwieństwie do pozostałych krajów, ominęły Wyspy Świętego Tomasza i Książęcą. Pinto da Casto w tym czasie, wspólnie z pozostałymi działaczami, przebywał na emigracji w Libreville w Gabonie.
Wewnętrzne spory w CLSTP doprowadziły do wielu rozłamów w ruchu, który po 1966 coraz bardziej tracił na znaczeniu. W celu jego ożywienia, w lipcu 1972 spotkał się razem z 8 innymi działaczami w Santa Isabel (dzisiejsze Malabo w Gwinei Równikowej) i założył Ruch Wyzwolenia Wysp Świętego Tomasza i Książęcej ("Movimento de Libertação de São Tomé e Príncipe", MLSTP). Został wybrany sekretarzem generalnym ugrupowania, a pozostali działacze (m.in. Miguel Trovoada jako zastępca sekretarza generalnego) weszli w skład biura politycznego z siedzibą w Santa Isabel. Program nowej partii zakładał „pełną niepodległość”. „ustanowienie republikańskich, demokratycznych, świeckich, antykolonialnych i antyimperialnych rządów”. reformę rolną z redystrybucją ziemi oraz stopniowe wprowadzenie gospodarki planowej. W 1973 MLSTP została uznana przez Organizację Jedności Afrykańskiej.
MLSTP podjął działalność narodowowyzwoleńczą na większą skalę dopiero po zamachu stanu i rewolucji goździków w Portugalii 24 kwietnia 1974. Pinto da Costa, w obawie przed represjami w kraju, w dalszym ciągu pozostawał jednak zagranicą, przenosząc biuro polityczne partii do Libreville. Antykolonialne protesty w kraju podjęły natomiast radykalne grupy studentów, którzy w czerwcu 1974 przy pomocy kierownictwa MLSTP, zostali sprowadzeni w tym celu ze studiów w Lizbonie. Do września zdołali oni zmobilizować do wystąpień ludność kreolską oraz robotników z plantacji, domagając się przy tym uznania MLSTP przez władze kolonialne za jedynego prawowitego przedstawiciela ludność santomańskiej. Pod koniec września Portugalia rozpoczęła negocjacje z kierownictwem MLSTP w Libreville. 26 listopada 1974 w Algierze podpisane zostało ostateczne porozumienie, zakładające 6-miesięczny okres przejściowy z rządem złożonym z 5 ministrów (z czego 4 z MLSTP) pod nadzorem portugalskiego Wysokiego Komisarza. Okres zakończyć miały wybory do Zgromadzenia Konstytucyjnego i powołanie nowych władz suwerennego już państwa. Rząd przejściowy powołany został 21 grudnia 1974. Pinto da Costa osobiście nie wszedł w jego skład. W wyborach z 7 lipca 1975 MLSTP, jako jedyna startująca siła polityczna, zdobył wszystkie 16 mandatów. 12 lipca 1975 Wyspy Świętego Tomasza i Książęca oficjalnie ogłosiły niepodległość.
Prezydent (1975–1985).
Wraz z ogłoszeniem niepodległości, Manuel Pinto da Costa 12 lipca 1972 został wybrany przez Zgromadzenie Konstytucyjne na urząd prezydenta Wysp Świętego Tomasza i Książęcej. Urząd premiera objął natomiast Miguel Trovoada. W listopadzie 1975 Zgromadzenie Konstytucyjne uchwaliło konstytucję kraju. Określała ona MLSTP jako „przewodnią siłę polityczną narodu”. uprawnioną do określenia orientacji politycznej państwa. Państwo przyjęło wzorowany na radzieckim ustrój socjalistyczny, podobnie jak inne dawne afrykańskie kolonie portugalskie. Władza ustawodawcza formalnie należała do Ludowego Zgromadzenia Narodowego (ANP), jednakże kandydatów na deputowanych wskazywał wyłącznie MLSTP, a samo ciało każdorazowo zatwierdzało akty prawne przyjęte przez rząd. Wkrótce po objęciu władzy prezydent przystąpił do rozbudowy aparatu partyjnego oraz tworzenia aparatu bezpieczeństwa. W 1975 stworzone zostały partyjne sekcje dla dzieci (Organizacja Pionierów, OPSTEP), młodzieży (Młodzież MLSTP) i kobiet (Organizacja Kobiet, OMSTEP). Zakazana była jakakolwiek działalność organizacji politycznych i stowarzyszeń poza oficjalnymi strukturami MLSTP. Pod koniec 1975 powołany został Specjalny Trybunał ds. Działań Kontrrewolucyjnych (TEACR), mający za cel tropienie prawdziwych bądź domniemanych przeciwników rządu. Stworzony Departament Bezpieczeństwa Narodowego podlegał bezpośrednio prezydentowi. We wrześniu 1977 sformowano Rewolucyjne Siły Zbrojne Wysp Świętego Tomasza i Książęcej (FARSTP), a dwa lata później wprowadzono obowiązkowy pobór do wojska wobec wszystkich mężczyzn.
Ponieważ nie całe ścisłe kierownictwo partii przekonane było do kierunku politycznego obranego przez prezydenta, na tym tle zaczęło dochodzić do tarć i sporów. Część biura politycznego opowiadała się za bardziej liberalnym podejściem do gospodarki i prozachodnią polityką. Prezydent rozpoczął wówczas politykę eliminacji osób kontestujących jego decyzje. Już w 1976 z rządu odszedł Carlos Graça, udając się potem na emigrację do Gabonu. Został on następnie skazany na 24 lata przymusowych robót. W 1976 pod zarzutem spiskowania przeciwko prezydentowi i rządowi aresztowanych zostało 9 osób. Specjalny Trybunał ds. Działań Kontrrewolucyjnych skazał ich na kary od 3 miesięcy do 16 lat pozbawienia wolności. W tym samym roku aresztowany został także Albertino Neto, dowódca FARSTP oraz 6 innych oficerów, których oskarżono o bycie imperialistycznymi agentami oraz planowanie zabójstwa prezydenta i ostatecznie skazano na kary pozbawienia wolności. Prezydent Pinto da Costa tworzył w tym czasie w kraju atmosferę zbliżającego się zagrożenia zewnętrznego ze strony imperialistów. Donosił nawet dyplomatom z OJA i ONZ o nieuchronności inwazji na jego kraj. W marcu 1978 Pinto da Costa, po ogłoszeniu udaremnienia próby zamachu stanu, sprowadził do kraju w celu wzmocnienia własnego bezpieczeństwa 1,5-tysięczny kontyngent wojsk z Angoli i Gwinei Bissau. Do kraju przybyli także doradcy polityczny, wojskowi i gospodarczy z ZSRR, Kuby oraz krajów bloku wschodniego. W kwietniu 1979 prezydent zdymisjonował premiera Miguela Trovoadę, opowiadającego się za bardziej liberalnym podejściem do gospodarki. Urząd premiera został zniesiony, a jego kompetencje znalazły się w gestii szefa państwa. W sierpniu 1979 ludność kreolska na Wyspie Świętego Tomasza zorganizowała dwudniowe wystąpienia społeczne, sprzeciwiając się spisowi powszechnemu, który uważała za pierwszy krok do wprowadzenia przymusowej pracy na rzecz państwa. We wrześniu 1979 Trovoada został aresztowany pod zarzutem inspirowania ostatnich zamieszek oraz udziału w planowaniu zamachu stanu z 1978. Uznany za „wroga ludu”. przebywał w areszcie do lipca 1981, kiedy pozwolono mu na opuszczenie kraju i wyjazd do Francji.
W wyborach do Ludowego Zgromadzenia Narodowego w 1980 MLSTP zdobył wszystkie mandaty. 14 maja 1980 parlament dokonał wyboru prezydenta Manuela Pinto da Costy na drugą kadencję.
Od początku lat 80. XX wieku Pinto da Costa cieszył się pełnią władzy. W swoim ręku skupiał stanowiska szefa państwa, szefa rządu, naczelnego dowódcy sił zbrojnych oraz szefa partii rządzącej. W kraju nie funkcjonowały żadne siły opozycyjne, a opozycyjna emigracja polityczna była rozdrobniona, pozbawiona kontaktu z ojczyzną i większego znaczenia. W listopadzie 1980 władze udaremniły kolejny rzekomy zamach stanu. W grudniu 1981 na Wyspie Książęcej wybuchły zamieszki społeczne z powodu niedoboru produktów żywnościowych, połączone z wystąpieniami separatystów domagających się autonomii dla wyspy. W rezultacie prezydent zdymisjonował ministra obrona i szefa służb specjalnych, Daniela Daio, który był jednym z ostatnich jego potencjalnych rywali wewnątrz partii. W 1982 Daio, w proteście przeciwko polityce prezydenta, zrezygnował z członkostwa w biurze politycznym MLSTP. W tym samym roku na emigrację udał się Leonel Mário d’Alva, premier rządu przejściowego z lat 1974–1975 i były minister spraw zagranicznych. Prezydent uzyskał pełnię swobody dla obsady stanowisk w partii i rządzie swoimi zaufanymi ludźmi. W wyborach do parlamentu w 1985 MLSTP raz jeszcze obsadził wszystkie mandaty. 30 września 1985 Ludowe Zgromadzenie Narodowe wybrało Manuela Pinto da Costę na trzecią kadencję prezydenta.
Polityka gospodarcza.
Młode państwo na progu swojej niepodległości musiało zmierzyć z licznymi wyzwaniami w dziedzinie gospodarki. Ponieważ porozumienie z rządem portugalskim z 1974 nie poruszało kwestii dalszych losów ludności portugalskiej na Wyspach Świętego Tomasza i Książęcej, a przez to nie gwarantowało im bezpieczeństwa i poszanowania własności prywatnej, większość z nich opuściła wyspy. Były to głównie zamożne elity dysponujące kapitałem oraz wykwalifikowane kadry urzędnicze, co spowodowało poważne braki w funkcjonowaniu nowego państwa. Początkowo Wyspy Świętego Tomasza i Książęca borykały się z deficytem budżetowym i chaosem gospodarczym. Prezydent Pinto da Costa nie szukał pomocy w Portugalii, lecz zwrócił się w kierunku innych portugalskojęzycznych państw regionu, w tym głównie Angoli, a także państw bloku komunistycznego, na czele z ZSRR, Kubą i Chińską Republiką Ludową. W rezultacie, do kraju napłynęli doradcy propagujący socjalistyczny model rozwoju gospodarki. Również sam prezydent, ekonomista kształcony w NRD, w pełni wyznawał słuszność tej drogi. Zasobna w ropę naftową Angola dostarczała pomoc gospodarczą w postaci dostaw paliwa po preferencyjnych cenach (4 USD za baryłkę zamiast cen rynkowych w wysokości 18–20 USD), a często zupełnie bezpłatnie. W zamian otrzymywała pełne poparcie w sprawie toczącej się w tym kraju wojnie domowej.
Wkrótce po objęciu władzy prezydent rozpoczął wprowadzenie gospodarki centralnie planowanej. Znacjonalizowane zostały przedsiębiorstwa i fabryki, banki i usługi finansowe, nastąpiła kolektywizacja wsi, utworzono sieć państwowych sklepów. Dwie kontrolowane przez państwo spółki kontrolowały import i eksport oraz dystrybucję dóbr wewnątrz kraju. W państwie zaczęła szerzyć się korupcja i nepotyzm. Stanowiska w administracji i sektorze gospodarczym obejmowali partyjni oficjele lojalni wobec rządzących. Zyskiwali oni dostęp do dóbr, podczas gdy pozostała część społeczeństwa żyła w biedzie. Jednym z głównych wyzwań dla nowych władz, któremu ostatecznie nie sprostały, była dywersyfikacji sektora gospodarczego. Niepodległe państwo odziedziczyło monokulturową gospodarkę, która opierała się na eksporcie kakao oraz imporcie wszystkich pozostałych dóbr, w tym dóbr konsumpcyjnych i żywności. Po opuszczeniu wysp przez Portugalczyków produkcja kakao nie zyskała jednak na jakości i efektywności. W 1975 w porównaniu z latami wcześniejszymi spadła o blisko 50%, do ok. 5 tys. ton. Rolnikom pracującym na państwowych plantacjach brakowało wiedzy i doświadczenia, a państwo nie inwestowano w nowe technologie. W rolnictwie nie przeprowadzono nigdy reformy rolnej, nie rozparcelowano ziemi, w związku z czym jej część pozostawała niewykorzystana. Zamiast rozwijać własne rolnictwo, państwo subsydiowało ceny importowanej żywności i paliw.
Załamanie gospodarcze Wysp Świętego Tomasza i Książęcej nastąpiło w pierwszej połowie lat. 80. XX wieku, gdy na światowych rynkach spadły ceny kakao. Eksport kakao, który w 1975 wynosił 5,2 tys. ton, w 1983 spadł do 3,4 tys. ton. Zmniejszyły się również dochody z eksportu tego surowca, z 24 mln USD w 1979 do 5,9 mln USD w 1981. Kraj znalazł się w sytuacji rosnącego deficytu budżetowego, co spowodowało konieczność ograniczenia inwestycji, wydatków społecznych i importu, a przez to niekorzystnie odbiło się na sytuacji życiowej obywateli. Doszło nawet do braków w zaopatrzeniu w medykamenty, co przyczyniło się do rozprzestrzeniania się malarii. Władze, aby zaspokoić popyt wewnętrzny zaczęły zaciągać zagraniczne pożyczki, co prowadziło do spirali zadłużeniowej i wzrostu inflacji.
Transformacja polityczna i gospodarcza (1985–1990).
Proces odchodzenia Wysp Świętego Tomasza i Książęcej od gospodarki planowej i monopartyjnego systemu politycznego był stopniowy i pokojowy. Trwał około pięciu lat. Spowodowała go nie tyle presja społeczna, ile czysta ekonomiczna konieczność związana z katastrofalną sytuacją sektora gospodarki.
W lipcu 1984 prezydent Pinto da Costa po raz pierwszy publicznie przyznał, że władza podjęła złe decyzje polityczne z powodu braku doświadczenia. Jednocześnie rozpoczął wysiłki dyplomatyczne na rzecz polepszenia stosunków z państwami zachodnimi i organizacjami międzynarodowymi w celu pozyskania od nich pomocy gospodarczej. W rezultacie doszło do nawiązania pierwszych kontaktów handlowych i inwestycji zagranicznych na wyspach. W 1986 podpisano pierwszy kontrakt o zarządzaniu santomańską plantacją kakao przez zagraniczną firmę. W późniejszym czasie zmienione zostało ustawodawstwo w zakresie inwestowania w celu przyciągnięcia większej liczby zagranicznych inwestorów.
Liberalizacja gospodarcza rozpoczęła się najpierw w sektorze sprzedaży detalicznej i handlu. W 1987 prezydent podpisał z Bankiem Światowym i Międzynarodowym Funduszem Walutowym porozumienie o programie zmian strukturalnych ("Structural Adjustment Programme", SAP). W zamian za przeprowadzenie reform otrzymał od tych instytucji wsparcie finansowe. Państwo zobowiązało się do redukcji deficytu budżetowego, dewaluacji waluty, prywatyzacji nierentownych zakładów państwowych, liberalizacji przepisów gospodarczych, dywersyfikacji gospodarki poprzez rozwój innych upraw rolniczych i rozwój turystyki, przeprowadzenia reformy rolnej, redukcji zatrudnienia w administracji publicznej. Program doprowadził do napływu zagranicznego kapitału, co przyspieszyło modernizację krajowej gospodarki.
Równocześnie ze zmianami w zakresie gospodarki, podjęte zostały działania na rzecz liberalizacji sfery politycznej. Prezydent przyjął taktykę zyskiwania poparcia dysydentów, często byłych członków wykluczonych z partii. W ten sposób do rządu w 1988 jako minister spraw zagranicznych powrócił Carlos Graça. Jego powrót umożliwił Pinto da Coście osłabić wewnętrzną opozycję w partii i zyskać wiarygodność na arenie międzynarodowej jako propagatora reform. W grudniu 1989 odbyła się Konferencja Narodowa Ruchu Wyzwolenia Wysp Świętego Tomasza i Książęcej (MLSTP), na której delegaci opowiedzieli się za wprowadzeniem w kraju wielopartyjnego i demokratycznego systemu rządów.
22 sierpnia 1990 rząd zorganizował powszechne referendum konstytucyjne. Zmiany polityczne poparło 72% zarejestrowanych wyborców (95,4% głosujących). Nowa konstytucja została przyjęta 10 września 1990. Wprowadzała ona ustrój wielopartyjny, znosiła karę śmierci, gwarantowała swobody obywatelskie, wprowadzała maksymalnie dwie 5-letnie kadencje prezydenta, a władzę ustawodawczą powierzała 55-osobowemu Zgromadzeniu Narodowemu. W październiku 1990 MLSTP zmienił nazwę na Ruchu Wyzwolenia Wysp Świętego Tomasza i Książęcej-Partia Socjaldemokratyczna ("Movimento de Libertação de São Tomé e Príncipe/Partido Social Democrata", MLSTP-PSD). Nowym sekretarzem generalnym partii został wybrany Carlos Graça. Pinto da Costa nie ubiegał się o to stanowisko, gdyż planował start w wyborach prezydenckich jako kandydat ponadpartyjny. W kraju powstawały nowe ugrupowania polityczne, zakładane przez powracających z emigracji opozycyjnych polityków.
W pierwszych wielopartyjnych wyborach parlamentarnych 21 stycznia 1991 zwycięstwo uzyskała Partia Konwergencji Demokratycznej ("Partido de Convergência Democrática", PCD), która zdobyła 33 mandaty w Zgromadzeniu Narodowym. MLSTP-PSD zajął drugie miejsce, uzyskawszy 21 mandatów i znalazł się po raz pierwszy w historii w opozycji. Na czele rządu stanął lider PCD, Daniel Daio.
Po przegranych przez MLSTP-PSD wyborach do parlamentu, prezydent Pinto da Costa zrezygnował z udziału w wyborach prezydenckich w obawie przed możliwością porażki. Wybory zorganizowane 3 marca 1991 wygrał Miguel Trovoada, który w powrócił z emigracji w maju 1990. Startował jako kandydat niezależny, z poparciem PCD i innych partii. MLSTP-PSD nie wystawił swojego kandydata. W lutym 1991 z wyborów wycofało się dwóch pozostałych kandydatów i Trovoada, jako jedyny kandydat, zdobył 81,8% głosów (18,2% głosów było nieważnych), przy frekwencji wynoszącej 61,8%. Nazajutrz po wyborach Manuel Pinto da Costa zrezygnował ze stanowiska prezydenta, a jego obowiązki do 3 kwietnia 1991 przejął Leonel Mário d’Alva, kiedy zaprzysiężony został Miguel Trovoada.
Polityka zagraniczna.
Po uzyskaniu niepodległości przez Wyspy Świętego Tomasza i Książęcą od Portugalii, prezydent Pinto da Costa nawiązał bliskie stosunki z portugalskojęzycznymi państwami regionu: Angolą, Gwineą Bissau i Mozambikiem. Wynikało to poniekąd ze wspólnych doświadczeń z czasów prowadzenia działań na rzecz dekolonizacji. Ugrupowania walczące w tych krajach o niezależność, w tym MLSTP, skupione były w Konferencji Organizacji Nacjonalistycznych Kolonii Portugalskich. Opowiadały się one za ideologią lewicową. Szczególnie bliskie relacje łączyły Pintę da Costa z prezydentem Angoli José Eduardo dos Santosem. W ramach dwustronnej współpracy Angola dostarczała Wyspom Świętego Tomasza i Książęcej pomoc gospodarczą, w tym ropę naftową po preferencyjnych cenach, uzyskując w zamian pełne poparcie dla swoich działań na arenie międzynarodowej w czasie trwania wojny domowej. W 1978 prezydent, po rzekomej próbie zamachu stanu, sprowadził z Angoli i Gwinei Bissau kontyngent wojsk w celu wzmocnienia swojej osobistej ochrony.
Przez pierwsze 10 lat swojej prezydentury Pinto da Costa utrzymywał ścisłe stosunki z państwami bloku komunistycznego, a zwłaszcza z ZSRR, Chińską Republiką Ludową, Kubą oraz NRD. Z państw tych przybyli liczni doradcy polityczni, gospodarczy i wojskowi, którzy pomagali kształtować socjalistyczny model rozwoju państwa. ZSRR zainstalował i zarządzał systemem radarowym na wyspach. Istniał on do upadku Związku Radzieckiego i obejmował zasięgiem cały morski i nabrzeżny rejon Zatoki Gwinejskiej. Wpływy państw bloku wschodniego obecne były na wielu płaszczyznach. W zakresie edukacji organizowane były różne zagraniczne kursy edukacyjne i zagraniczne stypendia dla studentów, m.in. na Uniwersytecie Patrice’a Lumumby w Moskwie (ob. Uniwersytet Przyjaźni Ludowej). Do kraju przybywali kubańscy nauczyciele, a także kubańscy lekarze i pielęgniarki zapewniający odpowiedni poziom opieki zdrowotnej.
Na arenie międzynarodowej już w 1972 MLSTP został uznany przez OJA. Po uzyskaniu niepodległości kraj dołączył do ONZ i innych organizacji międzynarodowych. Był aktywny na forum ruchu państw niezaangażowanych. W 1977 został członkiem Banku Światowego i MFW oraz wprowadził własną jednostkę walutową, dobrę. W 1978 dołączył do Konwencji z Lomé (porozumienia handlowego między Wspólnotami Europejskimi i państwami AKP), a w 1983 był współzałożycielem Wspólnoty Gospodarczej Państw Afryki Środkowej.
W połowie lat 80. XX wieku prezydent Pinto da Costa rozpoczął zwrot w polityce zagranicznej z powodu złej sytuacji gospodarczej w kraju. Zacieśnił współpracę z państwami zachodnimi, w tym zwłaszcza ze Stanami Zjednoczonymi, Portugalią oraz Francją. W 1987 podpisał z Bankiem Światowym i MFW trzyletni program zmian strukturalnych, w ramach którego do kraju napłynęła pomoc finansowa. Na zmianę kierunku polityki miał również wpływ kryzys gospodarczy w państwach bloku wschodniego i powoli postępujący jego demontaż, co spowodowało ograniczenie przysyłanej z ich strony pomocy. Stany Zjednoczone akredytowały swojego pierwszego ambasadora w São Tomé w 1985. W 1986 prezydent Pinto do Costa udał się z wizytą do Waszyngtonu, gdzie spotkał się z ówczesnym wiceprezydentem George’em Bushem. Oba kraje nawiązały wkrótce współpracę wojskową.
Kandydat w wyborach prezydenckich i szef partii.
W 1993 Manuel Pinto da Costa stanął na czele delegacji obserwatorów z National Democratic Institute for International Affairs oraz Carter Center w czasie pierwszych wielopartyjnych wyborów w Burundi.
W październiku 1994 MLSTP-PSD wygrał wcześniejsze wybory parlamentarne, zdobywając 27 mandatów i pokonując PCD oraz Niezależną Akcję Demokratyczną ("Acção Democrática Independente", ADI), powołaną przez zwolenników prezydenta Trovoady, które uzyskały po 14 mandatów. Trzy partie tworzyły w czasie kadencji parlamentu koalicje w różnych konfiguracjach. W marcu 1996 Manuel Pinto da Costa został wybrany kandydatem MLSTP-PSD w wyborach prezydenckich. Wybory, początkowo planowane na marzec 1996, zostały w lutym przesunięte przez komisję wyborczą na czerwiec z powodu opóźnień w sporządzaniu spisu wyborców. W pierwszej turze wyborów 30 czerwca 1996 Pinto da Costa zdobył 39,1% głosów, tuż za ubiegającym się o reelekcję prezydentem Miguelem Trovoadą, który uzyskał 40,9% głosów. W drugiej turze 21 lipca 1996 Pinto da Costa przegrał z prezydentem Trovoadą stosunkiem głosów 47,25% do 52,74%. Choć początkowo zaakceptował przegraną, pod koniec lipca zakwestionował wyniki i złożył skargę do Sądu Najwyższego, powołując się na nieprawidłowości przy tworzeniu spisu wyborców. Na początku sierpnia sąd stwierdził, że nie jest w stanie rozstrzygnąć skargi i wezwał rząd, by szukał rozwiązania na drodze arbitrażu międzynarodowego. Jednakże 20 sierpnia 1996 Pinto da Costa wycofał protest wyborczy i uznał wybór Trovoady.
Na nadzwyczajnym kongresie MLSTP-PSD w maju 1998 został wybrany nowym przewodniczącym partii. Nowy statut partii wprowadzał funkcję przewodniczącego w miejsce sekretarza generalnego, które to stanowisko zajmował wcześniej Francisco Fortunato Pires. W wyborach parlamentarnych 8 listopada 1998 MLSTP-PSD zdobył pod jego przywództwem większość miejsc w Zgromadzeniu Narodowym (31 z 55 mandatów) i objął samodzielne rządy.
29 lipca 2001 Pinto da Costa wziął po raz drugi udział w wyborach prezydenckich. Jako lider partii rywalizował z Fradique'iem de Menezesem, biznesmenem startującym z ramienia ADI. W pierwszej i jedynej turze głosowania wygrał de Menezes, zdobywając 55,18% głosów. Pinto da Costa zajął drugie miejsce z wynikiem 39,98% głosów. W wyborach parlamentarnych w marcu 2002 MLSTP-PSD utrzymała największą liczbę mandatów w Zgromadzeniu Narodowym (24 mandaty), lecz tylko z przewagą jednego miejsca. W 2002 doszło do niewyjaśnionego ataku na biuro Pinto da Costy. Na kongresie partii 27 lutego 2005 Guilherme Posser da Costa zastąpił go na stanowisku przewodniczącego. W późniejszym czasie były prezydent objął funkcję „dożywotniego ambasadora” przy pozarządowej organizacji International Parliament for Safety and Peace z siedzibą w Palermo, zajmującą się promocją pokoju. Kierował w niej Departamentem Spraw Zagranicznych.
Wybory prezydenckie 2011.
W 2011 Manuel Pinto da Costa zdecydował się po raz trzeci na udział w wyborach prezydenckich, zaplanowanych na 17 lipca 2011. 24 maja 2011, jako pierwszy z kandydatów, zarejestrował swoją kandydaturę, startując jako kandydat niezależny. W czasie kampanii wyborczej obiecywał stabilne rządy oraz eliminację korupcji i ubóstwa. Opowiadał się rozwojem gospodarki i rolnictwa oraz zapewnieniem krajowi samowystarczalności żywnościowej. W czerwcu 2011 opublikował autobiograficzną książkę "Terra Firme", w której opisywał swoje dotychczasowe działania polityczne oraz plany na przyszłość.
W sondażach przedwyborczych typowany był na zwycięzcę wyborów. Jego głównym rywalem był Evaristo Carvalho, były premier oraz przewodniczący Zgromadzenia Narodowego z rządzącej ADI. W pierwszej turze głosowania 17 lipca 2011 Pinto da Costa zajął pierwsze miejsce, zdobywając 35,62% głosów poparcia, podczas gdy Carvalho uzyskał 21,79% głosów.
W drugiej turze wyborów 7 sierpnia 2011 pokonał Carvalho, zdobywając 52,88% głosów. Urząd szefa państwa objął 3 września 2011. W uroczystości zaprzysiężenia w Zgromadzeniu Narodowym uczestniczyli prezydenci Nigerii (Goodluck Jonathan), Republiki Zielonego Przylądka (Pedro Pires) oraz Gwinei Równikowej (Teodoro Obiang Nguema Mbasogo). Pinto da Costa zapowiedział sprawowanie władzy w oparciu o dialog z innymi instytucjami i partiami politycznymi.
Wybory prezydenckie 2016.
Pinto da Costa kandydował ponownie na urząd prezydenta w wyborach w 2016 roku. Przegrawszy w pierwszej turze z Evaristo Carvalho, wycofał się z wyścigu prezydenckiego, przekonując, że proces wyborczy był „pełen oszustw” i tym samym zapewniając rywalowi zwycięstwo.

</doc>
<doc id="978361" url="https://pl.wikipedia.org/wiki?curid=978361" title="H1ghlander">
H1ghlander

H1ghlander to mobilny robot. Startował w konkursie DARPA Grand Challenge w 2004 i 2005. Hummer prowadzony przez Denzela Washingtona w filmie "Deja Vu" bazował na tym pojeździe. Siostrzanym projektem jest Sandstorm.

</doc>
<doc id="978366" url="https://pl.wikipedia.org/wiki?curid=978366" title="Suzuki Grand Vitara">
Suzuki Grand Vitara

Suzuki Grand Vitara − SUV produkowany przez japoński koncern Suzuki w latach 1998 - 2014. roku jako następca Suzuki Vitara. W latach 2005–2014 powstawała druga generacja modelu, a pod koniec 2014 roku zaprezentowano następcę, gdzie powrócono do nazwy Vitara.
Suzuki Grand Vitara I.
Suzuki Grand Vitara I został zaprezentowany w 1997 roku. Produkowany w latach 1998 - 2005, w gamie modelowej zastąpił Suzuki Vitara. 
W 2000 roku oferta silnikowa została uzupełniona o nowoczesny silnik wysokoprężny 2.0 HDi o mocy 109 KM, wyposażony we wtrysk common rail, produkcji francuskiego koncernu PSA. 
W 2003 roku samochód przeszedł face lifting, którego zmiany ograniczyły się do poprawienia jakości spasowania i materiału wewnątrz pojazdu, przeszło ono także drobne zmiany kosmetyczne. 
Suzuki Grand Vitara XL-7.
W 2000 roku wprowadzono do produkcję wersję "XL-7". Model otrzymał, inny układ napędowy, stał się dłuższy, otrzymał większy rozstaw osi i większy bagażnik. Ponadto otrzymał 3 trzeci rząd siedzeń. Na potrzeby wersji "XL-7" przygotowano najmocniejszy silnik benzynowy 2,7 V6 w specjalnej wersji o mocy 173 KM - był to jedyny dostępny silnik w tej edycji. Grand Vitarę w tej odmianie również mogliśmy zamówić tylko w jednej wersji wyposażenia, która jednak została dość bogato wyposażona.
Suzuki Grand Vitara II.
Suzuki Grand Vitara II został zaprezentowany w 2005 roku. Pojazd zbudowano na płycie podłogowej General Motors o nazwie Theta, na której powstały m.in. Opel Antara, Chevrolet Captiva, Cadillac SRX oraz Saab 9-4X.
Samochód wyposażony jest w stały napęd na obie osie, centralny mechanizm różnicowy, jego blokadę i reduktor.
Face lifting.
2008.
W IV kwartale 2008 roku samochód został poddany face liftingowi oraz otrzymał dwa nowo zaprojektowane benzynowe silniki: VVT 2,4 litra o mocy 169 KM oraz V6 3,2 litra o mocy 233 KM dostępny wyłącznie z 5-biegową automatyczną skrzynią biegów. Zadbano też o bezpieczeństwo - pojazd wyposażono w asystenta zjazdu ze wzniesienia oraz hamulce tarczowe na tylnej osi. W zakresie wyglądu zewnętrznego wprowadzono kilka delikatnych zmian. Najbardziej charakterystyczną są nowe lusterka zewnętrzne z wbudowanymi kierunkowskazami. Klienci dostali do wyboru jeden nowy rozmiar i dwa nowe wzory obręczy kół. Zmiany wprowadzono także we wnętrzu pojazdu. Wielofunkcyjny wyświetlacz został przeniesiony z centralnej konsoli na zespół wskaźników. Wzbogacono go o kilka nowych funkcji m.in. zasięg i aktualne przełożenie skrzyni biegów. Przyciski na kierownicy podświetlono. Sterowanie klimatyzacją zostało uzupełnione o wyświetlacz, dzięki czemu zyskało na precyzji. Zadbano także o system audio doposażając go o centralny głośnik oraz wzmacniając wyciszenie auta.
2012.
W 2012 roku Grand Vitarę poddano kolejnej modernizacji. Zmieniono m.in. pas przedni pojazdu, czyli atrapę chłodnicy, zderzak, wzory felg oraz światła przeciwmgłowe.
2014.
Podczas Paris Motor Show 2014 zaprezentowano następcę, gdzie powrócono do nazwy Vitara. Model jest teraz plasowany jako miejski crossover, a rolę kompaktowego crossovera przejął zaprezentowany w 2013 roku model SX4 S-Cross.
Wersje wyposażeniowe.
Standardowe wyposażenie pojazdu obejmuje m.in. ABS, 4 poduszki powietrzne i kurtyny, klimatyzację automatyczną, wielofunkcyjną kierownicę, radio CD. Opcjonalnie pojazd można wyposażyć w system ESP.
Wersja 20th Anniversary.
W 2008 roku Suzuki wprowadziło na rynek limitowaną edycję 20th Anniversary. Można ją rozpoznać m.in. po:

</doc>
<doc id="978367" url="https://pl.wikipedia.org/wiki?curid=978367" title="Kwintus Witeliusz">
Kwintus Witeliusz

Kwintus Witeliusz - rzymski senator, kwestor za panowania Oktawiana Augusta.
Był synem Publiusza (I), bratem Aulusa, Publiusza (II) i Lucjusza, stryjem późniejszego cesarza Witeliusza.
Poświęcił mu książeczkę Kwintus Elogiusz.
Kwintus Witeliusz został usunięty z senatu przez cesarza Tyberiusza.

</doc>
<doc id="978370" url="https://pl.wikipedia.org/wiki?curid=978370" title="Jesügej Baatur">
Jesügej Baatur

Jesügej Baatur (? - zm. 1171?) – wódz mongolski z XII wieku, ojciec Czyngis-chana.
Zgodnie z "Tajną historią Mongołów" Jesügej był synem Bartana Baatura, a tym samym wnukiem pierwszego chana Mongołów Kabuła (ok. 1130 i później), oraz bratankiem drugiego następcy Kabuła, Kutuły (zm. ok. 1164). Drugi człon jego imienia, Baatur, to mongolski tytuł honorowy. Z racji swojego pochodzenia Jesügej należał do najważniejszego rodu Mongołów, Bordżigin, z którego tradycyjnie wywodzili się mongolscy chanowie. W jego ramach zbudował on nowy klan, Kijan, którego był przywódcą. Po śmierci Kutuły Jesügej stał się jednym z głównych pretendentów do godności chana. Jego pozycję wzmocniło jeszcze zawarcie sojuszu z władcą Kereitów, To'oriłem (zm. 1203), któremu pomógł w powrocie na tron. Jesügej i To'orił byli braćmi krwi ("anda"). Zgodnie z tradycją swojego rodu Jesügej zaręczył swojego syna Temudżyna (późniejszego Czyngis-chana) z dziewczyną z rodu Ongiratów, to jest Börte, córką wodza Dej Seczena. Temudżyn miał mieć wówczas 9 lat i zgodnie ze zwyczajem Jesügej pozostawił go na jakiś czas u swoich przyszłych teściów. W drodze powrotnej Jesügej zgodnie z obyczajem, zaakceptował zaproszenie siedzących przy ognisku Tatarów, którzy jednak wykorzystali sytuację do otrucia wodza znienawidzonych przez siebie Mongołów. Przed śmiercią Jesügej zdołał jeszcze wezwać znajdującego się w pobliżu Mönglika z rodu Kongkotanów i kazał mu sprowadzić Temudżyna oraz powierzył opiekę nad swoją rodziną. Jeśli przyjmiemy, że Temudżyn urodził się w roku 1162 (co jednak nie jest do końca pewne), to Jesügej musiał umrzeć ok. roku 1171.
Jesügej miał dwie żony. Nie znamy imienia ani pochodzenia pierwszej z nich, wiemy jedynie, że miał z nią dwóch synów: Bektera i Belgüteja. Druga jego żona, Höelün, została zdobyta przez Jesügeja w szczególnych okolicznościach, ponieważ została odbita Merkicie Jekemu Cziledü, kiedy wiózł ją do siebie, po zaślubinach, przez ziemie Mongołów. Podobnie jak Börte Höelün należała do Ongiratów. Jesügej miał z nią pięcioro dzieci: synów Temudżyna, Kasara, Kaczi'una i Temüge oraz córkę Temülün.

</doc>
<doc id="978373" url="https://pl.wikipedia.org/wiki?curid=978373" title="Awierkij Aristow">
Awierkij Aristow

Awierkij Borisowicz Aristow, ros. "Аверкий Борисович Аристов" (ur. 22 października 1903 w Krasnym Jarze w guberni astrachańskiej, zm. 11 lipca 1973 w Wiedniu) – polityk i dyplomata radziecki, Rosjanin.
Aktywista Komsomołu od 1919. Członek RKP(b) od 1921. W latach 1925–1926 na służbie wojskowej. W 1932 ukończył Leningradzki Instytut Politechniczny im.Kalinina. Od 1926 do 1928 pracownik apartu partyjnego i ponownie od 1940, kiedy został drugim sekretarzem komitetu obwodowego WKP(b) w Swierdłowsku, a następnie w Kemerowie. W latach 1944–1950 pierwszy sekretarz komitetu krajowego i obwodowego w Krasnojarsku. Od 1950 do 1952 pierwszy sekretarz komitetu obwodowego WKP(b) w Czelabińsku. Członek Komitetu Centralnego KPZR w latach 1952–1971. W okresie od 16 października 1952 do 6 marca 1953 i od 29 czerwca 1957 do 17 października 1961 członek Prezydium KC. Od 16 października 1952 do 14 marca 1951 oraz od 12 lipca 1955 do 4 maja 1960 sekretarz KC KPZR. W okresie 1952–1953 kierownik wydziału KC KPZR. W okresie 1953–1954 przewodniczący krajowego komitetu wykonawczego KPZR w Chabarowsku. W latach 1957–1961 zastępca przewodniczącego Biura KC KPZR ds. RSFRR. Deputowany do Rady Najwyższej ZSRR czterech kadencji
Od lutego 1961 do lutego 1971 ambasador ZSRR w PRL. W latach 1971–1973 ambasador ZSRR w Austrii.
Pochowany na Cmentarzu Nowodziewiczym w Moskwie.

</doc>
<doc id="978374" url="https://pl.wikipedia.org/wiki?curid=978374" title="Publiusz Witeliusz (syn)">
Publiusz Witeliusz (syn)

Publiusz Witeliusz - rzymski urzędnik.
Był synem Publiusza (I), bratem Aulusa, Kwintusa i Lucjusza, stryjem późniejszego cesarza Witeliusza.
Po śmierci Germanika występował jako oskarżyciel jego domniemanego zabójcy Pizona. Później, jeszcze przed 14 rokiem, został pretorem. Następnie, około 18/19 roku był prokonsulem Bitynii.
Oskarżony o udział w spisku Sejanusa, został oddany pod dozór swojego brata. Próbował popełnić samobójstwo, podcinając sobie żyły, jednak na namowy rodziny pozwolił sobie przewiązać żyły i ocalić życie.

</doc>
<doc id="978375" url="https://pl.wikipedia.org/wiki?curid=978375" title="Fleksibakterioza">
Fleksibakterioza



</doc>
