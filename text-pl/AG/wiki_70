<doc id="978376" url="https://pl.wikipedia.org/wiki?curid=978376" title="GKS Jastrzębie (hokej na lodzie)">
GKS Jastrzębie (hokej na lodzie)

JKH GKS Jastrzębie – polski klub hokejowy z siedzibą w Jastrzębiu-Zdroju.
Głównym sponsorem JKH został Jastrzębska Spółka Węglowa (JSW S.A.). Klub podjął współpracę z polską drużyną Orlik Opole oraz czeską HC Hawierzów. Do 2016 drużyna występowała w strojach meczowych o barwach czarno-pomarańczowo-czarnych, nawiązujących do kolorystyki logo sponsora JSW. Od sezonu 2016/2017 przyjęto barwy herbu klubu na koszulkach meczowych, a mianowicie zielono-czarno-żółte.
Historia.
Powstanie klubu LZS.
Początki hokeja na lodzie w Jastrzębiu Zdroju sięgają końca 1952 roku. Wówczas kilku uczniów szkół średnich na czele z Janem Posłusznym i Florianem Gomolą postanowiło założyć klub hokejowy. Pierwszy z nich będąc uczniem cieszyńskiego liceum zetknął się z tą dyscypliną obserwując mecze pierwszoligowego ówcześnie Piasta Cieszyn, Gomola natomiast obserwował mecze na katowickim Torkacie. Było to trudne zadanie więc o pomoc zwrócili się do Stanisława Ogazy, pochodzącego z Rybnika przedwojennego oficera, który dobrze jeździł na łyżwach i jako jedyny w mieście posiadał parę łyżew hokejowych. Początkowo nie chciał się angażować w tworzenie klubu ze względu na niechęć do władz komunistycznych, jednak ponoć po namowach żony Ireny zmienił zdanie. Zwrócił się o dotację na utworzenie klubu do Wojewódzkiej Rady Ludowych Zespołów Sportowych. Działacze z Katowic nie byli przychylni w angażowanie środków w klub hokejowy, więc Ogaza na początku 1953 roku założył LZS Jastrzębianka - klub wielosekcyjny. W jego skład oprócz sekcji hokeja na lodzie weszły już wcześniej istniejące kluby szermierki i pływania. Jastrzębscy hokeiści swoje mecze i treningi prowadzili na tafli basenu letniego w Parku Zdrojowym, który zimą nadawał się do uprawiania hokeja. Zimy były na tyle mroźne, że zawodnicy korzystali z obiektu w okresie od końca października do kwietnia, choć były okresy, że większość meczów trzeba było przekładać. Dzięki pomocy ślusarza Edwarda Mazura wokół basenu zostały wykonane niewysokie bandy. Początkowo największy problem dla hokeistów stanowiły braki w sprzęcie. Pierwszych pięć kijów hokejowych Ogaza uzyskał dzięki kontaktom w Służbie Polsce. Stroje dla drużyny zostały z kolei pozyskane z warszawskiego CWKS-u i również tutaj Ogaza użył swoich znajomości w wojsku. Zdecydowanie najtrudniej było pozyskać łyżwy. Młodzi hokeiści wykonywali je sami przerabiając buty górnicze, do których za pomocą nitów mocowali łyżwy. Drużynie z pomocą przyszedł dentysta Józef Drobek, który udostępnił nieużywane już wiertła, co ułatwiło wiercenie otworów w podeszwach butów. Na początku 1953 roku uformował się skład drużyny, w której znaleźli się: Stanisław Ogaza, Jan Posłuszny, Florian Gomola, Alojzy Wowra, Jan Pisarski, Henryk Tesarczyk, Edward Juskowiak, Bogusław Cyroń, Bolesław Cofalik, Eryk Mazur, Ryszard Skrobol, Stanisław Marszolik, Piotr Paździor, Feliks Antończyk, Stanisław Borek, Bronisław Borek, Józef Gomola, Emil Błatoń, Stanisław Abrachamczyk, Hieronim Musioł, Jan Kowol, Paweł Knop, Jerzy Baczyński, Arnold Reichman, Bolesław Wolny, Stanisław Wziętek, Jan Wuwer, Ernest Sosna, Jan Korzuch, Henryk Korzuch i Eugeniusz Szymik. Pierwszy mecz zakończony porażką Jastrzębianka rozegrała w Rybniku, a jej przeciwnikiem była miejscowa Silesia. Większość zawodników w tym meczu nie potrafiła ustać na lodzie, a bramkarz Jan Pisarski zamiast łyżew, grał w butach piłkarskich z gwoździami w podeszwie.
Klub został zarejestrowany w Okręgowym Związku Hokeja na Lodzie, a treningi nadal prowadził Ogaza. Trener od podstaw musiał uczyć swoich podopiecznych jazdy na łyżwach, prowadzenia krążka, czy taktyki gry w hokeja. Ogaza zaczął przygotowywać drużynę do rozgrywek ligowych. W tym celu postanowił poszukać wzmocnień w pobliskim Wodzisławiu Ślaskim. Istniejąca tam drużyna trenowana była przez pochodzącego z Czech Janusza Stolarskiego. Ogaza doszedł z nim do porozumienia i wkrótce do Jastrzębianki przenieśli się wyróżniający się zawodnicy wodzisławskiego klubu w tym m.in. Marian Banot. Ostatecznie również Stolarski trafił do drużyny z Jastrzębia. Z nowymi zawodnikami w składzie LZS Jastrzębianka jesienią 1953 roku przystąpiła do rozgrywek klasy powiatowej. Zespół znalazł się w grupie II, a jego rywalami były kluby Ogniwo Łaziska, Górnik Knurów i Stal Rybnik. Większość spotkań drużyna rozegrała na wyjeździe i zakończyły się one wysokimi porażkami m.in. 0:5 z Górnikiem Knurów czy 3:10 ze Stalą Rybnik. Mecze rozgrywane w Jastrzębiu cieszyły się dużym zainteresowaniem mieszkańców miasta, a także kuracjuszy przebywających w uzdrowisku, którzy licznie odwiedzali lodowisko. Drużyna w tym czasie mogła również liczyć na pomoc swoich kibiców, którzy nosili sprzęt, podawali kije, cerowali stroje. W sezonie 1954/1955 klub nadal występował w klasie powiatowej, jednak tym razem został przyporządkowany do grupy I razem z zespołami Zrywu Nowe Tychy, Górnika Wesoła, Górnika Lędziny, LZS Kaczyce i Stali Będzin. Do ligi zgłoszeni zostali następujący zawodnicy: bramkarze – Henryk Tesarczyk, Herbert Pawliczek, Eugeniusz Szymik, Jan Pisarski, obrońcy – Jerzy Baczyński, Fojcik, Ernest Sosna, Jan Posłuszny, napastnicy – Stanisław Ogaza, Bronisław Bożek, Jerzy Drobik, Marian Banot, Jan Wuwer, Florian Gomola, Arnold Reichman, Bolesław Cofalik. Zespół prowadził nadal Stanisław Ogaza. Drużyna zainaugurowała rozgrywki ligowe dopiero w styczniu 1955 roku, gdyż ze względu na kruchy lód na basenie nie można było wcześniej rozgrywać meczów. Zawodnicy Jastrzębianki radzili sobie dużo lepiej niż przed rokiem i ostatecznie zajęli drugie miejsce tuż za drużyną z Nowych Tychów. Hokeiści nadal borykali się z dużymi brakami w sprzęcie zwłaszcza z niedostatkiem kijów hokejowych. Sytuacja poprawiła się kiedy produkcją kijów hokejowych zajął się miejscowy właściciel zakładu stolarskiego Franciszek Peterek. Mimo początkowej niechęci do wyrabiania kijów hokejowych, a za namową Justyna Karaska rozwinął swój fach do tego stopnia, że jego kije zamawiały kluby ekstraligowe, a produkował ich 500 sztuk dziennie. Od momentu utworzenia klubu jego rozwój utrudniał brak sztucznego lodowiska. Ze względu na trudne warunki pogodowe nie zawsze udawało się również rozgrywać mecze na zamarzniętym basenie. W połowie lat 50. działacze znaleźli rozwiązanie wynajmując dla drużyny „Torkat” jedyne wówczas sztuczne lodowisko na Śląsku. Ze względu na duże zainteresowanie lodowiskiem przez śląskie kluby jastrzębianie mogli trenować na lodzie tuż po północy. Na treningi kilka razy w tygodniu dojeżdżali ciężarówką, którą użyczył brat Ogazy będący dyrektorem Przedsiębiorstwa Materiałów Budowlanych w Wodzisławiu.
Górnik Jastrzębie.
Drużyna na wskroś amatorska mimo zaangażowania zawodników nie awansowała na szczebel wojewódzki. Część hokeistów zaczęła upatrywać szansy na dalszy rozwój klubu w nowo powstałych kopalniach. Takiemu rozwiązaniu stanowczo sprzeciwiał się Ogaza. Doszło do otwartego konfliktu z częścią zawodników zatrudnionych w kopalniach. Zwrócili się oni do związków zawodowych z prośbą o pomoc. Związki opodatkowały wszystkich pracowników jastrzębskich kopalń obowiązkową składką na sport w wysokości 2 zł. Na początku 1961 roku budowa kopalń „Jastrzębie” i „Moszczenica” wchodziła w decydującą fazę. Nad tą pierwszą patronat objął Związek Młodzieży Socjalistycznej i prawdopodobnie z jego inicjatywy przy pomocy dyrekcji budujących się kopalń w marcu 1961 roku założono wielosekcyjny Klub Sportowy „Górnik Jastrzębie”. Został on wpisany do rejestru przez Prezydium Wojewódzkiej Rady Narodowej w Katowicach w dniu 15 czerwca 1961 roku. Szesnastoma członkami-założycielami klubu byli najważniejsi ludzie w miejscowym rodzącym się górnictwie: Mieczysław Kopka - dyrektor Przedsiębiorstwa Budowy Kopalń ROW, Włodzimierz Ostaszewski - dyrektor KWK „Jastrzębie-Moszczenica w budowie”, Edmund Dexheimer - kierownik budowy kopalni „Jastrzębie”, Bernard Hałupka, Florian Gomola - jeden z założycieli LZS Jastrzębianka, Alojzy Poloczek, Kazimierz Obracaj, Józef Gajda, Kazimierz Sitek, Tadeusz Plewnia, Lucjan Ratajczak, Józef Mucha, Augustyn Lasota, Henryk Kała, Rudolf Hyła i Franciszek Aprias - wybitny przodownik pracy. Pierwszym prezesem był Edmund Dexheimer, sekretarzem – Florian Gomola, a skarbnikiem – Kazimierz Sitek. W klubie funkcjonowały sekcje piłki nożnej, siatkówki i szermierki. Do tego stowarzyszenia swój akces zgłosili również hokeiści LZS i wkrótce stali się jedną z sekcji klubu. W mieście przestały ostatecznie funkcjonować ludowe zespoły sportowe. Włączenie LZS-u do Górnika wiązało się z zakończeniem pracy Ogazy z drużyną seniorów. Pracował on jeszcze przez kilka sezonów z grupami młodzieżowymi po czym odszedł z klubu. Jego miejsce w pierwszej drużynie zajął pozyskany z Piasta Cieszyn Edward Rusin. Przyjście Rusina było pierwszym transferem w klubie, a Górnik jako ekwiwalent przekazał Piastowi 300 metrów taśmy górniczej. Górnik wsparty dużymi środkami finansowymi pochodzącymi z kopalni zmienił zasady funkcjonowania. Hokeiści z amatorów stali się zawodowcami i przeszli na etaty górnicze. Zespół został wzmocniony prawie wszystkimi zawodnikami Silesii Rybnik, tak że rybnicki klub został rozwiązany. Do Grónika trafili również hokeiści Piasta Cieszyn, Górnika Katowice, Naprzodu Janów, a także z czeskiej Karwiny. W 1963 roku doszło do fuzji z LZS Moszczenica, co skutkowało zmianą nazwy klubu na „Grónik Jas-Mos”. W 1967 roku wzmocniona drużyna Górnika uzyskała awans do klasy wojewódzkiej. Grającym trenerem zespołu był Edward Rusin. W tym czasie zespół wszystkie swoje spotkania w roli gospodarza rozgrywał na katowickim „Torkacie”. W połowie 1970 roku klub zmienił nazwę na Górniczy Klub Sportowy Jastrzębie.
Lata 70. i 80..
Rok 1975 był bardzo ważny w historii klubu, ponieważ wówczas oddano do użytku sztuczne lodowisko „Jastor”. W 1990 roku doszło do podziału wielosekcyjnego GKS Jastrzębie. Sekcja hokejowa zmieniła nazwę na KKS „Zofiówka” Jastrzębie co było podyktowane tym, że kopalnia węgla kamiennego „Zofiówka” była odpowiedzialna za sekcję hokejową w GKS–ie.
W sezonie 1990/1991 Zofiówka Jastrzębie nadal występowała w II lidze w grupie południowej, która wówczas liczyła pięć klubów. Trenerem zespołu był Krzysztof Pawłowski. Drużyna wygrała rozgrywki grupowe i awansowała do turnieju eliminacyjnego, gdzie rywalizowała o awans do I ligi. W półfinale rywalem była drużyna Stoczniowca Gdańsk, która zajęła drugie miejsce w grupie północnej. Rywalizacja w półfinałach i finale toczyła się w dwumeczu. Pierwsze spotkanie rozegrano w Gdańsku 2 marca 1991 roku i zakończyło się remisem 3:3. Mecz rewanżowy odbył się tydzień później w Jastrzębiu. Zofiówka pokonała Stoczniowiec 4:0 i awansowała do finału. Rywalem Jastrzębian w finale była drużyna Polonii Bydgoszcz, która w półfinałowym dwumeczu zwyciężyła Stal Sanok. Pierwsze spotkanie o mistrzostwo II ligi i awans do I ligi odbyło się 16 marca w Jastrzębiu. Zwyciężyli w nim jastrzębianie 4:3. W meczu rewanżowym rozegranym 23 marca był remis 3:3 i tym samym Zofiówka wywalczyła historyczny awans do I ligi. Kapitanem drużyny w sezonie był Andrzej Truty.
Debiutancki sezon w najwyższej klasie rozgrywkowej drużyna z Jastrzębia zakończyła na przedostatnim 9. miejscu. Dzięki temu, że po rundzie zasadniczej z ligi wycofało się Zagłębie Sosnowiec, klub miał zapewnione utrzymanie. W sezonie zasadniczym zespół rozegrał 22 mecze, w których trzy razy wygrał (3:2 z GKS–em Tychy, 10:4 i 8:2 z Zagłębiem Sosnowiec), raz zremisował (4:4 z Cracovią) i doznał 18 porażek. W spotkaniach grupy słabszej z Cracovią i Górnikiem 20 Katowice drużyna przegrała wszystkie 4 mecze. Przed startem sezonu 1992/1993 ze względu na kłopoty organizacyjno–finansowe klub wycofał się z rozgrywek i praktycznie przestał funkcjonować. W 1993 roku utworzono Jastrzębski Klub Hokejowy, który został zgłoszony do rozgrywek II ligi w sezonie 1995/1996. Liga liczyła trzy drużyny, oprócz zespołu JKH, jeszcze KTH Krynica i Damis Warszawa. Jastrzębianie zajęli ostatnie 3. miejsce. Po nieudanym sezonie klub wycofał drużynę seniorów z rozgrywek i prowadził wyłącznie szkolenie grup młodzieżowych.
Reaktywacja.
Reaktywacja seniorskiego hokeja w Jastrzębiu Zdroju miała miejsce w 2005 roku. W poniedziałek 6 czerwca 2005 roku do użytku zostało oddane zmodernizowane lodowisko. Przede wszystkim obiekt został zadaszony oraz wyposażony w trybuny mogące pomieścić 1880 osób z czego 1580 miejsc siedzących. Dzięki tej inicjatywie działacze Jastrzębskiego Klubu Hokejowego Czarne Jastrzębie podjęli decyzję o powołaniu drużyny seniorów i zgłoszeniu jej do rozgrywek I ligi w sezonie 2005/2006. Głównymi sponsorami klubu zostały Jastrzębska Spółka Węglowa oraz Prymat. Szkoleniowcem w dniu 27 kwietnia 2005 roku został mianowany Białorusin Edward Miłuszew, który wcześniej prowadził drużyny młodzieżowe w klubie. 21 maja jego grającym asystentem został były reprezentant Polski i wychowanek klubu 37-letni Sławomir Wieloch. Debiut w I lidze drużyna zanotowała 24 września 2005 roku wygrywając we własnej hali z Legią Mazowszem Warszawa 3:1. Pierwszą bramkę w 30 minucie spotkania zdobył Tomasz Malasiński. Sezon zasadniczy klub ukończył na czwartym miejscu i uzyskał prawo gry w fazie play-off. W 36 spotkaniach drużyna zgromadziła 80 punktów wygrywając 25 spotkań, 3 remisując i doznała 8 porażek w tym 2 po dogrywce. Zanotowała również korzystny bilans bramkowy 198 bramek zdobytych i 97 straconych. W półfinale play-off zespół mierzył się ze zwycięzcą rundy zasadniczej drużyną KTH Krynica. W serii do trzech zwycięstw lepsi okazali się kryniczanie, którzy dwukrotnie wygrali 5:2 na własnym lodowisku oraz 4:2 w Jastrzębiu-Zdroju. W meczu o trzecie miejsce rywalem Czarnych Jastrzębi była drużyna Polonii Bytom. W rywalizacji do dwóch zwycięstw Polonia oddała obydwa spotkania walkowerem dzięki czemu JKH zdobył brązowe medale.
W sezonie 2007/2008 klub zwyciężył w rozgrywkach I ligi i uzyskał awans do Polskiej Ligi Hokejowej. Drużyna w mistrzowskim sezonie ustanowiła rekord klubowy wygrywając wszystkie spotkania rundy zasadniczej i play-off łącznie 38 meczów. Po uzyskaniu awansu doszło do roszad w klubie. Z 31 marca 2008 roku wygasła umowa trenerowi Stanisławowi Małkowowi i nie została przedłużona. W jego miejsce klub zatrudnił czeskiego szkoleniowca Aleša Tomáška, który przyszedł z włoskiego Ice Sport Varese.
Na walnym zebraniu 9 czerwca 2008 roku podjęto decyzję o zmianie nazwy klubu na Jastrzębski Klub Hokejowy GKS Jastrzębie. Nowa nazwa nawiązywała do tradycji wielosekcyjnego GKS-u. Zmianie uległ również herb klubu.
Lata 2010-2021.
W sezonie ligowym 2010/2011 uczestniczyło 10 drużyn, które w rundzie zasadniczej rozegrały 36 spotkań. Zespół JKH GKS wygrał 22 mecze, przegrał 14 i uzyskał 66 punktów, dzięki czemu zajął czwarte miejsce w tabeli. Napastnik Richard Král zwyciężył w klasyfikacji kanadyjskiej zdobywając 65 punktów. Ten sam gracz triumfował również w zestawieniu najlepszych asystentów odnotowując 38 kluczowych podań. W pierwszej rundzie play-off klub zmierzył się z KH Sanok. Zgodnie z obowiązującym przepisem tzw. "bonusa" JKH GKS rozpoczął rywalizację z przewagą jednego zwycięstwa za zajęcie wyższego miejsca w tabeli sezonu zasadniczego. Z pięciu rozegranych meczów jastrzębianie wygrali trzy, a przegrali dwa i awansowali do półfinału.
W sezonie 2011/2012 wystartowało osiem klubów. Pierwsze cztery drużyny sezonu zasadniczego uzyskiwały awans do rundy play-off. GKS Jastrzębie podobnie jak przed rokiem zajął czwarte miejsce po rundzie zasadniczej. Awans do play-off drużyna zapewniła sobie w ostatniej kolejce wygrywając z Zagłębiem Sosnowiec 2:1. W 42 rozegranych spotkaniach drużyna zdobyła 78 punktów, wygrywając 26, a przegrywając 16 meczów. Najskuteczniejszymi zawodnikami byli dwaj czescy napastnicy Petr Lipina i Richard Bordowski, którzy strzelili po 23 bramki. Fazę play-off zgodnie z regulaminem klub rozpoczął od półfinału, gdzie jego rywalem był zwycięzca sezonu zasadniczego drużyna Ciarko PBS Bank KH Sanok. W meczach do czterech zwycięstw lepsi okazali się sanoczanie, którzy wygrali rywalizację w stosunku 4:0. Po porażce w półfinale klub walczył z Aksam Unią Oświęcim w meczach o brązowe medale. Po rozegraniu pięciu spotkań JKH prowadziło z Unią 3:2 i do wygrania rywalizacji potrzebowało jeszcze jednego zwycięstwa. Pomimo rozgrywania meczu we własnej hali zwycięstwo odnieśli oświęcimianie. Siódme spotkanie w Oświęcimiu w regulaminowym czasie gry zakończyło się remisem 2:2. W dogrywce decydującego gola zdobył obrońca Unii Jerzy Gabryś i to jego drużyna zdobyła brązowe medale.
W XV edycji Pucharu Polski w 2012 roku drużyna rozpoczęła rywalizację od ćwierćfinału, gdzie rywalem był zespół Zagłębia Sosnowiec. W dwumeczu lepsi okazali się jastrzębianie, którzy dwukrotnie pokonali przeciwnika. W pierwszym meczu rozgrywanym 16 listopada w Sosnowcu wygrali 7:4, a w rewanżu dwa dni później 8:0. Turniej finałowy odbył się w Sanoku w dniach 28-29 grudnia. W wyniku losowania par półfinałowych JKH trafił na GKS Tychy. Mecz w regulaminowym czasie gry zakończył się remisem 3:3. W dogrywce zwycięską bramkę zdobył Adrian Labryga i Jastrzębie po raz pierwszy w historii awansowało do finału. W meczu finałowym rozegranym 29 grudnia JKH GKS pokonał w finale 4:2 zespół Ciarko PBS Bank KH Sanok i po raz pierwszy w historii sięgnął po to trofeum. O zwycięstwie zadecydowała trzecia tercja, którą hokeiści JKH wygrali 3:0.
Do sezonu ligowego 2017/2018 drużyna przystępowała wzmocniona kilkoma hokeistami. Kontrakt podpisali m.in. Vladimír Lukáčik, który grał już w klubie w sezonie 2015/2016 oraz doświadczony czeski napastnik Martin Vozdecký. Z kolei z klubu odeszli gracze, którzy nie stanowili o sile zespołu. Na początku października do niemieckiego EV Lindau odszedł bramkarz David Zabolotny, który przegrał rywalizację z Tomášem Fučíkiem. W jego miejsce klub sprowadził z Polonii Bytom Ondřeja Raszkę. W połowie listopada po rozegraniu 19. kolejek, dzięki zwycięstwu 7:4 nad Polonią Bytom, klub zapewnił sobie udział w turnieju finałowym Pucharu Polski. W meczu 27. kolejki JKH pokonał na własnym lodowisku 3:1 MH Automatykę Gdańsk. Dwa gole w tym spotkaniu zdobył Leszek Laszkiewicz, a ta druga bramka była jubileuszową bo 500 w polskiej lidze wychowanka klubu z Jastrzębia.
Dwunasty sezon w najwyższej klasie rozgrywkowej JKH zainaugurował 11 września 2018 roku, a przeciwnikiem była drużyna Węglokoks Polska Polonia Bytom. Spotkania zakończyło się zwycięstwem jastrzębian 3:0. Po zakończeniu spotkania w hotelu Dąbrówka odbyła się uroczysta gala z okazji 65-lecia hokeja na lodzie w Jastrzębiu-Zdroju. W uroczystości wzięli udział m.in. założyciele LZS Jastrzębianka Florian Gomola i Jan Posłuszny, a także władze klubu, zawodnicy, sztab szkoleniowy, przedstawiciele urzędu miasta, sponsorzy oraz zaproszeni goście. Podczas spotkania odbyły się projekcie filmów oraz wystawa historycznych fotografii. Na koniec zasłużonym dla klubu zostały wręczone okolicznościowe medale.
Drużyna JKH GKS zdobyła międzynarodowy Puchar Wyszehradzki w edycji 2019/2020.
3 kwietnia 2021 roku klub po raz pierwszy w historii został mistrzem Polski wygrywając w play-off w finale 4:1 z Comarch Cracovią. W tym samym roku zdobył także Puchar Polski.
W uznaniu zasług 25 czerwca 2021 władze miasta wręczyły klubowi odznakę zbiorową „Zasłużony dla Miasta Jastrzębie-Zdrój”, zaś trenerowi Róbertowi Kaláberowi tytuł honorowego obywatela Jastrzębia-Zdroju.
Sukcesy.
Zwycięzca "Klasyfikacji kanadyjskiej":
JKH w rozgrywkach.
Ekstraliga.
W sezonie II ligi 1990/1991 drużyna Zofiówki Jastrzębie wygrała rozgrywki i uzyskała awans do I ligi. W sezonie I ligi 1991/1992 Zofiówka zajęła 9. miejsce (dziesiąty uczestnik, Zagłębie Sosnowiec, wycofał się w trakcie rozgrywek). Po zakończeniu sezonu drużyna z Jastrzębia została wycofana z ligi.
Drużyna JKH GKS Jastrzębie rozegrała w najwyższej klasie rozgrywkowej 499 meczów. Bilans spotkań jest korzystny i wynosi 264 zwycięstwa, 1 remis oraz 234 porażki. W rundzie zasadniczej klub rozegrał 414 spotkań, w których zanotował 224 zwycięstwa, 1 remis i 189 porażek. Z kolei w fazie play-off drużyna na 85 meczów zwyciężyła 40, a przegrała 45.
Puchar Polski.
Drużyna JKH GKS Jastrzębie wystąpiła w dziewięciu edycjach Pucharu Polski. W 2012, 2018 i 2019 wygrała te rozgrywki. Ponadto w edycjach 2009, 2011, 2014, 2015 i 2017 klub rywalizował w turnieju finałowym, jednak za każdym razem przegrywał mecz półfinałowy. Łącznie zespół rozegrał 33 spotkań, z których 19 wygrał, 1 zremisował oraz 13 przegrał.
Jubileuszowe bramki.
Drużyna JKH GKS Jastrzębie w dwunastu sezonach w ekstraklasie zdobyła ponad 2000 goli. Pierwszą bramkę zdobył Wojciech Maciejczyk w przegranym 1:7 meczu z Polonią Bytom w sezonie 1991/1992. Setne trafienie w sezonie 2008/2009 zaliczył Rafał Bernacki w przegranym 1:2 meczu z GKS Tychy. Dwa lata później ówczesna gwiazda zespołu Richard Král strzelił pięćsetnego gola dla jastrzębian w PLH. Jubileuszowy tysięczny gol został zdobyty na Jastorze 22 września 2013 roku. W zwycięskim meczu z Podhalem Nowy Targ na listę strzelców wpisał się wychowanek nowotarskiego klubu Damian Kapica. Był to 283 mecz jastrzębian w ekstralidze. Tysiąc pięćsetną bramkę w sezonie 2015/2016 strzelił wychowanek i wielokrotny reprezentant kraju Leszek Laszkiewicz. Jubileuszowa dwutysięczna bramka została zdobyta przez wychowanka klubu Kamila Wałęgę w przegranym 2:8 meczu ćwierćfinałowym z Cracovią w sezonie 2018/2019. Najwięcej jubileuszowych goli na swoim koncie mają Richard Král i Łukasz Nalewajka.
Dotychczasowi trenerzy.
Trenerem w klubie i szkoleniowcem wychowanków był od 1991 do 2006 Edward Miłuszew, w tym prowadził zespół seniorski w sezonie 1991/1992 oraz od 2005 do 2006. Od 2006 do 2008 trenerem był Stanisław Małkow. Od października 2009 do 2010 trenerem drużyny był Wojciech Matczak. Jego następcą od 2010 do końca sezonu 2012/2013 był Czech Jiří Režnar. Jego następcą w sezonie 2013/2014 był także Czech, Mojmír Trličík. W maju 2014 trenerem został Słowak Róbert Kaláber.
Kadra w sezonie 2022/2023.
Na podstawie materiału źródłowego:

</doc>
<doc id="978383" url="https://pl.wikipedia.org/wiki?curid=978383" title="Hrabstwo Gallatin (Illinois)">
Hrabstwo Gallatin (Illinois)

Hrabstwo Gallatin – hrabstwo w USA, w stanie Illinois, według spisu z 2000 roku liczba ludności wynosiła 6 445. Siedzibą hrabstwa jest Shawneetown.
Geografia.
Według spisu hrabstwo zajmuje powierzchnię 851 km², z czego 838 km² stanowią lądy, a 12 km² (1,43%) stanowią wody.
W północno-wschodniej części hrabstwa łączą się dwie rzeki: Wabash i Ohio. Główną rzeką hrabstwa jest Saline wpadająca do Ohio.
Historia.
Największą rolę w historii Hrabstwa Gallatin odegrały kopalnie soli usytuowane wzdłuż rzeki Saline pomiędzy miastami Equality a Junction. Pierwszym właścicielem tych ziem, był kupiec John Crenshaw, który zbudował fortunę na wydobyciu soli i wybudował historyczny już Crenshaw House (The Old Slave House), budynek w którym Crenshaw przetrzymywał porwane czarnoskóre dzieci. Dom był atrakcją turystyczną do roku 1996.
Hrabstwo Gallatin zostało założone w 1812 roku i powstało z Hrabstwa Randolph. Nazwa została nadana na cześć Alberta Gallatin, ministra skarbu i finansów USA. W Shawneetown powstał pierwszy Bank w stanie Illinois.
Demografia.
Według spisu z 2000 roku hrabstwo zamieszkuje 6445 osób, które tworzą 2445 gospodarstw domowych oraz 1837 rodzin. Gęstość zaludnienia wynosi 8 osób/km2. Na terenie hrabstwa jest 3071 budynków mieszkalnych o częstości występowania wynoszącej 4 budynków/km2. Hrabstwo zamieszkuje 98,37% ludności białej, 0,26% ludności czarnej, 0,71% rdzennych mieszkańców Ameryki, 0,06% Azjatów, 0,03% mieszkańców Pacyfiku, 0,09% ludności innej rasy oraz 0,47% ludności wywodzącej się z dwóch lub więcej ras, 0,87% ludności to Hiszpanie, Latynosi lub inni.
W hrabstwie znajduje się 2726 gospodarstw domowych, w których 28,30% stanowią dzieci poniżej 18 roku życia mieszkający z rodzicami, 54,80% małżeństwa mieszkające wspólnie, 9,10% stanowią samotne matki oraz 32,60% to osoby nie posiadające rodziny. 29,40% wszystkich gospodarstw domowych składa się z jednej osoby oraz 16,10% żyje samotnie i ma powyżej 65 roku życia. Średnia wielkość gospodarstwa domowego wynosi 2,34 osoby, a rodziny wynosi 2,90 osoby.
Przedział wiekowy populacji hrabstwa kształtuje się następująco: 22,20% osób poniżej 18 roku życia, 8,20% pomiędzy 18 a 24 rokiem życia, 25,40% pomiędzy 25 a 44 rokiem życia, 26,00% pomiędzy 45 a 64 rokiem życia oraz 18,20% osób powyżej 65 roku życia. Średni wiek populacji wynosi 41 lat. Na każde 100 kobiet przypada 94,10 mężczyzn. Na każde 100 kobiet powyżej 18 roku życia przypada 90,00 mężczyzn.
Średni dochód dla gospodarstwa domowego wynosi 26 118 USD, a średni dochód dla rodziny wynosi 34 539 dolarów. Mężczyźni osiągają średni dochód w wysokości 30 750 dolarów, a kobiety 20 280 dolarów. Średni dochód na osobę w hrabstwie wynosi 15 575 dolarów. Około 15,30% rodzin oraz 20,70% ludności żyje poniżej minimum socjalnego, z tego 31,10% poniżej 18 roku życia oraz 14,10% powyżej 65 roku życia.

</doc>
<doc id="978394" url="https://pl.wikipedia.org/wiki?curid=978394" title="Abiasz">
Abiasz



</doc>
<doc id="978404" url="https://pl.wikipedia.org/wiki?curid=978404" title="Roman Bednář">
Roman Bednář

Roman Bednář (ur. 26 marca 1983, Praga, Czechy) – czeski piłkarz występujący na pozycji napastnika.
Kluby.
Rozpoczął karierę w juniorskim klubie CAFC Praga, a następnie przeniósł się do Bohemians 1905 w roku 1998. W 2002 roku, po nieudanych sezonach w praskim klubie został sprzedany do FK Mladá Boleslav, który wtedy występował w czeskiej drugiej lidze. W sezonie 2003/2004 w barwach tego klubu zdobył 10 bramek i został królem strzelców drugiej ligi czeskiej. W Mladej Boleslavi grał do 2005 roku.
27 lipca 2005 roku piłkarz został wypożyczony z FBK Kowno do szkockiego Heart of Midlothian. W Sercach zadebiutował w wygranym przez nich meczu 4:2 na wyjeździe z Kilmarnock F.C., w którym zdobył też swoją pierwszą bramkę. Zagrał także w meczu przeciwko Dundee United, wygranym 3:0. Piłkarz popisał się świetnym podaniem do jednego z napastników Jambos, które dało wygraną 1:0 nad odwiecznym rywalem Rangers F.C., rozegranym na Tynecastle Stadium.
31 sierpnia 2006 został sprzedany do Hearts. W letnim okienku transferowym przed sezonem 2007/2008 zawodnika wypożyczono do West Bromwich Albion F.C. Pół roku później WBA zakupił piłkarza za 2,3 mln funtów.
28 stycznia 2012 roku podpisał kontrakt z Blackpool.
Reprezentacja.
Piłkarz zadebiutował w swojej reprezentacji 16 sierpnia 2006 roku, przeciwko Serbii. Mecz zakończył się wynikiem 3:1 dla Czechów.

</doc>
<doc id="978409" url="https://pl.wikipedia.org/wiki?curid=978409" title="Roman Bednar">
Roman Bednar



</doc>
<doc id="978411" url="https://pl.wikipedia.org/wiki?curid=978411" title="Kereici">
Kereici

Kereici lub "Keraici" (mong. Кэрэйд, "Kereid"; , "Kerej") – lud środkowoazjatycki, pochodzenia mongolskiego lub tureckiego (sami uważali się za bliskich krewnych Mongołów). Na początku XI wieku ulegli chrystianizacji, przyjmując nestorianizm. Toczyli długotrwałe wojny z Tatarami na przełomie XII i XIII wieku. Początkowo poparli Czyngis-chana, a następnie pod wodzą Ong-chana walczyli przeciw niemu, po czym zostali pokonani i wcieleni do imperium mongolskiego.
Z plemienia Kereitów pochodziła większość wybitnych chrześcijan wśród Mongołów, m.in. Sorkaktani-beki czy Dokuz-chatun, żona Hulagu.

</doc>
<doc id="978414" url="https://pl.wikipedia.org/wiki?curid=978414" title="Ripper (wędkarstwo)">
Ripper (wędkarstwo)

Ripper - rodzaj sztucznej przynęty wędkarskiej, która swoim wyglądem, a szczególnie ruchem naśladuje małą rybkę.
Przynęta ta wykonana jest najczęściej z gumy, silikonu lub miękkiego materiału typu PVC. Ma kształt rybki, z charakterystycznie uformowaną płetwą ogonową, która nadaje przynęcie odpowiedni ruch w wodzie. Wszystkie rippery mają podobne kształty, lecz różnią się w obrębie kolorystyki (pełna dowolność) oraz w obrębie uzbrojenia. Najczęściej używane są główki jigowe; rzadziej stosuje się kotwiczki (jako dozbrojki).&lt;br&gt;

</doc>
<doc id="978416" url="https://pl.wikipedia.org/wiki?curid=978416" title="Gnash">
Gnash

Gnash () – projekt, którego celem jest stworzenie odtwarzacza i wtyczki do przeglądarek dla formatu SWF, który będzie wolnym oprogramowaniem. Ma on zastąpić własnościowy Adobe Flash Player.
Historia.
Napisanie wolnego odtwarzacza Flash było jednym z priorytetów projektu GNU. Przed stworzeniem Gnasha, Projekt GNU prosił o pomoc przy projekcie GPLFlash. Obecnie większość dawnych deweloperów GPLFlash przeszło do projektu Gnash. 
Projekt został zainicjowany przez Johna Gilmore'a. Głównym deweloperem jest Rob Savoye.
Szczegóły techniczne.
Gnash do renderowania może używać AGG, Cairo lub OpenGL. Do odczytu plików FLV jest używana biblioteka FFmpeg lub GStreamer. W przeciwieństwie do większości projektów GNU, które są napisane w C, Gnash jest napisany w C++.
Adobe dostarcza oficjalny odtwarzacz dla Linuksa na platformę x86 tylko w formie plików binarnych, nie obsługuje natomiast użytkowników posiadających inną architekturę procesora. Gnash może być kompilowany i uruchamiany na wielu architekturach, włączając w to x86, AMD64, MIPS/Irix i PowerPC. Poza tym Gnash dostępny jest na systemy z rodziny BSD. Obecnie możliwa jest instalacja Gnasha jako testowej wtyczki do Firefoxa.
Obecnie Gnash obsługuje pliki SWF do wersji 7 i część cech wersji 8 i 9. Gnash odczytuje pliki FLV i pozwala na odtwarzanie filmów z YouTube, Myspace i innych podobnych serwisów.

</doc>
<doc id="978418" url="https://pl.wikipedia.org/wiki?curid=978418" title="Gnasz">
Gnasz



</doc>
<doc id="978436" url="https://pl.wikipedia.org/wiki?curid=978436" title="I koncert fortepianowy Liszta">
I koncert fortepianowy Liszta

Koncert fortepianowy Es-dur – dzieło Ferenca Liszta. Główne zapiski utworu datuje się na 1830 rok, zaś wersję końcową na 1849. Koncert składa się z 4 części:
Początek koncertu Liszta jest jednym z motywów muzycznych w kreskówce o Smerfach.
Posłuchaj.
Wersja Mp3

</doc>
<doc id="978438" url="https://pl.wikipedia.org/wiki?curid=978438" title="Kruhlik">
Kruhlik

Kruhlik – przysiółek wsi Tarnopol w Polsce, położony w województwie podlaskim, w powiecie hajnowskim, w gminie Narewka.
W latach 1975–1998 przysiółek administracyjnie należał do województwa białostockiego.

</doc>
<doc id="978444" url="https://pl.wikipedia.org/wiki?curid=978444" title="Smolnica (Tarnopol)">
Smolnica (Tarnopol)

Smolnica – przysiółek wsi Tarnopol w Polsce, położony w województwie podlaskim, w powiecie hajnowskim, w gminie Narewka.
W latach 1975–1998 przysiółek administracyjnie należał do województwa białostockiego.
Wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="978449" url="https://pl.wikipedia.org/wiki?curid=978449" title="Stary Dwór (Tarnopol)">
Stary Dwór (Tarnopol)

Stary Dwór – przysiółek wsi Tarnopol w Polsce, położony w województwie podlaskim, w powiecie hajnowskim, w gminie Narewka.
W latach 1975–1998 przysiółek administracyjnie należał do województwa białostockiego.
Prawosławni mieszkańcy wsi należą do parafii Świętych Apostołów Piotra i Pawła w Lewkowie Starym.

</doc>
<doc id="978457" url="https://pl.wikipedia.org/wiki?curid=978457" title="Louise Julie de Mailly-Nesle">
Louise Julie de Mailly-Nesle

Ludwika Julia de Mailly-Nesle, fr. Louise Julie, comtesse de Mailly (ur. 1710, zm. 5 marca lub 30 listopada 1751 w Paryżu) – hrabina Mailly, pierwsza oficjalna metresa króla Francji - Ludwika XV.
Była rówieśniczką króla Ludwika XV, córką Louisa III de Mailly-Nesle i jego żony Armande Félice de La Porte Mazarin (wnuczki Hortensji Mancini). Urodziła się jako najstarsza spośród pięciu sióstr de Nesle:
Spośród pięciu sióstr jedynie markiza Flavacourt nie była kochanką króla. Ludwika została jego pierwszą kochanką, gdy król miał 23 lata, w 1733 roku. Znajomość zawiązała się na polowaniu - w czasie gdy królewskie pożycie z królową Marią Leszczyńską nie układało się najlepiej. Od roku 1737 do 1739, para spotykała się potajemnie, ze względu na uczucia królowej. 
W tym ostatnim roku lub też w 1740, Ludwik zainteresował się jej młodszą siostrą - Pauline-Félicité de Mailly i to właśnie ona została kolejną kochanką króla (fr. "maîtresse en titre"), a nawet urodziła królowi syna. Louise Julie w 1742 opuściła dwór królewski, i zmarła 5 marca lub 30 listopada w Paryżu w 1751. Została pochowana na cmentarzu niewiniątek, wśród biedoty, jak sobie życzyła.

</doc>
<doc id="978463" url="https://pl.wikipedia.org/wiki?curid=978463" title="Sensybilizacja (fotografia)">
Sensybilizacja (fotografia)

Sensybilizacja – zmiana wrażliwości reagentów na pewien rodzaj bodźca poprzez niewielki dodatek innej substancji (tzw. sensybilizatora, uczulacza). Sensybilizator ma zdolność absorbowania energii, którą następnie przez różne mechanizmy (np. wymianę elektronu) przekazuje reagentom. Zastosowanie sensybilizatora w reakcjach fotochemicznych często może zmienić skład produktów takich reakcji.
Najczęściej stosuje się sensybilizatory optyczne (odpowiednie barwniki, np. cyjaniny), powodujące zmianę barwoczułości warstw światłoczułych w materiałach fotograficznych, sensybilizatory chemiczne, wywołujące wzrost światłoczułości (przez dodatek odpowiednich związków siarki i złota).

</doc>
<doc id="978464" url="https://pl.wikipedia.org/wiki?curid=978464" title="Juan Carlos Navarro">
Juan Carlos Navarro

Juan Carlos Navarro Feijoo (ur. 13 czerwca 1980 w Sant Feliu de Llobregat) – hiszpański koszykarz, narodowości katalońskiej. Obecnie gra w FC Barcelonie. Wielokrotny reprezentant Hiszpanii.

</doc>
<doc id="978465" url="https://pl.wikipedia.org/wiki?curid=978465" title="Zaokrąglenie">
Zaokrąglenie



</doc>
<doc id="978467" url="https://pl.wikipedia.org/wiki?curid=978467" title="Muzeum Wody w Koszalinie">
Muzeum Wody w Koszalinie

Muzeum Wody – muzeum przy ul. Żwirowej w Koszalinie.
Do 1996 roku w miejscu dzisiejszego Muzeum Wody znajdowały się filtry ciśnieniowe, które zostały zlikwidowane wraz z oddaniem do użytku zmodernizowanej stacji uzdatniania wody przy ulicy Żwirowej w 1997 roku. W 2005 roku, w pustym dotąd obiekcie, postanowiono otworzyć muzeum. Od pomysłu do jego zrealizowania minęło zaledwie kilka miesięcy. Obiekt gruntownie wyremontowano. Obecnie w ponadstuletniej dawnej filtrowni znajduje się ekspozycja prawie 300-letniej historii wodociągów Koszalina. Ekspozycja składa się ze starych planów i map sieci wodociągowo-kanalizacyjnej, fragmentu rury wodociągowej z 1726 roku, hydrantów i urządzeń z przełomu XIX i XX wieku.

</doc>
<doc id="978469" url="https://pl.wikipedia.org/wiki?curid=978469" title="Cary Grant">
Cary Grant

Cary Grant (wym. [], właśc. Archibald Alexander Leach; ur. 18 stycznia 1904 w Bristolu, zm. 29 listopada 1986 w Davenport) – angielsko-amerykański aktor filmowy, teatralny, artysta wodewilowy i przedsiębiorca. Ikona kultury popularnej, gwiazda filmowa. Jedna z największych legend w historii amerykańskiego kina i okresu „Złotej Ery Hollywood”. W 1942 został naturalizowanym obywatelem Stanów Zjednoczonych. W 1999 American Film Institute umieścił jego nazwisko na 2. miejscu w rankingu „największych aktorów wszech czasów” ("The 50 Greatest American Screen Legends").
Grant rozpoczął karierę sceniczną w 1910, gdy dołączył do trupy „The Penders”, z którą początkowo występował w kraju. Na początku lat 20. XX wieku odbyli tournée po Stanach Zjednoczonych, gdzie Grant postanowił osiąść na stałe. Przez kilka lat z powodzeniem występował jako artysta wodewilowy, a w 1927 zadebiutował na Broadwayu w musicalu "Golden Dawn". Pięć lat później po raz pierwszy pojawił się na dużym ekranie, grając w komedii "To jest ta noc". W latach 30. i 40. Grant był jednym z wiodących aktorów w gatunku komedii romantycznej i screwball comedy, za sprawą występów w "Nagiej prawdzie" (1937), "Drapieżnym maleństwie" (1938) "Dziewczynie Piętaszek" (1940) i "Filadelfijskiej opowieści" (1940). W późniejszym etapie kariery wybierał filmy o bardziej nostalgicznym i poważniejszym charakterze. Dzięki współpracy z Alfredem Hitchcockiem w latach 40. i 50. wystąpił w takich filmach, jak "Podejrzenie" (1941), "Osławiona" (1946), "Złodziej w hotelu" (1955) i "Północ, północny zachód" (1959). Szczególnie w dwóch pierwszych produkcjach miał okazję do zaprezentowania bardziej mrocznego oraz niejednoznacznie moralnego typu bohatera. W 1966 przeszedł na filmową emeryturę, zajmując się działalnością biznesową. W trakcie kariery Grant dwukrotnie był nominowany do nagrody Akademii Filmowej w kategorii dla najlepszego aktora pierwszoplanowego. W 1970 został uhonorowany Oscarem za całokształt twórczości.
Do innych ważnych filmów w dorobku Granta zalicza się: "Nie jestem aniołem" (1933), "Tylko aniołowie mają skrzydła" (1939), "Ich dziecko" (1941), "Byłem wojenną narzeczoną" (1949), "Małpia kuracja" (1952), "Niedyskrecja" (1958) i "Szarada" (1963). Wystąpił w 72 produkcjach fabularnych.
Życiorys.
Rodzina i młodość.
Archibald Alexander Leach urodził się 18 stycznia 1904 przy 15 Hughenden Road, ulicy położonej na północnych przedmieściach Horfield, dzielnicy angielskiego miasta Bristol. Był drugim dzieckiem Eliasa Jamesa Leacha (1873–1935) i Elsie Marii Leach (z domu Kingdon; 1877–1973). Jego ojciec pracował jako prasowacz u krawca w fabryce ubrań, a matka, pochodząca z rodziny cieśli, była szwaczką. Starszy brat John William Elias Leach (1899–1900) zmarł w wyniku gruźlicy układu nerwowego. Grant częściowo uważał się za Żyda. Miał nieszczęśliwe dzieciństwo. Ojciec był alkoholikiem, a matka cierpiała na depresję kliniczną. Przy jej pomocy uczył się tańca i pobierał lekcje nauki gry na pianinie, mając cztery lata. Okazjonalnie zabierała ona syna do kina, gdzie podziwiał występy artystów, takich jak Broncho Billy Anderson, Charlie Chaplin, Chester Conklin, Ford Sterling, Mack Swain czy Roscoe Arbuckle. Gdy miał 4,5 roku, został wysłany do Bishop Road Primary School.
Biograf aktora Graham McCann wspominał, że Maureen Donaldson, kochanka Granta z lat 70., twierdziła w swojej książce, że jego matka „nie potrafiła okazywać uczuć ani ich przyjmować”. Inny biograf Geoffrey Wansell uważał, że Elsie mocno obwiniała się za śmierć starszego z braci i nigdy nie mogła sobie tego wybaczyć. Grant wprost przyznawał, że skomplikowane relacje z matką miały bezpośredni wpływ na jego późniejsze kontakty z kobietami. Elsie w wyniku utraty dziecka wykazywała się dużą nadopiekuńczością w stosunku do młodszego z synów, obawiając się, że jego również może stracić.
Gdy Grant miał 9 lat, Elias James Leach umieścił jego matkę w szpitalu Glenside na oddziale psychiatrycznym, tłumacząc początkowo synowi, że odeszła ona na „długie wakacje”, a później – za namową dwóch kuzynów – że umarła na zawał serca. Po tym wydarzeniu przeprowadzili się do domu babki w Bristolu. Rok później ojciec ożenił się ponownie i założył nową rodzinę. Na krótko przed swoją śmiercią w 1935, gdy syn miał 31 lat, przyznał się Grantowi do kłamstwa i oświadczył, że Elsie Maria Leach żyje i przebywa w zakładzie psychiatrycznym. Grant, krótko po tym, gdy dowiedział się gdzie przebywała kobieta, w czerwcu 1935 poczynił starania, by zabrać ją ze szpitala. Odwiedził matkę w Anglii w październiku 1938, zakończywszy zdjęcia do filmu "Gunga Din" (1939).
Edukacja i „The Penders”.
Z uwagi na rodzicielską alienację Grant w okresie młodości miewał trudności w nawiązywaniu kontaktów towarzyskich i był nerwowy. Lubił teatr, szczególnie pantomimy wystawiane w okresie Bożego Narodzenia, na które chodził ze swoim ojcem. Latem 1910 zaprzyjaźnił się z trupą tancerzy akrobatycznych o nazwie „The Penders” lub „Bob Pender Stage Troupe”. Został szczudlarzem i dołączył do tournée zespołu. Podczas dwutygodniowych występów w berlińskim teatrze Wintergarten w 1914 zauważył go producent Jesse Lasky, działający na Broadwayu. W pierwszym roku występów z trupą zagrał w pantomimie "Jaś i magiczna fasola" w Theatre Royal przy Drury Lane.
W 1915 otrzymał stypendium, dzięki któremu mógł uczęszczać do Fairfield Grammar School w Bristolu. Jego ojciec wydał ostatnie oszczędności na mundurek szkolny. Z uwagi na swój wygląd i akrobatyczny talent stał się osobą cenioną wśród kolegów i koleżanek, którzy nazywali go „Gussie”. Czynnie uczestniczył w sportowych zajęciach uczelni, wyrobił sobie opinię urwisa, często odmawiał odrabiania pracy domowej i nie przepadał za większością przedmiotów. Wieczory spędzał pracując za kulisami bristolskich teatrów, a w 1917, gdy miał 13 lat, odpowiedzialny był za oświetlenie na występach magika Davida Devanta w Bristol Hippodrome. Przy każdej okazji pojawiał się w teatrze. Aby jak najmniej myśleć o swoim nieszczęśliwym młodzieńczym życiu, latem 1917 zgłosił się na ochotnika do pracy w charakterze posłańca i przewodnika w porcie wojskowym w Southampton. Spędzony tam czas utwierdził go w pragnieniu podróżowania; chcąc opuścić Bristol, próbował swoich sił jako chłopiec okrętowy, lecz odmówiono mu z uwagi na zbyt młody wiek.
13 marca 1918 Grant został wydalony z Fairfield Grammar School. Podawano kilka przyczyn, w tym przebywanie w damskiej toalecie i pomoc w kradzieży dwóm kolegom na terenie pobliskiego miasta Almondsbury. Trzy dni po zdarzeniu dołączył do trupy Pendera. Ojciec Granta – dowiedziawszy się o tym – podpisał trzyletni kontrakt pomiędzy jego synem a Penderem, przewidujący tygodniowe wynagrodzenie z wyżywieniem i pokojem, a także lekcje tańca i inne czynności z zakresu jego zawodu do osiągnięcia pełnoletności. W umowie zawarto klauzulę o możliwości podwyżki w zależności od wyników w pracy.
Lata 20. i 30..
Występy sceniczne.
Za występy z trupą Pendera Grant otrzymywał wynagrodzenie w wysokości 10 szylingów tygodniowo. Grupa rozpoczęła tournée po kraju, a on sam wykorzystywał rozwinięte zdolności w pantomimie do poszerzenia umiejętności aktorskich. 21 lipca 1920 trupa udała się statkiem pasażerskim RMS Olympic na występy po Stanach Zjednoczonych. Richard Schickel twierdził, że Douglas Fairbanks i Mary Pickford byli na pokładzie tego samego statku, powracając z podróży poślubnej. Fairbanks, nazywany „królem Hollywood”, stał się dla Granta dużą inspiracją. Przybywszy na miejsce grupa występowała przez dziewięć miesięcy, dwanaście razy w tygodniu w największym teatrze na świecie, nowojorskim New York Hippodrome, o pojemności niespełna sześciu tysięcy miejsc. Ich musical "Good Times" okazał się sukcesem.
Na fali dobrego przyjęcia "Good Times", Grant rozpoczął tournée jako artysta wodewilowy, występując m.in. w Cleveland, Milwaukee i Saint Louis. Zdecydował się pozostać wraz z kilkoma innymi członkami grupy w Stanach Zjednoczonych, podczas gdy reszta wróciła do Anglii. Podziwiał występy braci Marx, a Zeppo był jego idolem. W lipcu 1922 wystąpił wraz z siedmioma kolegami pod nazwą „Knockabout Comedians” w Palace Theatre na Broadwayu. Latem założył grupę „The Walking Stanleys”, w skład której weszło kilku byłych członków trupy Pendera. Pod koniec roku wystąpili oni w musicalu "Better Times" prezentowanym w New York Hippodrome.
Po spotkaniu na jednym z przyjęć George’a C. Tilyou, właściciela toru wyścigowego w Steeplechase Park na półwyspie Coney Island w Brooklynie, Grant został wynajęty w charakterze osoby reklamującej tor. Pojawił się na szczudłach w jasnobrązowej marynarce i z tablicą ogłoszeniową. Przez następne dwa lata zwiedzał Stany Zjednoczone, występując z „The Walking Stanleys”. W 1924 po raz pierwszy odwiedził Los Angeles, które wywarło na nim duże wrażenie. Kiedy wspomniana grupa rozpadła się, Grant powrócił do Nowego Jorku, występując w National Vaudeville Artists Club mieszczącym się przy West 46th Street. W trakcie przedstawień wykonywał akrobatykę, żonglerkę, różne sztuczki komiczne oraz przez krótki okres jazdę na monocyklu pod pseudonimem „Rubber Legs”. Praca ta była szczególnie wymagająca, ale dała Grantowi szansę na udoskonalenie komediowych technik i rozwinięcie umiejętności, przynosząc korzyści w jego przyszłej pracy.
Obok Jean Dalrymple, Grant stał się czołowym artystą wodewilowym i postanowił utworzyć „Jack Janis Company”, z którym rozpoczął tournée w maju 1926. W owym czasie częstokrotnie błędnie uważany był za Australijczyka, wskutek czego nadawano mu pseudonimy „Boomerang” lub „Kangaroo”. W wyniku zmiany środowiska akcent Granta uległ zmianie, przez co określany był jako „transatlantycki” lub „środkowoatlantycki”.
W 1927 został obsadzony w roli Australijczyka w musicalu Reggiego Hammersteina "Golden Dawn", zarabiając 75 dolarów tygodniowo. Chociaż widowisko nie zostało dobrze przyjęte, to wystawiano je 184 razy, a kilku krytyków zaczęło dostrzegać talent Granta, pisząc o nim jako „przyjemnym młodzieńcu” lub „wykwalifikowanym młodym nowicjuszu”. W następnym roku dołączył do William Morris Agency i został ponownie obsadzony w młodzieńczej roli w musicalu "Polly" w reżyserii Hammersteina, która okazała się nieudaną produkcją. Jeden z krytyków napisał, że Grant „ma silny, męski sposób bycia, ale niestety nie potrafi wydobyć piękna z utworów muzycznych”. Presja związana z niepowodzeniem widowiska zaczynała budzić w nim niepokój i ostatecznie po sześciu tygodniach otrzymywania negatywnych recenzji został odsunięty od spektaklu. Mimo tego, kontrakt przyszłego aktora próbował wykupić Florenz Ziegfeld, lecz Hammerstein odsprzedał go braciom Shubert. Jacob J. Shubert obsadził Granta u boku Jeanette MacDonald we francuskiej komedii "Boom-Boom", której premiera odbyła się 28 stycznia 1929 i wystawiana była w Casino Theatre na Broadwayu. MacDonald przyznawała w późniejszym czasie, że był „absolutnie straszny w tej roli”, ale wykazywał się dużym urokiem, który przyciągał ludzi i pozwolił skutecznie uchronić przedstawienie od porażki. Sztuka wystawiana była 72 razy, a Grant zarabiał 350 dolarów tygodniowo. Po zakończeniu przeniósł się do Detroit w stanie Michigan, a następnie do Chicago w Illinois.
Aby poprawić swój nastrój, w 1927 zakupił sportowy model Packarda. Przebywając w Anglii odwiedził swojego przyrodniego brata Erica, który utrzymywał w tajemnicy miejsce pobytu matki aktora. Po powrocie do Nowego Jorku zagrał rolę Maxa Grunewalda w produkcji Shuberta "A Wonderful Night". Premiera spektaklu odbyła się 31 października w Majestic Theatre, dwa dni po krachu na Wall Street. W sumie odbyło się 125 występów, które trwały do lutego 1930. Sztuka zebrała różne recenzje; jeden z krytyków określał ją jako „mieszaninę Johna Barrymore’a i cwaniactwa”, inny z kolei przyznawał, że Grant wniósł „powiew czarodziejskiego Broadwayu” do swojej roli. Po premierach sztuk ze swoim udziałem Grant zaczął zdobywać uznanie, lecz w dalszym ciągu trudno było mu nawiązywać relacje z kobietami. „Przez te wszystkie lata spędzone w teatrze, trasie i Nowym Jorku, otoczony byłem wieloma atrakcyjnymi kobietami, ale nigdy nie byłem w stanie się z nimi w pełni porozumieć” – wspominał.
W sezonie 1930/1931 przez dziewięć miesięcy występował w musicalu "The Street Singer". Po zakończeniu produkcji, na początku 1931 bracia Shubert zaprosili go na letnie występy w amfiteatrze The Muny w Saint Louis. Grant pojawił się w dwunastu różnych operetkach, wystawianych 87-krotnie. Otrzymywał od lokalnych krytyków pochlebne opinie, zyskując reputację romantycznego wiodącego aktora. Znaczący wpływ na jego ówczesny styl gry mieli A.E. Matthews, Gerald du Maurier, Jack Buchanan i Ronald Squire. Jak przyznawał, zainteresował się występami ze względu na „dużą potrzebę bycia lubianym i podziwianym”. Pod koniec letniego sezonu bracia Shubert zwolnili go po tym, jak nie zgodził się na obniżkę wynagrodzenia z powodu trudności finansowych wywołanych kryzysem gospodarczym. Impresario William B. Friedlander przedłożył Grantowi ofertę głównej roli w musicalu "Nikki", gdzie występował u boku Fay Wray w roli żołnierza w powojennej Francji. Premiera spektaklu odbyła się 29 września 1931 w Nowym Jorku, lecz po 39 przedstawieniach została zdjęta z afisza z powodu pogłębiającego się kryzysu gospodarczego.
Początki kariery filmowej.
Paramount Pictures (1931–1936).
Kreację Granta w sztuce "Nikki" pozytywnie oceniał Ed Sullivan na łamach „The New York Daily Newsa”, który podkreślał, że „młody chłopak z Anglii ma dużą przyszłość w filmach”. Przychylne recenzje spowodowały, że wziął on udział w zdjęciach próbnych studia Paramount Publix, w efekcie czego wcielił się w rolę marynarza w filmie krótkometrażowym "Singapurska Sue" (reż. Casey Robinson). Według biografia Grahama McCanna Grant zagrał „bez przekonania”. Dzięki Robinsonowi miał okazję spotkać się ze współzałożycielem Paramount Pictures Jesse Laskym oraz dyrektorem generalnym tej wytwórni B.P. Schulbergiem. Po udanym castingu, reżyserowanym przez Mariona Geringa, 7 grudnia 1931 Schulberg podpisał z Grantem pięcioletni kontrakt, gwarantujący mu zarobki rzędu 450 dolarów tygodniowo. Producent zażądał od artysty, aby ten zmienił swoje imię na „coś co będzie brzmiało typowo amerykańsko jak Gary Cooper”. Ostatecznie wybór padł na Cary’ego Granta.
Grant postanowił utworzyć wizerunek, który McCann nazwał „uosobieniem męskiego splendoru” i sprawił, że Douglas Fairbanks stał się jego pierwszym wzorem. Biograf zauważył, że kariera Granta w Hollywood ruszyła natychmiast z uwagi na jego „prawdziwy urok”, co wyróżniało go spośród innych dobrze zapowiadających się aktorów w tamtym czasie, dzięki czemu „niezwykle łatwo można było znaleźć osoby, które chętnie wspierały jego początkującą karierę”.
Zadebiutował rolą Stephena w komedii z okresu ery Pre-Code "To jest ta noc" (reż. Frank Tuttle) u boku Lili Damity oraz Thelmy Todd. Grant nie lubił swojej kreacji i groził opuszczeniem Hollywood, jednak ku jego zaskoczeniu, jeden z krytyków „Variety” pochwalił występ aktora określając go „frapującym”. W 1932 wcielił się w rolę bogatego playboya w melodramacie "Blond Venus" (reż. Josef von Sternberg) u boku Marlene Dietrich. William Rothman opisywał kreację Granta jako „wyobrażenie charakterystycznego rodzaju męskości nonmacho, które umożliwiło mu wcielenie się w człowieka zdolnego do bycia bohaterem romantycznym”. Sam aktor przyznawał, że w trakcie realizacji często popadał w konflikt z reżyserem, z którym dyskutował po niemiecku.
Role playboya powtarzał jeszcze w kilku późniejszych filmach – w "Blaskach i cieniach miłości" (1932, reż. Dorothy Arzner) u boku Fredrica Marcha i Sylvii Sidney, "Szatanie zazdrości" (1932, reż. Marion Gering) wraz z Charlesem Laughtonem, Garym Cooperem i Tallulah Bankhead, "Upalnej sobocie" (1932, reż. William A. Seiter) z Nancy Carroll i Randolphem Scottem oraz "Madame Butterfly" (1932, reż. Marion Gering) u boku Sidney. Według biografa Marca Eliota produkcje te nie uczyniły Granta gwiazdą, lecz wystarczyły, by móc uznać go za „jednego z najszybciej rozwijających się aktorów Hollywood”.
"Nie jestem aniołem".
W 1933 zwrócił na siebie uwagę krytyków występami w komediach romantycznych "Lady Lou" (reż. Lowell Sherman) i "Nie jestem aniołem" (reż. Wesley Ruggles). Scenariusz do "Lady Lou" został oparty na spektaklu "Diamond Lil" z 1928, a sam obraz otrzymał nominację do nagrody Akademii Filmowej w kategorii dla najlepszego filmu, przegrywając rywalizację z "Kawalkadą" (reż. Frank Lloyd). W obydwu filmach Grant zagrał u boku Mae West, która w późniejszych latach przyznawała, że odkryła jego talent. Pauline Kael wspominała, że aktor początkowo nie wyglądał na pewnego siebie w roli zwierzchnika Armii Zbawienia w "Lady Lou", co tylko dodało jej więcej uroku. Film Shermana był przebojem w Stanach Zjednoczonych, uzyskując w tamtejszym box offisie przychód w wysokości dwóch milionów dolarów. W trakcie pracy nad "Nie jestem aniołem", wynagrodzenie Granta wzrosło z 450 do 750 dolarów tygodniowo. Film okazał się jeszcze większym sukcesem niż "Lady Lou", co pozwoliło uchronić Paramount przed bankructwem. Po szeregu nieudanych produkcji, wśród których były: wyprodukowany dla studia 20th Century Fox dramat "Born to Be Bad" (1934, reż. Lowell Sherman) z Lorettą Young, komedia romantyczna "Kiss and Make Up" (1934, reż. Harlan Thompson), przygodowo-romantyczny "Wings in the Dark" (1935, reż. James Flood) oraz prasowych rewelacjach na temat problemów małżeńskich aktora, jego pozycja u przedstawicieli Paramountu znacząco osłabła.
Perspektywy aktora poprawiły się, gdy w połowie 1935 został wypożyczony do RKO Pictures. Producent Pandro S. Berman zdecydował się na zatrudnienie Granta, ponieważ jak sam przyznawał: „widziałem, że robi rzeczy, które były doskonałe, a [Katharine] Hepburn też go chciała”. Pierwszym filmem dla RKO był komediodramat "Sylvia Scarlett" (reż. George Cukor), gdzie nawiązał współpracę z Hepburn (para w późniejszych latach trzykrotnie współpracowała ze sobą przy produkcjach filmowych). Mimo komercyjnego niepowodzenia, film zyskał uznanie wśród krytyków, a sam aktor uważał go za przełomowy w swojej karierze.
Kiedy jego umowa z Paramountem po ukończeniu "Wedding Present" (reż. Richard Wallace) w 1936 dobiegła końca, Grant postanowił jej nie odnawiać po tym, jak studio odmówiło mu możliwości swobodnego wybierania ról. Tym samym stał się pierwszym aktorem w Hollywood, który pracował na własną rękę, bez żadnego kontraktu. Dzięki temu mógł liczyć na zyski w wysokości 300 tys. dolarów za film. Pierwszą produkcją, w której wystąpił jako aktor niezależny, była komedia romantyczna "The Amazing Quest of Ernest Bliss" (reż. Alfred Zeisler). Zdjęcia do filmu realizowano w Anglii. Obraz Zeislera okazał się finansową klapą, co skłoniło Granta do ponownego rozważenia swojej wcześniejszej decyzji. Sukces kasowy i uznanie krytyków za dramat "Suzy" (1936, reż. George Fitzmaurice), gdzie wcielił się w rolę francuskiego lotnika u boku Jean Harlow i Franchota Tone’a, doprowadził do podpisania przez aktora wspólnej umowy ze studiami RKO i Columbia Pictures, w której zawarto klauzulę, pozwalającą na wybór przez Granta odpowiadających mu ról. Kontrakt aktora z drugą z wymienionych wytwórni wiązał strony na cztery filmy w ciągu dwóch lat, gwarantując Grantowi zarobki rzędu 50 tys. za dwa pierwsze i 75 tys. dolarów za każdy następny.
Lata 30. i 40..
Kariera w Hollywood.
W 1937 zrealizował pierwszy film dla Columbia – musical "When You’re in Love" (reż. Harry Lachman, Robert Riskin), w którym wystąpił u boku śpiewaczki operowej Grace Moore. Zebrał on pochlebne recenzje, a Mae Tinée z dziennika „The Chicago Daily Tribune” pochwaliła kreację aktora, pisząc, że jest to „najlepsza rzecz jaką zrobił od dłuższego czasu”. Po komercyjnym niepowodzeniu biograficznej "Potęgi złota" (reż. Rowland V. Lee) Grant został wypożyczony do studia Hala Roacha, gdzie zagrał w screwball comedy "Niewidzialne małżeństwo" (reż. Norman Z. McLeod) zrealizowanej dla Metro-Goldwyn-Mayer. Film McLeoda okazał się najbardziej kasową komedią w dotychczasowym dorobku aktora. „Variety” pisał, że zarówno Grant, jak i Constance Bennett zręcznie wykonują przydzielone im zadania.
"Naga prawda".
Biograf Jerry Vermilye przyznał, że sukces "Niewidzialnego małżeństwa" był „logiczną trampoliną” do otrzymania przez Granta głównej roli w screwball comedy "Naga prawda" (reż. Leo McCarey). Na planie po raz pierwszy miał okazję współpracować z Irene Dunne i Ralphem Bellamym. Pomimo że McCarey rzekomo nie przepadał za Grantem – który wyśmiewał go odgrywając jego maniery w filmie – to w trakcie ujęć potrafił docenić komediowy talent aktora i często namawiał go do wykorzystywania umiejętności rozwiniętych w wodewilu. Film okazał się sukcesem komercyjnym oraz otrzymał pozytywne opinie od krytyków. "Naga prawda" pozwoliła ugruntować pozycję Granta jako gwiazdy Hollywood, a także uczyniła z niego wiodącego aktora gatunku screwball comedy. Benjamin Schwarz przyznawał po latach na łamach „The Atlantic”, że "Naga prawda" była dla Granta „początkiem najbardziej spektakularnej passy jednego aktora w historii kinematografii amerykańskiej”.
"Drapieżne maleństwo", "Dziewczyna Piętaszek".
W 1938 wystąpił u boku Hepburn w screwball comedy "Drapieżne maleństwo" (reż. Howard Hawks), która obfitowała w kłótnie i słowne potyczki między ekranową parą, a na jej planie użyto m.in. żywych lampartów. Grant, który początkowo nie był pewien w jaki sposób odgrywać swoją rolę, otrzymał wskazówkę od Hawksa, by wyobraził sobie styl Harolda Lloyda. W trakcie zdjęć aktor otrzymał większą swobodę w scenach komediowych w stosunku do Hepburn, dla której były to początki w tym gatunku. Aktor nie czuł się zbyt swobodnie w towarzystwie lamparta na planie. Hepburn w ramach żartu umieściła w wylocie kanału wentylacyjnego w jego garderobie wypchanego lamparta. Jak wspominała w swojej biografii, Grant na jego widok „wybiegł niczym błyskawica”. Pomimo ponad 350 tys. strat dla RKO, film zebrał entuzjastyczne recenzje.
W tym samym roku obydwoje ponownie wystąpili razem, grając główne role w komedii romantycznej "Wakacje" (reż. George Cukor), będącej remakiem filmu z 1930. Produkcja była finansową porażką do tego stopnia, że Hepburn zaczęto określać w prasie mianem „trucizny box office’u”. Seria komercyjnych niepowodzeń nie zachwiała pozycją Granta, którego rozpoznawalność była większa niż wcześniej. Jerry Vermilye uważał, że w 1939 jego role zaczęły być bardziej dramatyczne, aczkolwiek wciąż z humorystycznym wydźwiękiem. W przygodowo-historycznym "Gunga Din" (reż. George Stevens), którego akcja rozgrywała się w bazie militarnej na terenie Indii, wcielił się w postać sierżanta wojsk brytyjskich Archibalda Cuttera, grając m.in. u boku Douglasa Fairbanksa Jr. W następnych produkcjach wykreował role pilota Geoffa Cartera w przygodowym melodramacie "Tylko aniołowie mają skrzydła" (reż. Howard Hawks) z Jean Arthur i Ritą Hayworth oraz zamożnego właściciela ziemskiego Aleca Walkera w "In Name Only" (reż. John Cromwell) z Carole Lombard i Kay Francis.
W 1940 Grant wystąpił w screwball comedy "Dziewczyna Piętaszek" (reż. Howard Hawks), grając gruboskórnego wydawcę gazety, który dowiaduje się, że jego była żona i dziennikarka (Rosalind Russell), ma wyjść za mąż za specjalistę ubezpieczeniowego. Film zebrał pochlebne recenzje i był chwalony m.in. za silną chemię i „werbalny atletyzm” pomiędzy dwójką głównych bohaterów. "Moja najmilsza żona" (reż. Garson Kanin), przy produkcji której Grant ponownie współpracował z Dunne, została określona przez magazyn „Life” mianem „pierwszorzędnej komedii”. Produkcja Kanina była drugim najbardziej dochodowym filmem dla RKO, przynosząc 500 tys. dolarów zysku.
"Filadelfijska opowieść".
9 września na ekrany kin wszedł dramat "Howardowie z Wirginii" (reż. Frank Lloyd), gdzie Grant wystąpił u boku Marthy Scott. Bosley Crowther, w recenzji zamieszczonej na łamach „The New York Timesa”, przyznawał, że to „jeden z najlepszych historycznych obrazów jakie zrobiono do tej pory”. Ostatnim filmem aktora zrealizowanym w 1940 była komedia romantyczna "Filadelfijska opowieść" (reż. George Cukor) oparta na sztuce pióra Philipa Barry’ego, gdzie po raz czwarty i ostatni wystąpił wspólnie z Hepburn. Na ekranie partnerował im James Stewart. Grant wcielił się w rolę Dextera Havena, byłego męża Tracy Samanthy Lord (Hepburn). „The Hollywood Reporter” pisał, że „nie ma wystarczającej liczby słów, aby docenić ten obraz”, dodając: „pięknie skromny i powściągliwy występ Granta zyskał uznanie”. Sam aktor uważał swoją kreację na tyle dobrą, że był rozczarowanym gdy nie uzyskał za nią nominacji do nagrody Akademii Filmowej, co skwitował w żartobliwym tonie: „Muszę wpierw osmolić swoje zęby, nim Akademia potraktuje mnie poważnie”, nawiązując do sympatii ówczesnych członków Akademii do aktorów wcielających się w role włóczęgów i uciskanych bohaterów. Całe swoje wynagrodzenie za udział w produkcji (175 tys. dolarów) Grant przeznaczył na wojskowy fundusz charytatywny i Czerwony Krzyż. Miało to związek z wydarzeniem, w którym pięciu członków jego rodziny zginęło w trakcie walk w Europie podczas II wojny światowej. "Filadelfijska opowieść" okazała się przebojem kasowym, przynosząc zyski rzędu ponad dwóch milionów dolarów.
Za kreację Rogera Adamsa w melodramacie "Ich dziecko" z Irene Dunne (1941, reż. George Stevens), Grant otrzymał pierwszą nominację do nagrody Akademii Filmowej w kategorii dla najlepszego aktora pierwszoplanowego, przegrywając rywalizację z Garym Cooperem, który zdobył statuetkę za rolę żołnierza Alvina Yorka w filmie biograficznym "Sierżant York" (1941, reż. Howard Hawks). Geoffrey Wansell uważał, że film "Ich dziecko" wywarł duże emocjonalne wrażenie na aktorze, ponieważ w tym czasie zaczął on rozmawiać ze swoją żoną Barbarą Hutton o posiadaniu potomstwa.
"Podejrzenie".
W tym samym roku Grant nawiązał współpracę z Alfredem Hitchcockiem, występując wraz z Joan Fontaine w psychologicznym dreszczowcu "Podejrzenie", zekranizowanym według powieści "Before the Facts", autorstwa Francisa Illsa z 1932. Aktor nie był zadowolony ze współpracy z Fontaine, którą uważał za zbyt temperamentną i nieprofesjonalną. Reżyser w trakcie pracy nad filmem podsycał różnego rodzaju konflikty pomiędzy odtwórcami głównych ról, mając nadzieje na uzyskanie odpowiedniego napięcia na ekranie. W późniejszym czasie przyznawał, że zakończenie filmu, gdzie główny bohater zostaje wysłany do więzienia zamiast popełnić samobójstwo było „kompletną pomyłką z powodu tej historii z Carym Grantem. Jeśli nie masz cynicznego zakończenia, to historia staje się zbyt prosta”.
W 1942 uczestniczył w trzytygodniowej trasie po Stanach Zjednoczonych, będąc częścią grupy wspierającej działania wojenne. Grant odwiedzał rannych żołnierzy w szpitalu i w ramach tournée często występował wspólnie z komikiem Bertem Lahrem. W maju wziął udział w dziesięciominutowym propagandowym projekcie "Road to Victory" razem z Bingiem Crosbym, Charlesem Rugglesem i Frankiem Sinatrą. Kolejną produkcją był komediodramat "Głosy miasta" (reż. George Stevens), gdzie wcielił się w rolę aktywisty politycznego Leopolda Dilga, oskarżonego o podpalenie i morderstwo. Ukrywając się w domu z bohaterami granymi przez Jean Arthur i Ronalda Colmana planuje zagwarantowanie sobie wolności. W obrazie "Pewnego razu podczas miodowego miesiąca" (reż. Leo McCarey) wykreował postać korespondenta wojennego Patricka O’Toole’a u boku Ginger Rogers oraz Waltera Slezaka. W następnym roku zagrał w komediodramacie "Mr. Lucky" (reż. H.C. Potter), wcielając się w Joe Adamsa, oszusta i hazardzistę. Komercyjny sukces wojennej produkcji "" (reż. Delmer Daves) – którą zrealizowano w przeciągu dwóch miesięcy – sprawił, że recenzent „Newsweeka” uznał go za jeden z najlepszych występów w karierze Granta.
W 1944 wystąpił wraz z Peterem Lorrem, Priscillą Lane i Raymondem Masseyem w czarnej komedii Franka Capry "Arszenik i stare koronki", wcielając się w postać maniaka Mortimera Brewstera należącego do dziwacznej rodziny z dwiema morderczymi ciotkami oraz wujkiem podającym się za prezydenta Teddy’ego Roosevelta. Aktor w późniejszych latach wspominał, że trudno było mu borykać się z makabryczną tematyką filmu, przez co udział w nim uważał za swój najgorszy występ w karierze. Całą gażę w wysokości 100 tys. dolarów przeznaczył na fundację wspierającą ofiary wojny. Za rolę Erniego Motta w melodramacie "Nic oprócz samotnego serca" (reż. Clifford Odets) otrzymał drugą nominację do nagrody Akademii Filmowej dla najlepszego aktora pierwszoplanowego. Grant przegrał rywalizację z Bingiem Crosbym, nagrodzonym za kreację ojca Chucka O’Malleya w melodramacie "Idąc moją drogą" (1944, reż. Leo McCarey).
W 1946 wystąpił w charakterze gościnnym w komedii wojennej "Bez zastrzeżeń" (reż. Mervyn LeRoy) gdzie główne role zagrali Claudette Colbert i John Wayne. W tym samym roku wcielił się w Cole’a Portera, amerykańskiego kompozytora, twórcę musicali wystawianych m.in. na Broadwayu, w biograficznym obrazie "Dzień i noc" (reż. Michael Curtiz). Produkcja okazała się problematyczna z niektórymi scenami wymagającymi wielokrotnych dubli, co frustrowało obsadę i ekipę. Aktor nie lubił tego filmu, lecz Porter wraz z małżonką Lindą wyrażali pozytywne opinie.
"Osławiona".
Kolejnym filmem był psychologiczno-szpiegowski dreszczowiec noir "Osławiona" w reżyserii Hitchcocka. Grant wykreował postać T.R. Devlina, agenta FBI, który zleca Alicii Huberman (Ingrid Bergman), córce byłego agenta wywiadu, infiltrację brazylijskiej organizacji zbiegłych nazistów z czasów II wojny światowej. Podczas prac nad filmem, Hitchcock kładł duży nacisk na zbliżenia lub półzbliżenia kamery na twarze aktorów. Do historii filmu przeszła scena, w której bohaterowie grani przez Bergman i Granta, odgrywają trwający niespełna dwie i pół minuty pocałunek. Wansell pisał, że występ Granta „uwydatnia jak bardzo rozwinęły się jego wyjątkowe cechy aktorskie od czasu "Nagiej prawdy"”.
W 1947 wystąpił w – pozytywnie odebranym przez grono krytyki z uwagi na slapstickowe cechy i dobrą chemię ekranową z Myrną Loy – filmie "Kawalerski rycerz" (reż. Irving Reis), który osiągnął jeden z najlepszych wyników finansowych roku w box offisie. Film "Żona biskupa" (reż. Henry Koster), w którym Grant zagrał posłańca z nieba, którego zadaniem jest poprawa relacji między biskupem (w tej roli David Niven) a jego żoną (Loretta Young), również otrzymał pozytywne recenzje i spotkał się z zadowalającą frekwencją w kinach. Został nominowany w pięciu kategoriach do nagrody Akademii Filmowej, a „Life” określał go „inteligentnie napisanym i umiejętnie zagranym” obrazem. W 1948 Grant nawiązał ponowną współpracę z Myrną Loy, tym razem w komedii "Marzenia o domu – wymarzone domy" (reż. H.C. Potter). Choć film Pottera przyniósł straty dla RKO, to Philip T. Hartung z „Commonweal” przyznał, że rola „sfrustrowanego człowieka reklamy”, była jedną z najlepszych w karierze Granta. Aktor zakończył rok na czwartym miejscu w zestawieniu najbardziej dochodowych gwiazd w box offisie.
W 1949 Grant wystąpił u boku Ann Sheridan w komedii "Byłem wojenną narzeczoną" (reż. Howard Hawks), gdzie w kilku scenach pojawił się w przebraniu kobiety, mając na sobie spódnicę i perukę. Miesiąc po rozpoczęciu zdjęć aktor zachorował na infekcyjne zapalenie wątroby, przez co znacząco stracił na wadze. Film Hawksa przyniósł cztery i pół miliona dolarów zysku, stając się najbardziej dochodową produkcją studia 20th Century Fox. Często porównywany był do innych filmów reżysera z gatunku screwball comedy z końca lat 30. W owym czasie Grant był jednym z najlepiej opłacanych aktorów Hollywood, zarabiając 300 tys. dolarów za udział w filmie.
Lata 50. i 60..
"Małpia kuracja ".
Początek lat 50. był spadkiem zainteresowania produkcjami z udziałem Granta. Jego role w dreszczowcu "Kryzys" (1950, reż. Richard Brooks) i komediodramacie "Ludzie będą gadać" (1951, reż. Joseph L. Mankiewicz) zostały przyjęte przez krytyków i publiczność bez większego entuzjazmu. Reżyser "Kryzysu" Richard Brooks uważał, że umieszczenie Granta w tak poważnym filmie było „receptą na katastrofę”. Po dwudziestu latach aktor zaczął odczuwać zmęczenie i znużenie byciem Carym Grantem, jego sukcesami, bogactwem i rozpoznawalnością, zauważając: „Granie samego siebie, prawdziwego siebie, jest najtrudniejszą rzeczą na świecie”.
W 1952 wystąpił w familijnym komediodramacie "Room for One More" (reż. Norman Taurog), wcielając się w rolę George’a Rose’a, który wraz ze swoją żoną, Anną (Betsy Drake), adoptuje dwójkę dzieci z sierocińca. Przy okazji realizacji niekonwencjonalnej screwball comedy "Małpia kuracja" z Ginger Rogers i Marilyn Monroe w rolach głównych, Grant ponownie spotkał się na planie z reżyserem Howardem Hawksem. Partnerującą mu Monroe uważał za „nieśmiałą, cichą i smutną”. Mimo że jeden z krytyków „Motion Picture Herald” w entuzjastycznych słowach chwalił grę aktorską Granta, pisząc, że był to najlepszy występ w jego karierze, to sam film otrzymał mieszane recenzje. Zdaniem Bosleya Crowthera obraz był mieszanką zwariowanej, szybkiej i nieskrępowanej farsy, i jeśli jest dobrze zrobiony, to może być szalenie zabawny, ale może też być nudny.
Grant miał nadzieję, że udział w komedii romantycznej "Żona moich marzeń" (1953, reż. Sidney Sheldon) u boku Deborah Kerr pozwoli ocalić jego karierę, jednak słabo przyjęty ze strony widzów i krytyków film okazał się finansową porażką. W trakcie realizacji ponownie zmagał się z zapaleniem wątroby. Aktor odrzucił udział w "Rzymskich wakacjach" (reż. William Wyler), uważając, że jest za stary aby grać razem z debiutującą Brytyjką Audrey Hepburn. Mimo rozważania jego kandydatury do głównej roli w dramacie musicalowym "Narodziny gwiazdy" (reż. George Cukor), doszedł do wniosku, że jego kariera dobiegła końca i wycofał się z branży filmowej.
"Złodziej w hotelu".
W 1955 – za namową Hitchcocka – dał się przekonać do udziału w romantycznym dreszczowcu "Złodziej w hotelu", opartego na motywach powieści Davida F. Dodge’a. Aktor wcielił się w rolę emerytowanego złodzieja Johna Robiego mieszkającego na francuskiej riwierze. Współpraca z Grace Kelly układała się na tyle dobrze, że Grant wspominał ją jako jeden z najprzyjemniejszych momentów w swojej karierze, podkreślając jej profesjonalizm. W późniejszym czasie przyznawał, że Kelly była „prawdopodobnie najlepszą aktorką, z jaką kiedykolwiek pracowałem”. Choć sam film otrzymał zróżnicowane opinie, to krytycy podkreślali łagodną i urodziwą prezencję Granta na ekranie oraz jego komediowy zmysł.
Grant był jednym z pierwszych aktorów, który nie odnowił swojego kontraktu, opuszczając system studyjny kontrolujący niemal całkowicie wszystkie aspekty życia artystów. Samodzielnie decydował o wyborze swoich ról filmowych, często również reżyserów i grających u jego boku aktorów, a także negocjował udział w przychodzie, co było rzadkością w tamtych czasach. Otrzymał 700 tys. dolarów z tytułu dziesięcioprocentowego udziału w przychodzie ze sprzedaży udanego "Złodzieja w hotelu", podczas gdy Hitchcock, zajmujący się reżyserią i produkcją, zarobił niecałe 50 tys. dolarów.
W 1957 wystąpił u boku Deborah Kerr w "Niezapomnianym romansie" (reż. Leo McCarey), grając zagranicznego playboya, który z czasem staje się obiektem uczuć Terry McKay (Kerr). Richard Schickel ocenił film w kategoriach jednego z najlepszych romantycznych obrazów tamtego okresu, zauważając jednak przy tym niezupełnie udaną dla Granta próbę wyparcia z filmu „rozlewającego się sentymentalizmu”. W tym samym roku zagrał wraz z Sophią Loren w wojennej "Dumie i namiętności" (reż. Stanley Kramer). Aktor wyrażał również zainteresowanie występem w "Moście na rzece Kwai" (reż. David Lean), jednak zmuszony był zrezygnować z uwagi na prace przy "Dumie i namiętności". Jak przyznawał nie zagrał roli komandora Shearsa (wystąpił w niej William Holden), ponieważ był niezdecydowany. Zdjęcia do "Dumy i namiętności" realizowane były w Hiszpanii i okazały się problematyczne – Frank Sinatra, obsadzony w jednej z głównych ról, irytował ekipę swoim zachowaniem, a Grant ponownie zmagał się z zapaleniem wątroby. Film Kramera otrzymał negatywnie opinie ze strony krytyków, a sam reżyser określił go mianem katastrofy. Zabiegania Granta o względy Loren na planie filmowym okazały się bezowocne, co spotęgowało jego złość, kiedy Paramount ponownie obsadziło dwoje aktorów w komedii romantycznej "Dom na łodzi" (reż. Melville Shavelson). Napięcie seksualne między dwójką podczas produkcji było tak duże, że producenci uznali dokończenie filmu za prawie niemożliwe.
W 1958 ponownie zagrał u boku Ingrid Bergman w komedii romantycznej "Niedyskrecja" (reż. Stanley Donen), nawiązując z nią bliską przyjaźń oraz nabierając szacunku dla jej aktorskich umiejętności. W ocenie Schickela "Niedyskrecja" była prawdopodobnie najlepszą komedią romantyczną epoki, a sam Grant zaliczał ją do grona swoich ulubionych produkcji. Za kreację Philipa Adamsa otrzymał pierwszą nominację do Złotego Globu w kategorii dla najlepszego aktora w filmie komediowym lub musicalu. Rok zakończył jako najbardziej dochodowy aktor w box offisie.
"Północ, północny zachód".
W 1959 Grant wystąpił w szpiegowsko-sensacyjnym dreszczowcu "Północ, północny zachód" w reżyserii Hitchcocka, który został pozytywnie przyjęty przez krytyków. Podczas premiery w nowojorskiej Radio City Music Hall film nagrodzono zbiorową owacją na stojąco i oklaskami. Fabuła skupiała się na kierowniku agencji reklamowej (Grant), ściganym przez grupę szpiegów, którzy omyłkowo biorą go za osobę z kręgu agencji rządowej. W głównej roli żeńskiej wystąpiła Eva Marie Saint. W trakcie realizacji aktor udzielał Hitchcockowi wielu wskazówek i wykazywał się dużą ignorancją na wszelkie jego uwagi. „Cała sztuka polega na tym, aby nie zważać na to, co mówi Hitchcock. Tak czy owak, wiem co mu chodzi po głowie, i robię dokładnie odwrotnie”. W filmie Grant ubrany był w jeden z najbardziej kultowych garniturów w historii filmu – szyty na miarę u krawców przy Savile Row wełniany, koloru szarego. Za swoją rolę został uhonorowany włoską nagrodą David di Donatello w kategorii dla najlepszego aktora zagranicznego.
Rok 1959 zakończył występem w komedii wojennej "Operacja „Halka”" (reż. Blake Edwards) u boku Tony’ego Curtisa. Jeden z recenzentów „Variety” uznał jego komiczny wizerunek za klasyczny przykład tego, jak wywołać śmiech widowni na sali kinowej bez konieczności wypowiadania kwestii. Film Edwardsa okazał się sukcesem kasowym, stając się najbardziej dochodową produkcją Granta w amerykańskim box offisie, przynosząc zyski w wysokości dziewięciu milionów dolarów. Aktor otrzymał drugą nominację do Złotego Globu w kategorii dla najlepszego aktora w filmie komediowym lub musicalu.
W 1960 wystąpił wraz z Deborah Kerr, Jean Simmons i Robertem Mitchumem w komedii "Cudze chwalicie…" (reż. Stanley Donen), której zdjęcia realizowano w angielskim Osterley Park i Shepperton Studios. Graham McCann zwracał uwagę na czerpanie przez Granta przyjemności z „drwienia z przesadnie wyrafinowanych gustów i manieryzmów jego arystokratycznego bohatera”. Rola ta przyniosła mu trzecią nominację do Złotego Globu. Film Donena postrzegany był jako najgorszy w dorobku aktora od czasów "Żony moich marzeń" z 1953.
W 1962, wraz z Doris Day, zagrał główną rolę w komedii "Powiew luksusu" (reż. Delbert Mann), za którą uzyskał czwartą nominację do Złotego Globu. Obraz Manna był drugim najbardziej dochodowym filmem w jego dorobku. Producenci Albert R. Broccoli i Harry Saltzman brali pod uwagę kandydaturę Granta do roli Jamesa Bonda w filmie "Doktor No" (1962, reż. Terence Young), lecz odrzucili ją gdy okazało się, że aktor mógłby zagrać tylko w jednej odsłonie cyklu.
"Szarada".
W 1963 Grant wystąpił w ostatniej, charakterystycznej dla siebie łagodnej i romantycznej roli w "Szaradzie" (reż. Stanley Donen) u boku Audrey Hepburn. Film łączył w sobie elementy dreszczowca, komedii oraz romansu. Według aktora doświadczenie pracy z Brytyjką było czymś wspaniałym. Uważał, że bliskość ich związku była wyraźnie widoczna na ekranie. Jak wspominała Hepburn, Grant w trakcie realizacji miał obawy związane z różnicą wieku i uważał, że będzie skrytykowany za spotykanie się z kimś znacznie młodszym od siebie. Chris Barsanti pisał: „To sprytna kokieteria sprawia, że film jest tak pomysłową rozrywką. Grant i Hepburn grają ze sobą jak profesjonaliści, którymi są”. "Szarada" została pozytywnie odebrana przez krytyków. Często nazywano ją „najlepszym hitchcockowskim filmem, którego nie zrobił Hitchcock”. Grant został nominowany do brytyjskiej nagrody BAFTA w kategorii dla najlepszego aktora zagranicznego i po raz piąty do Złotego Globu.
Rok później zmienił swój filmowy wizerunek w wojennej komedii romantycznej "Ojciec Wirgiliusz" (reż. Ralph Nelson), wcielając się w rolę Waltera Ecklanda – posiwiałego Amerykanina, mieszkańca jednej z wysp na Pacyfiku, który na polecenie komandora Franka Houghtona (Trevor Howard) wypatruje nadlatujące japońskie samoloty. Obraz Nelsona okazał się sukcesem komercyjnym, uzyskując ponad 210 tys. dolarów przychodu po pierwszym tygodniu wyświetleń, bijąc tym samym wynik "Szarady" z zeszłego roku.
Ostatnim filmem w karierze Granta była komedia "Idź, nie biegnij" (1966, reż. Charles Walters), której zdjęcia realizowano w Tokio. Na ekranie partnerowali mu Jim Hutton i Samantha Eggar. Tygodnik „Newsweek” napisał: „Choć osobista obecność Granta jest nieodzowna, to bohater którego gra, jest niemal całkowicie zbędny. Być może konkluzja jest taka, że dla mężczyzny po pięćdziesiątce i sześćdziesiątce nie ma już miejsca w komedii romantycznej, chyba że jest katalizatorem. W innym przypadku chemia jest niewłaściwa dla wszystkich”.
Aktor po raz drugi ogłosił swoje odejście na emeryturę. Do zmiany zdania ponownie namawiał go Hitchcock, oferując mu rolę w polityczno-szpiegowskim dreszczowcu "Rozdarta kurtyna" (1966). Grant nie dał się przekonać, definitywnie kończąc karierę aktorską.
Lata 70. i 80..
Filmowa emerytura.
Cary Grant przeszedł na filmową emeryturę w wieku 62 lat po narodzinach swojej córki Jennifer, aby móc w pełni skupić się na jej wychowaniu i zapewnić poczucie trwałości i stabilizacji. W latach 60. wykazywał coraz większe rozczarowanie kinem, rzadko kiedy znajdując scenariusz, który by mu odpowiadał. „Mogłem odejść lub zostać i grać role dziadka lub próżniaka, ale odkryłem rzeczy ważniejsze w życiu”. Był zdania, że po "Szaradzie" „złoty wiek Hollywood” dobiegł końca. Wykazywał niewielkie chęci powrotu do zawodu, kontynuował odpowiadanie na zaproszenia i wzmianki związane z „dużą szansą”.
7 kwietnia 1970, w trakcie ceremonii wręczenia nagród Akademii Filmowej w Dorothy Chandler Pavilion, został nagrodzony przez bliskiego przyjaciela Franka Sinatrę Oscarem za całokształt twórczości. W tym samym roku pojawił się w filmie dokumentalnym "", będącym zapisem koncertów Elvisa Presleya w Las Vegas. Kiedy zmierzył się z kilkoma negatywnymi opiniami na temat swoich filmów w latach 70., w 1975 odsprzedał je telewizji za sumę dwóch milionów dolarów. W tym samym roku wziął udział, w towarzystwie królowej Elżbiety II, w uroczystej kolacji wystawionej przez prezydenta Geralda Forda w Białym Domu. 7 marca 1979 był gościem na ceremonii uhonorowania Hitchcocka przez American Film Institute nagrodą AFI Life Achievement Award. Również w 1979 został zaproszony do wzięcia udziału w królewskiej gali charytatywnej w London Palladium.
Gary Morecambe i Martin Sterling uważali, że absencja Granta w filmach po 1966 była „nie reakcją mężczyzny, który nieodwracalnie odsunął się od przemysłu filmowego, ale człowieka, który musiał wybrać między decyzją a zjedzeniem kawałka pokornego ciasta i ponownego ogłoszenia siebie wśród publiczności kinowej”. W latach 70. Metro-Goldwyn-Mayer przymierzało się do realizacji remake’u "Ludzi z hotelu" (1932), mając nadzieję, że Grant przerwie swoją emeryturę i przyjmie ofertę. Hitchcock od dawna planował realizację filmu opartego na "Hamlecie" Szekspira, gdzie w głównej roli widział Granta. Warren Beatty bezskutecznie namawiał go do przyjęcia oferty występu w komedii fantasy "Niebiosa mogą zaczekać" (1978, reż. Buck Henry, Beatty). Morecambe i Sterling twierdzili, że Grant wykazywał zainteresowanie pojawieniem się w "Miłości w godzinach nadliczbowych" (1973, reż. Melvin Frank), dramacie sądowym "Werdykt" (1982, reż. Sidney Lumet) i adaptacji powieści "Adventures in the Screen Trade" autorstwa Williama Goldmana z 1983.
Pod koniec lat 70. i na początku 80. Grant zmartwił się śmiercią swoich bliskich przyjaciół, w tym Howarda Hughesa w 1976, Barbary Hutton i Louisa Mountbattena w 1979, Alfreda Hitchcocka w 1980, Grace Kelly i Ingrid Bergman w 1982 oraz Davida Nivena w 1983. Szczególnie bolesnym przeżyciem dla niego była nagła śmierć Kelly, z którą pozostawał w bliskiej przyjaźni od czasów realizacji "Złodzieja w hotelu". W trakcie swojej emerytury trzy- lub czterokrotnie odwiedzał Monako, wyrażając poparcie dla niej, poprzez dołączenie do zarządu fundacji księżnej. W ostatnich latach życia odbywał tournée po Stanach Zjednoczonych w ramach "A Conversation with Cary Grant", gdzie prezentował fragmenty swoich filmów i odpowiadał na pytania publiczności. Obserwował obecność zarówno starszych widzów, jak i studentów, którzy po raz pierwszy mieli okazję zetknąć się z jego twórczością.
Śmierć.
Popołudniem 29 listopada 1986 Grant przebywał w Adler Theatre w Davenport w stanie Iowa, przygotowując się do kolejnego spotkania w ramach "A Conversation with Cary Grant". Obecny na miejscu fotograf Basil Williams wspominał, że aktor wyglądał normalnie, jednak wydawał się być zmęczonym i potknął się na widowni. Bliski znajomy Granta, Roderick Mann, utrzymywał, że gdy spotkał się z aktorem na torze wyścigowym Hollywood Park Racetrack w Inglewood przed paroma dniami, ten był w dobrym stanie zdrowia. Z relacji Williamsa wynikało, że pół godziny przed występem Grant odbywał próby, podczas których „coś wyglądało źle” i aktor zniknął za kulisami. Został przewieziony w obecności żony Barbary Harris do hotelu Blackhawk. Na miejsce wezwano lekarza, który zdiagnozował u Granta rozległy udar mózgu z odczytem ciśnienia krwi 210/130. Aktor odmówił przewiezienia do szpitala. Z relacji lekarza wiadomo, że w ciągu 15 minut stan Granta gwałtownie się pogorszył. Za piętnaście dziewiąta wieczorem zapadł w śpiączkę i został przetransportowany do St. Luke’s Hospital, gdzie spędził 45 minut na oddziale nagłych przypadków przed tym, jak przeniesiono go na intensywną terapię, gdzie o dwudziestej trzeciej dwadzieścia dwie stwierdzono zgon. Miał 82 lata.
Po jego śmierci „The New York Times” napisał: „Cary Grant miał nigdy nie umrzeć. Miał trwać wiecznie i funkcjonować jako wzór uroku, elegancji i młodości”. Zwłoki aktora zostały przewiezione do Kalifornii, gdzie poddano je kremacji, a prochy rozsypano nad Pacyfikiem. Zgodnie z jego wolą nie było żadnych uroczystości pogrzebowych. Scenarzysta Roderick Mann przyznał, że Grant „był osobą prywatną, która nie chciała nonsensu pogrzebu”. Większość jego majątku, szacowanego na sumę 60–80 milionów dolarów, trafiło do żony Barbary i córki Jennifer. Część oszczędności aktor zapisał na rzecz fundacji charytatywnych.
Działalność biznesowa.
Biograf Martin Sterling opisał Granta jako „jednego z najbystrzejszych biznesmenów, którzy kiedykolwiek działali w Hollywood”. Długoletnia przyjaźń z amerykańskim przedsiębiorcą Howardem Hughesem, zapoczątkowana w latach 30., sprawiła, że aktor obracał się w najbardziej cenionych kręgach Hollywood i brał udział w wystawnych przyjęciach. Morecambe i Sterling zwrócili uwagę na fakt, że Hughes odegrał istotną rolę w rozwoju interesów biznesowych Granta. Według nich już w 1939 aktor był „bystrym operatorem o różnych interesach komercyjnych”. Randolph Scott, przyjaciel Granta, zachęcał go do inwestowania pieniędzy w akcje, dzięki czemu pod koniec lat 30. majątek aktora znacząco się powiększył. W latach 40. Grant, wspólnie ze swoją drugą żoną Barbarą Hutton, zainwestował znaczne środki w nieruchomości na terenie Acapulco, w czasach, gdy była to niewiele więcej jak wioska rybacka. Aktor współpracował z Redem Skeltonem, Richardem Widmarkiem i Royem Rogersem aby zakupić hotel w Acapulco. W prowadzeniu interesów, Grant cechował się bystrością umysłu, do tego stopnia, że przyjaciel David Niven powiedział o nim: „Zanim komputery weszły do powszechnego użytku, Cary miał już jeden w swoim mózgu”.
Współpraca z Fabergé.
Po przejściu na filmową emeryturę, Grant stał się bardziej aktywny biznesowo. Zaakceptował stanowisko w radzie dyrektorów w firmie Fabergé. Czynnie uczestniczył w spotkaniach i podróżował po całym świecie, wspierając działania firmy. Jego wynagrodzenie było skromne w porównaniu z gażą jaką dostawał będąc aktorem. Zarabiał 15 tys. dolarów rocznie. George Barrie przyznał, że Grant odegrał istotną rolę w rozwoju firmy, osiągającej roczne przychody w wysokości około 50 milionów dolarów w 1968, co stanowiło wzrost o osiemdziesiąt procent w stosunku do inauguracyjnego roku 1964. Stanowisko gwarantowało mu możliwość korzystania z prywatnego samolotu, którym podróżował odwiedzając swoją córkę Jennifer.
W 1975 Grant został mianowany dyrektorem MGM. W 1980 zasiadał w zarządzie MGM Films i MGM Grand Hotels po podziale spółki dominującej. Odegrał aktywną rolę w promocji MGM Grand Hotel w Las Vegas, który otwarto w 1973, oraz w promocji miasta w latach 70. W późniejszym czasie dołączył do zarządu Hollywood Park, Academy of Magical Arts (The Magic Castle w Hollywood) i Western Airlines (przejętej w 1987 przez amerykańskie linie lotnicze Delta Air Lines).
Życie prywatne.
Osobowość, zainteresowania, przyjaźnie.
Będąc jednym z najbogatszych aktorów Hollywood, posiadał domy w Beverly Hills, Malibu i Palm Springs. Przywiązywał dużą uwagę do higieny osobistej. Kostiumograf Edith Head przyznawała, że Grant zawsze dbał o najdrobniejsze szczegóły związane z wyglądem, przez co uważała go za najbardziej modnego aktora, z jakim miała okazję pracować. Istotny wpływ na jego styl ubioru miał Douglas Fairbanks. Graham McCann zwracał uwagę na „niemal obsesyjne utrzymywanie opalenizny”, która znacząco postarzała jego wygląd. Autor podkreślał, że Grant wywodził się ze środowisk klasy robotniczej i nie posiadał dobrego wykształcenia, wskutek czego cały swój wysiłek w trakcie trwania kariery poświęcał na naukę etykiet, manier i uzupełnianie wiedzy, aby móc równać się z klasą wyższą. Jego wizerunek był starannie dopracowywany od wczesnych lat w Hollywood, podczas których częstokrotnie opalał się i unikał fotografowania w trakcie palenia papierosów. Zerwał z nałogiem tytoniowym na początku lat 50. dzięki hipnoterapii. Od tamtej pory konsekwentnie dbał o zdrowie i formę fizyczną, m.in. uprawiał jogę. Jak przyznawał: „Robiłem wszystko z umiarem, z wyjątkiem uprawiania miłości”.
26 czerwca 1942, po pięciu latach oczekiwania, Grant został naturalizowanym obywatelem Stanów Zjednoczonych. 18 kwietnia 1947 otrzymał z rąk króla Jerzego VI Windsora medal King’s Medal for Service in the Cause of Freedom za działania na rzecz narodu brytyjskiego podczas wojny. 12 marca 1968 uległ na Long Island wypadkowi samochodowemu, czego skutkiem były trzy złamane żebra, posiniaczenia i siedemnastodniowa hospitalizacja. Był fanem baseballu. Początkowo kibicował drużynie New York Giants, a następnie Los Angeles Dodgers. Archiwizował artefakty z okresu dzieciństwa i dorastania swojej córki Jennifer, trzymając je w wykonanym w wysokiej jakości skarbcu wielkości pokoju, zainstalowanym we własnym domu. Jennifer Grant przypisywała tę skrupulatną kolekcję faktowi, że wszelkie artefakty z czasów dzieciństwa jej ojca zostały zniszczone w wyniku bombardowania Bristolu przez siły Luftwaffe podczas II wojny światowej (w wyniku działań zbrojnych życie straciło wielu członków rodziny aktora). Wiosną 1976 przeszedł operację przepukliny w klinice w Santa Monica.
Grant chętnie utrzymywał kontakty towarzyskie z osobami wywodzącymi się z różnych środowisk. Według słów córki Jennifer w ich domu często gościli artyści, tacy jak: Barbara i Frank Sinatra, Gregory Peck z żoną Veronique, Johnny Carson z małżonką, Kirk Kerkorian, Merv Griffin i Quincy Jones. Najbliższa więź łączyła go z Frankiem Sinatrą. Grant był ulubionym aktorem Hitchcocka, z którym utrzymywał serdeczne relacje, gościł w jego posiadłości w Santa Cruz na uroczystych kolacjach, gdzie reżyser częstował gości winem, pochodzącym z jego prywatnej winnicy. Od lat 60. był fanem duetu komików Morecambe and Wise; w 1963 zabrał swoją matkę na ich występ w Bristol Hippodrome. Pozostawał również w przyjacielskich relacjach z Erikiem Morecambe aż do śmierci artysty w 1984.
Przez 12 lat mieszkał ze swoim przyjacielem, aktorem Randolphem Scottem, co stało się powodem do dyskusji mediów na temat łączącej ich uczuciowej relacji homoseksualnej. Orientacja seksualna Granta była przedmiotem sporu wielu biografów; niektórzy uważali go za homoseksualistę, inni za biseksualistę. Córka aktora, Jennifer, zaprzeczała, jakoby jej ojciec był homoseksualistą.
Pod koniec lat 50. Grant przez krótki czas eksperymentował z LSD. Jego trzecia żona Betsy Drake wyraziła zainteresowanie psychoterapią, dzięki czemu wiedza aktora na temat psychoanalizy znacznie się rozwinęła. Na przestrzeni kilku lat Grant odbył ponad sto sesji przy pomocy radiologa Mortimera Hartmana, które pomogły mu uporać się z ciężkimi wspomnieniami z dzieciństwa i skomplikowanymi relacjami. Jak wspominał, dzięki temu był „rzeczywiście głęboko i prawdziwie szczęśliwy” i zmienił swoje podejście do kobiet. W późniejszych latach, odnosząc się do tego tematu, mówił: „Branie LSD było zupełnie głupią rzeczą, ale byłem zdegradowanym gburem, ukrywając każde rodzaje warstw, obrony, hipokryzji i próżności. Musiałem się ich pozbyć i wyczyścić umysł”. Przez całe życie zmagał się z uporczywą bezsennością, a w drugiej połowie lat 30. cierpiał na depresję.
Małżeństwa i rodzina.
Pierwszą żoną Cary’ego Granta była Virginia Cherrill, z którą pobrał się 9 lutego 1934 w Caxton Hall w Londynie. Rozwiedli się 26 marca 1935. Oskarżała ona Granta o bycie „obsesyjnym perfekcjonistą” i zarzucała mu nadmierną kontrolę oraz zazdrość. Ich rozwód był szeroko komentowany w lokalnej prasie, a Cherrill domagała się w sądzie 1000 dolarów tygodniowo z zysków czerpanych przez Granta od Paramount Pictures.
8 lipca 1942 poślubił Barbarę Hutton, jedną z najbogatszych kobiet na świecie dzięki odziedziczeniu majątku po swoim dziadku Franku Winfieldzie Woolworth. Para była szyderczo nazywana „Cash and Carry”. Chcąc uniknąć wszelkich oskarżeń, w umowie przedślubnej aktor podpisał intercyzę, aby w przypadku rozwodu nie należały mu się żadne pieniądze. W ostatnich latach małżeństwa mieszkali w dzielnicy Bel Air przy 10615 Bellagio Road. Po rozwodzie, który nastąpił 30 sierpnia 1945, pozostali „czułymi przyjaciółmi”.
25 grudnia 1949 ożenił się z Betsy Drake, z którą współpracował na planie dwóch filmów ("Każda dziewczyna powinna wyjść za mąż"; 1948 i "Room for One More"; 1952). Było to najdłuższe małżeństwo aktora. Trwało do 14 sierpnia 1962. Bliscy znajomi aktora podkreślali, że Drake miała istotny wpływ w przemianę Granta, pomagając mu uporać się z traumatycznymi przeżyciami. W trakcie małżeństwa z Drake romansował z Sophią Loren, której miał proponować małżeństwo, jednak aktorka odmawiała.
22 lipca 1965, w należącym do przyjaciela Howarda Hughesa hotelu Desert Inn w Las Vegas, poślubił Dyan Cannon, z którą spotykał się jeszcze będąc w związku małżeńskim z Drake. 26 lutego 1966 urodziło się jedyne dziecko Granta – córka Jennifer, którą często żartobliwie nazywał swoją „najlepszą produkcją”. „Żyjemy po to, aby coś po sobie zostawić. Kiedy umrę, moje filmy nie przetrwają długo. Człowiek to co innego. To jest właśnie ważne” – wspominał. Aby móc w pełni poświęcić się jej wychowaniu i dać poczucie stabilizacji, zrezygnował z kariery aktorskiej i przeszedł na emeryturę. 22 sierpnia 1967 Cannon złożyła w sądzie w Los Angeles pozew rozwodowy, a rozwiązanie małżeństwa nastąpiło 21 marca 1968.
11 kwietnia 1981, w wieku 77 lat, ożenił się z młodszą o 47 lat Barbarą Harris, brytyjską agentką ds. public relations. Obydwoje spotkali się pięć lat wcześniej w Royal Lancaster Hotel, gdzie Harris pracowała, a on brał udział w konferencji poświęconej jubilerstwu. Początkowo byli przyjaciółmi, a w 1979 przenieśli się do Kalifornii. Bliscy aktora podkreślali, że Harris miała „bardzo pozytywny wpływ na niego”, a książę Monako Rainier III Grimaldi uważał, że „nigdy nie był bardziej szczęśliwy” niż w ostatnich latach z nią.
Romanse.
Pod koniec lat 60. miał krótki romans z aktorką Cynthią Bouron, która w 1970 złożyła w sądzie pozew o przyznanie praw ojcowskich Grantowi, publicznie twierdząc, że jest on ojcem jej siedmiotygodniowej córki. Bouron wpisała także nazwisko aktora w akcie urodzenia dziecka. Wiadomość o zostaniu ojcem przez Granta znalazła się na pierwszych stronach amerykańskich gazet. Aktor zaprzeczał, jakoby był ojcem córki Bouron, odmówił także płacenia alimentów. Aktorka ostatecznie nie zdecydowała się na wykonanie testu krwi. Decyzją sądu nazwisko Granta zostało usunięte z aktu urodzenia córki Bouron.
W latach 1973–1977 spotykał się z brytyjską fotoreporterką Maureen Donaldson, a następnie z dużo młodszą od siebie Victorią Morgan.
Poglądy polityczne.
Był przeciwnikiem upubliczniania poglądów politycznych przez środowisko aktorskie. W trakcie swojej kariery określał siebie jako liberała. W latach 1968 i 1972 popierał Richarda Nixona, natomiast w 1976 głosował na Geralda Forda. W 1976, na zaproszenie pierwszej damy Betty Ford, wygłosił przemowę na Republikańskiej Konwencji Narodowej. W 1980 i 1984 udzielił poparcia Ronaldowi Reaganowi.
Filmografia.
W trakcie kariery Grant występował w filmie, radiu i na scenie. Pojawił się w 72 filmach fabularnych, a także brał udział w słuchowiskach radiowych, odtwarzając m.in. swoje role filmowe.
W latach 1944, 1948–1949 i 1959–1966 notowany był w pierwszej dziesiątce najbardziej dochodowych aktorów. Dwanaście filmów z jego udziałem było zestawianych w pierwszej dziesiątce podsumowań roku w amerykańskim box offisie. Dwadzieścia osiem produkcji, w których Grant wziął udział, było nominowanych przynajmniej do jednego Oscara, a osiem z nich zdobyło co najmniej jedną statuetkę w każdej kategorii. Trzydzieści dziewięć filmów z udziałem aktora, po uwzględnieniu inflacji, przekroczyło sumę stu milionów dolarów dochodu z biletów na rynku krajowym.
Osiem z jego filmów: "Lady Lou" (1933), "Naga prawda" (1937), "Drapieżne maleństwo" (1938), "Gunga Din" (1939), "Dziewczyna Piętaszek" (1940), "Filadelfijska opowieść" (1940), "Osławiona" (1946) i "Północ, północny zachód" (1959) wpisano do National Film Registry.
Wizerunek ekranowy i renoma.
Zdaniem reżysera George’a Cukora Grant „nie polegał na swoim wyglądzie. Nie był narcystyczny, zachowywał się tak, jakby był zwykłym młodym mężczyzną. A to czyniło go jeszcze bardziej atrakcyjnym, że młody człowiek był zabawny; to było szczególnie nieoczekiwane i dobre, ponieważ wszyscy myśleliśmy: «cóż, jeśli jest Beau Brummellem, to nie może być ani zabawny ani inteligentny», ale udowodnił, że jest inaczej”. Jennifer Grant twierdziła, że jej ojciec nie polegał na wyglądzie, ani nie był aktorem charakterystycznym, lecz stanowił przeciwieństwo kreowanego na ekranie „człowieka z zasadami”.
Grant podziwiany był zarówno przez mężczyzn, jak i kobiety; w ocenie krytyk filmowej Pauline Kael z „The New Yorkera” większość mężczyzn chciała wyglądać jak on, a kobiety marzyły, aby móc się z nim umówić. Autorka zwracała uwagę na fakt, że Grant traktował swoje koleżanki z planu inaczej niż większość aktorów w owych czasach czasach, dostrzegając w nich podmioty o wielu cechach, a nie obiekty seksualne.
Według Davida Shipmana Grant wydawał się spełniać wymóg, aby każda kreowana przez niego postać, bez względu na to, czy był to wuj, najlepszy przyjaciel czy kochanek, aspirowała do tego, by być bardziej przystępną dla publiczności. Zdaniem krytyków Grant posiadał zdolność, dzięki której potrafił zmienić przeciętny film w coś dobrego. Philip T. Hartung, recenzując film "Mr. Lucky" (1943) na łamach „Commonweal”, pisał, że gdyby „nie było perswazyjnej osobowości Cary’ego Granta, to wszytko w ogóle by się rozpłynęło”. McCann przyznał, że Hollywood „znalazło idealnego dżentelmena z demokratyczną kulturą, będącego połączeniem tradycji i nowoczesności, majętności i cnotliwości oraz siły, wielkości i dobra”. C.L.R. James postrzegał Granta jako „nowy i bardzo ważny symbol”, zupełnie inny typ Anglika, który różnił się od dżentelmenów Lesliego Howarda oraz Ronalda Colmana, reprezentujących „wolność, naturalny wdzięk, prostotę i bezpośredniość, charakteryzujące tak odmienne typy jak James Stewart i Ronald Reagan”, symbolizujące rosnący związek między Wielką Brytanią i Ameryką.
Graham McCann uważał, że Grant „odgrywał role bogatych, uprzywilejowanych bohaterów, którzy nigdy nie wydawali się potrzebować pracy, aby być w stanie utrzymać swój czarujący i hedonistyczny styl życia. Stał się gwiazdą, której bohaterowie byli przystojni, zabawni, wysportowani, zdobywający serca kobiet, nawet jeśli nie próbowali”. Martin Stirling, w książce "Cary Grant: In Name Only" (2001), zwracał uwagę na szeroki zakres aktorski Granta, który według niego był znacznie większy niż jakiegokolwiek współczesnego artysty. Stirling podkreślał również, że Grant „zawsze był w najlepszej formie fizycznej i słownej, w sytuacjach graniczących z farsą”. Charles Champlin zaznaczał, że był on „orzeźwiająco zdolny do kreowania serdecznego głupka, dziwnego idioty, bez najmniejszych obaw o narażenie własnej męskości. Jego umiejętność gry przeciwko swojemu wizerunkowi silnego, przystojnego romantycznego bohatera, jest zresztą prawdopodobnie wyjątkowa wśród gwiazd. Nikt nawet nie myśli o tym, aby drwić z własnej godności, w ogóle jej nie tracąc”. Geoffrey Wansell przyznawał, że Grant mógł „łukiem brwi lub odrobiną uśmiechu zakwestionować swój własny wizerunek”, lecz udało mu się radzić z „mieszanką ironii i romantyzmu w sposób, w jaki niewiele współczesnych gwiazd kiedykolwiek zrobiło”. Stanley Donen, współpracujący z aktorem m.in. przy filmie "Szarada" (1963), oświadczył, że jego prawdziwa „magia” pochodziła z dbałości o każdy szczegół i była wynikiem „ogromnej ilości pracy”. Sam aktor twierdził, że prawdziwy Grant bardziej przypominał zaniedbanego i nieogolonego rybaka z filmu "Ojciec Wirgiliusz" (1964), niż „dobrze szytego, czarującego” bohatera z "Szarady". Z dystansem podchodził do swojej kariery i zainteresowania jego osobą, mówiąc: „Każdy chciałby być Carym Grantem – nawet ja chciałbym być Carym Grantem”.
Alfred Hitchcock uważał, że Grant był bardzo przekonujący w graniu mroczniejszych ról, z walorem tajemniczości i niebezpieczeństwa. „Cary ma przerażającą stronę, w którą nikt nie jest w stanie włożyć nawet palca” – wspominał. Geoffrey Wansell twierdził, że ta mroczniejsza strona miała wpływ na jego życie osobiste, które starał się chronić, aby zachować swój wizerunek.
Spuścizna.
Cary Grant uznawany jest za jednego z najwybitniejszych aktorów w historii filmu oraz ikonę i legendę kinematografii amerykańskiej. Krytyk filmowy David Thomson oraz reżyserzy Howard Hawks i Stanley Donen uważali go za „największego i najważniejszego aktora”. Alfred Hitchcock określał Granta mianem „jedynego aktora, którego kiedykolwiek kochałem w swoim życiu”. Biografowie Gary Morecambe i Martin Sterling przyznawali, że był on „największym głównym aktorem jakiego Hollywood kiedykolwiek znało”. Graham McCann napisał: „Żaden inny człowiek nie wydawał się tak bezkompromisowy i pewny siebie… spokojny zabawny romantyk… postarzał się tak dobrze i w takim stylu… krótko mówiąc: grał tak dobrze. Cary Grant sprawił, że mężczyźni wydawali się dobrym pomysłem”. Zdaniem biografa Richarda Schickela jest „bardzo niewiele gwiazd, które są w stanie osiągnąć wielkość Cary’ego Granta, sztuki o bardzo wysokim i subtelnym porządku”. Autor uważa go za najlepszego aktora wszech czasów. Geoffrey Wansell napisał: „Dla milionów fanów kina na całym świecie, Cary Grant na zawsze uosabiać będzie splendor i styl Hollywood w jego złotym okresie. Z jego ciemnymi włosami i jeszcze ciemniejszymi oczami, psotnym uśmiechem i wrodzoną elegancją, był i na zawsze pozostanie jedną z wielkich gwiazd filmowych. Od czasu śmierci w 1986, żar jego ekranowego obrazu nie przygasł ani na chwilę”. David Thomson podkreślał, że inteligencja Granta była widoczna na ekranie, dodając: „Nikt inny nie wyglądał tak dobrze i tak inteligentnie w tym samym czasie”. Zdaniem Charlesa Highama i Roya Moseleya „żaden aktor, z wyjątkiem prawdopodobnie Clarka Gable’a, nie dorównał romantycznemu urokowi Granta; miał niewielu równych sobie w sztuce komedii romantycznej”.
Wizerunek Granta związany był z kampaniami reklamowymi i produktami m.in. takich firm jak Lorillard Tobacco Company (1937) i American Export-Isbrandtsen Lines (1957). Przez trzydzieści lat trwania kariery, należał do grona najbardziej dochodowych aktorów w amerykańskim box offisie. Był również postacią występującą lub wspominaną m.in. w kreskówkach Warner Bros. ("Hollywood Steps Out"; 1941, reż. Tex Avery).
16 lipca 1951 odcisnął swoje dłonie i stopy oraz złożył podpis w płycie betonowej chodnika na podjeździe Grauman’s Chinese Theatre przy 6925 Hollywood Boulevard. 8 lutego 1960, w uznaniu za wkład w przemysł filmowy, Grant otrzymał gwiazdę na Hollywoodzkiej Alei Gwiazd, mieszczącą się przy 1610 Vine Street. W 1980 Los Angeles County Museum of Art (LACMA) przez dwa miesiące przeprowadzało retrospekcję ponad 40 filmów z jego udziałem. Dwa lata później, podczas uroczystości w hotelu Waldorf-Astoria, Grant został wyróżniony tytułem „człowieka roku” przyznanym przez New York Friars Club. W 1984 teatr znajdujący się na terenie studia Metro-Goldwyn-Mayer został przemianowany na Cary Grant Theatre.
Bohater kreowany przez Johna Cleese’a w filmie "Rybka zwana Wandą" (1988, reż. Charles Crichton) nazywa się Archie Leach, od prawdziwego imienia i nazwiska Granta.
W 1987 magazyn „People” uznał Granta i Gretę Garbo za „największe gwiazdy filmowe”. W 1995, na podstawie ankiety przeprowadzonej przez magazyn „Time Out” przy udziale setki reżyserów, aktor został sklasyfikowany na 2. pozycji, zaraz za Marlonem Brando. W tym samym roku brytyjski „Empire” umieścił go na 22. miejscu w zestawieniu „100 najpiękniejszych gwiazd w historii filmu”. W 1996 „Entertainment Weekly” sklasyfikował aktora na 6. miejscu w rankingu „100 największych gwiazd filmowych wszech czasów”. W październiku 1997 Granta umieszczono na 7. pozycji zestawienia „100 najlepszych gwiazd filmowych wszech czasów” brytyjskiego „Empire”. W ogłoszonym w czerwcu 1999 przez American Film Institute rankingu „największych aktorów wszech czasów” Grant zajął 2. pozycję, ustępując miejsca jedynie Humphreyowi Bogartowi. W listopadzie 2005 „Premiere” zamieścił nazwisko aktora na 1. miejscu rankingu „50 największych gwiazd filmowych wszech czasów”.
7 grudnia 2001 przy Millennium Square w Bristolu, miejscu narodzin aktora, odsłonięto pomnik. 15 października 2002 poczta Stanów Zjednoczonych wydała limitowaną 33-centrymetrową pieczęć honorującą aktora w związku z edycją „Legendy Hollywoodu”. Jego imieniem nazwano planetoidę (9342) Carygrant.
Nagrody i nominacje.
Cary Grant w przekroju swojej kariery dwukrotnie nominowany był do nagrody Akademii Filmowej i pięciokrotnie do Złotego Globu. W 1960 został laureatem włoskiego Davida di Donatello za kreację Rogera O. Thornhilla w filmie "Północ, północny zachód" (1959). Uzyskał również jedną nominację do brytyjskiej nagrody BAFTA za udział w filmie "Szarada" (1963). 7 kwietnia 1970 został uhonorowany Oscarem za całokształt twórczości. 26 grudnia 1981, za swój dorobek artystyczny, otrzymał prestiżową nagrodę Kennedy Center Honors.

</doc>
<doc id="978470" url="https://pl.wikipedia.org/wiki?curid=978470" title="Mączka rybna">
Mączka rybna

Mączka rybna – produkt przemysłu paszowego otrzymywany ze sproszkowania odpadków powstających w przetwórstwie ryb. Surowcem są całe ryby nienadające się do przerobu oraz odpadki powstałe przy wydobywaniu tłuszczu z niektórych ryb. 
Skład.
mączki tłuste (mączka z całych ryb) 12% tłuszczu, 48% białka, 29% popiołu,
mączki chude (mączka z odpadków rybnych) 2% tłuszczu, 53% białka, 33% popiołu,
Mączkę rybną cechuje wysoka zawartość białka, fosforanu wapnia. Zawiera witaminy A i D. Zawartość soli do 4% większe dawki powodują zatrucia.

</doc>
<doc id="978471" url="https://pl.wikipedia.org/wiki?curid=978471" title="Kropelka – przygody z wodą">
Kropelka – przygody z wodą

Kropelka – przygody z wodą (hiszp. "Narigota", ang. "Raindrop The Water is Adventure", 2002) – hiszpański edukacyjny serial animowany, opowiadający wspólne przygody Kropelki – drobinki wody, Mrozika – kryształka lodu i Nimbusa – obłoczka. 
Obsada.
Nagranie dialogów: GALLETLY S.A. - AUDIO PROJECTS
Obsada dźwiękowa:
i inni
Wersja polska.
Serial był nadawany w godzinach porannych przez TVP2, a wcześniej przez TVP1. W 2012 roku serial emitowany był na antenie telewizji PULS 2.
Wersja polska: HAGI FILM I VIDEO WROCŁAW
Reżyseria: Igor Kujawski
Dialogi:
Konsultacja naukowa: Dr Grażyna Winiarska
Realizacja:
Kierownictwo produkcji: Piotr Skotnicki
Wystąpili:
i inni
Piosenki w wykonaniu:
Opracowanie muzyczne: Włodzimierz Szomański
Teksty piosenek: Miłogost Reczek i Igor Kujawski
Nagrody.
Serial zdobył pierwszą nagrodę w konkursie Aqua 2003, jednej z najbardziej prestiżowych krajowych nagród środowiskowych przyznawanych przez hiszpańskie Ministerstwo Środowiska.

</doc>
<doc id="978472" url="https://pl.wikipedia.org/wiki?curid=978472" title="ISTJ">
ISTJ

ISTJ (ang. "Introverted Sensing Thinking Judging" – Introwertyk Percepcjonista Myśliciel Sędzia) – jeden z typów osobowości według wskaźnika MBTI oraz innych jungowskich testów osobowości. Osoby o tym typie łączą introwersyjną percepcję z ekstrawersyjnym myśleniem. Przede wszystkim są skoncentrowane na wnętrzu, gdzie rozpatrują sprawy używając pięciu zmysłów; w dosłowny, konkretny sposób. Ich drugorzędny styl życia jest skierowany na zewnątrz, gdzie zajmują się sprawami racjonalnie i logicznie.
ISTJ są cichymi i skrytymi osobami, lubiącymi poczucie bezpieczeństwa i spokojne życie. Mają silne wewnętrzne poczucie obowiązku, które daje im motywację do wykonywania zadań. Są zorganizowani i metodyczni, więc mają szansę powodzenia w każdym zadaniu, którego wykonania się podejmą. Zawsze dotrzymują obietnic, przez co zdarza się, że praca, którą muszą wykonać, nawarstwia się. Mogą mieć trudności z odmówieniem, kiedy zostanie na nich nałożona zbyt duża ilość pracy, ponieważ mają silne poczucie obowiązku. Z tego powodu często pracują długie godziny i mogą być nieświadomie wykorzystywani. Jeżeli ISTJ uważa, że zadanie, które ma wykonać, jest potrzebne, aby osiągnąć cel, będzie pracować przez długi czas, wkładając w to dużo energii. Będzie się jednak sprzeciwiać traceniu energii na coś, co według niego nie ma sensu. ISTJ wolą pracować samotnie i lubią być odpowiedzialni za to, co robią, ale jeżeli sytuacja tego wymaga, potrafią pracować zespołowo. 
ISTJ są bardzo lojalni, wierni i niezawodni. Dużą wagę przykładają do szczerości i prawości. Są „dobrymi obywatelami”, na których można polegać w ważnych dla rodziny i wspólnoty sprawach. Są dobrymi rodzicami i poważnie traktują swoją rolę rodzica. Generalnie traktują sprawy bardzo poważnie, ale mają również niekonwencjonalne poczucie humoru i mogą lubić się bawić – szczególnie podczas rodzinnych i związanych z pracą spotkań. 
ISTJ przejawiają tendencję do wierzenia w prawo i tradycje i oczekują tego samego od innych. Nie czują się komfortowo, łamiąc prawo i zasady. Uważają, że wszystko powinno być robione zgodnie z procedurami i planem, ale jeżeli zobaczą ważny powód dla wychodzenia poza ustanowiony sposób robienia czegoś, poprą ten wysiłek. Jeżeli ISTJ nie rozwinął dobrze swojej intuicyjnej strony, może stać się przesadnie obsesyjny na punkcie struktury i nalegać, żeby robić wszystko „zgodnie z podręcznikiem”.
ISTJ nie współgrają naturalnie ze swoimi uczuciami oraz uczuciami innych. Mogą czuć się niekomfortowo, wyrażając swoje emocje. Ich silne poczucie obowiązku i zdolność do zauważenia, co powinno zostać zrobione w każdej sytuacji, pozwala im jednak na pokonanie naturalnych zastrzeżeń i zwykle wspierają i troszczą się o osoby, które kochają. Jeśli zauważą emocjonalne potrzeby bliskich osób, robią wszystko, aby te potrzeby zaspokoić. 
ISTJ mają zwykle wspaniałe poczucie przestrzeni i upodobania artystyczne. Ich domy często są gustownie umeblowane. Chcą być w otoczeniu, które spełnia ich potrzeby porządku i piękna. 
Pod wpływem stresu ISTJ mogą wpaść w zły nastrój i skupiać się tylko na tym, co może pójść źle. Tracą wtedy swoją zdolność do rozpatrywania spraw spokojnie i rozsądnie.

</doc>
<doc id="978475" url="https://pl.wikipedia.org/wiki?curid=978475" title="Riftia pachyptila">
Riftia pachyptila

Riftia pachyptila – gatunek wieloszczeta z rodziny Siboglinidae. Są to bezkręgowce morskie żyjące na dnie oceanicznym na głębokościach powyżej 2 km, wokół ujść kominów hydrotermalnych. Należą do zwierząt o wyjątkowo dużej tolerancji na wysokie temperatury (termofile) i na duże stężenia związków siarki. Ich ciało, osłonięte rurką chitynową, dorasta do 2,5 m długości. Czerwony "pióropusz" wystający z górnego, otwartego końca rurki jest silnie unaczynionym organem służącym do pobierania z otaczającej wody substancji niezbędnych do życia (np. H2S, CO2, O2). W razie zagrożenia "pióropusz" może być wciągany w głąb rurki. Substancje pobierane przez "pióropusz" są transportowane wraz z krwią do wnętrza ciała i stanowią materiał odżywczy dla bakterii chemosyntetyzujących żyjących w wyspecjalizowanym organie zwierzęcia (tzw. trofosomie). Dorosłe osobniki nie posiadają w ogóle układu pokarmowego (występuje on u postaci larwalnej). Odżywiają się substancjami organicznymi wytwarzanymi przez symbiotycznie współżyjące z rurkoczułkowcem bakterie, które mogą stanowić nawet połowę masy ciała zwierzęcia. Tworzą w ten sposób podstawę układów troficznych rozwijających się wokół kominów hydrotermalnych na dużych głębokościach, zupełnie niezależnych od dopływu światła słonecznego, a wykorzystujących proces chemosytezy związków organicznych kosztem energii chemicznej, prowadzony przez bakterie. "Riftia pachyptila" do transportu tlenu, dwutlenku węgla i siarczków do wnętrza ciała wykorzystuje specyficzne, zawarte w jej krwi, hemoglobiny o wyjątkowo złożonej strukturze (zawierają od 24 do 144 łańcuchów globiny i tyleż struktur hemu). Te złożone odmiany hemoglobiny są odporne (inaczej niż u innych zwierząt) na zatrucie siarkowodorem.

</doc>
<doc id="978476" url="https://pl.wikipedia.org/wiki?curid=978476" title="Układ endokannabinoidowy">
Układ endokannabinoidowy

Układ endokannabinoidowy – system organizmu biorący udział w wielu fizjologicznych procesach, między innymi regulacji gospodarki energetycznej, regulacji powiązań neurohormonalnych, neuroimmunologicznych, aktywności motorycznej, nastroju, motywacji, głodu i sytości, użytkowania energii oraz kontroli metabolizmu lipidów i węglowodanów. Układ ten działa przez wpływ ośrodkowy na podwzgórzowe i mezolimbiczne neurony regulujące łaknienie, a także obwodowy, wpływając na czynność adipocytów, hepatocytów i endokrynnej części trzustki.
Na układ endokannabinoidowy składają się receptory CB1 i CB2, agonisty egzogenne i endogenne: kannabinoidy i endokannabinoidy oraz enzymy regulujące syntezę i degradację endogennych ligandów tego układu.
Endogennymi agonistami układu endokannabinoidowego są na przykład:
Receptory CB1 rozmieszczone są w mózgu, tkance tłuszczowej, mięśniach szkieletowych, wątrobie i innych narządach, a CB2 głównie na komórkach układu immunologicznego.
Rimonabant ("Acomplia"), wybiórczy antagonista receptorów CB1, był przez pewien czas (od 2006 roku) zarejestrowany w Europie w leczeniu otyłości, szczególnie u pacjentów z cukrzycą typu 2 lub zespołem metabolicznym. Jednak w październiku roku 2008 "European Medicines Agency's Committee for Medicinal Products for Human Use" stwierdziła, że ryzyko stosowania leku "Acomplia" przewyższa jego korzyści. Agencja zaleciła wstrzymanie stosowania tego leku na rynku brytyjskim ze względu na ryzyko wystąpienia poważnych następstw psychiatrycznych z samobójstwem włącznie. Firma Sanofi-Aventis zawiesiła produkcję i badania nad tym lekiem. Oficjalnie rejestracja leku została cofnięta 16 stycznia 2009.
Leki będące agonistami układu endokannabinoidowego (np. dronabinol) mogą być skuteczne w leczeniu zespołu wyniszczenia w przebiegu AIDS, w chorobie Alzheimera, stwardnieniu rozsianym oraz w niektórych postaciach padaczki.

</doc>
<doc id="978477" url="https://pl.wikipedia.org/wiki?curid=978477" title="Johann Parum Schultze">
Johann Parum Schultze

Johann Parum Schultze (ur. 1677, zm. 1740) – drzewiański kronikarz niemiecki oraz etnograf. Autor kroniki „Die Wendländische Bauernchronik” dokumentującej losy i obyczaje słowiańskiego plemienia Drzewian zamieszkujących Niemcy do XVIII wieku był sołtysem we wsi "Süthen" koło Lüchow (Wendland). Kronika napisana w roku 1730 w języku niemieckim oprócz słownika zawierała także wzory rozmów niemiecko-drzewiańskich. Kronika ta oparta jest na opowiadaniach rodziny autora, noszącej nazwisko Niebur i opisuje ostatnią epokę w historii Drzewian od czasów wojny trzydziestoletniej.

</doc>
<doc id="978479" url="https://pl.wikipedia.org/wiki?curid=978479" title="Tu-95LAL">
Tu-95LAL

Tu-95LAL (ЛАЛ, ros. "Летающая Атомная Лаборатория", dosł. Latające Atomowe Laboratorium) – zmodyfikowana wersja bombowca Tu-95M posiadająca na pokładzie reaktor jądrowy. Pierwsze testy sprawdzające praktyczność napędu jądrowego w bombowcach dalekiego zasięgu rozpoczęły się w roku 1965.
W 1955 Rada Ministrów ZSRR wydała dekret nakazujący rozpoczęcie prac nad samolotem napędzanym przez reaktor jądrowy. Do prac nad płatowcem wytypowano biura Tupolewa i Miasiszczewa, a do opracowania silników biura Kuźniecowa i Lulki. W 1956 Tupolew otrzymał polecenie zbudowania samolotu, który miał służyć jako latające laboratorium, do przetestowania możliwości pracy reaktora w powietrzu i ochrony przeciwpromiennej załogi. Dwa lata później reaktor do testów był gotowy i przetestowany na ziemi, równocześnie przygotowano samolot-laboratorium, przebudowany bombowiec Tu-95M. Wykonał on 34 loty (od maja do sierpnia 1961) z reaktorem włączonym i wyłączonym, wykazując, że było możliwe podtrzymanie pracy reaktora w czasie lotu, a zastosowana ochrona była wystarczająca dla załogi i naukowców przebywających w czasie lotu w przedniej kabinie (reaktor był monitorowany zdalnie).
Następnym stadium miał być Tu-119, w którym dwa silniki turbośmigłowe miały zostać zastąpione silnikami z wymiennikami ciepła, zasilanymi energią z reaktora. Zewnętrzne silniki miały pozostać bez zmian, zasilane ze zbiorników paliwa w skrzydłach. Produkcję pierwszego Tu-119 planowano na 1965, ale program wstrzymano na etapie wstępnych projektów.

</doc>
<doc id="978484" url="https://pl.wikipedia.org/wiki?curid=978484" title="Anisakioza">
Anisakioza

Anisakioza (łac. "anisakiasis", ang. anisakiasis) – choroba pasożytnicza wywoływana przez nicienie z rodzaju "Anisakis", a także "Contracoecum" i "Pseudoterranova". Występuje częściej w miejscach, gdzie spożywa się ryby na surowo, w lekkiej zalewie lub solone. 
Epidemiologia.
Człowiek może stać się przypadkowym żywicielem nicieni, podczas gdy naturalnym żywicielem ostatecznym są żywiące się rybami walenie. Ponieważ jelito człowieka jest podobnym środowiskiem do jelita ssaków morskich, zdarza się, że do zarażenia dochodzi przez spożycie surowego mięsa ryb. Obszarami gdzie najczęściej do tego dochodzi są Skandynawia (po zjedzeniu wątroby dorsza), Japonia (źródłem infestacji jest sushi albo sashimi), Holandia (po spożyciu potrawy z marynowanych śledzi) i kraje Ameryki Południowej wzdłuż wybrzeża Pacyfiku (po spożyciu ceviche). W Bałtyku larwy "Anisakis simplex" występują u śledzi i dorszy.
Uważa się, że ryzyko zarażenia jest większe przy spożywaniu dzikich ryb; badanie Food and Agriculture Organization of the United Nations wykazało brak zarażonych łososi we wszystkich przebadanych hodowlach, podczas gdy łososie odławiane w morzu bardzo często są zarażone pasożytami. 
Efektywną metodą pozbawienia pożywienia pasożytów jest podgrzanie go do temperatury powyżej 60 °C albo zamrożenie poniżej -20 °C. W wielu krajach zapobiegawczo mrozi się wszystkie złowione ryby w celu zabicia ewentualnych pasożytów.
Objawy i przebieg.
W ciągu kilku godzin od spożycia ryby zarażonej robakami, mogą wystąpić pierwsze objawy: silny ból brzucha, nudności i wymioty. Niekiedy larwy wydalane są podczas kaszlu przez jamę ustną. Zajęcie ściany jelita przez larwy "Anisakis" może spowodować po 1–2 tygodniach od zarażenia silny odczyn zapalny z naciekiem z eozynofilów i objawy przypominające chorobę Crohna.
Reakcje alergiczne.
Niekiedy u ludzi po spożyciu ryb zarażonych "Anisakis" występuje silna reakcja anafilaktyczna, związana z działaniem toksyn uwalnianych przez pasożyty do tkanek ryby. Reakcje na alergeny "Anisakis" nie są sprawdzane w standardowych testach uczuleniowych, dlatego alergie te mylnie rozpoznawane są jako uczulenie na mięso ryb.
Rozpoznanie.
Diagnozę można postawić przeprowadzając gastroskopię i wydobywając larwy do badania parazytologicznego albo pobierając wycinek ściany jelita do badania histopatologicznego. 
Leczenie.
Pasożyty z rodzaju "Anisakis" i pokrewne nicienie nie przeżywają długo w przewodzie pokarmowym człowieka, dlatego leczenie w większości przypadków jest zachowawcze. Jedynie niedrożność jelita cienkiego, mogąca wystąpić w przebiegu infestacji pasożytami, jest wskazaniem do zabiegu chirurgicznego. Dobre wyniki leczenia niedrożności osiągano też stosując albendazol.

</doc>
<doc id="978485" url="https://pl.wikipedia.org/wiki?curid=978485" title="Pauline-Félicité de Mailly">
Pauline-Félicité de Mailly

Paulina Felicja de Mailly, fr. Pauline-Félicité de Mailly (ur. 1712 w Paryżu, zm. 9 września 1741) – młodsza siostra Louise Julie de Mailly-Nesle, metresa Ludwika XV.
Życiorys.
Była córką Louisa III de Mailly-Nesle i jego żony Armande Félice de La Porte Mazarin (wnuczki Hortensji Mancini). Urodziła się jako druga spośród pięciu sióstr de Nesle:
W 1739 roku wyszła za mąż za Jeana-Baptiste Huberta Félix, hrabiego Vintimille. Po ślubie nosiła tytuł hrabiny de Vintimille. Około roku 1740 zastąpiła swoją starszą siostrę Louise Julie de Mailly-Nesle i została metresą króla Francji – Ludwika XV. Urodziła królowi syna, nazywanego powszechnie "Demi-Louis" – ze względu na swoje podobieństwo do naturalnego ojca (króla):
Paulina zmarła 9 września o 7 rano, zaledwie parę dni po ciężkim porodzie. Paulina była już oficjalną królewską metresą (fr. "maîtresse en titre"), przedstawioną na dworze wersalskim (w przeciwieństwie od jej siostry Louise, która była jedynie dyskretną kochanką króla).

</doc>
<doc id="978490" url="https://pl.wikipedia.org/wiki?curid=978490" title="Centrum Sytuacyjne">
Centrum Sytuacyjne

Centrum Sytuacyjne (ang. "Situation Center", SITCEN) lub Komórka Kryzysowa - departament działający w ramach Komórki Politycznej podlegającej Koordynatorowi ds. Zwalczania Terroryzmu, a nie Wysokiemu Przedstawicielowi Unii Europejskiej ds. WPZiB. Centrum powstało, wraz z nadrzędną Komórką Polityczną na mocy decyzji Rady UE 22 stycznia 2001 roku. 
Organizacja Centrum.
W skład Centrum Sytuacyjnego wchodzą członkowie Komórki Politycznej, Komitetu Wojskowego UE (EUMC) oraz przedstawiciel Komisji Europejskiej. Ponadto do SITCEN oddelegowywani są funkcjonariusze agencji wywiadowczych państw członkowskich Unii Europejskiej. Centrum współpracuje ściśle z Komitetem Wojskowym i Sztabem Wojskowym UE (EUMS).
Kompetencje Centrum.
Centrum Sytuacyjne zajmuje się zbieraniem informacji dotyczących potencjalnych i istniejących kryzysów i konfliktów międzynarodowych, przygotowywaniem analiz i dostarczaniem ich Komitetowi Politycznemu i Bezpieczeństwa (COPS) oraz Komitetowi Wojskowemu UE, a także Wysokiemu Przedstawicielowi ds. WPZiB. Według aktu założycielskiego tej instytucji, SITCEN obok ogólnie dostępnych informacji zbiera również dane wywiadowcze.

</doc>
<doc id="978491" url="https://pl.wikipedia.org/wiki?curid=978491" title="Izdebnik (Trzęsówka)">
Izdebnik (Trzęsówka)

Izdebnik – przysiółek wsi Trzęsówka w Polsce, położony w województwie podkarpackim, w powiecie kolbuszowskim, w gminie Cmolas. Izdebnik należy do sołectwa Trzęsówka.
W latach 1975–1998 przysiółek administracyjnie należał do województwa rzeszowskiego.

</doc>
<doc id="978493" url="https://pl.wikipedia.org/wiki?curid=978493" title="Christian Hennig">
Christian Hennig

Christian Hennig (także: Christian Hennig von Jessen) (ur. 1649, zm. 1719) - pastor protestancki z Wustrow (Wendland), etnograf niemiecki badający zwyczaje i język Drzewian. Autor najobszerniejszego słownika drzewiańsko-niemieckiego "Vocabularium Venedicum" z 1705, jednego z nielicznych pamiątek po wymarłej kulturze Słowian połabskich w Niemczech.

</doc>
<doc id="978496" url="https://pl.wikipedia.org/wiki?curid=978496" title="Sonata (radioodbiornik)">
Sonata (radioodbiornik)

Sonata – polski radioodbiornik lampowy z wbudowanym gramofonem GE-56, produkowany przez zakłady DIORA w Dzierżoniowie od roku 1961 do 1969 w dwóch wersjach:

</doc>
<doc id="978503" url="https://pl.wikipedia.org/wiki?curid=978503" title="Aqua (informatyka)">
Aqua (informatyka)

Aqua – graficzny interfejs użytkownika w systemie operacyjnym OS X. Po raz pierwszy został zastosowany w wersji 10.0 „Cheetah”, zaprezentowanym przez Apple Inc. 13 września 2001 roku.
Nowości.
Nowości w stosunku do poprzedniego środowiska graficznego:

</doc>
<doc id="978511" url="https://pl.wikipedia.org/wiki?curid=978511" title="Samoistna plamica płytkowa">
Samoistna plamica płytkowa



</doc>
<doc id="978516" url="https://pl.wikipedia.org/wiki?curid=978516" title="Małopłytkowość immunologiczna">
Małopłytkowość immunologiczna

Małopłytkowość immunologiczna (dawniej nazywana idiopatyczną plamicą małopłytkową, samoistną plamicą małopłytkową, małopłytkowością samoistną, immunologiczną plamicą małopłytkową lub chorobą Werlhofa), ITP (od ang. "idiopathic thrombocytopenic purpura"), IT (od ang. "idiopathic thrombocytopenia") – choroba autoimmunologiczna charakteryzująca się przyspieszonym niszczeniem w układzie siateczkowo-śródbłonkowym opłaszczonych przeciwciałami płytek krwi. 
Historia.
Chorobę jako pierwszy opisał Paul Gottlieb Werlhof (1699–1767) u dziesięcioletniej dziewczynki w 1735 roku. Werlhof nazwał chorobę "morbus haemorrhagicus maculosus". Termin "morbus maculosis haemorrhagicus" wprowadził Rudolph August Behrens (?-1747).
Epidemiologia.
Chorują najczęściej dorośli w wieku 20–50 lat, kobiety do 4 razy częściej. ITP ulega samoistnej remisji u około 10% pacjentów.
Patogeneza.
W pierwotnej małopłytkowości immunologicznej powstają przeciwciała w klasie IgG, skierowane przeciwko glikoproteinom: IIb/IIIa, Ib/IX, Ia/IIa, V, IV i innym. Przeciwciała powstają głównie w śledzionie, a później także w szpiku kostnym. Opłaszczone przeciwciałami płytki krwi są fagocytowane przez makrofagi, przede wszystkim te w śledzionie. U około 40% pacjentów nie wykrywa się tych przeciwciał – do lizy płytek dochodzi przy udziale komórek CD3/CD8.
Objawy kliniczne i przebieg.
ITP objawia się:
Występuje dodatni objaw Rumpla-Leedego podczas przeprowadzania testu opaskowego. Rzadziej dochodzi do krwawień do ośrodkowego układu nerwowego lub przewodu pokarmowego.
Przebieg choroby charakteryzuje się okresami remisji i tendencją do nawrotów. U 10% dorosłych pacjentów ITP ustępuje samoistnie. Przebieg przez długi czas może być bezobjawowy. Ponad 70% pacjentów pediatrycznych, niezależnie od leczenia, wchodzi w okres remisji w przeciągu 6 miesięcy.
U 50% noworodków matek chorych na ITP rozpoznaje się NAITP.
Różnicowanie.
U 35-40% pacjentów stwierdza się koincydencję ITP i innej choroby, która może być związana lub niezwiązana z nią przyczynowo. Diagnostyka różnicowa ITP obejmuje następujące stany:
Leczenie.
U pacjentów u których liczba płytek jest większa niż 30 000/μL i u których nie ma objawów skazy, leczenie nie jest wskazane. U pozostałych chorych lekiem pierwszego rzutu są glikokortykoidy, najczęściej prednizon lub deksametazon. U chorych opornych na to leczenie lub z przeciwwskazaniami do ich przewlekłego stosowania leczeniem z wyboru jest splenektomia. 
Sterydoterapia.
Najczęściej podaje się prednizon w dawce 0,5–1 mg/kg masy ciała/dobę albo metyloprednizolon (30 mg/kg masy ciała/dobę). U około 80% pacjentów ilość płytek krwi ulega zwiększeniu, co pozwala na stopniowe zmniejszanie dawek sterydu. Leczenie można przerwać lub zmniejszyć dawkę prednizonu do 10–15 mg/kg masy ciała/dobę przy wartościach około 30 000/μl, niewskazane jest dalsze leczenie celem osiągnięcia jeszcze wyższej liczby płytek, o ile hemostaza jest zachowana. U pozostałych 20% liczba płytek nie ulega wzrostowi, co jest równoznaczne z rozpoznaniem oporności na kortykosteroidy.
IVIG.
Dożylne podanie preparatu immunoglobulin ludzkich.
Surowica anty-D.
Surowica anty-D podawana pacjentom Rh(D)+ z zachowaną śledzioną wywołuje niedokrwistość hemolityczną o niewielkim nasileniu, blokującą receptor Fc dla immunoglobulin na makrofagach. Dawka surowicy 75 μg/kg masy ciała powoduje w ciągu 24 godzin wzrost liczby płytek.
Obecnie stosuje się immunoglobulinę anty-D w dawce 250 IU (50 mcg)/kg masy ciała, wyłącznie we wlewie dożylnym w ciągu kilku (2-8) minut. Jednorazowe podanie immunoglobuliny przynosi korzyść wyłącznie dorosłym pacjentom RhD - dodatnim i jest uważane za leczenie drugiego rzutu (po IVIG i steroidach)
Danazol.
Danazol jest syntetycznym androgenem, który podawany w skojarzeniu z kortykosteroidami pozwala na zmniejszenie ich dawki i wywoływanych skutków ubocznych sterydoterapii. Podawane dawki danazolu to 10 mg/kg masy ciała/dobę przez okres 4–6 miesięcy.
Immunosupresanty.
Mykofenolan mofetylu i azatiopryna są bardzo skuteczne. Inne stosowane leki immunosupresyjne to cyklofosfamid i cyklosporyna. U niektórych pacjentów z powodzeniem zastosowano rituksymab (Mabthera, Roche: przeciwciało anty-CD20). W skrajnych przypadkach, wyjątkowo u dzieci, stosuje się winkrystynę.
Splenektomia.
Wskazaniem do usunięcia śledziony jest utrzymująca się przez 6–8 tygodni sterydoterapii trombocytopenia poniżej 30 000/μl. Zaleca się przeprowadzenie zabiegu metodą laparoskopową; istotne jest usunięcie śledzion dodatkowych (wariant anatomiczny, spotykany u 10-20% populacji). Przygotowanie do splenektomii obejmuje podaż dożylnego preparatu immunoglobulin (IVIG) albo surowicy anty-D 2 tygodnie przed splenektomią i szczepienie przeciwko bakteriom otoczkowym: pneumokokom, meningokokom i "Haemophilus influenzae" typu b.
Korzyści splenektomii to usunięcie głównego miejsca niszczenia płytek krwi, a także miejsca produkcji części przeciwciał je opłaszczających. Jest to najskuteczniejsza metoda leczenia ITP z 60-80% remisją choroby. Powikłania splenektomii to zakażenia, posocznica posplenektomijna a także zakrzepica żylna.
Metody eksperymentalne.
Zalicza się tu leczenie trombopoetyną, ligandami anty-CD40 (IDEC, Biogen) i autotransplantację komórek macierzystych szpiku. AMG 531 jest peptydem fuzyjnym stymulującym trombopoezę; pierwsze badania kliniczne sugerują, że może być skuteczny w leczeniu przewlekłej ITP. Inny nowy lek mający znaleźć zastosowanie w leczeniu ITP to eltrombopag: wykazano, że zwiększa ilość płytek i zmniejsza krwawienie w zależności od dawki.
Leczenie ciężarnych.
Leczenie kobiet w ciąży powinno zostać włączone, gdy liczba płytek spada poniżej 10 000/μl lub obserwuje się objawy skazy krwotocznej. Stosuje się prednizon w dawkach 0,5–1 mg/kg. Leki immunosupresyjne są przeciwwskazane. W terapii można także stosować dożylne wlewy IgG. W przypadku braku poprawy po leczeniu farmakologicznym ewentualną splenektomię należy wykonać w II trymestrze ciąży. Docelową liczbą płytek, którą należy osiągnąć leczeniem jest 50 000/μl, ponieważ zabezpiecza ona poród drogami natury lub w razie konieczności cięcie cesarskie.

</doc>
<doc id="978527" url="https://pl.wikipedia.org/wiki?curid=978527" title="Paul Hausser">
Paul Hausser

Paul Hausser (ur. 7 października 1880 w Brandenburgu, zm. w 21 grudnia 1972 w Ludwigsburgu) – generał Reichswehry i Waffen-SS; jedna z dwóch osób (z „Seppem” Dietrichem), które dosłużyły się stopnia SS-Oberstgruppenführera i generała pułkownika Waffen-SS. Przezywany „Tatko” (niem. „Papa”).
Nauka i pierwsze lata w armii.
Był synem pruskiego oficera Kurta Haussera i Anny z domu Otto. Od 1892 pobierał nauki w Zakładzie Kadetów Berlin-Lichterfelde. W 1899 w stopniu podporucznika wstąpił do 155 pułku piechoty w Ostrowie Wielkopolskim, w którym służył do 1907. 9 listopada 1912 poślubił Elisabeth Gerard. W latach 1907–1912 studiował w Akademii Wojennej. W 1912 został przeniesiony do Wielkiego Sztabu Generalnego i 22 marca 1913 otrzymał nominację na kapitana.
I wojna światowa. Okres Republiki Weimarskiej.
Podczas I wojny światowej pełnił rozmaite funkcje służbowe jako oficer Sztabu Generalnego. Walczył we Francji, Kurlandii i Rumunii, otrzymał liczne odznaczenia za odwagę. Wojnę zakończył w stopniu majora.
Po zakończeniu wojny, należał do "Grenzschutz Ost" na wschodniej granicy, a od 1920 był oficerem Wojsk Lądowych Rzeszy ("Reichsheer"). Od 1930 do 1932 był dowódcą piechoty IV Okręgu Wojskowego i zastępcą dowódcy 4 Dywizji Piechoty. W styczniu 1932 został przeniesiony w stan spoczynku.
W szeregach SS.
Po przejściu na wojskową emeryturę Hausser zaangażował się w działalność organizacji nacjonalistycznych. Był przywódcą Stahlhelmu okręgu Berlin-Brandenburg, a po wchłonięciu tej organizacji przez SA został standartenführerem SA. W tym czasie Reichsführer-SS Heinrich Himmler zaproponował mu wyszkolenie Oddziałów Dyspozycyjnych SS ("SS-Verfugungstruppe", "SS-VT"), zalążka przyszłej Waffen-SS. W listopadzie 1934 Hausser, w stopniu standartenführera, został przyjęty do SS. Jego pierwszym zadaniem było kierowanie Szkołą Dowódców SS w Brunszwiku ("Junkerschule Braunschweig"). Stworzony przez niego program szkoły szybko stał się wzorem nie tylko dla innych szkół dowódców SS, lecz również został skopiowany przez szkoły podoficerskie i wojskowe w całej Rzeszy. Himmler był pod wrażeniem dokonań szkoleniowych Haussera i mianował go inspektorem wszystkich szkół dowódców SS. Jako inspektorowi szkolnictwa podlegały mu Szkoły Junkrów SS w Brunszwiku i Bad Tölz oraz Akademia Lekarska SS w Grazu. W kwietniu 1936 otrzymał nominację na oberführera SS, a pięć tygodni później na brigadeführera SS. 1 października 1936 został kierownikiem właśnie utworzonego Inspektoratu Oddziałów Dyspozycyjnych SS w Głównym Urzędzie SS; tym samym był odpowiedzialny za wszystkie jednostki SS, z wyjątkiem oddziałów "Totenkopf" (straży obozów koncentracyjnych).
Dzięki niemu m.in. Oddziały Dyspozycyjne SS, jako pierwsze jednostki wojskowe, nosiły na ćwiczeniach maskujące mundury polowe. Przez następne trzy lata Hausser nadzorował organizację, rozwój i wyszkolenie pułków SS ("SS-Standarten") „Deutschland”, „Germania” i „Der Führer” jako zmotoryzowanych związków, przewidzianych do zabezpieczenia nazistowskiego reżymu wewnątrz kraju.
Lata 1939–1941.
W kampanii wrześniowej brał udział jedynie jako obserwator przy sztabie Dywizji Pancernej „Kempf”. Hausser, mianowany właśnie gruppenführerem SS, został dowódcą pierwszej kompletnej dywizji Waffen-SS, wystawionej 10 października 1939, którą dowodził podczas podboju Holandii, Belgii i Francji, docierając aż do granicy hiszpańskiej. Widząc sukcesy odnoszone przez Waffen-SS w kampanii francuskiej, Hitler zezwolił na wystawienie nowych dywizji. Ich rdzeń stanowiła dywizja Haussera zwana początkowo dywizją „Deutschland”, od początku 1941 – dywizją SS „Das Reich”, a później 2 Dywizją Pancerną SS „Das Reich”. W kwietniu 1941 dywizja uczestniczyła w podboju Jugosławii. Następnie, w ramach koncentracji do operacji „Barbarossa” została przeniesiona do Polski.
Operacja Barbarossa.
Po agresji na ZSRR dywizja Haussera uczestniczyła w bitwach na obszarze operacyjnym Grupy Armii Środek ("Mitte"). W jednej z bitew Paul Hausser został ciężko ranny w twarz i stracił prawe oko. Przetransportowano go do Niemiec, a kuracja trwała wiele miesięcy.
W maju 1942 Hausser – od października 1941 obergruppenführer SS i generał Waffen-SS – powrócił na front jako dowódca nowo utworzonego Korpusu Pancernego SS stacjonującego w północnej Francji. Był pierwszym oficerem SS, który został dowódcą Korpusu Armijnego Waffen-SS. Podlegały mu 1, 2 i 3 Dywizja SS przezbrojone w nowoczesne dywizje Grenadierów Pancernych („Leibstandarte Adolf Hitler”, „Das Reich” i „Totenkopf”).
W styczniu 1943 Korpus Pancerny Haussera został przeniesiony z Francji do Charkowa, czwartego pod względem wielkości miasta ZSRR, którego ze względów prestiżowych Hitler chciał bronić „do ostatniego żołnierza”. 15 lutego w południe Hausser został niemal całkowicie okrążony przez dwie armie radzieckie. Zamiast poświęcić swoje dwie dywizje (dywizja „Totenkopf” jeszcze nie dotarła do Rosji), Hausser kazał swojemu korpusowi przebić się na południowy zachód – nie przejmując się rozkazami Hitlera ani generałów Wojsk Lądowych. 16 lutego rano ostatnia niemiecka jednostka straży tylnej wycofała się z Charkowa. Swoją decyzją Hausser uratował także 320 Dywizję Piechoty Wojsk Lądowych oraz wypróbowaną Dywizję Grenadierów Pancernych „Grossdeutschland”. Hitler nie ukarał generała, nie od razu jednak wybaczył Hausserowi zignorowanie rozkazu, nawet kiedy wszystkie raporty potwierdziły, że ten postąpił słusznie. Za karę do lipca 1943 roku nie zatwierdzał propozycji odznaczenia Haussera Liśćmi Dębowymi do Krzyża Rycerskiego.
Podczas trzeciej bitwy o Charków korpus Haussera, wzmocniony Dywizją SS "Totenkopf", zajmował lewą flankę operacji oskrzydlającej, rozpoczętej 19 lutego 1943. 10 marca jego oddziały wdarły się do Charkowa i po sześciodniowych walkach ulicznych opanowały go z powrotem.
W bitwie pod Kurskiem (operacja „Cytadela” – "„Unternehmen Zitadelle”") w lipcu 1943 Hausser dowodził II Korpusem Pancernym SS. Podczas tej bitwy jego oddziały wysunęły się do przodu dalej od wszystkich innych niemieckich związków i zniszczyły kilkaset radzieckich czołgów (bitwa pod Prochorowką). Mimo to Niemcy ponieśli pod Kurskiem klęskę.
Na Zachodzie – walki w Normandii i pod Falaise.
Na wieść o upadku włoskiego dyktatora Benito Mussoliniego Hitler zarządził przeniesienie II Korpusu Pancernego SS do północnych Włoch; ostatecznie front wschodni opuściły tylko główna kwatera Korpusu i 1 Dywizja Grenadierów Pancernych. Hausser pozostał we Włoszech do grudnia 1943 roku, ale nie stoczył tam żadnej walki. Następnie przeniesiono go do Francji, gdzie jego sztab przejął nowo sformowane dywizje pancerne SS: „Hohenstaufen” i „Frundsberg”.
Korpus Haussera miał pozostać w rezerwie, ze względu na spodziewaną inwazję aliantów. Kiedy jednak w kwietniu 1944 roku 1 Armia Pancerna została okrążona w Galicji, w celu jej ratowania (zakończonego powodzeniem) ponownie wezwano na front wschodni II Korpus Pancerny SS. Zamiast jednak odesłać go do Francji, Hitler przeniósł go do Polski, gdzie stanowił jego rezerwę przeciw Rosjanom. Dopiero 11 czerwca – pięć dni po lądowaniu aliantów w Normandii – Hitler zarządził przeniesienie korpusu ponownie do Francji, gdzie przydzielono mu odcinek frontu na zachód od Caen.
Bitwa o Normandię była najcięższą i najbardziej zaciętą bitwą w całej karierze Haussera. Liczebnie znacznie ustępował przeciwnikowi, który niczym niezagrożony, całkowicie dominował w powietrzu i na morzu, prawie całkowicie uniemożliwiając dostawę zaopatrzenia. Mimo ciężkich strat, Hausser utrzymał swoje pozycje, za które odpowiadał. Po śmierci generała pułkownika Dollmanna z 7 Armii, stanowiącej lewe skrzydło frontu normandzkiego, Hausser, który wkrótce potem został awansowany do stopnia oberstgruppenführera SS i generała pułkownika Waffen-SS, został mianowany nowym dowódcą 7 Armii. Tym samym stał się pierwszym oficerem SS, który został na stałe dowódcą armii.
7 Armia Haussera była znacznie słabsza od stojącej po jej prawej stronie 5 Armii Pancernej.
Zasadnicze przełamanie frontu w Normandii przez aliantów nastąpiło na odcinku Haussera 25 lipca 1944 roku. W toku walk, szybko posuwające się oddziały amerykańskie dotarły na odległość kilkuset metrów od wysuniętego stanowiska dowodzenia 7 Armii koło Avranches. Odcięty tam Hausser oraz liczni wyżsi oficerowie jego sztabu próbowali uciekać pieszo, wykorzystując luki pomiędzy kolumnami amerykańskich pojazdów. W tej sytuacji Hausser całkowicie utracił wpływ na przebieg bitwy. Jego postępowanie w tym okresie spotkało się z krytyką feldmarszałka von Klugego i wielu powojennych historyków.
Kiedy 3 Armia amerykańskiego generała Pattona zagroziła 5 Armii Pancernej i 7 Armii okrążeniem na południe od Caen, Hausser i Kluge sprzeciwili się nierealistycznemu planowi Hitlera, by skoncentrować dziewięć zdziesiątkowanych dywizji pancernych na zachodnim skraju wybrzuszenia frontu, przebić się nimi na zachód do samego wybrzeża i odciąć od niego Pattona. Zamiast tego Kluge i Hausser proponowali wycofanie się za Sekwanę. Nie udało się jednak przeforsować tej koncepcji. 17 sierpnia 1944 roku większość sił Grupy Armii B wpadła w okrążenie pod Falaise. Hausser, który wraz ze swymi żołnierzami znalazł się w kotle, wydał rozkaz, żeby w nocy z 19 na 20 sierpnia wszystkie zdolne do walki jednostki zaczęły się pojedynczo przebijać. Osobiście objął dowodzenie. Ta decyzja Haussera ocaliła mniej więcej jedną trzecią jego armii. Sam generał dołączył do 1 Dywizji Pancernej SS „Leibstandarte Adolf Hitler” i kiedy 20 sierpnia maszerował z pistoletem maszynowym na ramieniu, został ciężko zraniony przez amerykański granat. Kilku żołnierzom udało się przenieść go poza niemieckie linie, gdzie został opatrzony, a następnie trafił do sanatorium w Greifswaldzie.
Dowódca Grupy Armii.
Sześć dni po odniesieniu ran Hausser otrzymał Miecze do Krzyża Rycerskiego. Dopiero jednak 23 stycznia 1945 był zdolny do powrotu na front, gdzie objął dowództwo Grupy Armii Górny Ren ("Oberrhein"). Jednak już sześć dni później grupa ta została rozwiązana, a on sam otrzymał dowództwo Grupy Armii G z zadaniem obrony południowych Niemiec. Hausserowi, ze względu na ogólną sytuację na froncie, nie pozostało wtedy nic innego niż wycofywać się przez Kraj Saary i Palatynat, prowadząc walki powstrzymujące. W lutym 1945 wydał rozkaz wytrwania za wszelką cenę, w którym groził natychmiastowym rozstrzelaniem swoich własnych rozproszonych żołnierzy. Wkrótce jednak poczuł się rozczarowany reżymem Hitlera, irytowały go również ciągłe ingerencje Hitlera w szczegóły jego operacji wojskowych. Osobiste stosunki między tymi dwoma, które od drugiej bitwy o Charków stopniowo się pogarszały, największy kryzys osiągnęły wiosną 1945 roku. 30 marca 1945 roku Hitler wypowiedział się, że ani generał SS Sepp Dietrich, ani Hausser nie zaliczają się do wielkich strategicznych talentów. Trzy dni później Hausser zaproponował dalszy odwrót do południowych Niemiec, żeby zamknąć lukę pomiędzy 1 i 7 Armią. Efektem tej propozycji była jego dymisja ze stanowiska dowódcy i zastąpienie go generałem piechoty Friedrichem Schulzem. W ostatnich tygodniach wojny Hausser był bezczynny, a w maju poddał się Amerykanom na terenie Austrii.
Po wojnie.
W procesach norymberskich w 1946 Hausser był najważniejszym świadkiem obrony Waffen-SS, zeznając, że jego ludzie byli takimi samymi żołnierzami jak wszyscy inni. Mimo to, cała SS, łącznie z Waffen-SS, potępiona została jako organizacja zbrodnicza. Hausser pozostał w więzieniu do 1948.
W okresie powojennym był aktywnym członkiem Wspólnoty Pomocy Wzajemnej Waffen-SS (HIAG), często bywał na imprezach weteranów Waffen-SS oraz był autorem licznych artykułów dla ich czasopism („Wiking-Ruf”, później „Der Freiwillige”). W 1953 napisał pierwszą książkę "Waffen-SS w akcji" ("Waffen-SS im Einsatz"), którą w 1966 poszerzył i opatrzył podtytułem "Żołnierze jak wszyscy inni" ("Soldaten wie andere auch"). Przedmowę do tej książki napisał generał pułkownik Heinz Guderian. Hausser zmarł 1972 roku w Ludwigsburgu. Został pochowany na Cmentarzu Leśnym w Monachium, a w pogrzebie uczestniczyło tysiące jego byłych żołnierzy z Waffen-SS.
Znaczenie.
Paul Hausser był w znacznym stopniu odpowiedzialny za rozwój Waffen-SS w potężną siłę zbrojną, którą w sposób zasadniczy uformował. Chętnie przedstawiał Waffen-SS jako czwartą część Wehrmachtu, niezależną od innych organizacji SS, chociaż między Waffen-SS i oddziałami wartowniczymi obozów koncentracyjnych istniała wymiana kadr. Jako generał był ponadprzeciętnie utalentowanym dowódcą dywizji i wręcz błyskotliwym dowódcą korpusu. Na tym tle jego osiągnięcia jako dowódcy 7 Armii w Normandii dają powody do krytyki. Odznaczał się nie tylko osobistą odwagą, walcząc na czele swoich oddziałów, lecz również odwagą cywilną – często sprzeciwiał się rozkazom Hitlera, ponieważ nie chciał bezsensownie poświęcać swoich ludzi.

</doc>
<doc id="978533" url="https://pl.wikipedia.org/wiki?curid=978533" title="Adrian Krzyżanowski">
Adrian Krzyżanowski

Adrian Krzyżanowski herbu Dębno, pseud.: "Anonym", (ur. 8 września 1788 w majątku rodzinnym Dębowo, zm. 21 sierpnia 1852 w Warszawie) – polski matematyk, tłumacz literatury pięknej z niemieckiego i historyk, członek przybrany Towarzystwa Królewskiego Przyjaciół Nauk w Warszawie w 1829 roku.
Życiorys.
Syn Ignacego, byłego konfederaty barskiego i Bogumiły z Przyłuskich, urodzony 8 (lub według innych źródeł 7) września 1788 roku. Uczęszczał do Łomżyńskiej Szkoły Pijarskiej, został jej absolwentem i ostatecznie profesorem. W roku 1805 wstąpił do warszawskiego zgromadzenia pijarów. W latach 1806-1810 był nauczycielem szkół pijarskich w Warszawie (Żoliborz) i w Rydzynie (Wielkopolska). Wkrótce potem, niezwiązany jeszcze ślubami, wystąpił z zakonu pijarów. Do roku 1817 pracował jako profesor matematyki w Rydzynie i Płocku. W latach 1817-1820 kształcił się w Paryżu. Był również profesorem Liceum Warszawskiego i Uniwersytetu Warszawskiego.
Pomagał w przygotowaniu powstania listopadowego, a po klęsce tego zrywu stracił pracę w wyniku zamknięcia Uniwersytetu przez Rosję. Żył wtedy z tłumaczeń literatury, którymi się zajmował jeszcze przed Powstaniem, przekładając m.in. z niemieckiego powieści Aleksandra Oppeln-Bronikowskiego. Dopiero po 10 latach udało się mu przejść na emeryturę, gdyż "ciążyła" na nim przeszłość powstańcza. Zmarł na cholerę w 1852 roku. Pochowany na Powązkach (kwatera 163, VI, 5).
Działalność naukowa i literacka.
Krzyżanowskiemu możemy zawdzięczać popularyzację rachunku prawdopodobieństwa, gdyż matematyk zabiegał o włączenie go do programu wykładów uniwersyteckich. Oto fragment pisma skierowanego do władz uczelni: "W akademickim kursie algebry wypada koniecznie objąć Rachunek losów. O wydanie tego rachunku woła jego ważność i honor Uniwersytetu. Między innymi materiami rachunku losów znajdowałyby się następujące: ocenienie pewności przygód i narażań się ludzkich, do obliczania tablic śmiertelności i ludności, do wyznaczania długości średniego życia ludzkiego po różnych krajach, do medycyny, przystosowanie do narodzin płci obojga. O wpływie ospy i wakcyny na ludność i długość życia. O korzyściach i ciężarach ustanowień, które zależą od trafu wypadków, jakimi np. są zapewnienia morskie i lądowe, o kasach oszczędności itp."
Publikacje i utwory.
W rękopisie pozostała część "Algebry" obejmująca
z dedykacją S. K. Potockiemu, autograf: Biblioteka Narodowa, nr akc. 6942 (Archiwum Wilanowskie, sygn. 222).
Swe artykuły historyczne ogłaszał w czasopismach, m.in.: "Biblioteka Warszawska" (tu: O rodzinach spółczesnych i zażyłych w Krakowie z Kopernikami, 1841, t. 3), "Gazeta Lwowska", "Pamiętnik Warszawski", "Pszczółka Polska".

</doc>
<doc id="978535" url="https://pl.wikipedia.org/wiki?curid=978535" title="Zodiak (film 2007)">
Zodiak (film 2007)

Zodiak (oryg. "Zodiac") – amerykański thriller kryminalny w reżyserii Davida Finchera z 2007 roku oparty na książce Roberta Graysmitha o tym samym tytule. W produkcji zagrali m.in. Jake Gyllenhaal, Mark Ruffalo i Robert Downey Jr.
Opis fabuły.
Film opowiada autentyczną historię działalności Zodiaka, seryjnego mordercy działającego w latach 60. i 70. XX wieku w San Francisco. Zodiak znany był z wysyłania policji i redakcjom gazet listów i szyfrów na temat zbrodni. Do dziś jego sprawa pozostaje nierozwiązana. 
Reżyser David Fincher i scenarzysta James Vanderbilt przed rozpoczęciem zdjęć do filmu spędzili około 18 miesięcy studiując zbrodnie Zodiaka i śledztwa policji.
Odbiór.
Film spotkał się z przychylnym odbiorem amerykańskich krytyków, zdobywając 90% pozytywnych recenzji w serwisie Rotten Tomatoes. Tylko dwa filmy ("Aż poleje się krew" i "To nie jest kraj dla starych ludzi") znalazły się częściej na listach "Top 10", tradycyjnie przygotowywanych przez krytyków na koniec roku. Film nie okazał się jednak hitem kasowym, zarobił 33 mln dolarów w USA i 51 mln dolarów na rynkach zagranicznych. W Polsce wpływy z wyświetlania osiągnęły poziom 472 tys. dolarów.

</doc>
<doc id="978536" url="https://pl.wikipedia.org/wiki?curid=978536" title="Jaskólak">
Jaskólak

Jaskólak ("Elanoides forficatus") – gatunek dużego ptaka drapieżnego z rodziny jastrzębiowatych (Accipitridae), jedyny przedstawiciel rodzaju "Elanoides". Występuje w Ameryce Północnej i Południowej – od południowo-wschodnich wybrzeży Stanów Zjednoczonych i północnego Meksyku po północną Argentynę. Północnoamerykańskie populacje migrują na zimowiska do Ameryki Południowej.
Systematyka.
Takson ten tradycyjnie umieszczany w Elaninae, jest bliżej spokrewniony z "Pernis". Wyróżniono dwa podgatunki "E. forficatus".
Zasięg występowania.
Jaskólak występuje w zależności od podgatunku:
Opis.
Długość ciała 52–66 cm, rozpiętość skrzydeł 119–136 cm, masa ciała podgatunku "forficatus" 325–510 g, podgatunku "yetapa" 390–505 g. Od innych ptaków drapieżnych odróżnia go przede wszystkim bardzo głęboko wcięty, długi ogon. Samiec oraz samica mają jednakowo ubarwione ciała. Wierzch ciała oraz skrzydła są prawie czarne, natomiast głowa oraz spód są śnieżnobiałe.
Środowisko.
Występuje na różnorodnych siedliskach, w tym na otwartej przestrzeni, w lasach łęgowych, lasach sosnowych (w północnej części zasięgu), na bagnach, wilgotnych sawannach, a nawet w pofragmentowanych płatach lasów czy nad brzegami jezior.
Odżywianie.
Jaskólak odżywia się owadami, które chwyta w locie, płazami, jaszczurkami, małymi wężami, gryzoniami, jajami i pisklętami; sporadycznie zjada owoce.
Rozród.
Samica składa przeciętnie 2–3 jaja barwy białawej z brązowymi plamami, które następnie są wysiadywane przez oboje rodziców przez ok. 28 dni.
Status.
Międzynarodowa Unia Ochrony Przyrody (IUCN) uznaje jaskólaka za gatunek najmniejszej troski (LC – "Least Concern") nieprzerwanie od 1988 roku. Liczebność populacji wykazuje trend wzrostowy.

</doc>
<doc id="978541" url="https://pl.wikipedia.org/wiki?curid=978541" title="Ulica Podwale">
Ulica Podwale



</doc>
<doc id="978542" url="https://pl.wikipedia.org/wiki?curid=978542" title="Koralniki">
Koralniki

Koralniki, kurobrody (Callaeidae) – rodzina ptaków z rzędu wróblowych (Passeriformes), obejmująca pięć gatunków.
Występowanie.
Rodzina obejmuje gatunki występujące wyłącznie w Nowej Zelandii.
Podział systematyczny.
Ptaki te były jednymi z pierwszych wróblowych, które przybyły na Nową Zelandię. Ich jedynym bliskim krewnym jest miodnik ("Notiomystis cincta") zaliczany do monotypowej rodziny miodników (Notiomystidae). Do rodziny koralników zaliczane są następujące rodzaje:

</doc>
<doc id="978546" url="https://pl.wikipedia.org/wiki?curid=978546" title="Francisco Elson">
Francisco Elson

Francisco Marinho Robby Elson (ur. 28 lutego 1976 w Rotterdamie) – holenderski koszykarz, center.
Mierzący 213 cm wzrostu koszykarz studiował w Berkeley. Do NBA został wybrany z 41 numerem w drafcie 1999 przez Denver Nuggets. Do NBA trafił dopiero kilka lat później, kilka sezonów spędził w hiszpańskiej ACB. Grał w Barcelonie (1999–2001), Valencii BC (2001–2002) oraz Caja San Fernando (2002–2003).
Do Stanów Zjednoczonych wyjechał w 2003. W klubie z Denver spędził trzy sezony. W lipcu 2006 podpisał dwuletni kontrakt z San Antonio. Z reguły na parkiet wchodził z ławki rezerwowych. W 2007 wraz z zespołem został mistrzem NBA.

</doc>
<doc id="978547" url="https://pl.wikipedia.org/wiki?curid=978547" title="SS Kopernik">
SS Kopernik

SS Kopernik – prom kolejowy otrzymany w ramach podziału poniemieckiej zdobyczy wojennej. Jeden z pierwszych polskich promów morskich.
Pierwotnie niemiecki prom pasażersko-kolejowy zbudowany w 1903 w stoczni „F. Schichau” w Elblągu, pływał jako "Mecklenburg" (1903–1945).
Po II wojnie światowej został przejęty przez Związek Radziecki, otrzymał nazwę "Turgieniew" ("Тургенев") i służył do repatriacji Polaków do kraju z terenu Niemiec, którzy m.in. znaleźli się tam na robotach przymusowych.
W roku 1947 przekazany Polsce i skierowany do remontu, który trwał do maja 1950, i w trakcie którego między innymi w miejsce dwóch „rurkowych” kominów otrzymał jeden o obłym kształcie. Po jego zakończeniu wszedł do służby jako "Waza", a następnie "Kruszewski". W 1953 nastąpiła krótka zmiana nazwy na "Kopernik". W tym czasie eksploatowany był na linii Świnoujście – Trelleborg do przewozu wagonów z węglem z Polski do Szwecji. W 1953, po zamknięciu tego połączenia, pod nazwą "Kolejarz", jako hulk-świetlica służył kolejarzom PKP w porcie gdyńskim.
W latach 1955–1956 okręt Polskiej Marynarki Wojennej i wykorzystywany w niej jako hulk mieszkalny w porcie wojennym na Oksywiu. Od 1956 do 1958 wykorzystywany był jako pływająca kotłownia c.o. w Gdańskiej Stoczni Remontowej.
Został pocięty na złom w 1958.

</doc>
<doc id="978551" url="https://pl.wikipedia.org/wiki?curid=978551" title="Aktynomikoza">
Aktynomikoza



</doc>
<doc id="978552" url="https://pl.wikipedia.org/wiki?curid=978552" title="Prywatny detektyw pan Pchełka">
Prywatny detektyw pan Pchełka



</doc>
<doc id="978554" url="https://pl.wikipedia.org/wiki?curid=978554" title="Hrabstwo Peoria">
Hrabstwo Peoria

Hrabstwo Peoria – hrabstwo w USA, w stanie Illinois, według spisu z 2000 roku liczba ludności wynosiła 183 433. Siedzibą hrabstwa jest Peoria.
Geografia.
Według spisu hrabstwo zajmuje powierzchnię 1634 km2, z czego 1623 km2 stanowią lądy, a 11 km2 (1,80%) stanowią wody.
Historia.
Hrabstwo Peoria zostało utworzone w 1825 roku z Hrabstwa Fulton. Nazwa została nadana na cześć indiańskiego plemienia Peoria zamieszkującego tutejsze tereny.
Demografia.
Według spisu z 2000 roku hrabstwo zamieszkuje 183 433 osób, które tworzą 47 130 gospodarstw domowych oraz 47 130 rodzin. Gęstość zaludnienia wynosi 114 osób/km2. Na terenie hrabstwa jest 78 204 budynków mieszkalnych o częstości występowania wynoszącej 49 budynków/km2. Hrabstwo zamieszkuje 79,38% ludności białej, 16,10% ludności czarnej, 0,22% rdzennych mieszkańców Ameryki, 1,66% Azjatów, 0,03% mieszkańców Pacyfiku, 0,95% ludności innej rasy oraz 1,67% ludności wywodzącej się z dwóch lub więcej ras, 2,09% ludności to Hiszpanie, Latynosi lub inni.
W hrabstwie znajduje się 72 733 gospodarstw domowych, w których 29,90% stanowią dzieci poniżej 18 roku życia mieszkający z rodzicami, 48,60% małżeństwa mieszkające wspólnie, 12,90% stanowią samotne matki oraz 35,20% to osoby nie posiadające rodziny. 29,70% wszystkich gospodarstw domowych składa się z jednej osoby oraz 11,00% żyje samotnie i ma powyżej 65 roku życia. Średnia wielkość gospodarstwa domowego wynosi 2,42 osoby, a rodziny wynosi 3,01 osoby.
Przedział wiekowy populacji hrabstwa kształtuje się następująco: 25,10% osób poniżej 18 roku życia, 10,40% pomiędzy 18 a 24 rokiem życia, 27,60% pomiędzy 25 a 44 rokiem życia, 22,80% pomiędzy 45 a 64 rokiem życia oraz 14,20% osób powyżej 65 roku życia. Średni wiek populacji wynosi 36 lat. Na każde 100 kobiet przypada 92,60 mężczyzn. Na każde 100 kobiet powyżej 18 roku życia przypada 88,60 mężczyzn.
Średni dochód dla gospodarstwa domowego wynosi 39 978 USD, a średni dochód dla rodziny wynosi 50 592 dolarów. Mężczyźni osiągają średni dochód w wysokości 40 840 dolarów, a kobiety 25 335 dolarów. Średni dochód na osobę w hrabstwie wynosi 21 219 dolarów. Około 10,00% rodzin oraz 13,70% ludności żyje poniżej minimum socjalnego, z tego 20,50% poniżej 18 roku życia oraz 7,10% powyżej 65 roku życia.

</doc>
<doc id="978555" url="https://pl.wikipedia.org/wiki?curid=978555" title="Pentagram G-Shock">
Pentagram G-Shock



</doc>
<doc id="978558" url="https://pl.wikipedia.org/wiki?curid=978558" title="Eurypyga helias">
Eurypyga helias



</doc>
<doc id="978559" url="https://pl.wikipedia.org/wiki?curid=978559" title="Cracticidae">
Cracticidae



</doc>
<doc id="978560" url="https://pl.wikipedia.org/wiki?curid=978560" title="Radura">
Radura

Radura – międzynarodowy symbol używany do oznaczania żywności utrwalonej radiacyjne. Od 1986 roku w Stanach Zjednoczonych wszystkie napromieniowane produkty muszą być nim obowiązkowo oznakowane. Radura jest najczęściej zielona i przedstawia roślinę wpisaną w koło. Górna część koła jest linią przerywaną. Międzynarodowa wersja symbolu nieznacznie różni się od amerykańskiej i opisana jest w normach "Codex Alimentarius".
Amerykańska Agencja Żywności i Leków dodatkowo wymaga umieszczenia obok Radury napisu "treated with radiation" (napromieniowane) lub "treated by irradiation" (napromienione). Wymóg umieszczania napisu i symbolu dotyczy tylko żywności sprzedawanej w sklepach (przyprawy, świeże truskawki), nie dotyczy natomiast tej przetwarzanej i podawanej w restauracjach.
Wymienione wyżej wymagania stanowią ważne ostrzeżenie dla konsumentów, którzy nie życzą sobie spożywania takiej żywności. Firmy postrzegają oznakowanie jako barierę przed wprowadzeniem tańszej i bezpieczniejszej żywności dla społeczeństwa. Obie strony zgadzają się co do tego, że wprowadzenie takich oznaczeń powoduje niewielki udział napromieniowanej żywności w ogólnej jej produkcji.

</doc>
<doc id="978561" url="https://pl.wikipedia.org/wiki?curid=978561" title="Artamidae">
Artamidae



</doc>
<doc id="978562" url="https://pl.wikipedia.org/wiki?curid=978562" title="Wilhelm Dörr">
Wilhelm Dörr

Wilhelm Dörr (ur. 9 lutego 1921 w Norymberdze, zm. 13 grudnia 1945 w Hameln) – SS-Rottenführer, oficer raportowy ("Rapportführer") w hitlerowskim obozie koncentracyjnym Bergen-Belsen i zbrodniarz wojenny.
Przed wstąpieniem do Waffen-SS w 1941 pracował jako farmer. W styczniu 1944 rozpoczął służbę w obozie Mittelbau-Dora, skąd we wrześniu 1944 przeniesiono go do podobozu "Klein-Bodungen". W początkach kwietnia 1945 Dörr był jednym ze strażników podczas ewakuacji "Klein-Bodungen". 11 kwietnia 1945 przybył do Bergen-Belsen, gdzie pełnił służbę jako oficer raportowy.
W pierwszym procesie załogi Bergen-Belsen przed brytyjskim Trybunałem Wojskowym skazany na karę śmierci. Wyrok wykonano przez powieszenie w więzieniu Hameln.

</doc>
<doc id="978564" url="https://pl.wikipedia.org/wiki?curid=978564" title="Callaeidae">
Callaeidae



</doc>
<doc id="978566" url="https://pl.wikipedia.org/wiki?curid=978566" title="Prywatny detektyw Pchełka">
Prywatny detektyw Pchełka



</doc>
<doc id="978568" url="https://pl.wikipedia.org/wiki?curid=978568" title="Małgorzata Katarzyna Haynault">
Małgorzata Katarzyna Haynault

Małgorzata Katarzyna Haynault, fr. Marguerite Catherine Haynault (ur. 11 września 1736, zm. 17 marca 1823) – markiza de Montmélas, metresa króla Francji, Ludwika XV. 
Życiorys.
Była córką Jean-Baptiste Haynault i jego żony Blaise d'Arod, markizy de Montmélas. Marguerite Catherine zastąpiła poprzednią kochankę króla - Françoise de Châlus, księżnę de Narbonne-Lara, która urodziła królowi dwóch synów. Marguerite Haynault została metresą królewską przed rokiem 1760 i sama urodziła królowi dwie córki:
W czasie związku z nią Ludwik nawiązał już romans z jej następczynią - Lucie Madeleine d’Estaing, która już w 1761 urodziła królowi córkę - Agnès Lucie Auguste. W czasie gdy Marguerite Catherine rodziła królowi drugą córkę, na świat przyszła druga córka króla i jej rywalki Lucie Madeleine d’Estaing.

</doc>
<doc id="978571" url="https://pl.wikipedia.org/wiki?curid=978571" title="Jadwiga Osuch">
Jadwiga Osuch

Jadwiga Osuch (ur. 30 września 1927 – zm. 8 czerwca 2007) – polski lekarz, doktor nauk medycznych, wieloletni adiunkt Kliniki Otolaryngologii i nauczyciel akademicki I Wydziału Lekarskiego Akademii Medycznej w Warszawie. Odznaczona Krzyżem Kawalerskim Orderu Odrodzenia Polski. Córką Jadwigi Osuch jest doktor habilitowana nauk medycznych Ewa Osuch-Wójcikiewicz. 

</doc>
<doc id="978573" url="https://pl.wikipedia.org/wiki?curid=978573" title="Euerdorf">
Euerdorf

Euerdorf – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, siedziba wspólnoty administracyjnej Euerdorf. Leży około 8 km na południowy zachód od Bad Kissingen, nad rzeką Soława Frankońska, przy drodze B287 i linii kolejowej Bad Kissingen – Gemünden am Main.
Dzielnice.
W skład gminy wchodzą dwie dzielnice: Euerdorf, Wirmsthal.
Polityka.
Wójtem jest Reinhard Hallhuber, jego poprzednikiem do 2002 był Herbert Huppmann. Rada gminy składa się z 13 członków:
Oświata.
W gminie znajduje się 75 miejsc przedszkolnych (z 67 dziećmi) oraz szkoła podstawowa (23 nauczycieli, 734 uczniów).

</doc>
<doc id="978576" url="https://pl.wikipedia.org/wiki?curid=978576" title="Yoshie Takeshita">
Yoshie Takeshita

 – japońska zawodowa siatkarka występująca na pozycji rozgrywającej.
Kluby.
Yoshie Takeshita trzykrotnie (w 2000, 2001 i 2004 roku) została wybrana do najlepszej szóstki japońskiej ligi siatkówki.
Sukcesy reprezentacyjne.
Yoshie Takeshita do narodowej reprezentacji seniorów została powołana po raz pierwszy w roku 1997. Regularnie występowała w latach 2000-2001 i od 2003 do chwili obecnej. Od roku 2005 jest kapitanem drużyny narodowej.

</doc>
<doc id="978578" url="https://pl.wikipedia.org/wiki?curid=978578" title="Wybory parlamentarne na Bahamach w 2007 roku">
Wybory parlamentarne na Bahamach w 2007 roku

Wybory parlamentarne na Bahamach w 2007 roku odbyły się 2 maja. Kandydaci walczyli o 41 miejsc w Izbie Zgromadzenia - niższej izbie parlamentu. Przy frekwencji wynoszącej 91,2% zwyciężył liberalny Wolny Ruch Narodowy z wynikiem 49,86% zdobywając tym samym 23 mandaty. Drugą pozycję zajęła Postępowa Partia Liberalna, która uzyskała 47,02% - 18 mandatów. Progu nie przekroczył m.in. Bahamski Ruch Demokratyczny - 0,5%. W wyniku wyborów premierem Bahamów został lider zwycięskiego ugrupowania - Hubert Ingraham.

</doc>
<doc id="978579" url="https://pl.wikipedia.org/wiki?curid=978579" title="Wronino">
Wronino

Wronino – wieś w Polsce położona w województwie mazowieckim, w powiecie płońskim, w gminie Naruszewo.
Wieś szlachecka położona w ziemi wyszogrodzkiej była własnością Jana Dłużniewskiego. W latach 1975–1998 miejscowość administracyjnie należała do województwa ciechanowskiego.

</doc>
<doc id="978581" url="https://pl.wikipedia.org/wiki?curid=978581" title="Napromienianie żywności">
Napromienianie żywności



</doc>
<doc id="978582" url="https://pl.wikipedia.org/wiki?curid=978582" title="Sulzthal">
Sulzthal

Sulzthal – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, wchodzi w skład wspólnoty administracyjnej Euerdorf. Leży około 8 km na południowy wschód od Bad Kissingen, przy drodze B287.
Polityka.
Wójtem jest Konrad Weingart CSU. Rada gminy składa się z 8 członków:
Oświata.
W gminie znajduje się 50 miejsc przedszkolnych (z 44 dziećmi).

</doc>
<doc id="978583" url="https://pl.wikipedia.org/wiki?curid=978583" title="Beszyno">
Beszyno

Beszyno – wieś w Polsce położona w województwie mazowieckim, w powiecie płońskim, w gminie Naruszewo. Miejscowość wchodzi w skład sołectwa Michałowo.
Wieś szlachecka "Bęszyno" położona była w drugiej połowie XVI wieku w ziemi wyszogrodzkiej. W latach 1975–1998 miejscowość administracyjnie należała do województwa ciechanowskiego.

</doc>
<doc id="978584" url="https://pl.wikipedia.org/wiki?curid=978584" title="Napromieniowanie żywności">
Napromieniowanie żywności



</doc>
<doc id="978585" url="https://pl.wikipedia.org/wiki?curid=978585" title="Wola-Krysk">
Wola-Krysk

Wola-Krysk – wieś w Polsce położona w województwie mazowieckim, w powiecie płońskim, w gminie Naruszewo. 
Miejscowość wchodzi w skład sołectwa Drochowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="978586" url="https://pl.wikipedia.org/wiki?curid=978586" title="Salam Fajjad">
Salam Fajjad

Salam Fajjad (arab. سلام فياض; ur. 12 kwietnia 1952 w Dajr al-Ghusun) – palestyński polityk, premier Autonomii Palestyńskiej od 15 czerwca 2007 do 6 czerwca 2013. Minister finansów w latach 2001-2006 oraz od marca 2007 do 6 czerwca 2013.
Edukacja i kariera zawodowa.
Salam Fajjad z wykształcenia jest ekonomistą. W 1980 zdobył dyplom MBA na "St. Edwards University" w Austin w USA. Następnie zdobył tytuł doktora ekonomii na University of Texas at Austin. 
Po studiach rozpoczął pracę jako wykładowca ekonomii na Uniwersytecie Jarmuk w Jordanii. Był pracownikiem Federalnego Banku w St.Louis. Przez 20 lat mieszkał w Stanach Zjednoczonych. 
W latach 1987-1995 pracował w Banku Światowym. Następnie, od 1996 do 2001 reprezentował Palestynę w Międzynarodowym Funduszu Walutowym.
Kariera polityczna.
W 2001 został po raz pierwszy ministrem finansów w rządzie Autonomii Palestyńskiej. W grudniu 2005 Fajjad wspólnie z Hananem Aszrawim założył nową partię, "Trzecia Droga". W wyborach parlamentarnych 25 stycznia 2006 partia uzyskała dwa mandaty, które objęli jej założyciele. 
26 stycznia 2006 kandydatura Fajjada do objęcia stanowiska premiera Autonomii Palestyńskiej została wysunięta zarówno przez Fatah jak i przez zwycięski Hamas. Fajjad przyjął propozycję, przedstawił jednak kilka swoich warunków. Jednym z nich było uznanie przez Hamas państwa Izrael. Wskutek odmowy spełnienia tego postulatu przez Hamas, Fajjad nie objął ostatecznie stanowiska szefa rządu. 
18 marca 2007 Fajjad objął po raz drugi funkcję ministra finansów w nowym "rządzie jedności narodowej" Isma’ila Hanijji, uformowanym przez Hamas i Fatah. Między dwoma ugrupowaniami doszło jednak do konfliktu, który 7 czerwca 2007 przerodził się w walki zbrojne. W wyniku tygodniowych walk Hamas przejął całkowitą kontrolę nad Strefą Gazy. Pod władzą Fatahu pozostał tylko Zachodni Brzeg.
Premier.
Po zerwaniu koalicji przez oba ugrupowania, prezydent Mahmud Abbas wprowadził stan wyjątkowy oraz 15 czerwca 2007 mianował Fajjada nowym premierem Autonomii Palestyńskiej. Isma’il Hanijja nie uznał tego kroku i nadal uważał się za premiera. Oskarżył prezydenta Abbasa o złamanie prawa i uznał rząd Fajjada za niekonstytucyjny, gdyż nie otrzymał on zatwierdzenia przez Radę Legislacyjną Autonomii Palestyńskiej (w której większość głosów posiadał Hamas). W Autonomii Palestyńskiej rozpoczął się od tego czasu "de facto" okres dwuwładzy. 
7 marca 2009 premier Fajjad przedłożył swoją rezygnację prezydentowi Mahmudowi Abbasowi. Nastąpiło to w przededniu wspólnych rozmów Fatahu z Hamasem w Kairze. Efektem negocjacji, prowadzonych pod patronatem Egiptu, miało być porozumienie dwóch skłóconych frakcji w sprawie przeprowadzenia wyborów prezydenckich i parlamentarnych w styczniu 2010 oraz utworzenia wspólnego rządu jedności narodowej. 19 maja 2009 prezydent Abbas, wobec przeciągających się rozmów z Hamasem i nie czekając na ich rezultat, powołał nowy rząd Autonomii Palestyńskiej, na czele którego po raz kolejny stanął Salam Fajjad. W skład nowego gabinetu weszli tylko przedstawiciele Fatahu. Rząd ten miał funkcjonować do czasu wyłonienia rządu jedności narodowej. Salam Fajjad kilkakrotnie sygnalizował, że zamierza odejść ze stanowiska. 13 kwietnia 2013 złożył na ręce prezydenta Mahmuda Abbasa rezygnację, którą ten przyjął tego samego dnia.

</doc>
<doc id="978587" url="https://pl.wikipedia.org/wiki?curid=978587" title="Mój powrót do życia">
Mój powrót do życia

Mój powrót do życia. Nie tylko o kolarstwie (ang. "It's Not About the Bike: My Journey Back to Life") – autobiografia Lance'a Armstronga napisana wspólnie z Sally Jenkins, wydana w 2000 roku. Książka zdobyła William Hill Sports Book of the Year, brytyjską nagrodę w dziedzinie literatury sportowej.
"Mój powrót do życia..." opisuje dzieciństwo Armstronga, jego pierwsze sukcesy sportowe, zmagania z chorobą nowotworową i powrót do kariery sportowej, a także życie prywatne kolarza.
Książka ukazała się w Polsce w tłumaczeniu Aldony i Witolda Matuszyńskich.

</doc>
<doc id="978588" url="https://pl.wikipedia.org/wiki?curid=978588" title="Heaven and Hell">
Heaven and Hell



</doc>
<doc id="978589" url="https://pl.wikipedia.org/wiki?curid=978589" title="Małgorzata Rozumecka">
Małgorzata Rozumecka

Małgorzata Rozumecka (ur. 1975) – polska studentka resocjalizacji, która 18 czerwca 1997 zamordowała dwóch handlowców Ery (Piotra Aniołkiewicza i Pawła Sulikowskiego). Została skazana na dożywotnie pozbawienie wolności.
Zabójstwo dilerów Ery.
Małgorzata Rozumecka zwabiła swoje ofiary do lasu w Komorowie pod pretekstem kupna 32 telefonów komórkowych. Miał ich używać fikcyjny dyskusyjny klub filmowy Bogusława Lindy. Na leśnej polanie dilerów zastrzelono. Dzień wcześniej wykopano tam dół, to właśnie nad nim padły strzały. Aniołkiewicza, który przeżył pierwsze trafienie, dobito uderzeniem łopatą. Telefony Rozumecka sprzedała na warszawskim targowisku pod Pałacem Kultury i Nauki. Przypadkowymi świadkami zbrodni byli ludzie z pobliskich ogródków działkowych. Ich zeznania pomogły ująć sprawców.
W zabójstwie uczestniczył według prokuratury także jej brat Paweł Rozumecki, który w chwili zbrodni miał 16 lat. Niedługo po zdarzeniu uciekł z Polski. Najpierw przebywał w Meksyku, później w Stanach Zjednoczonych. W maju 2006 został zatrzymany w Nowym Jorku za złamanie przepisów imigracyjnych. W sierpniu 2006 deportowano go do Polski. 15 lipca 2008 został skazany na 25 lat pozbawienia wolności. Jednak odwołał się od wyroku i po ponownym rozpatrzeniu sprawy, wyrok został zamieniony na okres 15 lat. Na miejscu zbrodni obecny był także Michał Tomczak, skazany na 12 lat za rozbój. 
Rozumecka trafiła do zakładu psychiatrycznego w Tworkach, skąd próbowała uciec. Została złapana wraz z pomagającym jej w ucieczce ojcem przez patrol policji, kiedy z fałszywym paszportem, meksykańską wizą i biletem lotniczym biegli do auta czekającego pod szpitalem. 
W sierpniu 1999 została skazana na dożywotnie pozbawienie wolności. Karę utrzymał Sąd Apelacyjny. „To ona była organizatorem, to ona wszystko zaplanowała, to ona wydawała polecenia, to ona była przywódczynią” – mówił sędzia Jan Krośnicki w ustnym uzasadnieniu wyroku. „To były dwa niepotrzebne zabójstwa młodych ludzi, których oskarżona znała”. Wyroku nie zmienił również Sąd Najwyższy. W kasacji obrońca Rozumeckiej, mec. Ryszard Berus, przekonywał, że jej zamiarem było jedynie postraszenie dilerów, by oddali telefony. Sędziowie uznali jednak, że kasacja jest „oczywiście bezzasadna”. Rozumecka będzie mogła ubiegać się o przedterminowe warunkowe zwolnienie z zakładu karnego w 2022.
W 1999 w ww. sprawie na karę 15 lat pozbawienia wolności skazany został również Krystian Majchrowski. W 2002 został prawomocnie uniewinniony. Za prawie 4 lata spędzone w więzieniu otrzymał 180 tys. zł odszkodowania od Skarbu Państwa.
O Rozumeckiej w swoich zeznaniach mówił świadek koronny, Jarosław Sokołowski, pseudonim Masa: „Ona była dziwna, kochała świat gangsterski, kręciła się przy nas. Kiedyś chciała mi dać kilkanaście tysięcy złotych za zabicie jakiegoś człowieka, który rzekomo czyhał na jej głowę. Oplułem ją i odszedłem. Tak skończyła się moja znajomość z tą Rozumecką. Potem zaprzyjaźniła się z Krzyśkiem i Parasolem”.

</doc>
<doc id="978590" url="https://pl.wikipedia.org/wiki?curid=978590" title="Wróblewo (powiat płoński)">
Wróblewo (powiat płoński)

Wróblewo – wieś w Polsce położona w województwie mazowieckim, w powiecie płońskim, w gminie Naruszewo. 
Miejscowość wchodzi w skład sołectwa Troski.
W latach 1975–1998 miejscowość administracyjnie należała do województwa ciechanowskiego.

</doc>
<doc id="978591" url="https://pl.wikipedia.org/wiki?curid=978591" title="Lucie Madeleine d’Estaing">
Lucie Madeleine d’Estaing

Łucja Magdalena d’Estaing, fr. Lucie Madeleine d’Estaing (ur. 10 maja 1743 w Paryżu, zm. 7 kwietnia 1826 w Clermont-Ferrand) – metresa króla Francji, Ludwika XV.
Życiorys.
Była siostrą admirała Karola Henryka d’Estainga, kochanką króla Francji (fr. "maîtresse en titre") jednocześnie z Marguerite Catherine Haynault, markizą de Montmélas, która w tym samym czasie co Lucie rodziła dzieci królewskie. Lucie urodziła królowi dwie córki:
W 1768 poślubiła Franciszka, hrabiego Boysseulh (1728-1807). Urodziła mu troje dzieci:

</doc>
<doc id="978593" url="https://pl.wikipedia.org/wiki?curid=978593" title="Karl Francioh">
Karl Francioh

Karl Francioh (Flrazich) (ur. 5 października 1912 we Wriezen, zm. 13 grudnia 1945 w Hameln) – zbrodniarz hitlerowski, jeden z funkcjonariuszy pełniących służbę w obozach koncentracyjnych i SS-Rottenführer.
Życiorys.
Z zawodu górnik. Od 17 kwietnia 1940 roku członek SS (wcześniej służył w Wehrmachcie). W 1944 Francioh skierowany został do obozu Auschwitz-Birkenau, a w grudniu 1944 roku do służby w obozie dla jeńców wojennych "Blechhammer". W lutym 1945 roku przeniesiono go do Gross-Rosen. Między 10 a 15 marca przybył do Bergen-Belsen, gdzie pełnił funkcję szefa kuchni nr 3.
Sądzony po wojnie w pierwszym procesie załogi Bergen-Belsen przez brytyjski Trybunał Wojskowy i skazany na śmierć przez powieszenie. Wyrok wykonano w więzieniu Hameln.

</doc>
<doc id="978594" url="https://pl.wikipedia.org/wiki?curid=978594" title="Aura an der Saale">
Aura an der Saale

Aura an der Saale, Aura a.d.Saale – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, wchodzi w skład wspólnoty administracyjnej Euerdorf. Leży około 6 km na południowy wschód od Bad Kissingen, nad rzeką Soława Frankońska.
Aura an der Saale jest najmniejszą gminą w powiecie.
Polityka.
Wójtem jest Thomas Hack. Rada gminy składa się z 9 członków:

</doc>
<doc id="978595" url="https://pl.wikipedia.org/wiki?curid=978595" title="Nowy Krysk">
Nowy Krysk

Nowy Krysk – wieś w Polsce położona w województwie mazowieckim, w powiecie płońskim, w gminie Naruszewo. 
Miejscowość wchodzi w skład sołectwa Krysk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="978602" url="https://pl.wikipedia.org/wiki?curid=978602" title="Ramsthal">
Ramsthal

Ramsthal – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen, wchodzi w skład wspólnoty administracyjnej Euerdorf. Leży około 7 km na południe od Bad Kissingen.
Oświata.
W gminie znajduje się 50 miejsc przedszkolnych (z 47 dziećmi).

</doc>
<doc id="978603" url="https://pl.wikipedia.org/wiki?curid=978603" title="Żukowo Poświętne">
Żukowo Poświętne

Żukowo Poświętne – wieś w Polsce położona w województwie mazowieckim, w powiecie płońskim, w gminie Naruszewo. 
Miejscowość wchodzi w skład sołectwa Stary Nacpolsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="978604" url="https://pl.wikipedia.org/wiki?curid=978604" title="Runnin’ (Dying to Live)">
Runnin’ (Dying to Live)

Runnin’ (Dying to Live) – wspólny singel amerykańskich raperów: 2Paca i Notoriousa B.I.G.. Została wyprodukowana przez Eminema w 2003. Utwór był pierwszym singlem ze ścieżki dźwiękowej do filmu . Klip zawiera wywiady z Shakurem i Biggim. Jest jedyną piosenką z albumu mającą teledysk. Refren został przygotowany przez Edgara Wintera. Piosenka wygrała nagrodę w kategorii „najlepsza piosenka ze ścieżki dźwiękowej” roku 2003. Uplasowała się na 19. miejscu notowania Billboard Hot 100. Oryginalna wersja, „Runnin’ From The Police”, została nagrana w 1994 i zawiera także zwrotki raperów z grupy Dramacydal i Stretcha, członka Live Squad. Została wyprodukowana przez Nowo Jorskiego producenta Easy Mo Bee'iego.
Wywiad z Biggie’em, zawarty w utworze, został nagrany parę tygodni przed jego śmiercią.

</doc>
<doc id="978606" url="https://pl.wikipedia.org/wiki?curid=978606" title="Owoce kandyzowane">
Owoce kandyzowane

Owoce kandyzowane – owoce, rzadziej inne części roślin, zakonserwowane poprzez wielokrotne smażenie ich w coraz to bardziej słodkim syropie. Kandyzować można całe owoce, ich części, ale też kwiaty, a nawet łodygi (np. dzięgla litwora). Kandyzowane owoce są dodatkiem do ciast i deserów.
Owoce utrwalane są w procesie kandyzacji w wyniku nasączenia ich cukrem do około 70–72% poprzez kilkukrotne zanurzenie ich w syropie z sacharozy i glukozy o wzrastającym stężeniu i odpowiedniej temperaturze. Wśród owoców kandyzowanych wyróżnia się trzy ich typy: kandyzowane – z matową powłoką cukru o drobnych kryształkach; glazurowane – o gładkiej, szklistej powłoce karmelu oraz obsypane cukrem owoce karmelizowane – „suche konfitury”.
Polskie słowo "kandyzacja" pochodzi z języka francuskiego, do którego z kolei trafiło z sanskryckiego "khanda" poprzez arabskie "kand". Taką samą etymologię ma angielskie słowo "candies" „słodycze”.

</doc>
<doc id="978607" url="https://pl.wikipedia.org/wiki?curid=978607" title="Ray Erlenborn">
Ray Erlenborn

Ray Erlenborn właściwie Raymond Erlenborn (ur. 15 stycznia 1915 w Kolorado – zm. 4 czerwca 2007 w Kalifornii) – amerykański aktor kinowy i telewizyjny. Karierę rozpoczął jeszcze jako dziecko. Od lat 50 XX wieku, związany był z telewizją, występował między innymi w programie "The Buster Keaton Show". Udzielił swojego głosu postaci Królika z rysunkowego filmu o przygodach Kubusia Puchatka. Zmarł w wieku 92 lat, w wyniku infekcji bakteryjnej.

</doc>
<doc id="978610" url="https://pl.wikipedia.org/wiki?curid=978610" title="Heaven and Hell (zespół muzyczny)">
Heaven and Hell (zespół muzyczny)

Heaven and Hell – brytyjski projekt muzyczny stworzony przez ówczesnych muzyków Black Sabbath: gitarzystę Tony’ego Iommiego i basistę Geezera Butlera oraz byłych muzyków Black Sabbath: Ronniego Jamesa Dio i Vinny'ego Appice'a. Projekt uzyskał „oficjalne błogosławieństwo” Ozzy’ego Osbourne’a. Początkowo w zespole miał także grać Bill Ward, perkusista Black Sabbath, jednak stwierdził, że może nagrywać w studiu, ale w trasę nie pojedzie. Wtedy posadę perkusisty przyjął Vinny Appice.
Dio i Appice już wcześniej współpracowali z Black Sabbath. Nagrali z zespołem albumy "Mob Rules" oraz "Dehumanizer". Dio brał również udział w powstaniu płyty "Heaven and Hell" (stąd też pochodzi nazwa projektu). Zespół ruszył w światowe tournée. W 2009 roku ukazał się pierwszy i jedyny album zespołu pt. "The Devil You Know".
16 maja 2010 zmarł wokalista zespołu Ronnie James Dio.

</doc>
<doc id="978615" url="https://pl.wikipedia.org/wiki?curid=978615" title="Oberthulba">
Oberthulba

Oberthulba – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Leży w Rhön, około 9 km na zachód od Bad Kissingen, nad rzeką Thulba, przy autostradzie A7.
Dzielnice.
W skład gminy wchodzą następujące dzielnice: Oberthulba, Frankenbrunn, Hassenbach, Hetzlos, Reith, Schlimpfhof, Thulba i Wittershausen.
Oświata.
W gminie znajduje się 200 miejsc przedszkolnych (z 47 dziećmi) oraz szkoła podstawowa (26 nauczycieli, 467 uczniów).

</doc>
<doc id="978620" url="https://pl.wikipedia.org/wiki?curid=978620" title="Erich Zoddel">
Erich Zoddel

Erich Zoddel (ur. 9 sierpnia 1913 w Berlinie, zm. 30 listopada 1945 w Wolfenbüttel) – zbrodniarz wojenny, członek personelu hitlerowskich obozów koncentracyjnych Buchenwald, Sachsenhausen, Oranienburg, Mittelbau-Dora i Bergen-Belsen (od 27 marca 1944). Skazany przez brytyjski Trybunał Wojskowy w pierwszym procesie załogi Bergen-Belsen na karę dożywotniego pozbawienia wolności. Sądzony ponownie w sierpniu 1945, tym razem za zbrodnię popełnioną już po wyzwoleniu obozu w Bergen-Belsen (zabójstwo byłej więźniarki 17 kwietnia 1945), został 31 sierpnia 1945 skazany na śmierć i powieszony 30 listopada 1945 w więzieniu w Wolfenbüttel.

</doc>
<doc id="978622" url="https://pl.wikipedia.org/wiki?curid=978622" title="Bronin (Nasielsk)">
Bronin (Nasielsk)

Bronin (dawn. "Broninek") – część miasta Nasielsk w Polsce położona w województwie mazowieckim, w powiecie nowodworskim, w gminie Nasielsk.
W gminie Nasielsk na terenie Bronina utworzono sołectwo o nazwie Broninek.
W latach 1975–1998 miejscowość administracyjnie należała do województwa ciechanowskiego.
W miejscowości znajduje się Sala Królestwa Świadków Jehowy.

</doc>
<doc id="978624" url="https://pl.wikipedia.org/wiki?curid=978624" title="Futuna">
Futuna

Futuna – wyspa na Oceanie Spokojnym należąca do francuskiego terytorium zależnego Wallis i Futuny. Razem z wyspą Alofi wchodzi w skład Wysp Hoorn.
Wyspę zamieszkuje 3225 osób (2018), z czego 1950 osób zamieszkuje okręg Alo a 1275 osób – okręg Sigave. Powierzchnia wyspy to 64 km², z czego 17 km² zajmuje okręg Sigave, a 47 km² – okręg Alo. Najwyższym szczytem Futuny a zarazem najwyższym szczytem Wallis i Futuny jest Mont Puke (524 m).

</doc>
<doc id="978625" url="https://pl.wikipedia.org/wiki?curid=978625" title="Wartmannsroth">
Wartmannsroth

Wartmannsroth – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Leży w Rhön, około 20 km na południowy zachód od Bad Kissingen, nad rzeką Soława Frankońska, przy linii kolejowej Bad Kissingen – Gemünden am Main.
Dzielnice.
W skład gminy wchodzą następujące dzielnice: Dittlofsroda, Heiligkreuz, Schwärzelbach mit Neuwirtshaus, Völkersleier z Heckmühle, Waizenbach, Wartmannsroth i Windheim.
Polityka.
Wójtem jest Herbert Kohlhepp, jego poprzednikiem do 2002 był Thomas Bold. Rada gminy składa się z 13 członków:
Oświata.
W gminie znajduje się 100 miejsc przedszkolnych (z 44 dziećmi) oraz szkoła podstawowa (4 nauczycieli, 67 uczniów).

</doc>
<doc id="978626" url="https://pl.wikipedia.org/wiki?curid=978626" title="Nowa Wieś (Nasielsk)">
Nowa Wieś (Nasielsk)

Nowa Wieś (dawn. "Nowawieś") – część miasta Nasielsk w Polsce położona w województwie mazowieckim, w powiecie nowodworskim, w gminie Nasielsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="978629" url="https://pl.wikipedia.org/wiki?curid=978629" title="Pniewska Górka">
Pniewska Górka

Pniewska Górka (dawn. "Górka Pniewska") – część miasta Nasielsk położona w Polsce, w województwie mazowieckim, w powiecie nowodworskim, w gminie Nasielsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="978630" url="https://pl.wikipedia.org/wiki?curid=978630" title="Kengo Nakamura">
Kengo Nakamura

 – japoński piłkarz występujący na pozycji pomocnika.
Nakamura jest obecnie zawodnikiem Kawasaki Frontale, dla którego rozegrał już ponad 500 ligowych meczów. Ma za sobą także występy w reprezentacji Japonii, z którą brał udział między innymi w Pucharze Azji 2007.
Sukcesy.
Indywidualne
Drużynowe

</doc>
<doc id="978633" url="https://pl.wikipedia.org/wiki?curid=978633" title="Porsche 987 Boxster">
Porsche 987 Boxster



</doc>
<doc id="978638" url="https://pl.wikipedia.org/wiki?curid=978638" title="Valencia BC">
Valencia BC

Valencia Basket Club (Pamesa Valencia) – hiszpański klub koszykarski z siedzibą w Walencji.
Klub powstał w 1986 roku. Bardziej niż pod oficjalną nazwą znany jest pod logo głównego sponsora. W ACB gra od sezonu 1988/1989. Obecnie Pamesa jest klubem ze ścisłej czołówki hiszpańskiej ligi, regularnie występuje w Eurolidze. W 2007 zajęła 7 miejsce w ACB. Największym sukcesem Pamesy jest tytuł wicemistrzowski w Hiszpanii w 2003 i zdobycie Pucharu ULEB w tym samym roku.
Domowe spotkania rozgrywa w mieszczącej 9000 widzów hali Pabellon Municipal Fuente San Luis.

</doc>
<doc id="978642" url="https://pl.wikipedia.org/wiki?curid=978642" title="Zeitlofs">
Zeitlofs

Zeitlofs – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Leży w Rhön, około 30 km na północny zachód od Bad Kissingen, nad rzeką Sinn, przy linii kolejowej Fulda – Würzburg i Wildflecken - Gemünden am Main.
Polityka.
Wójtem jest Wilhelm Friedrich z CSU. Rada gminy składa się z 14 członków:

</doc>
<doc id="978646" url="https://pl.wikipedia.org/wiki?curid=978646" title="Winterthur FC Barcelona">
Winterthur FC Barcelona



</doc>
<doc id="978647" url="https://pl.wikipedia.org/wiki?curid=978647" title="Lubiatowo Północne">
Lubiatowo Północne

Lubiatowo Północne – jezioro polodowcowe o powierzchni 176,0 ha na Równinie Białogardzkiej w województwie zachodniopomorskim.
Południowa część zbiornika znajduje się w gminie Manowo a północna w granicach administracyjnych Koszalina. Nad wschodnim brzegiem leży część Koszalina – Lubiatowo. Od strony północnej jezioro osłaniają wzniesienia morenowe. 
Lubiatowo Północne jest jeziorem morenowym, zbiornik przepływowy, eutroficzny, szybko zarastający. Prawie całe dno jeziora pokryte jest mułem o znacznej miąższości.
Przez jezioro przepływa rzeka Dzierżęcinka.
Lubiatowo Północne jest częścią dawniej większego jeziora, które podzieliło się na 3 zbiorniki wodne poprzez roślinność wynurzoną i obszary bagienne. Są to Lubiatowo Północne (176,0 ha), Lubiatowo Południowe (62,6 ha) i Lubiatowo Wschodnie (26,5 ha). Największa głębokość dochodzi do 2,4 m, średnia głębokość wynosi zaledwie 0,7 m. Szacowana objętość wody wszystkich 3 jezior wynosi 2028,3 tys. m³.
W 2001 r. w wyniku oceny jakości wód zakwalifikowane zespół jezior Lubiatowo do III klasy czystości i wykazano dużą podatność na degradację biologiczną (poza kategorią).
Wszystkie 3 jeziora od 1956 roku są objęte są rezerwatem przyrody Jezioro Lubiatowskie w celu ochrony miejsc lęgowych ptactwa wodno-błotnego.
W 1949 roku wprowadzono urzędowo rozporządzeniem nazwę "Lubiatowo", zastępując poprzednią niemiecką nazwę "Lüptow See". W 2006 r. Komisja Nazw Miejscowości i Obiektów Fizjograficznych przedstawiła 3 nazwy: "Lubiatowo Północne", "Lubiatowo Południowe", "Lubiatowo Wschodnie".

</doc>
<doc id="978649" url="https://pl.wikipedia.org/wiki?curid=978649" title="Alojzy Łysko">
Alojzy Łysko

Alojzy Ludwik Łysko (ur. 14 kwietnia 1935 w Katowicach, zm. 22 marca 2021 w Siemianowicach Śląskich) – polski piłkarz, jednokrotny reprezentant kraju, potem trener.
Życiorys.
W swojej karierze zawodniczej reprezentował barwy m.in. Ruchu Chorzów, z którym zdobył mistrzostwo Polski, i GKS Katowice. 10 maja 1964 roku wystąpił w reprezentacji Polski w meczu z Irlandią, wygranym przez Polaków 3:1.
Po zakończeniu kariery piłkarza został trenerem. Trenował m.in. Ruch Chorzów (1984) GKS Katowice (sezony 1985/1986 i 1986/1987, końcówka sezonu 1990/1991 i sezon 1991/1992, Zagłębie Lubin, Śląsk Wrocław i Cracovię. W latach 1997–1998 trenował Polonię Łaziska Górne. Z katowiczanami dwukrotnie zdobył Puchar Polski (1985/1986, 1990/1991), wicemistrzostwo w sezonie 1991/1992 i Superpuchar w 1991 roku. W styczniu 2003 roku objął funkcję trenera w ŁTS Łabędy (liga okręgowa). Funkcję tę pełnił do grudnia 2003. Piłkarze ŁTS-u pod jego kierownictwem zdobyli w roku 2003 Puchar Polski Podokręgu Zabrze.
Pochowany na cmentarzu przy Parafii Wniebowzięcia Najświętszej Maryi Panny w Siemianowicach Śląskich.

</doc>
<doc id="978651" url="https://pl.wikipedia.org/wiki?curid=978651" title="Motten (Niemcy)">
Motten (Niemcy)

Motten – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Leży w Rhön, około 31 km na północny zachód od Bad Kissingen, przy autostradzie A7 i drodze B27.
Dzielnice.
W skład gminy wchodzą trzy dzielnice: Kothen, Motten i Speicherz.
Oświata.
W gminie znajduje się 117 miejsc przedszkolnych (z 95 dziećmi) oraz szkoła podstawowa (4 nauczycieli, 100 uczniów).

</doc>
<doc id="978652" url="https://pl.wikipedia.org/wiki?curid=978652" title="MS Herald of Free Enterprise">
MS Herald of Free Enterprise



</doc>
<doc id="978655" url="https://pl.wikipedia.org/wiki?curid=978655" title="M83">
M83



</doc>
<doc id="978656" url="https://pl.wikipedia.org/wiki?curid=978656" title="Nüdlingen">
Nüdlingen

Nüdlingen – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Leży około 5 km na północny wschód od Bad Kissingen, w Rhön, przy drodze B287.
Dzielnice.
W skład gminy wchodzą dwie dzielnice: Haard, Nüdlingen.
Oświata.
W gminie znajduje się 175 miejsc przedszkolnych (z 171 dziećmi) oraz szkoła podstawowa (20 nauczycieli, 372 uczniów).

</doc>
<doc id="978658" url="https://pl.wikipedia.org/wiki?curid=978658" title="Maria Romanowska (1941–2007)">
Maria Romanowska (1941–2007)

Maria Romanowska z domu "Włodarczyk" (ur. 9 października 1941, zm. 12 czerwca 2007) – polska działaczka opozycji antykomunistycznej, organizatorka kolportażu i podziemnych wydawnictw.
Życiorys.
Przed wprowadzeniem stanu wojennego pracowała w Głównym Urzędzie Telekomunikacji Międzymiastowej w Warszawie. Internowana w 1981 w areszcie śledczym w Warszawie, skąd została przewieziona do ośrodka internowania w Gołdapi. Po zwolnieniu, prowadziła kiosk osiedlowy za Żelazną Bramą, gdzie kolportowała między innymi wydawany w podziemiu „Tygodnik Mazowsze”. Aresztowana w listopadzie 1985 za kolportaż i rozprowadzanie wydawnictw niezależnych osadzona została w areszcie w Elblągu, skąd po tygodniu przewieziono ją do aresztu w Gdańsku na ul. Kurkową, gdzie prowadziła długotrwałe głodówki. Z aresztu zwolniona została po siedmiu miesiącach, w maju 1986.
Prowadziła działalność w siatce informacyjnej dla „Tygodnika Mazowsze” i Biura Kontaktów Międzyregionalnych NSZZ „Solidarność” początkowo jako łączniczka z regionem warszawskim, a następnie z regionem gdańskim. Organizowała transport i kolportowała bibułę do Gdańska, Elbląga, Radomia, Zakopanego, a także Krakowa, Szczecina, Gorzowa Wielkopolskiego i Stalowej Woli. W późniejszym okresie zainicjowała sformowanie grup kolporterów, których pracę koordynowała.

</doc>
<doc id="978659" url="https://pl.wikipedia.org/wiki?curid=978659" title="Wspólnota administracyjna Bad Brückenau">
Wspólnota administracyjna Bad Brückenau

Wspólnota administracyjna Bad Brückenau – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Siedziba wspólnoty znajduje się w mieście Bad Brückenau, które jednak do niej nie należy. Przewodniczącym wspólnoty jest Thomas Ullmann.
Wspólnota administracyjna zrzesza dwie gminy targowe "(Markt)" oraz dwie gminy wiejskie "(Gemeinde)": 

</doc>
<doc id="978662" url="https://pl.wikipedia.org/wiki?curid=978662" title="Opel Performance Center">
Opel Performance Center

Opel Performance Center (OPC) – przedsiębiorstwo powstałe w 1999, zajmujące się tuningiem samochodów. Pomimo że firma zajmuje się tuningiem samochodów marki Opel, a jej nazwa wskazuje na to, że mogłaby być oddziałem tego przedsiębiorstwa, to jest zarejestrowana jako osobna spółka z ograniczoną odpowiedzialnością ("GmbH") w Rüsselsheim am Main.
Dzięki tuningowi OPC powstały następujące wersje samochodów:
Opel Astra G OPC I.
Lata produkcji: 1999-2001.
Limitowana do 3000 sztuk. Wyprodukowano ją, aby uzyskać homologację sportową (wymagana liczba min. 2500 egzemplarzy).
W stosunku do wersji 2,0 Sport posiadała następujące zmiany:
Dane techniczno-eksploatacyjne:
Silnik X20XER
Cena w momencie sprzedaży: 46 450 marek.
Opel Astra G OPC II.
Lata produkcji: 2002-2003.
Po sukcesje pierwszej wersji Astry OPC, wypuszczono drugą wersję w której główną różnicą było dodanie do silnika turbosprężarki. Charakterystyka pracy silnika była bardziej płynna, samochód lepiej przyśpieszał w dolnym zakresie obrotów. Oprócz trzydrzwiowego hatchbacka oferowano również wersję kombi.
W stosunku do OPC I posiadał następujące zmiany:
Dane techniczno-eksploatacyjne:
Silnik Z20LET
Cena w momencie sprzedaży: 25 660 euro

</doc>
<doc id="978663" url="https://pl.wikipedia.org/wiki?curid=978663" title="Wspólnota administracyjna Elfershausen">
Wspólnota administracyjna Elfershausen

Wspólnota administracyjna Elfershausen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Siedziba wspólnoty znajduje się w miejscowości Elfershausen. Przewodniczącym jej jest Ludwig Neeb.
Wspólnota administracyjna zrzesza jedną gminę targową "(Markt)" oraz jedną gminę wiejską "(Gemeinde)":

</doc>
<doc id="978667" url="https://pl.wikipedia.org/wiki?curid=978667" title="Wspólnota administracyjna Euerdorf">
Wspólnota administracyjna Euerdorf

Wspólnota administracyjna Euerdorf – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Siedziba wspólnoty znajduje się w miejscowości Euerdorf. Przewodniczącym jej jest Franz Büttner.
Wspólnota administracyjna zrzesza dwie gminy targowe "(Markt)" oraz dwie gminy wiejskie "(Gemeinde)": 

</doc>
<doc id="978668" url="https://pl.wikipedia.org/wiki?curid=978668" title="Pamesa Valencia">
Pamesa Valencia



</doc>
<doc id="978670" url="https://pl.wikipedia.org/wiki?curid=978670" title="Wspólnota administracyjna Maßbach">
Wspólnota administracyjna Maßbach

Wspólnota administracyjna Maßbach – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Bad Kissingen. Siedziba wspólnoty znajduje się w miejscowości Maßbach. Przewodniczącym jej jest Johannes Wegner.
Wspólnota administracyjna zrzesza jedną gminę targową "(Markt)" oraz dwie gminy wiejskie "(Gemeinde)": 

</doc>
<doc id="978671" url="https://pl.wikipedia.org/wiki?curid=978671" title="Graeme Le Saux">
Graeme Le Saux

Graeme Pierre Le Saux (ur. 17 października 1968 na Jersey), piłkarz angielski grający na pozycji lewego obrońcy lub pomocnika.
Kariera klubowa.
Początki i pobyt w Chelsea.
Le Saux pochodzi z wyspy Jersey należącej do archipelagu Wysp Normandzkich. Piłkarską karierę rozpoczął w małym klubie St Paul's of Jersey, a w 1987 roku w wieku 19 lat wyjechał do Londynu i podjął treningi w Chelsea. Młody Graeme został wypatrzony przez menedżera klubu Johna Hollinsa na jednym z lokalnych turniejów na wyspie. Le Saux powoli wprowadzano do drużyny, a szansę debiutu w Second Division otrzymał 13 maja 1989 roku w wygranym 3:2 meczu z Portsmouth. Był to jego jedyny mecz w tamtym sezonie i miał niewielki udział w awansie Chelsea do First Division. W sezonie 1989/1990 Graeme wystąpił już w 7 spotkaniach i zdobył swojego pierwszego gola w profesjonalnych rozgrywkach. Jednak już w sezonie 1990/1991 menedżer zespołu Bobby Campbell zaczął pewnie stawiać na Graeme i ten rozegrał już 28 ligowych meczów, w których zdobył 4 gole. W kolejnym sezonie Le Saux grał niemal we wszystkich ligowych meczach „The Blues”, a w Chelsea spędził również rundę jesienną sezonu 1992/1993, jednak podczas meczu z Southampton podczas zmiany rzucił koszulką w menedżera Iana Porterfielda i pewnym było, że odejdzie z klubu.
W trakcie pobytu w stołecznym klubie padł ofiarą nagonki ze strony kolegów co ujął w swojej autobiografii. Jego nietypowe hobby takie jak kolekcjonowanie antyków oraz niechęć do uczestniczenia w imprezach zakrapianych alkoholem sprawiły, że w środowisku piłkarskim przyklejono mu łatkę geja, mimo iż w rzeczywistości nigdy nie miał homoseksualnych skłonności. W związku z tym podczas meczów Ligi Angielskiej był bardzo często obrażany przez piłkarzy drużyny przeciwnika. W konsekwencji tego stawał się bohaterem bójek z innymi zawodnikami. Między innymi z Paulem Incem i Davidem Beckhamem.
Transfer do Blackburn Rovers.
W marcu 1993 Le Saux za 700 tysięcy funtów przeszedł do Blackburn Rovers. Był wówczas częścią planu transferowego szefa klubu Jacka Walkera i menedżera Kenny'ego Dalglisha. W Rovers zadebiutował 3 kwietnia w wygranym 4:1 spotkaniu z Liverpoolem. Drużyna z takimi zawodnikami jak Alan Shearer, Chris Sutton, Tim Flowers czy Henning Berg stała się jedną z najsilniejszych ekip w Anglii i już pod koniec sezonu 1992/1993 zajęła 4. miejsce w Premiership. W sezonie 1993/1994 Blackburn zostało już wicemistrzem kraju przegrywając jedynie z Manchesterem United, a rok później Le Saux z klubowymi kolegami sięgnął po mistrzowski tytuł. W obu sezonach pojawiał się niemal w każdym meczu na boisku i pauzował tylko z powodu kartek.
W sezonie 1995/1996 Le Saux wystąpił z Blackburn w rozgrywkach Ligi Mistrzów. Angielski zespół okazał się jednak słabszy zarówno od Spartaka Moskwa, Legii Warszawa i Rosenborga Trondheim i zajął ostatnią pozycję w grupie. Le Saux został zapamiętany również z powodu bójki z klubowym kolegą Davidem Batty podczas meczu ze Spartakiem. W drugiej połowie sezonu doznał kontuzji kostki i opuścił resztę sezonu. W części sezonu 1996/1997 Le Saux także nie grał z powodu kontuzji, tym razem stopy i po sezonie poprosił prezydenta klubu o wystawienie na listę transferową. W Blackburn przez 5,5 roku rozegrał 127 meczów i zdobył 7 goli.
Powrót do Chelsea.
W sierpniu 1997 Le Saux wrócił do Chelsea. Stołeczny klub zapłacił za niego sumę 5 milionów euro i Graeme stał się tym samym najdroższym obrońcą na Wyspach. W drużynie prowadzonej przez Ruuda Gullita stworzył się silny kadrowo zespół z takimi zawodnikami jak Ed de Goey, Frank Leboeuf, Dan Petrescu, Tore Andre Flo czy Gianluca Vialli. Z Chelsea wywalczył zarówno Puchar Ligi Angielskiej oraz Puchar Zdobywców Pucharów – nie wystąpił w wygranym 1:0 finale z VfB Stuttgart. W lidze natomiast zajęła 4. pozycję. Latem natomiast zdobył Superpuchar Europy. W sezonie 1998/1999 Chelsea z Le Saux zagrała jeszcze lepiej i zakończyła rozgrywki na 3. pozycji, dzięki czemu w kolejnym po raz pierwszy w swojej historii wystąpiła w Lidze Mistrzów i dotarła do ćwierćfinału. Jednak już w sierpniowym spotkaniu Premiership z Leicester City doznał kontuzji, która na tyle doskwierała mu przez cały sezon, że rozegrał zaledwie 8 meczów ligowych i 5 pucharowych. Nie wystąpił również w wygranym finale Pucharu Anglii z Aston Villą.
Latem 2000 nowy menedżer Claudio Ranieri na skutek absencji Dennisa Wise'a mianował Le Saux kapitanem drużyny. W trzeciej kolejce ligowej, w meczu z Sunderlandem otrzymał czerwoną kartkę za atak na Kevina Kilbane'a (kolejną w karierze), a do tego doznał kolejnej kontuzji i nie grał aż do stycznia 2001. Po powrocie z powrotem wskoczył do wyjściowej jedenastki i pomógł jej w zajęciu 6. miejsca, premiowanego startem w Pucharze UEFA. Sezon 2001/2002 był jego jednym z najlepszych w historii występów w Chelsea. Został przesunięty z defensywy do pomocy i grając na tej pozycji zaliczył dużą liczbę asyst. Dotarł z kolegami do finału krajowego pucharu, ale jego zdobywcą okazał się Arsenal, który pokonał rywali 2:0. W Chelsea Le Saux wystąpił także w sezonie 2002/2003 i zajął z nią 4. pozycję w lidze. Łącznie rozegrał w niej 210 ligowych spotkań, w których 12 razy trafił do siatki rywali.
Southampton.
Latem 2003 roku Le Saux wziął udział w transakcji pomiędzy Chelsea a Southamptonem. Został wymieniony przez londyński klub na Wayne'a Bridge'a. W Southampton zadebiutował 16 sierpnia w zremisowanym 2:2 meczu z Leicester City. Jednak z powodu wieku i przebytych wcześniej kontuzji grał już mniej. W sezonie 2003/2004 wystąpił w 19 spotkaniach Premiership, a z Southampton zajął 12. miejsce. Natomiast w kolejnym, 2004/2005 zagrał 25 razy i strzelił 1 bramkę, a po sezonie zdecydował się zakończyć piłkarską karierę. Liczył sobie wówczas niespełna 37 lat.
Kariera reprezentacyjna.
W reprezentacji Anglii Le Saux zadebiutował za kadencji selekcjonera Terry'ego Venablesa, 9 marca 1994 w wygranym 1:0 wyjazdowym towarzyskim meczu z Danią. W 1996 roku był bliski powołania do kadry na Mistrzostwa Europy, których gospodarzem była Anglia, jednak nie zdołał na czas wykurować kontuzji kostki.
W 1998 roku Le Saux znalazł się w 22-osobowej kadrze na Mistrzostwa Świata we Francji. Selekcjoner Glenn Hoddle postawił na niego i Graeme był podporą defensywy Albionu. Wystąpił w trzech grupowych meczach: wygranym 2:0 z Tunezją, przegranym 1:2 z Rumunią oraz wygranym 2:0 z Kolumbią. Z Anglią awansował do 1/8 finału, jednak w meczu z Argentyną został zmieniony w 71. minucie przez Garetha Southgate'a, a Anglicy przegrali ten mecz po serii rzutów karnych.
Le Saux występował także w kwalifikacjach do Euro 2000 jednak nie pojechał na turniej z powodu kontuzji. Swój ostatni mecz w kadrze rozegrał 7 października 2000 w pierwszym eliminacyjnym spotkaniu do MŚ 2002 z Niemcami przegranym 0:1. Po tym meczu trener Anglii Kevin Keegan podał się do dymisji, zastąpił go Sven Goran Eriksson, który nie powołał Le Saux ani razu. Łącznie w reprezentacji wystąpił w 36 meczach i zdobył 1 gola. Była to honorowa bramka dla Anglii w przegranym 1:3 towarzyskim meczu z Brazylią i została uznana za jedną z kilkunastu najpiękniejszych bramek w historii reprezentacji Anglii.
Po zakończeniu kariery.
Po zakończeniu kariery Le Saux pracował jako ekspert dla stacji BBC w programach Match of the Day and BBC Radio 5 Live. 31 marca 2006 przestał pracować dla BBC, a mecze Mistrzostw Świata w Niemczech komentował już Mark Lawrenson.
W 2006 roku Le Saux dołączył do drużyny banku ABN AMRO, w której pełni rolę Ambasadora w Dziale Sportu. Jest też jednym z kilku angielskich piłkarzy, mogącym się pochwalić tytułem magistra (ukończył studia na Uniwersytecie Kingston).

</doc>
<doc id="978673" url="https://pl.wikipedia.org/wiki?curid=978673" title="Bad Bruckenau">
Bad Bruckenau



</doc>
<doc id="978674" url="https://pl.wikipedia.org/wiki?curid=978674" title="Bad Brueckenau">
Bad Brueckenau



</doc>
<doc id="978675" url="https://pl.wikipedia.org/wiki?curid=978675" title="Lista istniejących tiar papieskich">
Lista istniejących tiar papieskich

Tiara była papieskim nakryciem głowy używanym w obrzędach nieliturgicznych i przy okazji oficjalnych wystąpień, np. przy ogłaszaniu dogmatów. Z używania jej zrezygnował zarówno Paweł VI, jak i jego następcy Jan Paweł I i Jan Paweł II. Jako pierwszy nie umieścił jej w swoim herbie papież Benedykt XVI. Tiara widnieje w herbie Watykanu.
Chociaż mówi się zazwyczaj o jednej tiarze, prawdą jest jednak, iż współcześnie istnieje ich ponad dwadzieścia. Najstarsza istniejąca tiara wykonana została w XVIII wieku, najnowsza w 2016. Dwanaście z nich znajduje się w Watykanie, dwie wystawione są na widok publiczny w Stanach Zjednoczonych: w bazylice Niepokalanego Poczęcia w Waszyngtonie oraz w bazylice Najświętszego Serca przy Uniwersytecie w Notre Dame w Indianie.
Lista istniejących tiar.
W nawiasie podano datę wykonania.
Mimo że papież Paweł VI zdecydował się na nienoszenie tiary, w geście pokory ofiarowując ją Kościołowi w Ameryce, jego konstytucja apostolska z 1975 "Romano Pontifici Eligendo" uwzględniała koronację następców. Jan Paweł I odprawił tylko mszę inaugurującą pontyfikat. Papież Jan Paweł II w konstytucji "Universi Dominici gregis" z 1996 zostawił następcom prawo wyboru ceremoniału inauguracyjnego.

</doc>
<doc id="978676" url="https://pl.wikipedia.org/wiki?curid=978676" title="Munnerstadt">
Munnerstadt



</doc>
<doc id="978677" url="https://pl.wikipedia.org/wiki?curid=978677" title="Muennerstadt">
Muennerstadt



</doc>
<doc id="978678" url="https://pl.wikipedia.org/wiki?curid=978678" title="Massbach">
Massbach



</doc>
<doc id="978679" url="https://pl.wikipedia.org/wiki?curid=978679" title="Nudlingen">
Nudlingen



</doc>
<doc id="978680" url="https://pl.wikipedia.org/wiki?curid=978680" title="Nuedlingen">
Nuedlingen



</doc>
<doc id="978681" url="https://pl.wikipedia.org/wiki?curid=978681" title="Lindwurm">
Lindwurm



</doc>
<doc id="978682" url="https://pl.wikipedia.org/wiki?curid=978682" title="Kamienica Pod Zieloną Dynią we Wrocławiu">
Kamienica Pod Zieloną Dynią we Wrocławiu

Kamienica Pod Zieloną Dynią (niem.: "Haus Zum Grünen Kürbis") – średniowieczna kamienica na wrocławskim Rynku, na południowej pierzei Rynku, tzw. stronie "Złotego Pucharu".
Historia kamienicy i jej architektura.
W XIII wieku na posesji nr 22 i 23 o szerokości 20 lub 22 łokci (wg rejestru 20,5 łokci) znajdował się jeden budynek z wejściem w ścianie bocznej i z przestrzenią (miedziuch) między nim a kamienicą nr 21.
W 1487 roku znajdowała się w niej gospoda prowadzona przez Caspara Kristiana, która pod koniec XV wieku została połączona z tylnym budynkiem mieszczącym się przy ulicy Junkierskiej (obecnie ul. Ofiar Oświęcimskich). W 1541 kamienica (o czym wskazuje umieszczona data w portalu) została przebudowana i nadano jej styl renesansowy. Trzykondygnacyjna kamienica posiadała trzy osie okienne i przykryta była dachem osłoniętym szczytem. Sam szczyt podzielono pilastrami i gzymsami, a na samej górze umieszczono poziome woluty podparte rzędami kanelur. Okna zostały otoczone profilami, a boczne dodatkowo u dołu guzami. Do sieni na parterze prowadził prostokątny portal o prostokątnym wykroju umieszczony w zachodniej osi. Nad otworem wejściowym znajdowało się podwójne naświetle w kształcie leżącego prostokąta podobnie zdobione. Pomiędzy portalem a nadświetlem znajdowała się dekoracja z krótkich kaneli z piszczałkami rozdzielonych niewielkimi tondami. Pośrodku znajdowała się data „1541", a nad nadświetlem umieszczona była inskrypcja w języku łacińskim pisana majuskułą: VERBVM DOMINI MANET IN ETERNUM ("Słowo Boga trwa na wieki"). Nad inskrypcja znajdował się gzyms dzielący, a nad nim dekoracja kaneli z piszczałkami. 
W 1910 kamienica została zburzona i odbudowana jako pięciokondygnacyjny modernistyczny dom handlowy, według projektu H Buchmanna.
Właściciele i postacie związane z kamienicą.
Od 1395 do 1426 roku kamienica należała do rodziny Schmiedchen (Smedchen, Schmidtchen). Od około 1416 jej właścicielami było rodzeństwo Margareth z mężem Niclasem Sachse i Hans Schmiedchen, który w 1422 wykupił część siostry. Hans w latach 1430–1438 był członkiem dwudziestu czterech stałych rajców/ławników.
W 1426 roku kamienica została sprzedana Michelowi Hansstengelowi, a w 1433 ponownie zmieniła właściciela. Nowym nabywcą został Peter Kyrstan (Kirstan) von Troppaw z Opawy. Kirstan w latach 1439–1454 był wielokrotnie wybierany do ławy i rady miejskiej. Był królewskim lennikiem, posiadaczem ziemskim, właścicielem wielu posesji miejskich. Zmarł w 1463 roku. Kamienicą do 1470 roku opiekowała się jego żona Magdalena, a następnie znajdowała się w posiadaniu jego szóstki potomstwa. W 1486 jedynym właścicielem kamienicy został syn Kaspar, a po jego śmierci od 1491 (do 1507) kolejny potomek rodu Kyrstan o tym samym imieniu co ojciec, Kaspar.
Po 1945.
W 1945 podczas oblężenia Wrocławia kamienica została zburzona; odbudowana po wojnie w latach (1952–1960) w formie zbliżonej do renesansowej. W zrekonstruowanym portalu znajdują się dwie daty: 1541 i 1954 oraz odtworzona inskrypcja w języku łacińskim. Budynek ma sień i klatkę schodową wspólną z kamienicą nr 22 oraz z niej prowadzi przejście do schodów w budynku 24.

</doc>
<doc id="978687" url="https://pl.wikipedia.org/wiki?curid=978687" title="Rajmundowo (Nekla)">
Rajmundowo (Nekla)

Rajmundowo – część miasta Nekla w Polsce, położona w województwie wielkopolskim, w powiecie wrzesińskim, w gminie Nekla.
W latach 1975–1998 Rajmundowo administracyjnie należało do województwa poznańskiego.
Historia.
Osadę, jako folwark w lesie pod Neklą założył Rajmund hrabia Skórzewski herbu Drogosław, właściciel dóbr nekielskich i czerniejewskich, twórca Ordynacji Skórzewskich na Czerniejewie-Radomicach. Nazwa osady pochodzi od jego imienia.

</doc>
<doc id="978689" url="https://pl.wikipedia.org/wiki?curid=978689" title="Paliwo syntetyczne">
Paliwo syntetyczne

Paliwo syntetyczne – paliwo otrzymane w drodze syntezy chemicznej mogące stanowić alternatywę dla benzyny lub oleju napędowego. W zależności od zastosowanego surowca wyróżnia się technologie:
Dotychczas najbardziej rozwinięte są dwie pierwsze technologie. Benzynę syntetyczną opartą na węglu stosowano podczas II wojny światowej, np. w Policach działała jedna z największych niemieckich fabryk benzyny syntetycznej, należąca do IG Farben. Fabryka ta popadła w ruinę po zakończeniu wojny. Współcześnie jest powszechnie stosowana w Południowej Afryce. Produkcja paliw syntetycznych opartych na biomasie jest w fazie eksperymentów, jednak może zdobyć dużą popularność dzięki promocji rozwiązań korzystnych dla środowiska naturalnego (biopaliwa są promowane w ramach walki z globalnym ociepleniem).
Podstawowym rodzajem syntezy zastosowanym przy produkcji paliw syntetycznych jest synteza Fischera-Tropscha.
Do paliw syntetycznych należą:
Paliwa syntetyczne w Polsce.
Rozważana jest produkcja paliw syntetycznych w Polsce w oparciu o duże zasoby węgla.
Trwają również prace nad rozpoczęciem w Polsce produkcji paliwa BTL.

</doc>
<doc id="978690" url="https://pl.wikipedia.org/wiki?curid=978690" title="Tadeusz Rek">
Tadeusz Rek

Tadeusz Rek, ps. "Adam Cichy", "Rakowiecki", "Różycki", "Słowiński", "Michał Ulewicz" (ur. 13 października 1906 w Ulowie, zm. 11 listopada 1968 w Warszawie) – polski prawnik, publicysta, działacz ruchu ludowego, wiceminister sprawiedliwości w okresie stalinowskim, sędzia Sądu Najwyższego w PRL, poseł do Krajowej Rady Narodowej, na Sejm Ustawodawczy oraz na Sejm PRL I kadencji.
Życiorys.
Urodził się w rodzinie chłopskiej. Kształcił się w gimnazjum w Nowym Mieście nad Pilicą i w Warszawie. W latach 1927–1931 studiował na WPiA UW. W 1939 uzyskał uprawnienia adwokackie. Należał do ZMW RP. Był kolejno: sekretarzem Zarządu Powiatowego ZMW RP w Sokołowie Podlaskim, zastępcą członka Rady Naczelnej Stronnictwa Ludowego (1933), sekretarzem Zarządu Wojewódzkiego ZMW RP w Lublinie (1934–1936) i od 1935 zasiadał w Naczelnym Komitecie Wykonawczym Stronnictwa Ludowego. Współredagował „Młodą myśl ludową”.
Po wybuchu II wojny światowej należał do warszawskiego kierownictwa Stronnictwa Ludowego „Roch”. Został aresztowany i osadzony na Pawiaku. W latach 1940–1941 w obozach koncentracyjnych Auschwitz-Birkenau i Neuengamme. W okresie 1942–1944 był wiceprzewodniczącym Rady Pomocy Żydom „Żegota”. Redagował także „Ku zwycięstwu” i „Przez walkę do zwycięstwa”.
W 1944 wstąpił do „lubelskiego” SL. W latach 1945–1946 należał do PSL, usunięty jako przeciwnik Stanisława Mikołajczyka. W 1945 zeznawał jako świadek w sprawie zamordowania w niejasnych okolicznościach działacza PSL Bolesława Ścibiorka. Z inspiracji PPR przed referendum w 1946 dokonał rozłamu w PSL, tworząc prokomunistyczną partię PSL „Nowe Wyzwolenie” (był jej pierwszym przywódcą, potem zastąpił go Bronisław Drzewiecki). W 1947 partia ta zjednoczyła się z SL. Po zjednoczeniu SL i PSL, w latach 1949–1964 był członkiem NKW nowej partii ZSL.
Był posłem do Krajowej Rady Narodowej, Sejmu Ustawodawczego i Sejmu I kadencji. Pełnił też funkcję wiceministra sprawiedliwości, a w latach 1946–1957 sędziego Sądu Najwyższego.
Był działaczem ZBoWiD, Stowarzyszenia Ateistów i Wolnomyślicieli oraz Towarzystwa Szkoły Świeckiej. Był członkiem Ogólnopolskiego Komitetu Frontu Jedności Narodu. Współpracował z Ludową Spółdzielnią Wydawniczą.
Opublikował liczne książki i artykuły, w tym pracę pt. "Adwokatura. Jej funkcje i oblicze", Warszawa: Wydawnictwo Prawnicze, Warszawa 1953. Należał do komitetu redakcyjnego „Roczników Dziejów Ruchu Ludowego”.
Został pochowany na Cmentarzu Wojskowym na Powązkach (kwatera A2-tuje-19).

</doc>
<doc id="978691" url="https://pl.wikipedia.org/wiki?curid=978691" title="Paliwa syntetyczne">
Paliwa syntetyczne



</doc>
<doc id="978696" url="https://pl.wikipedia.org/wiki?curid=978696" title="Wiedeńska Orkiestra Filharmoniczna">
Wiedeńska Orkiestra Filharmoniczna



</doc>
<doc id="978697" url="https://pl.wikipedia.org/wiki?curid=978697" title="Geroda">
Geroda

Niemcy:

</doc>
<doc id="978701" url="https://pl.wikipedia.org/wiki?curid=978701" title="Park Krajobrazowy Ujście Warty">
Park Krajobrazowy Ujście Warty

Park Krajobrazowy „Ujście Warty” – park krajobrazowy utworzony 18 grudnia 1996 rozporządzeniem wojewody gorzowskiego. W wyniku reformy administracyjnej z 1999 obszar parku znalazł się na terenie dwóch województw: lubuskiego i zachodniopomorskiego. W 2001 na wydzielonym z parku terenie o powierzchni ok. 8000 ha powstał Park Narodowy „Ujście Warty”.
Po korekcie granic powierzchnia Parku Krajobrazowego „Ujście Warty” wynosi obecnie 19 496,38 ha, z czego 17 697,89 ha leży w województwie lubuskim, a 1798,49 ha w województwie zachodniopomorskim.
Park nie posiada otuliny.
Ze względu na położenie w dwóch województwach park zarządzany jest w dwóch częściach przez służby ochrony przyrody odpowiednio z województwa zachodniopomorskiego i lubuskiego.
Położenie.
Park leży głównie na obszarze doliny dolnej Warty, w województwie lubuskim. Niewielka część parku w rejonie wsi Kaleńsko i Porzecze (gmina Boleszkowice) leży w dolinie dolnej Odry na północ od ujścia Warty, w województwie zachodniopomorskim. W centrum parku znajduje się fragment Kostrzyńskiego Zbiornika Retencyjnego, którego większa część weszła 19 czerwca 2001 w skład nowo utworzonego Parku Narodowego „Ujście Warty”.
Charakterystyka parku.
Jest tu szereg cennych zbiorowisk roślinnych, charakterystycznych dla ekosystemów dolin rzecznych. W krajobrazie dominują rozległe i podmokłe łąki i pastwiska. W zbiorowiskach roślinności bagiennej przeważają turzycowiska. Znajduje się tu również cenny drzewostan dębowy na siedlisku łęgowym. Lasy zajmują jednak tylko kilka procent powierzchni parku. Teren stanowi miejsce odpoczynku i żerowania, a także rozmnażania rzadkich i zagrożonych zwierząt takich jak:
Ponadto występują tu liczne ptaki wodno-błotne, zaś rozległe równiny są żerowiskiem ptaków drapieżnych.
Rezerwaty przyrody.
Na terenie parku znajdują się trzy rezerwaty przyrody:

</doc>
<doc id="978702" url="https://pl.wikipedia.org/wiki?curid=978702" title="Prędkość Warp">
Prędkość Warp



</doc>
<doc id="978705" url="https://pl.wikipedia.org/wiki?curid=978705" title="Ahmed Abdallah">
Ahmed Abdallah

Ahmed Abdallah Abderemane (arab. "أحمد عبد الله عبد الرحمن", "Ahmad Abd Allah Abd ar-Rahman"; ur. 12 czerwca 1919 w Domoni, zm. 26 listopada 1989 w Moroni) – polityk komoryjski, członek francuskiego Senatu od 26 kwietnia 1959 do 9 stycznia 1973 i prezydent Komorów od 6 lipca 1975 do 3 sierpnia 1975 oraz od 25 października 1978 do swojej śmierci.
Życiorys.
Pierwsza prezydentura.
W 1972 roku został przewodniczącym Rady Rządowej Komorów i pełnił tę funkcję do 6 lipca 1975, kiedy wyspy stały się niezależne od Francji (z wyjątkiem Majotty, która głosowała za pozostaniem we Francji). Wybrany na pierwszego prezydenta niezależnych wysp, ale 3 sierpnia 1975 w wyniku zamachu stanu został obalony przez Saida Mohameda Jaffara. Z kolei Jaffar został obalony przez Ali Soiliha w 1976 roku. Abdallah udał się na emigrację do Francji.
Druga prezydentura.
Mieszkający w Paryżu Abdallah był nominalnym przywódcą zaaranżowanego zamachu stanu dokonanego 13 maja 1978 przez najemnika Boba Denarda. Po tym, jak Said Atthoumani przez dziesięć dni pełnił funkcję „przewodniczącego Dyrekcji Polityczno-Wojskowej”, Abdallah i Mohamed Ahmed przyjęli tytuły „Współprzewodniczących Dyrekcji Polityczno-Wojskowej”. 22 lipca ich tytuły zostały zmienione na „Współprzewodniczących Dyrekcji”, a 3 października Abdallah został jedynym przewodniczącym. W rzeczywistości był marionetkowym przywódcą bez uprawnień do podejmowania własnych decyzji, a prawdziwym władcą Komorów był Denard, który służył jako dowódca Gwardii Prezydenckiej.
25 października Abdallah przyjął tytuł prezydenta i pozostał na stanowisku aż do śmierci, pomimo trzech prób zamachu. W 1982 roku zlikwidował wszystkie partie, zamiast których utworzono Związek Komorów na rzecz Postępu (UCP). Komory stały się państwem jednopartyjnym, a reżim stał się dyktatorski, nadzorowany przez najemników kontrolujących i zapobiegających próbom zamachów. 30 września 1984 jako jedyny kandydat został ponownie wybrany na prezydenta, a 22 maja 1987 jego partia zdobyła wszystkie miejsca w Zgromadzeniu Federalnym. W tym czasie Denard przystąpił do plądrowania gospodarki Komorów, stając się największym pojedynczym właścicielem ziemskim. Przejął wszystkie najlepsze ziemie, które następnie przekształcił w luksusowe kurorty dla bogatych turystów z zachodu.
26 listopada 1989 Abdallah został zastrzelony w swoim gabinecie w Moroni. Na swoim procesie w 1999 roku w sprawie zabójstwa Abdallaha w Paryżu Denard twierdził, że Abdallah został zamordowany przez Abdallaha Jaffara podczas zamachu stanu prowadzonego przez przyrodniego brata Saida Mohameda Djohara. Z braku dowodów Denard został uniewinniony, a Djohar przejął kontrolę nad krajem.

</doc>
<doc id="978710" url="https://pl.wikipedia.org/wiki?curid=978710" title="Motten">
Motten



</doc>
<doc id="978711" url="https://pl.wikipedia.org/wiki?curid=978711" title="Carmel Nadmorski">
Carmel Nadmorski



</doc>
<doc id="978716" url="https://pl.wikipedia.org/wiki?curid=978716" title="Thundorf">
Thundorf



</doc>
<doc id="978719" url="https://pl.wikipedia.org/wiki?curid=978719" title="Maurice Duruflé">
Maurice Duruflé

Maurice Duruflé (ur. 11 stycznia 1902 w Louviers, zm. 16 czerwca 1986 w Paryżu) – francuski kompozytor i organista.
W latach 1920–1928 student Konserwatorium Paryskiego, gdzie uczył się kompozycji u Paula Dukasa. Pobierał także lekcje gry na organach u Charlesa Tournemire’a i Louisa Vierne’a. Od 1930 roku był organistą w kościele St Étienne du Mont w Paryżu. Występował z koncertami we Francji, Niemczech, Austrii, Wielkiej Brytanii oraz Szwajcarii. W latach 1943–1969 był wykładowcą kompozycji w Konserwatorium Paryskim.
Skomponował m.in. "Requiem" na głosy solowe, chór, organy lub orkiestrę (1947), "Quatre motets sur des thèmes grégoriens" na chór a capella (1960), "Messe „cum jubilo”" na baryton, chór barytonowy i orkiestrę (1966), "Prélude, récitatif et variations" na flet, altówkę i fortepian (1929), ponadto liczne utwory organowe, w tym: "Scherzo" (1928), "Prélude, adagio et choral varié sur le „Veni Creator”" (1931), "Suite" (1934), "Prélude et fugue sur le nom d’Alain" (1943). Dwukrotnie (1958 i 1961) zdobył nagrodę Grand Prix du Disque.
Otrzymał order kawalera (1954) i oficera (1966) Legii Honorowej oraz kawalera (1958) i oficera (1966) Orderu Sztuki i Literatury. W 1969 roku otrzymał także krzyż oficerski Orderu Narodowego Zasługi. W 1961 roku otrzymał z rąk papieża Jana XXIII krzyż komandorski Orderu Świętego Grzegorza Wielkiego.

</doc>
<doc id="978720" url="https://pl.wikipedia.org/wiki?curid=978720" title="Dekanat Kraków-Bronowice">
Dekanat Kraków-Bronowice

Dekanat Kraków – Bronowice – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 9 parafii:
Sąsiednie dekanaty.
Bolechowice, Czernichów, Kraków – Centrum, Kraków – Krowodrza, Kraków – Salwator

</doc>
<doc id="978721" url="https://pl.wikipedia.org/wiki?curid=978721" title="Maurice Durufle">
Maurice Durufle



</doc>
<doc id="978722" url="https://pl.wikipedia.org/wiki?curid=978722" title="Felix Kersten">
Felix Kersten

Felix Kersten (ur. 30 września 1898 w Dorpacie, zm. 16 kwietnia 1960 w Hamm) – Niemiec bałtycki o kilku obywatelstwach. W czasie II wojny światowej przyczynił się do uratowania ponad 100 000 osób, w tym co najmniej 60 000 Żydów.
Życiorys.
Mieszkał w Estonii, Holandii, Niemczech, Szwecji, Finlandii. Masażysta holenderskiej rodziny królewskiej, od 1940, po wkroczeniu Wehrmachtu do Holandii, osobisty masażysta Heinricha Himmlera.
Dość szybko zaskarbił sobie zaufanie Reichsführera, dzięki czemu był dobrze poinformowany o sytuacji Rzeszy. Masaże „magicznych dłoni” Felixa były właściwie jedynym wybawieniem od bólów, które nękały Himmlera. Z tego też powodu nalegał on, by Kersten cały czas był w jego najbliższym otoczeniu. Czasem również „wypożyczał” swego lekarza innym prominentnym nazistom.
W 1942, podczas jednego z takich spotkań (zaaranżowanego przez Himmlera) w Żytomierzu, Felix Kersten odbył rozmowę z Walterem Schellenbergiem, szefem SD. Rozmowa dotyczyła planowanego przez Himmlera obalenia Adolfa Hitlera oraz nawiązania rozmów pokojowych z aliantami zachodnimi. Inny przykład zakulisowych działań Kerstena i Himmlera miał miejsce pod sam koniec wojny, gdy Reichsführer wstrzymał egzekucje Żydów.

</doc>
<doc id="978723" url="https://pl.wikipedia.org/wiki?curid=978723" title="Dekanat Kraków-Centrum">
Dekanat Kraków-Centrum

Dekanat Kraków – Centrum – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzą parafie::
Sąsiednie dekanaty.
Kraków–Bronowice, Kraków–Kazimierz, Kraków–Krowodrza, Kraków–Prądnik, Kraków–Salwator

</doc>
<doc id="978724" url="https://pl.wikipedia.org/wiki?curid=978724" title="Philibert Tsiranana">
Philibert Tsiranana

Philibert Tsiranana (ur. 12 października 1912 w Ambarikorano, zm. 16 kwietnia 1978 w Antananarywie) – malgaski przywódca polityczny.
Zarys biografii.
Z zawodu nauczyciel. W 1956 założył Partię Socjaldemokratyczną (PSD). Partia głosiła umiarkowany program i domagała się utrzymania więzów z Francją. Od 1958 roku premier rządu autonomicznego Madagaskaru. W chwili uzyskania niepodległości w 1960 roku objął urząd prezydenta. Okres jego rządów cechowała profrancuska orientacja i względna stabilność. Problemy rozpoczęły się na początku lat 70. wraz z powstaniem chłopskim i narastającymi konfliktami etnicznymi. W 1972 roku wybuchł strajk studencki a do protestów dołączyły następnie inne grupy społeczne. W maju tego samego roku Tsiranana wprowadził stan wojenny. 18 maja rząd Partii Socjaldemokratycznej podał się do dymisji. Władzę w państwie przejęła armia z generałem Gabrielem Ramanantsoą. Tsinaranana pełnił formalnie urząd do 11 października 1972 roku. Tego dnia zrzekł się urzędu na rzecz Ramanantsoa.

</doc>
<doc id="978725" url="https://pl.wikipedia.org/wiki?curid=978725" title="Fading Like a Flower">
Fading Like a Flower

Fading Like a Flower – singel szwedzkiego duetu Roxette wydany w kwietniu 1991 jako drugi promujący album "Joyride".
W 2005 roku wydane zostały dwa remiksy utworu pod tytułem Fading Like a Flower (Dancing DJs vs Roxette). Drugi to cover niemieckiej grupy Mysterio. Oba utwory były notowane na listach przebojów w Wielkiej Brytanii.
Soy una mujer.
W 1996 grupa Roxette zamieściła hiszpańskojęzyczną wersję tej piosenki, zatytułowaną „Soy una mujer”, na swoim albumie "Baladas En Español" (wyd. 2 grudnia 1996). W lipcu 1997 została ona wydana jako singel promocyjny.

</doc>
<doc id="978726" url="https://pl.wikipedia.org/wiki?curid=978726" title="Efraim (imię)">
Efraim (imię)



</doc>
<doc id="978730" url="https://pl.wikipedia.org/wiki?curid=978730" title="Al-Salam Boccaccio 98">
Al-Salam Boccaccio 98



</doc>
<doc id="978731" url="https://pl.wikipedia.org/wiki?curid=978731" title="The Big L.">
The Big L.

The Big L. – singel szwedzkiego duetu Roxette. Został wydany w sierpniu 1991 r. jako trzeci promujący album "Joyride".

</doc>
<doc id="978732" url="https://pl.wikipedia.org/wiki?curid=978732" title="Dekanat Kraków-Kazimierz">
Dekanat Kraków-Kazimierz

Dekanat Kraków – Kazimierz – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 7 parafii:
Sąsiednie dekanaty.
Kraków–Centrum, Kraków–Mogiła, Kraków–Podgórze, Kraków–Prądnik, Kraków–Salwator

</doc>
<doc id="978738" url="https://pl.wikipedia.org/wiki?curid=978738" title="Tyrone Spong">
Tyrone Spong

Tyrone Clinton Spong (ur. 3 września 1985 w Paramaribo) – holendersko–surinamski zawodowy bokser, kick-boxer oraz zawodnik muay thai, mistrz organizacji It’s Showtime z 2008 oraz zwycięzca turnieju Glory w wadze półciężkiej (do 95 kg) z 2013.
Urodził się w Surinamie. Do Holandii przeprowadził się z rodziną mając 5 lat.
Kariera sportowa.
Zawodową karierę rozpoczął w 2002 roku. Mimo porażki w debiucie, zdobył uznanie wygrywając 9 kolejnych walk z rzędu. W 2004 roku, podczas Battle of Zaandam, pokonał Rafiego Zouheira, zdobywając swój pierwszy tytuł – mistrza Europy w muay thai federacji WKN. Tego samego roku walczył w Japonii, gdzie zadebiutował w shoot boxingu. Przegrał wówczas z Ryuji Goto. Kolejną walkę stoczył w kwietniu 2005 roku. Jego rywalem był pochodzący z Belgii Mohammed Ouali. Holender, wygrywając walkę, zdobył kolejny europejski tytuł mistrzowski (WPKL).
W grudniu 2005 roku podczas A-1 Combat Cup w Turcji, po znokautowaniu trzech przeciwników jednej nocy, Tyrone Spong wygrał swój pierwszy turniej.
W 2006 roku odniósł dwa zwycięstwa przez nokaut nad renomowanymi zawodnikami: Joerie Mesem oraz Kaoklai Kaennorsingiem. Długa passa zwycięstw Sponga zakończyła się w marcu 2007 roku, gdy pokonał go Amir Zeyada.
K-1.
W kwietniu 2008 roku zadebiutował w prestiżowej japońskiej organizacji K-1. Podczas gali K-1 World GP w Amsterdamie znokautował Azema Maksutaja. W listopadzie wywalczył mistrzostwo konkurencyjnej organizacji It’s Showtime w kategorii do 95 kg, pokonując przez jednogłośną decyzję Zabita Samiedowa. Tytuł dzierżył przez ponad 2 lata, nie stoczył jednak w tym czasie żadnej jego obrony i w styczniu 2011 roku został zmuszony do rezygnacji z pasa.
W marcu 2009 roku wziął udział w turnieju o mistrzostwo K-1 w wadze ciężkiej (do 100 kg). Przegrał w półfinale z Gökhanem Sakim przez nokaut w dodatkowej rundzie.
W październiku 2010 roku podczas Final 16 pokonał przez jednogłośną decyzję Raya Sefo, po raz pierwszy w karierze awansując do Finału K-1 WGP. W ćwierćfinale zmierzył się z jednym z faworytów do zwycięstwa w turnieju, Alistairem Overeemem. Pomimo wygrania pierwszej rundy, dwie kolejne przegrał, ostatecznie ulegając rywalowi przez jednogłośną decyzję.
MMA.
3 listopada 2012 roku na organizowanej przez Raya Sefo gali World Series of Fighting zadebiutował w MMA. Przeciwnikiem jego był Travis Bartlett który w momencie walki miał bilans siedmiu zwycięstw i dwóch porażek. Spoong wygrał z Amerykaninem przez nokaut w 3 minucie i 15 sekundzie 1. rundy.
Boks.
W 2015 roku zrezygnował z występów kick-boxingu na rzecz startów w zawodowym boksie. Do 24 lutego 2018 uzyskał bilans 11 zwycięstw bez porażki, wygrywając wszystkie pojedynki przed czasem oraz zdobywając tytuły WBC i WBA Latino w wadze ciężkiej.
Osiągnięcia.
Kick-boxing:
Boks:

</doc>
<doc id="978742" url="https://pl.wikipedia.org/wiki?curid=978742" title="Fulbert Youlou">
Fulbert Youlou

Abbè (ojciec) Fulbert Youlou (ur. 9 lipca 1917 w Madibou, zm. 5 maja 1972 w Madrycie) – polityk kongijski i duchowny katolicki. Pierwszy prezydent tego kraju w latach 1960–1963.
Urodził się 9 lipca 1917 roku w pobliżu Brazzaville. Należał do plemienia Balali (jedna z trzech głównych podgrup ludu Bakongo). W 1946 roku przyjął święcenia kapłańskie. W 1949 roku został proboszczem w Brazzaville. Od 1955 roku aktywny politycznie. W 1956 został suspendowany: władze kościelne zawiesiły go w funkcjach kapłańskich, gdyż prowadził zbyt laickie życie. Pomimo zawieszenia dalej chodził ubrany w sutannę. W 1956 roku całkowicie poświęcił się działalności politycznej, organizując Związek Demokratyczny Obrony Interesów Afrykanów (UDDIA). W listopadzie tego samego roku wystartował w wyborach komunalnych. Został wybrany na burmistrza Brazzaville. W 1957 zdobył ze swoją partią przewagę jednego mandatu nad partią socjalistyczną w pierwszych wyborach. W 1958 roku objął urząd premiera tymczasowego rządu autonomicznego (po odsunięciu Jacques’a Opangaulta). W czerwcu 1959 UDDIA udało się zyskać 51 mandatów na całkowitą liczbę 61 członków izby ustawodawczej. Po ogłoszeniu niepodległości w 1960 roku zgromadzenie ustawodawcze wybrało go na stanowisko prezydenta republiki.
Jako prezydent zajmował opcję prozachodnią. W trakcie kryzysu kongijskiego popierał secesjonistów Moïse Tshombe i występował przeciwko tamtejszemu premierowi Patrice’owi Lumumbie. W sierpniu 1962 roku ogłosił dążenie do wprowadzenia systemu jednopartyjnego i rozpoczął rozprawę z politycznymi przeciwnikami. Dyktatorskie rządy budziły coraz większy sprzeciw. Antyrządowe akcje związków zawodowych wywołąły na wiosnę 1963 roku otwarty konflikt. 13–15 sierpnia tego samego roku w stolicy doszło do rozruchów w trakcie których Youlou został obalony i aresztowany. W lutym 1965 roku zbiegł z kraju i przedostał się do Kongo-Kinszasy, gdzie korzystał z gościnności Moïse Tshombego. Po obaleniu Tshombe ponownie salwował się ucieczką. Na początku 1966 roku osiadł w Madrycie, gdzie zmarł 5 maja 1972 roku.

</doc>
<doc id="978743" url="https://pl.wikipedia.org/wiki?curid=978743" title="Emil Godlewski">
Emil Godlewski

&lt;onlyinclude&gt;* Emil Godlewski (1847–1930) – profesor botaniki

</doc>
<doc id="978746" url="https://pl.wikipedia.org/wiki?curid=978746" title="Khalifa ibn Zajed an-Nahayan">
Khalifa ibn Zajed an-Nahayan



</doc>
<doc id="978748" url="https://pl.wikipedia.org/wiki?curid=978748" title="Dekanat Kraków-Krowodrza">
Dekanat Kraków-Krowodrza

Dekanat Kraków – Krowodrza – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 11 parafii:
Sąsiednie dekanaty.
Bolechowice, Kraków – Bronowice, Kraków – Centrum, Kraków – Prądnik, Skała "(diec. kielecka)"

</doc>
<doc id="978749" url="https://pl.wikipedia.org/wiki?curid=978749" title="HMS Eagle (1918)">
HMS Eagle (1918)

HMS Eagle - brytyjski lotniskowiec z okresu II wojny światowej. Powstał w efekcie przebudowy nieukończonego pancernika budowanego dla Chile. Zatonął w 1942 storpedowany przez niemiecki okręt podwodny U-73. Był to 14. brytyjski okręt noszący nazwę „Eagle” (ang. "orzeł").
Historia.
Przed I wojną światową Chile zamówiło w brytyjskich stoczniach dwa pancerniki. W 1914 wraz z wybuchem wojny prace na okrętach przerwano a następnie budowane jednostki wcielono do Royal Navy. Pierwszy z pancerników wszedł do służby jako HMS „Canada”. 
Drugą jednostkę, która pierwotnie nosiła imię „Almirante Cochrane”, do 1917 budowano pod oznaczeniem HMS „India”, aby ostatecznie przebudować ją na lotniskowiec noszący nazwę HMS „Eagle”. W październiku 1919 nieukończony okręt planowano zwrócić Chile, jednak ostatecznie pozostał on w Royal Navy. Na podjęcie przez Admiralicję takiej decyzji wpłynęły dobre wyniki prób morskich, a także brak dużych jednostek tej klasy we flocie.
Budowa okrętu zakończyła się we wrześniu 1923, a wejście do służby z powodu przeciągających się prób zdawczo-odbiorczych nastąpiło 26 lutego 1924. We wrześniu 1939 „Eagle” stacjonował w Singapurze, a jego pierwszą akcją bojową był udział w poszukiwaniach niemieckiego krążownika ciężkiego „Admiral Graf Spee”.
W maju 1940 dołączył do brytyjskiej Floty Śródziemnomorskiej stacjonującej w Aleksandrii. W lipcu 1940 samoloty pokładowe z „Eagle” atakując port w Tobruku zatopiły trzy włoskie niszczyciele i dwa statki handlowe. W sierpniu udało im się zatopić włoski okręt podwodny „Iride”.
11 sierpnia 1942 podczas ochrony kolejnego konwoju na Maltę „Eagle” został trafiony przez 4 torpedy wystrzelone z niemieckiego okrętu podwodnego U-73. Zginęło 160 członków załogi lotniskowca, a 927 udało się uratować.

</doc>
<doc id="978752" url="https://pl.wikipedia.org/wiki?curid=978752" title="Dysnomia (mitologia)">
Dysnomia (mitologia)

Dysnomia (także Bezprawie; gr. Dysnomía, łac. Dysnomia ‘bezprawie’) – w mitologii greckiej uosobienie bezprawia, bogini chaosu i sporów, córka Eris.

</doc>
<doc id="978753" url="https://pl.wikipedia.org/wiki?curid=978753" title="ESTJ">
ESTJ

ESTJ (ang. "Extraverted Sensing Thinking Judging" – Ekstrawertyk Percepcjonista Myśliciel Sędzia) – jeden z typów osobowości według wskaźnika MBTI oraz innych jungowskich testów osobowości. Osoby o tym typie łączą ekstrawertyczne myślenie z introwersyjną percepcją. Przede wszystkim są skoncentrowane na świecie zewnętrznym, gdzie zajmują się sprawami racjonalnie i logicznie. Ich drugorzędny styl życia jest skierowany do wewnątrz, gdzie rozpatrują sprawy używając pięciu zmysłów; w dosłowny, konkretny sposób.
ESTJ żyją w świecie faktów i konkretnych potrzeb. Żyją chwilą, rozglądając się nieustannie po otoczeniu, aby upewnić się, że wszystko toczy się gładko i systematycznie. Przywiązują dużą wagę do tradycji i praw, mają swój zestaw norm i przekonań i oczekują tego samego od innych. Cenią kompetencję i sprawność i lubią szybko widzieć rezultaty swoich działań.
ESTJ naturalnie obejmują rolę liderów, ponieważ mają jasną wizję sposobu, w jaki wszystko powinno wyglądać. Są pewni siebie i agresywni. Mają talent do opracowywania planów i wiedzą, jakie kroki muszą zostać podjęte, aby wykonać zadanie. Zawsze są szczerzy, a ich przekonania są silne, więc czasami mogą być krytyczni i wymagający. Poważnie traktują swoje zobowiązania; wkładają wysiłek w prawie wszystko, co robią.
ESTJ lubią się bawić i mieć kontakt z ludźmi. Mogą być bardzo żywiołowi podczas wydarzeń towarzyskich, zwłaszcza podczas tych, które są skoncentrowane na rodzinie, lokalnej społeczności lub pracy.
ESTJ powinni uważać na swoją skłonność do bycia zbyt ścisłym i zorientowanym na szczegóły. Z natury przykładają dużą wagę do swoich własnych przekonań, więc powinni pamiętać, że ważne jest cenienie również opinii innych ludzi. Jeśli zaniedbają swoją stronę uczuciową mogą mieć problem ze spełnieniem czyichś potrzeb intymności i nieświadomie ranić czyjeś uczucia, stosując logikę tam, gdzie jest potrzebne więcej wrażliwości emocjonalnej.
Pod wpływem stresu ESTJ często czują się odizolowani od innych i niezrozumiani. Mają wtedy problem z wyrażeniem słowami swoich uczuć, mimo że normalnie nie sprawia im to kłopotów.

</doc>
<doc id="978754" url="https://pl.wikipedia.org/wiki?curid=978754" title="MF Al-Salam Boccaccio 98">
MF Al-Salam Boccaccio 98



</doc>
<doc id="978756" url="https://pl.wikipedia.org/wiki?curid=978756" title="Konstandinos Charalambidis">
Konstandinos Charalambidis

Konstandinos (Kostas) Charalambidis (gr. Κώστας Χαραλαμπίδης, ur. 25 lipca 1981 w Nikozji) − cypryjski piłkarz grający na pozycji prawego pomocnika.
Kariera klubowa.
Charalambidis pochodzi ze stolicy Cypru, Nikozji. Jego pierwszym klubem w karierze był APOEL Nikozja. W jego barwach zadebiutował w sezonie 1998/1999 i wtedy też osiągnął swój pierwszy sukces jakim było zdobycie Pucharu Cypru. Miejsce w pierwszej jedenastce APOEL-u wywalczył w sezonie 2000/2001, a rok później, czyli w 2002 roku wywalczył tytuł mistrza Cypru. Po kolejne osiągnięcie sięgnął w 2004 roku, gdy drugi raz w karierze został mistrzem kraju.
Zimą 2005 Charalambidis przeszedł do greckiego Panathinaikosu Ateny. Wywalczył miejsce na prawej pomocy tej drużyny, a na koniec sezonu został wicemistrzem kraju (16 meczów). W sezonie 2005/2006 wystąpił z Panathinaikosem w rozgrywkach Ligi Mistrzów, a Alpha Ethniki zajął 3. miejsce. Latem 2006 trafił na wypożyczenie do PAOK-u Saloniki w ramach wymiany za Dimitrisa Salpinidisa. W PAOK-u wystąpił jednak tylko w rundzie jesiennej, a na wiosnę wrócił do Aten i rozegrał w Panathinaikosie 2 spotkania ligowe.
Latem 2007 Charalambidis przeszedł do niemieckiego drugoligowca, FC Carl Zeiss Jena, a na początku 2008 roku wrócił do APOEL-u, z którym w 2009 roku został mistrzem Cypru. Mistrzostwo wywalczył również w sezonach 2010/2011, 2012/2013, 2013/2014, 2014/2015 i 2015/2016. Zdobył też Puchary Cypru w latach 2008, 2014 i 2015.
Latem 2016 Charalambidis został zawodnikiem AEK Larnaka.
Kariera reprezentacyjna.
W reprezentacji Cypru Charalambidis zadebiutował w 2002 roku. Ma za sobą występy w eliminacjach do Euro 2004 oraz MŚ 2006, a obecnie rywalizuje w kwalifikacjach do Euro 2008 (w wygranym 5:2 meczu z Irlandią zdobył 2 gole).

</doc>
<doc id="978757" url="https://pl.wikipedia.org/wiki?curid=978757" title="Zajed ibn Sultan an-Nahajan">
Zajed ibn Sultan an-Nahajan



</doc>
<doc id="978760" url="https://pl.wikipedia.org/wiki?curid=978760" title="Kostas Charalambidis">
Kostas Charalambidis



</doc>
<doc id="978762" url="https://pl.wikipedia.org/wiki?curid=978762" title="JK Narva Trans">
JK Narva Trans

JK Narva Trans – estoński klub piłkarski z siedzibą w Narwie.
Historia.
Chronologia nazw:
Klub Narva Trans założony został w 1979 roku. Jest dwukrotnym zdobywcą Pucharu Estonii oraz superpucharu w piłce nożnej. Klub jako jedyny posiada prezesa z innego kraju (w tym wypadku z Rosji).

</doc>
<doc id="978772" url="https://pl.wikipedia.org/wiki?curid=978772" title="Charles Parnell">
Charles Parnell



</doc>
<doc id="978777" url="https://pl.wikipedia.org/wiki?curid=978777" title="Sharjah">
Sharjah



</doc>
<doc id="978778" url="https://pl.wikipedia.org/wiki?curid=978778" title="Dekanat Kraków-Mogiła">
Dekanat Kraków-Mogiła

Dekanat Kraków – Mogiła – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 6 parafii:
Sąsiednie dekanaty.
Kraków–Bieńczyce, Kraków–Kazimierz, Kraków–Podgórze, Kraków–Prądnik, Kraków–Prokocim, Niepołomice.

</doc>
<doc id="978781" url="https://pl.wikipedia.org/wiki?curid=978781" title="Łyński Młyn">
Łyński Młyn

Łyński Młyn ("niem. Lahnamühle") – osada w Polsce położona w województwie warmińsko-mazurskim, w powiecie nidzickim, w gminie Nidzica. Miejscowość wchodzi w skład sołectwa Łyna. W latach 1975–1998 miejscowość administracyjnie należała do województwa olsztyńskiego.
Osada leży tuż poniżej źródeł Łyny, przy granicy rezerwatu przyrody "U źródeł rzeki Łyny". Na terenie rezerwatu widoczne są także inne pozostałości gospodarki człowieka – fundamenty domku myśliwskiego oraz wały po dawnym stawie rybnym (pstrągowy). Obecnie przez Łyński Młyn oraz rezerwat przebiegają dobrze oznakowane szlaki turystyczne wraz z pomostami widokowymi oraz wiatami. Przy osadzie znajduje się parking (nieutwardzony), do którego prowadzi zabytkowa, brukowana droga. 
Historia.
Komtur Ostródy w roku 1387 nadał (na prawie chełmińskim) Henrykowi z Reszek młyn wodny w Łynie. Znajdowały się tu również folusze, wykorzystywane przez sukienników z Nidzicy. Łyński Młyn zachował pierwotny układ przestrzenny. W XIX w. do młyna należało 226 morgów ziemi, a w różnych latach było tu 2-4 domy z 15-20 mieszkańcami. W czasie I wojny światowej w okolicach toczyły się walki między wojskami niemieckimi i rosyjskimi. Część poległych pochowano na cmentarzu w Łynie oraz Orłowie.
W roku 1857 osada miała 13 mieszkańców.

</doc>
<doc id="978783" url="https://pl.wikipedia.org/wiki?curid=978783" title="Diojketa">
Diojketa

Diojketa – najwyższy urzędnik administracji Egiptu w czasach Ptolemeuszy. Urzędował na stałe w Aleksandrii i nadzorował cały system administracji terenowej oraz finanse państwa. Urzędników piastujących to stanowisko mogło być jednocześnie kilku.

</doc>
<doc id="978784" url="https://pl.wikipedia.org/wiki?curid=978784" title="Edward Victor Luckhoo">
Edward Victor Luckhoo

Edward Victor Luckhoo (ur. 24 maja 1912, zm. 2 marca 1998), polityk gujański, tymczasowy prezydent tego kraju od 22 lutego do 17 marca 1970, gubernator generalny od 10 listopada 1969 do 22 lutego 1970.

</doc>
<doc id="978786" url="https://pl.wikipedia.org/wiki?curid=978786" title="Nepetalakton">
Nepetalakton

Nepetalakton – organiczny związek chemiczny z grupy monoterpenów typu irydoidów. Występuje w olejkach eterycznych zawartych w kocimiętce ("Nepeta cataria"). Produkt naturalny jest mieszaniną głównie diastereoizomerów "cis"-"trans" (75%) i "trans"-"cis" (25%). Izomer mniejszościowy jest naturalnym atraktantem dla kotów. Stosowany jest też jako składnik repelentów przeciw owadom, przy czym izomer "trans"-"cis" jest efektywniejszy przeciw karaluchom, natomiast wobec komarów oba izomery są równie skuteczne. 

</doc>
<doc id="978787" url="https://pl.wikipedia.org/wiki?curid=978787" title="Kydryński">
Kydryński



</doc>
<doc id="978788" url="https://pl.wikipedia.org/wiki?curid=978788" title="Threshold - strategia przetrwania">
Threshold - strategia przetrwania



</doc>
<doc id="978789" url="https://pl.wikipedia.org/wiki?curid=978789" title="Socjalistyczna Prowincja Wojwodina">
Socjalistyczna Prowincja Wojwodina

Socjalistyczna Autonomiczna Prowincja Wojwodina – była prowincją autonomiczną wchodzącą w skład Socjalistycznej Federalnej Republiki Jugosławii. Stolica mieściła się w Nowym Sadzie. Prowincja graniczyła z SR Serbii, SR Chorwacji oraz SR Bośni i Hercegowiny wchodzącymi w skład Jugosławii, a także z Węgierską RL oraz SR Rumunii.
W 1945 utworzono Autonomiczną Prowincję Wojwodiny w składzie Socjalistycznej Republiki Serbii. Do 1963 roku oficjalnie nazwa to Autonomiczna Prowincja Wojwodina W 1974 konstytucja Jugosławii rozszerzyła znacząco autonomię Wojwodiny, przyznając jej m.in. prawo do własnego rządu. W sierpniu 1990 roku rząd serbski ograniczył autonomię do stanu sprzed 1974 r.

</doc>
<doc id="978790" url="https://pl.wikipedia.org/wiki?curid=978790" title="Wietrzychówko">
Wietrzychówko

Wietrzychówko – kolonia w Polsce położona w województwie warmińsko-mazurskim, w powiecie nidzickim, w gminie Nidzica. Miejscowość wchodzi w skład sołectwa Wietrzychowo.
W latach 1975–1998 miejscowość administracyjnie należała do województwa olsztyńskiego.

</doc>
<doc id="978796" url="https://pl.wikipedia.org/wiki?curid=978796" title="Hubert Maga">
Hubert Maga

Hubert Maga (ur. 10 sierpnia 1916 w Parakou, zm. 8 maja 2000 w Kotonu) – nauczyciel i polityk Dahomeju (od 1975 Benin).
Deputowany do parlamentu Francji w latach 1951–1958, w 1956 założyciel Demokratycznego Zrzeszenia Dahomeju, następnie członek rządu Francji (1957-1958), pierwszy prezydent tego kraju od 1 sierpnia 1960 do 27 października 1963 oraz premier rządu autonomicznego do 31 grudnia 1960. Pierwszą kadencję zakończyło obalenie Magi przez generała Christophe Soglo.

</doc>
<doc id="978797" url="https://pl.wikipedia.org/wiki?curid=978797" title="Herbert Otto Gille">
Herbert Otto Gille

Herbert Otto Gille (ur. 8 marca 1897 w Bad Gandersheim, zm. 26 grudnia 1966 w Stemmen k. Hanoweru) – SS-Obergruppenführer i General Waffen-SS.
Życiorys.
Jako dowódca dywizjonu artylerii brał udział w napaści na Polskę w 1939 roku. Dowodził 5 Dywizją Pancerna SS „Wiking”. W czasie walk toczonych z Armią Czerwoną na przełomie 1944 i 1945 roku dowodził IV Korpusem Pancernym SS, nie zdołał jednak przebić się do oblężonego Budapesztu. W 1959 roku był jednym z założycieli (obok Seppa Dietricha, Gottloba Bergera i Heinza Lammerdinga) związku byłych SS-manów (HIAG) i współwydawcą skrajnie prawicowych czasopism "Der Freiwillige" i "Nation Europa", w których m.in. gloryfikowano działalność Waffen-SS. 

</doc>
<doc id="978803" url="https://pl.wikipedia.org/wiki?curid=978803" title="Olszewko (Olszewo)">
Olszewko (Olszewo)

Olszewko (niem. "Klein Olschau") – część wsi Olszewo w Polsce, położona w województwie warmińsko-mazurskim, w powiecie nidzickim, w gminie Nidzica. Wchodzi w skład sołectwa Olszewo.
W latach 1975–1998 Olszewko administracyjnie należało do województwa olsztyńskiego.

</doc>
<doc id="978805" url="https://pl.wikipedia.org/wiki?curid=978805" title="Krzyk mózgowy">
Krzyk mózgowy

Krzyk mózgowy, inaczej płacz mózgowy, "cri encèphalique", "encephalitic cry" – określenie spotykane szczególnie w starszych podręcznikach medycznych i opracowaniach, charakteryzujące jeden z objawów poważnych zaburzeń ze strony ośrodkowego układu nerwowego, np. zapalenia mózgu. Opisywane zwłaszcza u dzieci, ale również u dorosłych. W obecnej literaturze medycznej używane rzadko. Aktualnie ten objaw zazwyczaj jest charakteryzowany jako donośny i piskliwy płacz, często związany z przeczulicą.
Krzyk mózgowy jest mylony przez przeciwników szczepień z tzw. nieutulonym (niekontrolowanym, nieustającym) płaczem - płaczem trwającym ponad 3 godziny, występującym w dniu szczepienia albo dniu następnym. Niekontrolowany płacz występuje jako powikłanie poszczepienne u niemowląt (do 0,42% szczepionych niemowląt; 0,15% na dawkę), pojawiające się przeważnie 6–18 godzin po szczepieniu. Zazwyczaj nie jest związany z uszkodzeniem układu nerwowego czy innymi zaburzeniami neurologicznymi. Wystąpienie nieustającego płaczu jest wskazaniem do poinformowania o tym lekarza przy kolejnych szczepieniach i zachowania wtedy szczególnej ostrożności, nie jest bezwzględnym przeciwwskazaniem do kolejnych szczepień.
W odróżnieniu od niekontrolowanego płaczu - krzyk (płacz) mózgowy jako objaw poważnych zaburzeń ośrodkowego układu nerwowego nie występuje samoistnie, lecz towarzyszą mu inne objawy neurologiczne i objawy choroby podstawowej, wskazujące na zagrożenie życia i zdrowia, będące przesłanką do hospitalizacji w oddziale intensywnej terapii medycznej.

</doc>
<doc id="978807" url="https://pl.wikipedia.org/wiki?curid=978807" title="Czarneccy herbu Łodzia">
Czarneccy herbu Łodzia



</doc>
<doc id="978808" url="https://pl.wikipedia.org/wiki?curid=978808" title="Rezerwat przyrody Jezioro Lubiatowskie im. profesora Wojciecha Górskiego">
Rezerwat przyrody Jezioro Lubiatowskie im. profesora Wojciecha Górskiego

Jezioro Lubiatowskie im. profesora Wojciecha Górskiego – faunistyczny rezerwat przyrody o powierzchni 375,81 ha, w województwie zachodniopomorskim, w powiecie koszalińskim, w gminie Manowo i częściowo w Koszalinie, 2,5 km na północny zachód od Manowa i 7,5 km na południowy wschód od centrum Koszalina, 1 km na północny wschód od drogi krajowej nr 11 (Koszalin-Manowo). Obszar rezerwatu obejmuje 3 jeziora: Lubiatowo Północne, Lubiatowo Południowe oraz Lubiatowo Wschodnie. Rezerwat posiada otulinę.
Jezioro o kształcie wydłużonym otoczone jest ze wszystkich stron szuwarami i innymi roślinami przybrzeżnymi, obszar bagienny. Od strony ulicy Lubiatowskiej do brzegu jeziora przylegają podmokłe łąki, niewielkie zarośla i zagajniki złożone z różnych gatunków drzew. Od strony wsi Kretomino mokradłowy brzeg porośnięty jest gęstym różnogatunkowym lasem. Brzeg jeziora niedostępny niemal na całej długości. Na południowo-zachodnim brzegu jeziora grodzisko wczesnośredniowieczne z IX/X w.
Celem ochrony jest zachowanie naturalnego środowiska lęgowego wielu rzadkich, chronionych i zagrożonych wyginięciem gatunków ptaków wodno-błotnych.
Rezerwat ustanowiono w 1956 r. W 2007 r. określono na nowo jego granice.
W 2008 r. rezerwatowi nadano imię profesora Wojciecha Górskiego.
W 2009 r. ustanowiono plan ochrony dla rezerwatu.
Fauna.
ropucha szara ("Bufo bufo"), żaba wodna ("Rana esculenta"), żaba jeziorkowa ("Rana lessonae"), żaba trawna ("Rana temporaria"), żaba moczarowa ("Rana arvalis"), jaszczurka zwinka ("Lacerta agilis"), padalec zwyczajny ("Anguis fragilis").
perkozek ("Tachybaptus ruficollis"), perkoz rdzawoszyi ("Podiceps grisegena"), perkoz dwuczuby ("Podiceps cristatus"), bąk ("Botaurus stellaris"), czapla siwa ("Ardea cinerea"), bocian czarny ("Ciconia nigra"), gęś gęgawa ("Anser anser"),
gęś białoczelna ("Anser albifrons"), gęś zbożowa ("Anser fabalis"), łabędź niemy ("Cygnus olor"), łabędź krzykliwy ("Cygnus cygnus"), łabędź czarnodzioby ("Cygnus columbianus"), ohar ("Tadorna tadorna"), krzyżówka ("Anas platyrhynchos"), cyraneczka ("Anas crecca"), krakwa ("Anas strepera"), świstun ("Anas penelope"), cyranka ("Anas querquedula"), płaskonos ("Anas clypeata"), gągoł ("Bucephala clangula"), nurogęś ("Mergus merganser"), rybołów ("Pandion haliaetus"), żuraw ("Grus grus"), zimorodek ("Alcedo atthis"), sowa błotna ("Asio flammeus"), bekas kszyk ("Gallinago gallinago"), derkacz ("Crex crex").
Turystyka.
Od południa i wschodu rezerwat obchodzą znakowane szlaki turystyczne: czerwony Szlak im. Józefa Chrząszczyńskiego (o długości 50 km; Koszalin ul. Gdańska→ Góra Chełmska→ rezerwat Jezioro Lubiatowskie→ Manowo→ Rosnowo→ Tychowo), zielony Szlak Kamieni Granicznych (Dzierżęcino→ Bonin) oraz zielony Szlak Rowerowy Gotów.
Po północno-wschodniej stronie jeziora "wioska indiańska".

</doc>
<doc id="978809" url="https://pl.wikipedia.org/wiki?curid=978809" title="Moczysko">
Moczysko

Moczysko (niem. "Adlershorst") – osada leśna w Polsce położona w województwie warmińsko-mazurskim, w powiecie nidzickim, w gminie Nidzica. Miejscowość wchodzi w skład sołectwa Napiwoda.
W latach 1975–1998 miejscowość administracyjnie należała do województwa olsztyńskiego.
Miejscowość wzmiankowana w XVIII wieku jako osada powstała wokół dawnej karczmy. Zabudowa osady pochodzi z końca XIX i początków XX wieku. Niegdyś w Moczysku znajdowała się huta szkła. Nieopodal osady dobrze utrzymany cmentarz wojenny z 1914.

</doc>
<doc id="978811" url="https://pl.wikipedia.org/wiki?curid=978811" title="Quirinus Ignatius Maria Mok">
Quirinus Ignatius Maria Mok

Quirinus Ignatius Maria Mok (ur. 25 stycznia 1925 w Amsterdamie, zm. 12 sierpnia 2005 w Lejdzie) – niderlandzki lingwista, specjalizujący się w literaturze okcytańskiej.

</doc>
<doc id="978812" url="https://pl.wikipedia.org/wiki?curid=978812" title="Wolisko">
Wolisko



</doc>
<doc id="978814" url="https://pl.wikipedia.org/wiki?curid=978814" title="Wolisko (powiat nidzicki)">
Wolisko (powiat nidzicki)

Wolisko (niem. "Wolisko", w latach 1938–1945 "Schnepfenberge") – osada leśna w Polsce położona w województwie warmińsko-mazurskim, w powiecie nidzickim, w gminie Nidzica. Miejscowość wchodzi w skład sołectwa Napiwoda.
W latach 1975–1998 miejscowość administracyjnie należała do województwa olsztyńskiego.

</doc>
<doc id="978815" url="https://pl.wikipedia.org/wiki?curid=978815" title="Abu Szam">
Abu Szam



</doc>
<doc id="978816" url="https://pl.wikipedia.org/wiki?curid=978816" title="Ellis Clarke">
Ellis Clarke

Sir Ellis Emmanuel Innocent Clarke (ur. 28 grudnia 1917 w Belmont, zm. 30 grudnia 2010) – trynidadzko-tobagijski polityk. 
Pierwszy prezydent tego kraju od 1 sierpnia 1976 do 13 marca 1987, drugi i ostatni Gubernator Generalny od 15 września 1972 do 1 sierpnia 1976. 
24 listopada 2010 przeszedł zawał. Zmarł 30 grudnia 2010 w wieku 93 lat.

</doc>
<doc id="978823" url="https://pl.wikipedia.org/wiki?curid=978823" title="Parowa (powiat nidzicki)">
Parowa (powiat nidzicki)

Parowa (niem. "Springborn") – osada leśna w Polsce położona w województwie warmińsko-mazurskim, w powiecie nidzickim, w gminie Nidzica. Miejscowość wchodzi w skład sołectwa Módłki.
W latach 1975–1998 miejscowość administracyjnie należała do województwa olsztyńskiego.
Zobacz też: Parowa

</doc>
<doc id="978826" url="https://pl.wikipedia.org/wiki?curid=978826" title="Lipton">
Lipton

Lipton – marka brytyjska produkująca zarówno herbatę tradycyjną, jak i gotową do spożycia herbatę mrożoną. W Polsce Lipton pojawił się na rynku w 1993 roku.
Rodzaje sprzedawanej herbaty.
Marka Lipton jest częścią międzynarodowego koncernu Unilever, kupującego obecnie 12% czarnej herbaty, także dla innych marek, takich jak PG Tips (Wielka Brytania), Beseda (Rosja), Brooke Bond (Indie) oraz Saga (Polska). Lipton reprezentuje około 10 procent światowego rynku herbaty (w handlu detalicznym) z kluczowymi filarami markowymi:
Instytut Herbaty Lipton.
Instytut Herbaty Lipton został założony w 1967 roku w Sharnbrook w Wielkiej Brytanii. Zajmuje się on badaniem różnych rodzajów herbat pod względem korzystnego wpływu mentalnego i fizycznego dla człowieka. Oprócz badań w samym Instytucie koordynowane są różnorodne projekty akademickie na całym świecie dotyczące wpływu herbaty. Hasłem przewodnim Instytutu jest przesłanie: "Promocja świadomości i zrozumienia istoty herbaty – od krzaka aż po filiżankę".
Instytut posiada centra badawcze oraz regionalne filie w Indiach i Kenii (gdzie posiada również własne plantacje herbaty) oraz we Francji, Japonii, Chinach i Stanach Zjednoczonych. Integralną częścią Instytutu jest najbardziej wysunięta na północ plantacja herbaty na świecie – w siedzibie głównej instytutu w Sharnbrook w Wielkiej Brytanii. Herbata w tej plantacji rośnie w specjalnie stworzonym środowisku, gdzie hodowane są gatunki herbat z całego świata i eksperymentalnie modyfikowane i przetwarzane w trudnych warunkach środowiskowych, co ma skutkować uzyskaniem nowych gatunków herbat. Ostatnie prace badawcze skupiają się na taninie, flawonoidach oraz antyoksydantach, które występują naturalnie w herbacie i mają pozytywny wpływ na zdrowie człowieka.
Historia.
Markę rozpowszechnił szkocki handlowiec Sir Thomas Johnstone Lipton, który w 1871 roku w Glasgow założył swój pierwszy sklep spożywczy. Doświadczenie nabyte w podróżach po Stanach Zjednoczonych wykorzystywał on w biznesie i jako jeden z pierwszych zaczął stosować chwyty marketingowe, organizując pokazy i promocje swoich produktów. W 1885 roku w Nebrasce powstała firma Johnstone Packing, która pozwala Liptonowi na rozprowadzanie swoich produktów na kontynencie amerykańskim.
Lipton posiada własne plantacje od 1890 roku (znajdowały się one na Cejlonie), obecnie większość z nich znajduje się we wschodniej Afryce m.in. w Kenii i Tanzanii – łącznie około 11 tysięcy hektarów ogrodów herbacianych. Oprócz tego spółka utrzymuje nieprzerwane dostawy od dostawców herbaty w 35 krajach na całym świecie.
Sukcesy handlowe Thomasa Liptona oraz jego dążenie do uczynienia drogiego i luksusowego towaru, jakim była wówczas herbata, artykułem ogólnodostępnym i tanim, zaowocowały nadaniem jego firmie przez Królową Wiktorię w 1895 roku tytułu oficjalnego królewskiego Dostawcy Dworu, a w 1898 roku tytułu szlacheckiego. W tym czasie jego firma wypuściła akcje i stała się spółką z ograniczoną odpowiedzialnością – Lipton Ltd.
W 1920 roku Thomas Lipton nawiązał współpracę z brytyjską firmą Lever Brothers, a w 1926 roku większość akcji amerykańskiego oddziału jego firmy wykupiła spółka Van den Berg. W 1927 roku Van den Berg przemianowana została na Margarine Unie, zaś w 1930 roku, po połączeniu z Lever Brothers stworzyła Unilever, jeden z największych koncernów przemysłowych w historii Europy. Unilever stopniowo przejmował udziały firmy Lipton, aż w 1972 roku stał się w całości jej właścicielem.
Thomas Lipton zmarł w 1931 roku – jego firma jest obecnie jedną z wiodących na świecie marek herbacianych, sprzedając swoje produkty w ponad 120 krajach i oferując 3000 rodzajów herbat. W 1996 roku w Pasadenie powstała pierwsza herbaciarnia firmowana przez markę Lipton.

</doc>
<doc id="978828" url="https://pl.wikipedia.org/wiki?curid=978828" title="Zapalenie mózgu">
Zapalenie mózgu

Zapalenie mózgu () – zakażenie ośrodkowego układu nerwowego, w którym proces chorobowy obejmuje mózg. Jeśli proces chorobowy toczy się jednocześnie w oponach mózgowia, określa się go jak "meningoencephalitis"; jeśli zajęty jest rdzeń kręgowy, jako "encephalomyelitis". Zapalenie mózgu najczęściej spowodowane jest infekcją wirusową, rzadziej bakteryjną. Przy niedoborze odporności przyczyną zapalenia bywają pierwotniaki oraz grzyby. Na obraz choroby składają się zaburzenia świadomości, gorączka, bóle głowy, nudności i wymioty, senność, bóle mięśni, niedowład połowiczy, niezborność, napady padaczkowe oraz objawy ogniskowe. Może prowadzić do trwałego uszkodzenia mózgu i śmierci.
Diagnostyka.
W płynie mózgowo-rdzeniowym zwykle jest podwyższone stężenie białek i leukocytów. Diagnoza jest często stawiana po wykryciu w tym płynie przeciwciał lub DNA albo RNA, PCRem, specyficznych dla poszczególnych wirusów.
Etiologia.
Wirusowe zapalenia mózgu.
Najistotniejszym czynnikiem etiologicznym zapaleń mózgu są wirusy neurotropowe. Najczęstsze jest opryszczkowe zapalenie mózgu wywołane wirusem opryszczki pospolitej. Zachorowalność to 2 przypadki na milion. Śmiertelność nieleczonych wynosi od 50-75% i większość przeżywających ma długotrwałe upośledzenie motoryczne i fizyczne. W wyniku leczenia śmiertelność spada do 20%. Niektóre inne postaci wirusowych zapaleń mózgu to:
Leczenie.
W przypadku zapalenia wywołanego wirusem opryszczki podaje się leki przeciwwirusowe (m.in. acyklowir). W pozostałych przypadkach podaje się działające przeciwzapalne kortykosterydy oraz stosuje się leczenie objawowe.

</doc>
<doc id="978834" url="https://pl.wikipedia.org/wiki?curid=978834" title="Félix Houphouët-Boigny">
Félix Houphouët-Boigny

Félix Houphouët-Boigny / zwany Papa Houphouët lub Le Vieux (ur. 18 października 1905 w Jamusukro, zm. 7 grudnia 1993 tamże) – iworyjski polityk, pierwszy prezydent Wybrzeża Kości Słoniowej od 3 listopada 1960 do swej śmierci. Szef państwa od 7 sierpnia do 3 listopada 1960.
Życiorys.
Syn zamożnego wodza plemiennego Baoulé i plantatora. W dzieciństwie uczęszczał do szkoły misyjnej i przyjął chrzest w obrządku katolickim. Pracował jako wiejski lekarz, jednocześnie realizując karierę plantatora. Karierę polityczną rozpoczął jako współzałożyciel Afrykańskiego Syndykatu Rolniczego, utworzonego w 1944 roku przez niezadowolonych afrykańskich plantatorów. Celem syndykatu była obrona ich interesów przed europejskimi osadnikami. W pierwszych wyborach do parlamentu na terenie Wybrzeża Kości Słoniowej został wybrany do francuskiego Zgromadzenia Narodowego. W 1946 roku zyskał reelekcję. W tym samym roku założył Partię Demokratyczną Wybrzeża Kości Słoniowej (PDCI). Partia była członkiem federacji partii znanej jako Afrykańskie Zjednoczenie Demokratyczne, której to Houphouët-Boigny pozostawał przewodniczącym. Tworzony przez niego ruch był powiązany z Francuską Partią Komunistyczną.
Pod koniec lat 40. administracja kolonialna była coraz bardziej nieprzechylna PDCI, zwłaszcza po tym gdy komuniści francuscy weszli w skład opozycji. W październiku 1950 roku Houphouët-Boigny postanowił zreorganizować ruch – zerwał z komunistami i nawiązał współpracę z administracją kolonialną. W okresie od 1956 do 1960 roku dzielił swój czas pomiędzy Francję (gdzie był członkiem Zgromadzenia Narodowego i ministrem) a Wybrzeżem Kości Słoniowej (był burmistrzem Abidżanu i liderem partii).
W 1959 został premierem rządu Wybrzeża Kości Słoniowej i pierwszym prezydentem niepodległego kraju. W 1960 ponownie wybrany prezydentem. Reelekcję uzyskał w 1965, 1970, 1975, 1980, 1985 i 1990. Przybrał orientację kapitalistyczną, a w polityce zagranicznej prowadził współpracę z krajami które przyjęły podobny kurs. Ściśle współpracował z Francją (przez co uchodził za promotora francuskiego neokolonializmu). Występował przeciwko lewicowym rewolucyjnym ruchom afrykańskim i był krytykowany przez kontynentalnych przywódców za bliskie stosunki dyplomatyczne z RPA. Wspólnie z Maurice’em Yameogo – prezydentem Górnej Wolty – planował połączenie obu państw, jednak projekt ten nigdy nie doczekał się realizacji. 25 maja 1963 brał udział w szczycie w Addis Abebie – stolicy Etiopii – powołującym Organizację Jedności Afrykańskiej (OJA)
Na okres jego rządów przypadł boom gospodarczy, który zapewnił Wybrzeżu Kości Słoniowej solidne nadwyżki finansowe. O ile gospodarka za jego rządów rozwijała się w szybkim tempie to pieniądze były szybko wydawane. W 1983 wybrał miasto Jamusukro na stolicę Wybrzeża Kości Słoniowej, zaczynając jego rozbudowę (Przyczyną przeniesienia stolicy do Jamusukro było to, że mieszkało tam rodzime plemię prezydenta). Kilka lat po śmierci Houphueta-Boigny’ego – w 1997 – iworyjski rząd ogłosił bankructwo kraju.
Do 1990 prowadził rządy autorytarne, jednopartyjne. Zrezygnował z nich w 1990 roku wprowadzając prodemokratyczne poprawki do konstytucji. Pierwsze wielopartyjne wybory również wygrał Houphouët-Boigny i PDCI. Pomimo formalnej demokratyzacji dzierżył w swych rękach dyktatorską władzę do końca życia, prowadząc życie w znacznym przepychu. Zmarł w 1993, a jego następcą jako prezydenta i przywódcy partii został Henri Konan Bédié. Śmierć Houphouët-Boigny położyła kres porządkowi politycznemu na Wybrzeżu, zapoczątkowując ostrą rywalizację między grupami politycznymi w państwie.
Upamiętnienie.
Jego imieniem nazwano Uniwersytet w Abidżanie, Stade Félix Houphouët-Boigny tamże oraz jedną z nagród UNESCO. 18 października 2009 obchodzono religijne uroczystości w Jamusukro z okazji 104. rocznicy urodzin Houphoueta-Boiny’ego.

</doc>
<doc id="978837" url="https://pl.wikipedia.org/wiki?curid=978837" title="Dekanat Kraków-Podgórze">
Dekanat Kraków-Podgórze

Dekanat Kraków – Podgórze – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzą m.in. parafie:
Sąsiednie dekanaty.
Kraków–Kazimierz, Kraków–Borek Fałęcki, Kraków–Mogiła, Kraków–Prokocim, Kraków–Salwator, Mogilany, Skawina, Wieliczka

</doc>
<doc id="978839" url="https://pl.wikipedia.org/wiki?curid=978839" title="Scooby Doo i baśnie z tysiąca i jednej nocy">
Scooby Doo i baśnie z tysiąca i jednej nocy

Scooby Doo i baśnie z tysiąca i jednej nocy lub 101 opowieści Scooby Doo (ang. "Scooby-Doo in Arabian Nights") – piąty film animowany z serii o Scoobym Doo, z roku 1994.
Fabuła.
Kudłaty i Scooby zatrudniają się na dworze Kalifa jako nadworni kontrolerzy jedzenia. Jednak, nie mając umiaru zjedli całe jedzenie dla niego przeznaczone. Za to mają być ukarani. Aby go zanudzić i uciec, Kudłaty opowiada dwie historie, przebrany za uroczą dziewczynę.
Premiera filmu w Polsce na antenie Cartoon Network odbyła się w sobotę, 7 maja 2005 w Kinie Cartoon Network.
Wersja polska.
Wersja polska: Master Film na zlecenie Warner Bros.
Reżyseria: Elżbieta Jeżewska
Dialogi: Dorota Filipek-Załęska
Dźwięk: Elżbieta Mikuś
Montaż: Jan Graboś
Kierownictwo produkcji: Ewa Chmielewska
Wystąpili:
Tekst piosenki: Andrzej Brzeski
Opracowanie muzyczne: Eugeniusz Majchrzak
Piosenkę śpiewali: Maciej Molęda i Paweł Hartlieb

</doc>
<doc id="978841" url="https://pl.wikipedia.org/wiki?curid=978841" title="Borowy Młyn (powiat nidzicki)">
Borowy Młyn (powiat nidzicki)

Borowy Młyn (niem. "Heidemühle") – wieś przymłyńska w Polsce położona w województwie warmińsko-mazurskim, w powiecie nidzickim, w gminie Nidzica. Miejscowość wchodzi w skład sołectwa Kanigowo.
Osada wzmiankowana po raz pierwszy w 1500.
W latach 1975–1998 miejscowość administracyjnie należała do województwa olsztyńskiego.

</doc>
<doc id="978843" url="https://pl.wikipedia.org/wiki?curid=978843" title="Take Up Thy Stethoscope and Walk">
Take Up Thy Stethoscope and Walk

Take Up Thy Stethoscope and Walk – utwór muzyczny brytyjskiego zespołu rockowego Pink Floyd. Pochodzi z wydanej w 1967 roku debiutanckiej płyty "The Piper at the Gates of Dawn" i jest kompozytorskim debiutem późniejszego lidera grupy, Rogera Watersa
Kompozycja.
Konstrukcja kompozycji zbudowana jest na zasadzie ciągłego przyspieszania tempa, a także prezentacji niespokojnego stylu gry na gitarze Syda Barretta oraz szaleńczych partii klawiszowych Ricka Wrighta.
Tytuł.
Tytuł utworu jest nawiązaniem do Ewangelii św. Jana:
Tekst utworu.
Tematyka utworu, która związana jest z chorobą, odbiega od reszty albumu, stworzonego de facto przez Barretta, zawiera za to elementy charakterystyczne dla późniejszych dzieł samego Watersa. Motyw kliniczny powrócił później jeszcze choćby w utworach „Free Four” czy „Comfortably Numb”.
Jest prawdopodobnie dziełem przypadku, że użycie frazy „Doctor, Doctor” na początku tej piosenki, podobnie jak było to w przypadku późniejszego solowego utworu Watersa, „Amused to Death”, który pojawił się na jego płycie pod tym samym tytułem (1992).

</doc>
<doc id="978844" url="https://pl.wikipedia.org/wiki?curid=978844" title="Hrabstwo Pike (Illinois)">
Hrabstwo Pike (Illinois)

Hrabstwo Pike – hrabstwo w USA, w stanie Illinois, według spisu z 2000 roku liczba ludności wynosiła 17 384. Siedzibą hrabstwa jest Pittsfield.
Geografia.
Według spisu hrabstwo zajmuje powierzchnię 2199 km2, z czego 2150 km2 stanowią lądy, a 48 km2 (2,19%) stanowią wody.
Sąsiednie hrabstwa.
Hrabstwo Pike jest jednym z nielicznych hrabstw w USA, które graniczy z 9 innymi hrabstwami. W stanie Illinois znajdują się dwa takie hrabstwa, drugim jest hrabstwo La Salle.
Historia.
Hrabstwo Pike powstało w 1821 z hrabstwa Madison. Zostało nazwane na cześć Zebulon'a Pike'a, członka ekspedycji naukowej w 1806 roku mającej na celu stworzenie mapy części Luizjany.
Demografia.
Według spisu z 2000 roku hrabstwo zamieszkuje 17 384 osób, które tworzą 6876 gospodarstw domowych oraz 4778 rodzin. Gęstość zaludnienia wynosi 8 osób/km2. Na terenie hrabstwa jest 8011 budynków mieszkalnych o częstości występowania wynoszącej 4 budynków/km2. Hrabstwo zamieszkuje 97,38% ludności białej, 1,50% ludności czarnej, 0,17% rdzennych mieszkańców Ameryki, 0,24% Azjatów, 0,03% mieszkańców Pacyfiku, 0,12% ludności innej rasy oraz 0,56% ludności wywodzącej się z dwóch lub więcej ras, 0,50% ludności to Hiszpanie, Latynosi lub inni.
W hrabstwie znajduje się 6876 gospodarstw domowych, w których 30,50% stanowią dzieci poniżej 18 roku życia mieszkający z rodzicami, 58,50% małżeństwa mieszkające wspólnie, 7,80% stanowią samotne matki oraz 30,50% to osoby nie posiadające rodziny. 27,80% wszystkich gospodarstw domowych składa się z jednej osoby oraz 16,10% żyje samotnie i ma powyżej 65 roku życia. Średnia wielkość gospodarstwa domowego wynosi 2,42 osoby, a rodziny wynosi 2,94 osoby.
Przedział wiekowy populacji hrabstwa kształtuje się następująco: 24,10% osób poniżej 18 roku życia, 10,40% pomiędzy 18 a 24 rokiem życia, 25,70% pomiędzy 25 a 44 rokiem życia, 23,20% pomiędzy 45 a 64 rokiem życia oraz 19,20% osób powyżej 65 roku życia. Średni wiek populacji wynosi 40 lat. Na każde 100 kobiet przypada 98,10 mężczyzn. Na każde 100 kobiet powyżej 18 roku życia przypada 95,30 mężczyzn.
Średni dochód dla gospodarstwa domowego wynosi 31 127 USD, a średni dochód dla rodziny wynosi 38 583 dolarów. Mężczyźni osiągają średni dochód w wysokości 27 687 dolarów, a kobiety 18 440 dolarów. Średni dochód na osobę w hrabstwie wynosi 15 946 dolarów. Około 9,80% rodzin oraz 12,40% ludności żyje poniżej minimum socjalnego, z tego 14,70% poniżej 18 roku życia oraz 11,40% powyżej 65 roku życia.

</doc>
<doc id="978846" url="https://pl.wikipedia.org/wiki?curid=978846" title="Pólko (powiat nidzicki)">
Pólko (powiat nidzicki)

Pólko(niem. "Terten") – osada leśna w Polsce położona w województwie warmińsko-mazurskim, w powiecie nidzickim, w gminie Nidzica. Miejscowość wchodzi w skład sołectwa Jabłonka.
W latach 1975–1998 miejscowość administracyjnie należała do województwa olsztyńskiego.

</doc>
<doc id="978847" url="https://pl.wikipedia.org/wiki?curid=978847" title="Mogiłowo">
Mogiłowo

Mogiłowo (niem. "Magilowa", w latach 1938–1945 "Gebsattel") – kolonia w Polsce położona w województwie warmińsko-mazurskim, w powiecie nidzickim, w gminie Nidzica.
Miejscowość wchodzi w skład sołectwa Frąknowo.
W latach 1975–1998 miejscowość administracyjnie należała do województwa olsztyńskiego.

</doc>
<doc id="978848" url="https://pl.wikipedia.org/wiki?curid=978848" title="Seretse Khama">
Seretse Khama

Sir Seretse Khama (ur. 1 lipca 1921 w Serowe w Beczuanie, zm. 13 lipca 1980 w Gaborone) – polityk botswański, "ojciec niepodległości" Botswany, pierwszy prezydent Botswany od 1966 do śmierci.
Życiorys.
Był synem Sekomy II (zm. 1925), wodza plemienia Bamangwato, najliczniejszego w kraju, oraz wnukiem Khamy III Dobrego. Botswana była wówczas brytyjskim protektoratem o nazwie Beczuana. W wieku 4 lat został tytularnym wodzem plemienia Bamangwato. Studiował prawo Balliol College w Oksfordzie w Wielkiej Brytanii, gdzie w 1948 wziął ślub z Angielką, Ruth Williams. Na studiach przygotowywał się do objęcia zawodu adwokata. W 1950 wyemigrował, gdyż małżeństwo to zostało ostro skrytykowane przez wuja Tshekedi (Czekedi) Khamę (1905–1959, regenta w trakcie niepełnoletności Khamy) jako wbrew plemiennej tradycji oraz przez ościenną Republikę Południowej Afryki, od której wielu członków plemienia Bamangwato było uzależnionych pod względem gospodarczym. Władze brytyjskie uległy presji Republiki Południowej Afryki i wyeliminowali Khamę wraz z jego rodziną, lecz prawie wszyscy członkowie plemienia zachowali wobec niego wierność.
W 1956 zezwolono mu na powrót, z czego skorzystał, wyrzekłszy się wszelkich roszczeń do sprawowania rządów. W 1957 wszedł w skład Rady Protektoratu Beczuany. Przyczynił się do przyspieszenia przeobrażeń konstytucyjnych w kraju. W 1962 założył Demokratyczną Partię Botswany, obejmując jej przywództwo. Od 1965 sprawował urząd premiera autonomicznego rządu protektoratu Beczuana po tym, jak otrzymała ona pełny samorząd, a sam Khama uzyskał większość głosów. 29 września 1966 otrzymał tytuł szlachecki. 30 września tego roku Beczuana stała się niepodległym państwem o nazwie Republika Botswany, a Khama został wybrany prezydentem i szefem rządu niepodległej republiki Botswany. 14 lat swoich rządów poświęcił, jako zwolennik porozumienia społecznego i demokracji, m.in. ostremu występowaniu przeciwko rasizmowi w państwach sąsiadujących – RPA i Rodezji.
Razem z Ruth Williams miał czwórkę dzieci: córkę Jacqueline oraz trzech synów: Seretse Iana (prezydenta Botswany w latach 2008–2018) oraz bliźnięta Tshekedi i Anthony.

</doc>
<doc id="978850" url="https://pl.wikipedia.org/wiki?curid=978850" title="Bujaki">
Bujaki



</doc>
<doc id="978851" url="https://pl.wikipedia.org/wiki?curid=978851" title="Société Bic">
Société Bic

Société Bic S.A. (nazywana potocznie "Bic") – francuskie przedsiębiorstwo założone w 1945 roku przez barona Marcela Bicha i Edouarda Buffarda, mające swoją siedzibę w Clichy.
Przedsiębiorstwo zajmuje się produkcją tanich produktów jednorazowego użytku, takich jak np. długopisy, ołówki, zapalniczki, zapalarki oraz maszynki do golenia. Dodatkowo Bic skupia znane na rynku marki: Ballograf, Conte, Sheaffer, WiteOut oraz Tipp-Ex.
Firma rozwija oddziały w dwóch branżach: Bic Sport, oferujący szeroki asortyment produktów do sportów wodnych i Bic Graphic, oferujący różnorodne produkty promocyjne (gadżety). Produkty Bica sprzedawane są w ponad 160 krajach. Każdego dnia konsumenci kupują 22 mln artykułów piśmienniczych. 
W listopadzie 2018 ogłoszono zbycie marki Bic Sport (m.in. deski surfingowe, deski windsurfingowe) na rzecz estońskiej firmy Tahe Outdoors, co wiąże się z zamknięciem fabryki w Vannes.

</doc>
<doc id="978853" url="https://pl.wikipedia.org/wiki?curid=978853" title="Potidaja">
Potidaja

Potidaja (łac. "Potidaea", gr. "Ποτίδαια") – starożytne miasto, kolonia Koryntu na wybrzeżu Chalkidyki. Została założona około roku 600 p.n.e. Należała do Związku Morskiego, lecz zbuntowała się w 432 p.n.e. przeciw podniesieniu składki. W 430 p.n.e. bunt został stłumiony, a miasto zostało podporządkowane Atenom.
Po klęsce Aten w wojnie peloponeskiej Potidaja przeszła pod władzę Olintu, pod którą pozostawała do 363 p.n.e., gdy ponownie została podporządkowana Atenom. W 356 p.n.e. miasto przejął Filip II, a w 316 p.n.e. zniszczona w trakcie wojen Potidaja została na nowo założona przez Kasandra jako "Cassandreia".
Miejsce kilku bitew:

</doc>
<doc id="978854" url="https://pl.wikipedia.org/wiki?curid=978854" title="Bujaki (województwo warmińsko-mazurskie)">
Bujaki (województwo warmińsko-mazurskie)

Bujaki (dawniej niem. "Bujaken") – osada w Polsce położona w województwie warmińsko-mazurskim, w powiecie nidzickim, w gminie Nidzica. Miejscowość wchodzi w skład sołectwa Dobrzyń. W latach 1975–1998 miejscowość administracyjnie należała do województwa olsztyńskiego.
W pobliżu miejscowości zachowane fragmenty żelbetowych umocnień przeciwczołgowych z czasów II wojny światowej.
Historia.
Wieś lokowana w 1545 r. na 30 łanach na prawie chełmińskim. W 1579 część łanów pozostawała jeszcze nie obsadzona. W 1648 większość gruntów wiejskim zarośnięta była lasem. W 1788 granice wsi wytyczono ponownie. W XIX wieku wieś była w posiadani właścicieli Witranowa. W 1858 r. we wsi było pięć domów. W 1871 r. mieszkało tu 106 osób. W 1880 r. w Bujakach było 151 mieszkańców. W 1883 r. we wsi było 29 koni, 85 sztuk bydła, 756 owiec i 35 świń. W 1895 r. wieś zamieszkiwały 122 osoby, w tym czasie Bujaki myły majątkiem ziemskim, obejmujących 600 ha. W 1910 r. w Bujakach było dziesięć domów. W 1925 r. majątek ziemski liczył 2043 ha ziemi. W 1939 r. mieszkało tu 424 osoby. Obecna nazwa została administracyjnie zatwierdzona 12 listopada 1946.

</doc>
<doc id="978858" url="https://pl.wikipedia.org/wiki?curid=978858" title="Kalkownia">
Kalkownia

Kalkownia – była osada w Polsce położona w województwie warmińsko-mazurskim, w powiecie nidzickim, w gminie Nidzica.
Miejscowość zanikła, nazwę zniesiono z 1.01.2021 r.
Miejscowość wchodziła w skład sołectwa Bolejny.
W latach 1975–1998 miejscowość administracyjnie należała do województwa olsztyńskiego.

</doc>
<doc id="978861" url="https://pl.wikipedia.org/wiki?curid=978861" title="Ale jazda!">
Ale jazda!

Ale jazda! – amerykański film tragikomiczny z roku 2002. 
Opis fabuły.
Film opowiada historię młodego chłopaka, którego zadanie polega na dowiezieniu tajemniczej przesyłki.
W trakcie podróży międzystanową autostradą 60 spotyka go wiele niezwykłych przygód.

</doc>
<doc id="978862" url="https://pl.wikipedia.org/wiki?curid=978862" title="Dekanat Kraków-Prądnik">
Dekanat Kraków-Prądnik

Dekanat Kraków – Prądnik – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzą parafie:
Sąsiednie dekanaty.
Kraków–Bieńczyce, Kraków – Centrum, Kraków – Kazimierz, Kraków – Krowodrza, Kraków – Mogiła, Skała "(diec. kielecka)", Słomniki "(diec. kielecka)"

</doc>
<doc id="978864" url="https://pl.wikipedia.org/wiki?curid=978864" title="Christopher Okoro Cole">
Christopher Okoro Cole

Christopher Okoro Cole (ur. 1921, zm. 1990) – polityk Sierra Leone, gubernator generalny tego kraju od 31 marca do 19 kwietnia 1971, pierwszy prezydent od 19 kwietnia do 21 kwietnia 1971.

</doc>
<doc id="978869" url="https://pl.wikipedia.org/wiki?curid=978869" title="STS-9">
STS-9

STS-9 (ang. "Space Transportation System"; znana również jako STS-41A) – szósta misja wahadłowca kosmicznego Columbia i dziewiąty lot programu lotów wahadłowców. Głównym zadaniem wyprawy było przeprowadzanie doświadczeń w zbudowanym przez ESA laboratorium Spacelab, umieszczonym i używanym w ładowni wahadłowca.
Cel lotu.
Pierwszy lot europejskiego laboratorium kosmicznego Spacelab-1, które przez cały czas orbitalnego lotu znajdowało się w ładowni wahadłowca. Pierwszy astronauta-obcokrajowiec na pokładzie amerykańskiego statku kosmicznego (Ulf Merbold ze Stuttgartu).
Przebieg misji.
Po raz pierwszy na pokładzie wahadłowca znalazła się 6-osobowa załoga. Astronauci pracowali przez całe 24 godziny (na dwie zmiany), co pozwoliło na prowadzenie badań bez przerw na odpoczynek, przy pełnym wykorzystaniu wyposażenia Spacelab do obserwacji Ziemi, badań fizyki atmosfery, plazmy kosmicznej, promieniowania kosmicznego, ultrafioletowego, rentgenowskiego i słonecznego, zagadnień z astrofizyki, biologii i techniki materiałowej.
Awaria dwóch komputerów spowodowała opóźnienie lądowania o jedną dobę. W momencie, w którym powinien rozpocząć się zapłon przednich silników RCS przestał działać jeden z czterech głównych komputerów. Po chwili Columbia straciła drugi komputer. Centrum dowodzenia postanowiło odwołać lądowanie. Wkrótce odmówił posłuszeństwa zespół IMU (zespół przyrządów kontrolujących orientację promu w przestrzeni). Dopiero osiem godzin później, kiedy Youngowi udało się naprawić jeden z dwóch zepsutych komputerów, wydano zezwolenie na lądowanie. Należało odwrócić wahadłowiec bez pomocy przednich silników RCS (zestaw rakietowych silników korekcyjnych). Operacja powiodła się. Silniki OME wyhamowały prom na tyle, że opuścił orbitę i zaczął opadać w kierunku Bazy Lotniczej Edwards w Kalifornii. Dwie minuty przed lądowaniem nastąpił wyciek hydrazyny w dwóch z trzech pomp APU (pompy na pokładzie wahadłowca, wytwarzające i utrzymujące odpowiednie ciśnienie w instalacji hydraulicznej promu). Kilka minut po wylądowaniu na skutek pożaru doszło do wybuchu w sekcji silnikowej. Gdyby pożar lub wybuch nastąpił kilka minut wcześniej, jeszcze podczas lotu, wahadłowiec straciłby sterowność i runął na ziemię. Bez pomp APU nie można kierować systemem hydraulicznym.

</doc>
<doc id="978870" url="https://pl.wikipedia.org/wiki?curid=978870" title="Sane (miasto)">
Sane (miasto)

Sane – starożytne miasto, kolonia Andros na półwyspie Pallene w Chalkidyce. Założona w roku 655 p.n.e.

</doc>
<doc id="978875" url="https://pl.wikipedia.org/wiki?curid=978875" title="Na zawsze będzie płonął">
Na zawsze będzie płonął

Na zawsze będzie płonął – pierwszy album polskiego zespołu hip-hopowego Płomień 81, wydany w 1999 roku nakładem wytwórni Asfalt Records. Większość muzyki na album stworzył O$ka. Album został wydany na kasecie, CD, oraz jako dwupłytowy winyl (tłoczony we Francji).
Pochodzący z albumu utwór pt. „Letniak” znalazł się na 88. miejscu listy „120 najważniejszych polskich utworów hip-hopowych” według serwisu T-Mobile Music.
Lista utworów.
Na podstawie źródła.

</doc>
<doc id="978877" url="https://pl.wikipedia.org/wiki?curid=978877" title="Skapte Hyle">
Skapte Hyle

Skapte Hyle – starożytne miasto w Tracji, kolonia Tazos założona w VI w. p.n.e. Miasto posiadało bogate złoża złota.

</doc>
<doc id="978878" url="https://pl.wikipedia.org/wiki?curid=978878" title="Rumia (stacja kolejowa)">
Rumia (stacja kolejowa)

Rumia – kolejowa stacja węzłowa w Rumi leżąca na linii Gdańsk Główny - Stargard. Według klasyfikacji PKP ma kategorię dworca aglomeracyjnego. Obsługuje połączenia trójmiejskiej SKM, a także międzymiastowe w obrębie północno-zachodniej części województwa pomorskiego.
Pasażerowie.
W roku 2017 wymiana pasażerska wyniosła 4,02 mln osób (11 tys. dziennie), co dało jej 17. miejsce w Polsce.
W roku 2018 wymiana pasażerska wyniosła 3,91 mln osób (10,7 tys. dziennie), co dało jej 18. miejsce w Polsce.
W roku 2019 wymiana pasażerska wyniosła 4,56 mln osób (12,5 tys. dziennie), co dało jej 18. miejsce w Polsce.
W roku 2020 wymiana pasażerska wyniosła 1,54 mln osób (4,2 tys. dziennie), co dało jej 40. miejsce w Polsce.
W roku 2021 stacja obsługiwała 6,9 tys. pasażerów na dobę (łącznie 2,52 mln osób), co dawało jej, wespół ze stacją Częstochowa i przystankiem Warszawa Ursus, 24. miejsce w kraju.
Historia.
Kolej do Rumi dotarła w roku 1870, jednakże stacja kolejowa wraz z dworcem o konstrukcji szkieletowej została uruchomiona dopiero ok. 1880 roku. Na początku XX wieku powstał nowy budynek dworca, zniszczony przez Wehrmacht w 1945. Obecny budynek dworca powstał w roku 1960.
Budynek stacyjny.
Stacja posiada przejście podziemne łączące ul. Grunwaldzką z ul. Towarową. W budynku dworcowym z 1960 r. oraz na peronach znajdują się kasowniki i tablice informacyjne z rozkładem jazdy. W latach 2013-2014 trwał remont dworca, w wyniku którego kosztem 5,14 mln zł nastąpiło odświeżenie elewacji, ocieplenie budynku oraz przebudowa wnętrz (klatki schodowe, zejścia do tunelu, nowe windy łączące wszystkie kondygnacje dworca) i ich przystosowanie do potrzeb osób niepełnosprawnych. Uporządkowano i zmniejszono część przeznaczoną pod działalność komercyjną (powierzchnia handlowa została zmniejszona z 330 m² do 120 m²) oraz powierzchnię dla pasażerów (do około 320 m²). Obecnie w holu dworca znajduje się tylko niewielka poczekalnia i dwie kasy biletowe, a na zewnątrz budynku powstały dodatkowe, zadaszone miejsca siedzące dla pasażerów.
Po przebudowie 80% powierzchni budynku znalazło się w gestii miasta Rumia, które umieściło tu Stację Kultura (otwartą we wrześniu 2014), złożoną z biblioteki (z czytelnią oraz salą konferencyjną; powierzchnia użytkowa około 490 m²), centrum kultury (pracownia plastyczna i fotograficzna, Dyskusyjny Klub Filmowy, Klub Podróżnika - razem około 100 m²) i pomieszczeń przeznaczonych dla organizacji pozarządowych (290 m²). 
Wykonawcą remontu była firma Budrem - Rybak, a projekt wnętrz opracowała pracownia Sikora Wnętrza. 

</doc>
<doc id="978885" url="https://pl.wikipedia.org/wiki?curid=978885" title="Skione">
Skione

Skione – starożytne miasto, kolonia założona przez Achajów z Pellene (na Peloponezie) na północnym wybrzeżu Morza Egejskiego. Kolonia powstał w roku 700 p.n.e. 

</doc>
<doc id="978886" url="https://pl.wikipedia.org/wiki?curid=978886" title="Wojciech Kozłowski">
Wojciech Kozłowski

Wojciech Kozłowski (ur. 25 czerwca 1989 w Kikole) – polski siatkarz, grający na pozycji przyjmującego w polskim klubie Delecta Chemik Bydgoszcz.
Wychowanek Chemika. Wielokrotny Mistrz Województwa w piłce plażowej w kategorii kadetów i juniorów. Powołany do kadry narodowej kadetów w 2007.

</doc>
<doc id="978891" url="https://pl.wikipedia.org/wiki?curid=978891" title="Oscar Peterson">
Oscar Peterson

Oscar Emmanuel Peterson (ur. 15 sierpnia 1925 w Montrealu, zm. 23 grudnia 2007 w Mississauga) – kanadyjski pianista jazzowy i kompozytor. Posiada w swoim dorobku ponad 200 płyt oraz siedem nagród Grammy.
Był swingującym improwizatorem. Silna lewa ręka Petersona, szczególnie wyróżniająca się w grze solowej, wskazuje, że czerpał inspirację nie tylko od Arta Tatuma, lecz również od jego poprzedników: Fatsa Wallera i Jamesa P. Johnsona z ich potężnymi liniami basowymi.
Oscar Peterson, którego trio było początkowo nowocześniejszą wersją trzyosobowych zespołów King Cole’a i Tatuma, skłaniał się w kierunku zasady integracji, aż do czasu, kiedy najpierw stracił swojego pierwszego gitarzystę, Herba Ellisa (1959), a potem kontrabasistę Raya Browna (1966). Od końca lat 60. jego trio prezentowało jedynie muzykę fortepianową z akompaniamentem rytmicznym.

</doc>
<doc id="978893" url="https://pl.wikipedia.org/wiki?curid=978893" title="Tiao Souphanouvong">
Tiao Souphanouvong

Tiao Souphanouvong (ur. 13 lipca 1909 w Luang Prabang, zm. 9 stycznia 1995 w Wientian) – polityk laotański, książę, pierwszy prezydent tego kraju po zniesieniu monarchii. Pełnił tę funkcję od 3 grudnia 1975 do 15 sierpnia 1991 roku.

</doc>
<doc id="978898" url="https://pl.wikipedia.org/wiki?curid=978898" title="Formacja V">
Formacja V

Formacja V (pojedynczego dna) – techniczna formacja odwrócenia trendu. Formację trudno rozpoznać przed kompletnym uformowaniem ze względu na jej gwałtowną naturę.
Polega na szybkim spadku ceny do osiągnięcia wartości krytycznej, a następnie zwyżce do początkowego poziomu.

</doc>
<doc id="978904" url="https://pl.wikipedia.org/wiki?curid=978904" title="Nasze dni">
Nasze dni

Nasze dni – drugi album zespołu Płomień 81. Został wydany w 2000 roku, przez wytwórnię R.R.X.
Beaty na album robili Deus, Majki, DJ 600V, O$ka, Ceube, Dena, Waco i Tede. Scratche: DJ Romek i O$ka.

</doc>
<doc id="978905" url="https://pl.wikipedia.org/wiki?curid=978905" title="Ibrahim Nasir">
Ibrahim Nasir

Ibrahim Nasir Rannabandeyri Kilegefan (ur. 2 września 1926 w Male, zm. 22 listopada 2008 w Singapurze) – polityk malediwski, pierwszy prezydent Drugiej Republiki od 1968 do 1978. Po zakończeniu drugiej kadencji prezydenckiej wyjechał do Singapuru, gdzie przebywał do końca życia. Premier Malediwów od 11 grudnia 1957 do 11 listopada 1968.

</doc>
<doc id="978906" url="https://pl.wikipedia.org/wiki?curid=978906" title="Jhon Viáfara">
Jhon Viáfara

Jhon Eduis Viáfara Mina (ur. 27 października 1978 w Robles) – piłkarz kolumbijski grający na pozycji prawego lub defensywnego pomocnika.
Kariera klubowa.
Viáfara jest wychowankiem klubu Deportivo Pasto, w którym to w 1999 zadebiutował Copa Mustang. Po roku gry w Deportivo przeszedł do Ameriki Cali i dwukrotnie z rzędu, czyli w 2000 i 2001 wywalczył z nią mistrzostwo Kolumbii. W połowie 2001 wrócił do Deportivo, a już w 2002 przeniósł się do Once Caldas i rok później wywalczył z nim mistrzostwo fazy Apertura. W 2004 dotarł z tym klubem do finału Copa Libertadores, a w nim kolumbijski klub okazał się lepszy od Boca Juniors. Viáfara wystąpił też w przegranym z FC Porto po serii rzutów karnych meczu Pucharu Interkontynentalnego.
Latem 2005 Viáfara przeszedł do Portsmouth F.C. za 800 tysięcy funtów. W Premiership zadebiutował 13 sierpnia w przegranym 0:2 meczu z Tottenhamem Hotspur. W Portsmouth grał za kadencji Alaina Perrina, ale gdy menedżerem został Harry Redknapp, stracił miejsce w składzie. W rundzie jesiennej rozegrał 14 meczów i strzelił 1 gola (z Manchesterem City), a w styczniu 2006 przeszedł do hiszpańskiego Realu Sociedad. Tan zadebiutował 5 lutego w meczu z RCD Mallorca (2:1). W Primera División rozegrał 11 meczów, w tym we dwóch otrzymał czerwoną kartkę.
4 sierpnia 2006 Viáfara podpisał trzyletni kontrakt z Southampton F.C. W klubie tym miał pewne miejsce w składzie przez cały sezon i między innymi zdobył 2 gole w półfinałowym meczu play-off (o awans do Premiership) w meczu z Derby County, ale Southampton przegrało po serii rzutów karnych).
W 2008 Viáfara wrócił do Kolumbii i ponownie został piłkarzem Once Caldas. W 2009 wywalczył z nim mistrzostwo Apertury. W 2010 przeszedł do La Equidad.
Kariera reprezentacyjna.
W reprezentacji Kolumbii Viáfara zadebiutował w 2003. W 2004 wystąpił w Copa América 2004, a w 2007 w Copa América 2007.

</doc>
<doc id="978909" url="https://pl.wikipedia.org/wiki?curid=978909" title="Jhon Viafara">
Jhon Viafara



</doc>
<doc id="978912" url="https://pl.wikipedia.org/wiki?curid=978912" title="Rajendra Prasad">
Rajendra Prasad

Rajendra Prasad (; ur. 3 grudnia 1884 w Ziradei, Indie Brytyjskie, zm. 28 lutego 1963 w Patna, Indie) – polityk indyjski, pierwszy prezydent tego kraju od 26 stycznia 1950 do 13 maja 1962. Członek Indyjskiego Kongresu Narodowego.

</doc>
<doc id="978919" url="https://pl.wikipedia.org/wiki?curid=978919" title="Kuniwo Nakamura">
Kuniwo Nakamura

Kuniwo Nakamura (ur. 24 listopada 1943 w Peleliu, zm. 14 października 2020) – polityk Palau, szósty prezydent tego kraju w latach 1993–2001. W latach 1988–1993 wiceprezydent.
Kształcił się na Uniwersytecie Hawajskim, a następnie pracował jako nauczyciel i doradca w dziedzinie ekonomii, aby kierować zarządzaniem terytorium Palau. Jego kariera polityczna rozpoczęła się wraz z wyborami Kongresu Mikronezji w 1975 roku.
Syn japońskich imigrantów.

</doc>
<doc id="978924" url="https://pl.wikipedia.org/wiki?curid=978924" title="Historie z sąsiedztwa">
Historie z sąsiedztwa

Historie z sąsiedztwa – pierwszy album zespołu Płomień 81 po reaktywacji, trzeci w ogóle. Został wydany w 2005 roku przez wytwórnię Konkret Promo w dystrybucji firmy Fonografika. Stroną muzyczną płyty zajęli się Scoop, Zjawin, Kociołek, Ośka, Klimson oraz Rx.
Nagrania dotarły do 8. miejsca listy OLiS. 

</doc>
<doc id="978925" url="https://pl.wikipedia.org/wiki?curid=978925" title="Charles Dabbas">
Charles Dabbas

Charles Dabbas (arab. شارل دباس, ur. 1885, zm. 1935), grecko-prawosławny polityk libański, pierwszy prezydent Libanu w latach 1926-1934, premier w latach 1932-1934, przewodniczący Zgromadzenia Narodowego w 1934 roku.

</doc>
<doc id="978927" url="https://pl.wikipedia.org/wiki?curid=978927" title="Douglas Hyde">
Douglas Hyde

Douglas Hyde (irl. "Dubhghlas de hÍde") (ur. 17 stycznia 1860 w Castlerea, zm. 12 lipca 1949 w Dublinie) – irlandzki polityk, założyciel Ligi Gaelickiej, pierwszy prezydent tego kraju od 25 czerwca 1938 do 24 czerwca 1945.
Wczesne lata życia.
Przyszły prezydent Republiki Irlandzkiej urodził się w Longford House w Castlerea w hrabstwie Roscommon, podczas krótkiego pobytu jego matki w tej miejscowości. Jego ojcem był Arthur Hyde, rektor Kościoła Irlandzkiego w Kilmactranny w hrabstwie Sligo w latach 1852-1867. Tam też Douglas spędził swoje pierwsze lata życia. W 1867 jego ojciec otrzymał probostwo w Tibohine. Wraz z rodziną przeprowadził się do Frenchpark w hrabstwie Roscommon. Tam młody Douglas po raz pierwszy zetknął się z językiem irlandzkim, który go zafascynował. Rozpoczął dogłębne studiowanie tego języka. Podczas częstych wizyt w Dublinie poznał grupę osób podobnie jak on zafascynowanych tym staromodnym i powoli wymierającym językiem.
Wbrew rodzinnej tradycji Douglas nie rozpoczął kariery kościelnej. Rozpoczął naukę w dublińskim Trinity College. Opanował biegle języki francuski, niemiecki, łacinę, grekę i hebrajski. Cały czas jego pasją pozostał język irlandzki. Chęć zachowania tego języka pchnęła go w końcu do utworzenia Ligi Gaelickiej.
Liga Gaelicka.
Liga Gaelicka ("Conradh na Gaeilge") została utworzona w Dublinie 31 lipca 1893 "w celu zachowania języka irlandzkiego w Irlandii". Wśród wspierających Hyde’a działaczy irlandzkich byli Eugene O'Growney i Eoin MacNeill. Wkrótce Liga stała się wiodącą organizacją tzw. „odrodzenia gaelickiego”. Jej członkami stali się bohaterowie późniejszych walk o niepodległość Irlandii, tacy jak Patrick Pearse, Éamon de Valera, Michael Collins czy Ernest Blythe.
Z biegiem czasu Hyde z niepokojem patrzył na narastające upolitycznienie Ligi Gaelickiej, infiltrowanej przez radykalne Irlandzkie Bractwo Republikańskie. W 1915 zrezygnował z funkcji przewodniczącego Ligi. Jego następcą został radykał Patrick Pearse.
Senator.
Chociaż Hyde nie miał żadnych związków z partią Sinn Féin ani z irlandzkim ruchem niepodległościowym, to po uzyskaniu niepodległości przez Irlandię przyjął nominację do Seanad Éireann (Senatu Irlandzkiego) od swojego przyjaciele, przewodniczącego Rady Wykonawczej Wolnego Państwa Irlandzkiego William Thomas Cosgrave'a. Zasiadał tam do listopada 1925, kiedy izba wyższa irlandzkiego Parlamentu przekształciła się z ciała nominowanego w ciało wybieralne. Hyde przegrał wybory w swoim okręgu i powrócił do pracy akademickiej.
Hyde był profesorem języka irlandzkiego na uniwersytecie w Dublinie, a w latach 1931–1949 był przewodniczącym College Historical Society. Jednym z jego studentów był późniejszy prezydent Irlandii Cearbhall Ó Dálaigh.
W kwietniu 1938, po przejściu na emeryturę, premier Irlandii Éamon de Valera ponownie nominował Hyde’a do irlandzkiego Senatu. Zasiadał tam zaledwie przez kilka miesięcy, gdyż na wniosek partii Fine Gael został przez wszystkie irlandzkie partie nominowany na prezydenta tego kraju.
Kandydaturę Hyde poparli zarówno premier de Valera, jak i lider opozycji Cosgrave. Podawane są różne przyczyny tej zgodności politycznych oponentów. Uważa się, że nominacja prezydencka miała był swoistą rekompensatą za upokorzenie, jakim dla Hyde’a były przegrane wybory do Senatu w 1925. Chcieli też mieć gwarancję, że prezydent nie wykorzysta zamieszenia jakie panowało wokół nowej konstytucji i nie zechce wprowadzić rządów autorytarnych. Ponadto nominacja protestanta jakim był Hyde pozwalała odsunąć od Irlandii miano państwa wyznaniowego. Mógł być też do hołd dla twórcy Ligi Gaelickiej, która odegrała niebagatelną rolę w irlandzkiej walce o niepodległość.
Prezydent Irlandii.
Uroczysta inauguracja prezydentury Hyde’a odbyła się 25 czerwca 1938 w dawnej rezydencji lorda namiestnika Irlandii. Swą inauguracyjną mowę Hyde wygłosił w języku irlandzkim w dialekcie hrabstwa Roscommon. Nowy prezydent szybko zyskał sympatię społeczeństwa i szacunek głów innych państw. prezydent USA Franklin Delano Roosevelt nazywał go „miłym i dobrze ułożonym staroświeckim dżentelmenem”. Z królem Wielkiej Brytanii Jerzym VI (który do 1949 używał tytułu króla Irlandii) Hyde korespondował w sprawie kolekcjonowania znaczków pocztowych.
W kwietniu 1940 Hyde doznał udaru mózgu. Rozpoczęto wówczas planowanie jego państwowego pogrzebu, ale prezydent ostatecznie wyzdrowiał, aczkolwiek musiał poruszać się na wózku inwalidzkim.
Rola Hyde’a jako prezydenta była głównie ceremonialna. W czasie swojej prezydentury podjął jednak kilka istotnych decyzji. W 1944 rozpisał przedterminowe wybory, kiedy rząd de Valery nie uzyskał poparcia Parlamentu w sprawie Ustawy o transporcie. Hyde również dwukrotnie kierował do Sądu Najwyższego ustawy w celu zbadania ich zgodności z Konstytucją.
Ostatnie lata życia.
25 czerwca 1945 Hyde zrezygnował z funkcji prezydenta. Z powodu złego stanu zdrowia nie powrócił do swojej rezydencji w hrabstwie Roscommon, zwanej „Ratra”, która stała pusta od czasu śmierci Lucy Cometiny Kurtz, żony Hyde’a, która zmarła w 1937. Hyde zamieszkał więc w dawnej rezydencji sekretarza lorda namiestnika Irlandii, nazwanej „Małą Ratrą”. Zmarł tam 12 lipca 1949 o godzinie 22.00.
Jako były prezydent Hyde miał prawo do pogrzebu na koszt państwa. Pojawił się jednak problem natury protokolarnej. Ponieważ Hyde był protestantem nabożeństwo pogrzebowe celebrowane było w katedrze św. Patryka należącej do Kościoła Irlandzkiego. Prawo natomiast zabraniało katolikom uczestniczenia w protestanckiej mszy. Wszyscy członkowie rządu (oprócz dr Noela Browne’a) w czasie nabożeństwa stali przed katedrą i przyłączyli się dopiero do konduktu żałobnego po wyniesieniu trumny Hyde’a z katedry.
Hyde został pochowany w hrabstwie Roscommon, gdzie spędził większą część swojego dzieciństwa.

</doc>
<doc id="978929" url="https://pl.wikipedia.org/wiki?curid=978929" title="Wratysław Brneński">
Wratysław Brneński

Wratysław Brneński (zm. 16 sierpnia lub 21 września 1156 r.), z dynastii Przemyślidów, książę brneński w latach 1125-1129 i 1130-1156.
Wratysław Brneński był synem Oldrzycha Brneńskiego. W 1132 r. ożenił się z nieznaną z imienia ruską księżniczką. Tradycyjnie przypisywano mu dwóch synów, co nie ma żadnej podstawy źródłowej:
Ostatnio filiacja ta została zakwestionowana i Spitygniewa oraz Świętopełka uznano - hipotetycznie - za synów Świętopełka Władysławowica.

</doc>
<doc id="978934" url="https://pl.wikipedia.org/wiki?curid=978934" title="Haszim al-Atasi">
Haszim al-Atasi

Haszim al-Atasi (arab. هاشم الأتاسي), (ur. 1875, zm. 5 grudnia 1960) – polityk syryjski; premier od 3 maja do 28 lipca 1920. Pierwszy prezydent kraju w latach 1936–1939 a następnie 1949-1951 oraz 1954-1955.
Życiorys.
Urodził się w syryjskim mieście Homs w rodzinie Atasi. W 1895 roku ukończył Akademię Mülkiye w Stambule – prestiżową uczelnię osmańskiej arystokracji.

</doc>
<doc id="978942" url="https://pl.wikipedia.org/wiki?curid=978942" title="Centrum Sztuki Współczesnej">
Centrum Sztuki Współczesnej



</doc>
<doc id="978943" url="https://pl.wikipedia.org/wiki?curid=978943" title="Bernhard Grzimek">
Bernhard Grzimek

Bernhard Klemens Maria Grzimek (ur. 24 kwietnia 1909 w Nysie, zm. 13 marca 1987 we Frankfurcie nad Menem) – niemiecki lekarz weterynarii, zoolog, założyciel Narodowego Parku Serengeti, wyróżniony w 1960 Oscarem za film dokumentalny o Serengeti. Był to pierwszy niemiecki film, który uzyskał tę nagrodę. Odbył liczne podróże przyrodnicze, głównie do Australii i Afryki.
Życie.
Urodził się w Nysie w budynku przy obecnej ul. Wrocławskiej 24/25. Ojciec, adwokat i notariusz, osierocił go w wieku trzech lat i wychowała go matka Margarete. Ukończył w 1928 nyskie liceum, po czym podjął studia weterynaryjne w Lipsku, kontynuując je w Berlinie, gdzie uzyskał doktorat w 1933. Po studiach pracował w swoim zawodzie w ministerstwie rolnictwa i innych ministerstwach związanych z rolnictwem. Prowadził także badania nad zoopsychologią. W czasie II wojny światowej służył w Wehrmachcie, nie pełniąc jednak służby frontowej. W czasie II wojny światowej wielokrotnie ukrywał Żydów. Od 1 maja 1945 dyrektor ogrodu zoologicznego we Frankfurcie nad Menem, który odbudował ze zniszczeń wojennych. Zoo tym kierował do 1974. Jednocześnie prowadził szeroką działalność popularyzatorską i skierowaną na ochronę przyrody. Napisał kilkadziesiąt książek o tej tematyce, zrealizował kilka filmów i prowadził stały program telewizyjny. Jego książki miały wiele wydań także w przekładach.
Był zaangażowany w ochronę Parku Narodowego Serengeti, pełnił funkcje kuratora parków narodowych w Ugandzie i Tanzanii. 
Bernhard Grzimek miał trzech synów, w tym jednego adoptowanego. Jego drugi syn Michael Grzimek, również zoolog, był najbliższym współpracownikiem ojca; zginął w 1959 w wypadku lotniczym w kraterze Ngorongoro, podczas kręcenia filmu nagrodzonego później Oscarem. Pochowany został na terenie rezerwatu. Bernhard Grzimek ożenił się po latach z wdową po synu i adoptował swoje wnuki. Gdy zmarł, został pochowany również w rezerwacie Ngorongoro w Tanzanii, w jednym grobie z synem.
Odznaczony Wielkim Niemieckim Krzyżem Zasług, doktor honoris causa Uniwersytetu Berlińskiego. Uhonorowany znaczkiem wydanym przez Pocztę Niemiecką w 2009.
W 2008 na ścianie budynku rektoratu Państwowej Wyższej Szkoły Zawodowej w Nysie przy ul. Armii Krajowej 7, odsłonięto tablicę upamiętniającą Bernharda Grzimka.

</doc>
<doc id="978944" url="https://pl.wikipedia.org/wiki?curid=978944" title="Zakłady Chemiczne Luboń">
Zakłady Chemiczne Luboń

Zakłady Chemiczne Luboń – polskie przedsiębiorstwo branży chemicznej, produkujące nawozy oraz impregnaty do drewna, działające w Luboniu w latach 1914–2008.
Historia.
Początki działania Zakładów sięgają roku 1914 i wiążą się z nazwiskiem dr Romana Maya - wielkopolskiego przemysłowca i nauczyciela, który wykupił tereny w podpoznańskiej Starołęce i wybudował fabrykę nawozów sztucznych. Produkowano w niej superfosfat, a surowce do jego wytwarzania sprowadzano aż z Tunezji.
Po śmierci Maya fabrykę przejęła jego żona, Helena, a kilka lat później dołączył do niej inny znany Wielkopolanin - Cyryl Ratajski. Za rządów Ratajskiego nastąpił rozwój zakładów, które stały się największą organizację gospodarczą przemysłu chemicznego w Polsce.
W 1920 roku Towarzystwo Akcyjne, powstałe na bazie firmy Romana Maya, kupiło za 12 milionów marek fabrykę w Luboniu, zaprojektowaną przez znanego niemieckiego architekta - Hansa Poelziga. Uruchomione w 1914 roku zakłady, należały wówczas do najnowocześniejszych fabryk nawozów w Europie, zdolnych produkować 120 tys. ton superfosfatu rocznie. Działalność koncernu została przerwana jednak w 1939 roku.
PRL.
Po II wojnie światowej w okresie PRL-u nastąpiło wznowienie produkcji, wtedy też zakład został upaństwowiony. W zakładzie funkcjonowały wówczas działy produkujące następujące produkty: superfosfat, supertomasynę magnezową, kwas siarkowy, kwas fosforowy, sole fluorowe. Działał również dział przerobu kości produkujący mączkę kostną oraz klej kostny.
III RP.
Lata powojenne to rozwój firmy, inwestycje i poszerzanie asortymentu produktów. Podobnie jak cały przemysł, u progu lat 90. XX w. Zakłady weszły w czas gospodarki rynkowej, by po czterech latach przemian w 1994 r. przekształcić się w Spółkę Akcyjną. Rok później Zakłady Chemiczne Luboń S.A. zostały włączone do programu Narodowych Funduszy Inwestycyjnych, w ramach którego funkcjonowały do roku 1999. W tym czasie kontrolę nad firmą przejęła bowiem spółka "Luboń Management", złożona przez kadrę kierowniczą zakładów.

</doc>
<doc id="978945" url="https://pl.wikipedia.org/wiki?curid=978945" title="Hrabstwo Grundy (Illinois)">
Hrabstwo Grundy (Illinois)

Hrabstwo Grundy – hrabstwo w USA, w stanie Illinois, według spisu z 2000 r. liczba ludności wynosiła 37 535. Siedzibą hrabstwa jest Morris.
Hrabstwo graniczy z hrabstwami Kendall i Will, które są częścią aglomeracji chicagowskiej.
Geografia.
Według spisu hrabstwo zajmuje powierzchnię 1115 km², z czego 1088 km² stanowią lądy, a 27 km² (2,44%) stanowią wody. Hrabstwo w większości zajmuje preria, bogate jest w złoża węgla i kamienia budulcowego (w okolicy miasta Morris) i glinę. Przez hrabstwo przepływają rzeka Illinois i kanał Illinois-Michigan z wyspą Rock oraz linia kolejowa Chicago &amp; Alton. Głównym zajęciem mieszkańców jest rolnictwo oraz drobna wytwórczość.
Historia.
Hrabstwo Grundy powstało w 17 lutego 1841 r. z hrabstwa LaSalle. Swoją nazwę obrało na cześć Felixa Grundy, który był senatorem Stanów Zjednoczonych z ramienia stanu Tennessee i 13. prokuratorem generalnym Stanów Zjednoczonych aż do jego śmierci w 1840 r.
Pierwszy białym osadnikiem, o którym zachowały się źródła, był William Markiz. Przybył do ujścia rzeki Mazon w 1828 r. Innymi pionierami byli pułkownik Sayers, W.A. Holloway, Alexander K. Owen, John Taylor, James McCartney i Joab Chappell. Pierwsza sprzedaż ziemi państwowej została dokonana w 1835 i w 1841 r.
Demografia.
Według spisu z 2000 r. hrabstwo zamieszkuje 37 535 osób, które tworzą 14 293 gospodarstw domowych oraz 10 276 rodzin. Gęstość zaludnienia wynosi 35 osób/km². Na terenie hrabstwa jest 15 535 budynków mieszkalnych o częstości występowania wynoszącej 14 budynków/km². Hrabstwo zamieszkuje 97,09% ludności białej, 0,19% ludności czarnej, 0,24% rdzennych mieszkańców Ameryki, 0,30% Azjatów, 0,01% mieszkańców Pacyfiku, 1,30% ludności innej rasy oraz 0,87% ludności wywodzącej się z dwóch lub więcej ras, 4,13% ludności to Hiszpanie, Latynosi lub inni.
W hrabstwie znajduje się 14 293 gospodarstw domowych, w których 35,30% stanowią dzieci poniżej 18 roku życia mieszkający z rodzicami, 59,60% małżeństwa mieszkające wspólnie, 8,60% stanowią samotne matki oraz 28,10% to osoby nie posiadające rodziny. 23,50% wszystkich gospodarstw domowych składa się z jednej osoby oraz 9,40% żyje samotnie i ma powyżej 65 roku życia. Średnia wielkość gospodarstwa domowego wynosi 2,60 osoby, a rodziny wynosi 3,09 osoby.
Przedział wiekowy populacji hrabstwa kształtuje się następująco: 26,60% osób poniżej 18 roku życia, 8,30% pomiędzy 18 a 24 rokiem życia, 30,20% pomiędzy 25 a 44 rokiem życia, 22,50% pomiędzy 45 a 64 rokiem życia oraz 12,30% osób powyżej 65 roku życia. Średni wiek populacji wynosi 36 lat. Na każde 100 kobiet przypada 98,90 mężczyzn. Na każde 100 kobiet powyżej 18 roku życia przypada 97,40 mężczyzn.
Średni dochód dla gospodarstwa domowego wynosi 51 719 USD, a średni dochód dla rodziny wynosi 60 862 dolarów. Mężczyźni osiągają średni dochód w wysokości 46 392 dolarów, a kobiety 26 487 dolarów. Średni dochód na osobę w hrabstwie wynosi 22 591 dolarów. Około 3,20% rodzin oraz 4,80% ludności żyje poniżej minimum socjalnego, z tego 5,00% poniżej 18 roku życia oraz 6,00% powyżej 65 roku życia.
Okręgi.
Hrabstwo Grundy podzielone jest na 17 okręgów:

</doc>
<doc id="978946" url="https://pl.wikipedia.org/wiki?curid=978946" title="Kabirowie">
Kabirowie

Kabirowie (gr. "Kábeiroi", l. poj. "Kábeiros", łac. "Cabeiri", "Cabiri", l. poj. "Cabirus") – bóstwa czczone w starożytności w Azji Mniejszej, na wyspach Morza Egejskiego i w niektórych częściach Grecji. Zaliczani do bóstw chtonicznych, przez starożytnych uważani byli za mieszkańców głębin Ziemi – Wielkiej Matki, mających wpływ na płodność ludzi i zwierząt oraz łączonych z wydobyciem i obróbką metali. Najważniejszy ośrodek ich kultu znajdował się na Samotrace, gdzie odbywano misteria.
Nazwa i cechy.
W greckiej mitologii byli służebnikami bogini Rei, Wielkiej Matki, i dlatego często mylono ich z korybantami i kuretami. Ze względu na pradawne pochodzenie Kabirowie uchodzą za bóstwa dość zagadkowe – o ich pochodzeniu, imionach, liczbie i cechach szczególnych wiadomo niewiele, a zachowane wiadomości często są sprzeczne lub niejednoznaczne. Dotyczy to już samej nazwy tych bóstw przedstawianych jako karły, która zapewne pochodzi od lemnijskiego lub semickiego słowa "kabir" – „wielki”; powszechnie znani byli jako "Megaloi Theoi" (gr. ) – „wielcy bogowie”. Opiekowali się polami uprawnymi, ale też zwracali się do nich podczas sztormu żeglarze, dla których byli bóstwami zbawczymi. Kabirowie uważani byli również za czarowników, za kowali (co wskazywało na ich szczególne związki z podziemnym światem metali), a nawet za położników (wskutek skojarzenia, że wydobywają na zewnątrz to, co ukryte w trzewiach, głębinach).
Diodor Sycylijski nazywa ich "Idaioi Daktyloi" (gr. ) – „daktylami idajskimi” (dosł. „karły” Idy) od Idy – góry w Grecji, gdzie według najdawniejszej tradycji miał zamieszkiwać Zeus, sam uważany za jednego z Kabirów i w najdawniejszym okresie religii greckiej przedstawiany jako karzeł wielkości kciuka. Odnoszono do niego formułę: „Mniejszy niż mały, lecz większy niż wielki” (Herakles – najpotężniejszy spośród ludzi, w prehistorycznym etapie religii greckiej także miał być karłem). Daktylowie znani też byli jako Kabirowie (co w języku syryjskim i arabskim oznacza „potężnych”, „wielkich”) i postacie te otaczano kultem przede wszystkim na Samotrace, oddając im tam cześć i wyobrażając jako figurki wysokości jednej stopy.
Za kabirów uważani byli także dwaj herosi greccy – Kastor i Polluks, czczeni jako bóstwa żeglarskie widoczne na niebie w postaci gwiazd. Umieszczane na skałach nadmorskich ich posążki miały wysokość stopy; mimo niepozornych wyobrażeń również określano ich mianem „wielkich”.
Najdawniejsze znane przedstawienia Kabirów cechuje wielki schematyzm: przedstawiano ich ogólnie jako stożkowate postacie w trójkątnych, spiczastych kapturach, o obliczach pozbawionych cech indywidualnych; często trzymają w rękach lampy, których blask ma rozświetlać ciemności we wnętrzu ziemi.
Pochodzenie.
Przypisywano im różne pochodzenie i liczebność. Znany jest przekaz, iż pochodzą z góry Kabejros w Berektynii należącej do frygijskiej Macierzy Bogów; mieli tam trafić ze swej świętej wyspy Samotraki. Najczęściej uważano ich za potomków Hefajstosa i nimfy Kabejro (córki morskiego boga Proteusza) – postaci utożsamianej zarówno z Reą i Demeter, jak Hekate i Afrodytą. Podaje tak m.in. Ferekydes z Syros, który pisał, iż byli oni także rodzeństwem trzech nimf Kabiryd.
Z twierdzeń Akusilaosa wynika, że Hefajstos ze związku z Kabejro miał syna Kadmilosa, który z kolei spłodził trzech Kabirów, oni natomiast byli ojcami trzech Kabiryd. Z innych wersji mitów wynika, że było ich siedmiu, a ich ojcem był Fenicjanin Sydyk, zaś bratem Asklepios. Kolejne źródło podaje, iż było tylko dwóch Kabirów, synów Hefajstosa i Kabejro – Alkon i Eurymedont.
Mnaseas z Patary wymieniał czterech Kabirów: Aksierosa, Aksiokersę, Aksiokersosa, Kadmilosa. Byli oni utożsamiani z kultami Dionizosa, Hadesa, Hermesa i Demeter oraz z kuretami, korybantami i Dioskurami. Rzymianie zaś kojarzyli ich z Jowiszem, Merkurym, Junoną, Minerwą. Mnaseas nie podaje jednak ich pochodzenia. W tej wersji mitu było to jedynie określenie funkcji wzywanych bogów. Z tej racji identyfikowano ich też z Jazjonem i Dardanosem – herosami z Samotraki.
Kult.
Ukrywano ich podobnie jak skarby: w każdym greckim domu znajdowała się "kista" (gr. "kístē"), skrzynia, w której przechowywano szczelnie zawinięte figurki kilku Kabirów odzianych w miniaturowe ubiory; uważano bowiem, że zgodnie ze swą chtoniczną naturą zamieszkują w ciemnych jaskiniach. We wznoszonych ku ich czci świątyniach posążki te przechowywano w "adytonie" (gr. ), czyli w „świętym świętych” – wewnętrznym sanktuarium, do którego nikt nie miał wstępu poza kapłanem, który (zazwyczaj raz w roku) składał ofiarę. Ze względu na towarzyszący Kabirom kult misteryjny nazywanie ich po imieniu groziło sankcjami.
Kult ich uważany jest za przypuszczalny relikt przedhelleńskiej religii Pelazgów i najpewniej łączył się z pradawną metalurgią. Poza ważnymi jego ośrodkami na wyspach (Samotraka, Lemnos, Imbros), czczono ich również w Tebach, Atenach i innych miastach greckich. Szczególnym kultem otaczano w Tessalonice, gdzie uważano ich za patronów miasta, umieszczając ich wyobrażenia na lokalnych monetach niemal do końca III wieku n.e. Wzmianka w leksykonie Hezychiusza świadczy, że obchodzono tam ich święto – Kabiria (Καβείρια). Według świadectwa Herodota także Egipcjanie oddawali im cześć w Memfis.
Z biegiem czasu kult ich przeniknął do Rzymu, gdzie również określano ich mianem Wielkich Bogów będących odpowiednikami trzech bóstw rzymskich: Jowisza, Minerwy i Merkurego.
Ewolucja późniejsza.
W późniejszym czasie Kabirowie – bóstwa lub tylko duchy metali, przekształcili się w duchy planetarne bądź w bogów utożsamianych z planetami; za pośrednictwem alchemii zajmującej się m.in. transsubstancjacją, stali się symbolami duszy świata uwięzionej w materii (mit gnostycki), a tym samym zyskali pośrednio odniesienie do podstaw współczesnych nauk przyrodniczych.

</doc>
<doc id="978948" url="https://pl.wikipedia.org/wiki?curid=978948" title="Sylvia Heschel">
Sylvia Heschel

Sylvia Heschel, z domu Straus (ur. 1913 w Filadelfii, zm. 26 marca 2007 w Nowym Jorku) – amerykańska pianistka, żona teologa, rabina Abrahama Joshuy Heschela.
Pochodziła z rodziny rosyjskich Żydów. Dorastała w Cleveland, studiowała muzykę, filozofię i literaturę. 10 grudnia 1946 wyszła za mąż za Abrahama Joszuę Heschela. Z ich związku urodziła się córka Susannah Heschel (obecnie profesor studiów żydowskich w Dartmouth College). 
Została pochowana w Nowym Jorku.

</doc>
<doc id="978949" url="https://pl.wikipedia.org/wiki?curid=978949" title="Torone">
Torone

Torone – kolonia Chalkis w Chalkidyce. Miasto zostało założone w roku 710 p.n.e..
Zdobyte przez Ateńczyków pod wodzą Kleona w dziesiątym roku wojny peloponeskiej (422 p.n.e.), później jedno z miast członkowskich Związku Chalkidyckiego.
Prawdopodobnie w 363 roku Ateńczyk Timotheos raz jeszcze odebrał Torone, lecz wkrótce cała Chalkidyka dostała się pod panowanie macedońskie.

</doc>
<doc id="978951" url="https://pl.wikipedia.org/wiki?curid=978951" title="Waldemar Durda">
Waldemar Durda

Waldemar Durda (ur. 3 września 1959 w Durdach, zm. 14 czerwca 2007 w Nowym Sączu) – polski duchowny rzymskokatolicki z tytułem doktora, proboszcz i kustosz bazyliki kolegiackiej św. Małgorzaty w Nowym Sączu, dziekan nowosądecki, działacz społeczny.
Życiorys.
W 1978 zdał egzamin dojrzałości w II Liceum Ogólnokształcącym im. Mikołaja Kopernika w Mielcu. Od tego roku uczęszczał do Wyższego Seminarium Duchownego w Tarnowie, a w 1984 otrzymał sakrament święceń kapłańskich (na krótko przed prymicją w wypadku drogowym zginął jego ojciec). Pracę duszpasterską jako wikary wykonywał kolejno w Wierzchosławicach i tarnowskiej parafii Najświętszego Serca Pana Jezusa, w tym okresie biorąc udział w utworzeniu Tarnowskiej Fundacji Ludziom Szczególnej Troski, oraz jako diecezjalny duszpasterz osób niepełnosprawnych, zainicjował powstanie Domu Dziennego i Okresowego Pobytu dla Niepełnosprawnych. Był dyrektorem budowy Klasztoru Sióstr Karmelitanek Bosych w Tarnowie.
Ks. Durda kontynuował naukę w ramach studiów zaocznych w Salezjańskim Instytucie Nauk Wychowania Chrześcijańskiego w Warszawie, a następnie Instytucie Teologii Duchowości Katolickiej KUL, gdzie 21 kwietnia 1997 obronił pracę doktorską pod tytułem "Chrześcijańska postawa wobec cierpienia. Studium na podstawie pism ks. Michała Rękasa i publikacji miesięcznika „Apostolstwo Chorych” w latach 1930–1995" (promotorem pracy był ks. prof. dr hab. Walerian Słomka). Przez dziewięć miesięcy przebywał w Rzymie w ramach stypendium naukowego. Był autorem hasła pt. "Apostolstwo chorych" opublikowanego w "Leksykonie duchowości katolickiej" z 2002.
Po powrocie do ojczyzny utworzył Katolicki Ośrodek Studiów Społecznych w Lipnicy Murowanej. W 1998 podjął pracę w Kurii Tarnowskiej, a 12 listopada 2000 został proboszczem parafia św. Małgorzaty w Nowym Sączu przy tamtejszej bazylice kolegiackiej św. Małgorzaty, drugiej co do wielkości pod względem wiernych w diecezji tarnowskiej, zaś włodarzenie parafią objął 25 listopada 2000. Był kanonikiem gremialnym, prepozytem Kapituły Kolegiackiej, kustoszem sanktuarium Przemienienia Pańskiego oraz dziekanem dekanatu Nowy Sącz-Centrum. Jako rządca parafii farnej był zgodnie z tradycją uważany za "pierwszą osobę nowosądeckiego kościoła". Był określany jako "proboszcz cierpiących". Według badaczy historii diecezji tarnowskiej był rozważany jako kandydat do sakry biskupiej.
Był działaczem na rzecz budowy pomnika papieża Jana Pawła II na rynku przed ratuszem w Nowym Sączu. Aktywnie uczestniczył w budowie kaplicy dla wspólnoty z Bairo Novo (Nowego Osiedla), misji w Ourolania w Brazylii, którą poświęcił jako delegat Biskupa Tarnowskiego, przekazując również w darze kopię obrazu Chrystusa Przemienionego. Udzielał się w życiu kulturalnym i społecznym w Nowym Sączu, działalności charytatywnej. Zasiadł w Radzie Programowo-Naukowej Sądeckiego Uniwersytetu Trzeciego Wieku. Był także organizatorem tygodniowego odpustu ku czci Przemienienia Pańskiego, gromadzącego corocznie tysiące pielgrzymów.
Otrzymał Honorową Ciupagę Katolickiej Szkoły Podstawowej w Nowym Sączu. W 2007 został odznaczony Medalem PTTK.
Zmarł 14 czerwca 2007 na plebanii w Nowym Sączu, popełniając samobójstwo (działanie osób trzecich wstępnie wykluczyła prokuratura). W ostatnich tygodniach przed śmiercią, duchowny leczył się na depresję. Został pochowany na cmentarzu komunalnym w Nowym Sączu 22 czerwca 2007.
W pierwszą rocznicę śmierci ks. Durdy, 13 czerwca 2008 w nowosądeckiej bazylice kolegiackiej św. Małgorzaty została odsłonięta tablica pamiątkowa honorująca jego osobę.

</doc>
<doc id="978952" url="https://pl.wikipedia.org/wiki?curid=978952" title="Campeonato Matogrossense">
Campeonato Matogrossense

Campeonato Matogrossense - ligowe mistrzostwa brazylijskiego stanu Mato Grosso.
Format.
Pierwsza liga 2006
Jak we wszystkich brazylijskich rozgrywkach format może ulegać częstym zmianom.
Kluby.
Pierwsza liga 2006

</doc>
<doc id="978953" url="https://pl.wikipedia.org/wiki?curid=978953" title="Mala Powers">
Mala Powers

Mala Powers właściwie Mary Ellen Powers (ur. 20 grudnia 1931 w San Francisco, zm. 11 czerwca 2007 w Burbank) – amerykańska aktorka kinowa, telewizyjna i sceniczna.
Wychowała się w Hollywood, a debiutowała jako aktorka w wieku 11 lat w filmie "Tough as They Come". Największą popularnością cieszyła się w latach 40 i 50 XX wieku. Prawdziwą sławę przyniosła jej rola Roxanne z filmu "Cyrano de Bergerac", w którą wcieliła się mając 19 lat oraz główna rola w filmie "Outrage" opowiadającym historię ofiary gwałtu.
Po zakończeniu kariery aktorskiej prowadziła warsztaty. Na deskach teatralnych po raz pierwszy stanęła w 2002, występując w sztuce "Mr. Shaw Goes to Hollywood".
Zmarła w wieku 76 lat, przyczyną śmierci były komplikacje związane z białaczką, na którą cierpiała aktorka.

</doc>
<doc id="978955" url="https://pl.wikipedia.org/wiki?curid=978955" title="Zakłady chemiczne">
Zakłady chemiczne



</doc>
<doc id="978956" url="https://pl.wikipedia.org/wiki?curid=978956" title="Antoni Walerych">
Antoni Walerych

Antoni Walerych (ur. 9 marca 1952 w Poznaniu, zm. 17 czerwca 2017 w Czerwonaku) – polski rzeźbiarz, malarz, artysta współczesny. 
Życiorys.
Absolwent PWSSP w Poznaniu. Studiował w pracowni prof. M. Więcek-Wnuk i J. Kopczyńskiego, specjalizując się w rzeźbie. Wcześniejsza twórczość obejmowała głównie rzeźbę i medalierstwo, od 2004 również malarstwo.
Zmarł nagle 17 czerwca 2017 w swoim domu w Czerwonaku. Został pochowany na cmentarzu parafialnym św. Jana Vianneya w Poznaniu.

</doc>
<doc id="978957" url="https://pl.wikipedia.org/wiki?curid=978957" title="Dioksydan">
Dioksydan



</doc>
<doc id="978959" url="https://pl.wikipedia.org/wiki?curid=978959" title="Marek Plater-Zyberk">
Marek Plater-Zyberk

Marek Plater-Zyberk (ur. 18 stycznia 1956, zm. 11 sierpnia 2004) – twórca i pomysłodawca znanych kampanii reklamowych i realizator, razem z Dominikiem Wieczorkowskim-Rettingerem: „Star foods”, „10/pół” (nagroda MTV), „Ociec prać”, „Terravita”. Razem ze swoim przyjacielem Michałem Sergiuszem Kowalskim stworzył nowy wizerunek i kampanię reklamową dla Radia ZET.
Pochodził z hrabiowskiego rodu Platerów-Zyberków z Wabola. Był synem Henryka Stanisława i Izabeli z Rabczyńskich.
Został pochowany na Cmentarzu Komunalnym w Warszawie (Wólka Węglowa).
Jego nekrolog zawierał oryginalny dopisek "30 września 2004 r. o godz. 20.00 zakręćcie młynkiem. Do zobaczenia, Marku".

</doc>
<doc id="978963" url="https://pl.wikipedia.org/wiki?curid=978963" title="Volta Redonda FC">
Volta Redonda FC

Volta Redonda Futebol Clube - brazylijski klub piłkarski z siedzibą w mieście Volta Redonda leżącym w stanie Rio de Janeiro.
Historia.
Założenie.
W 1975 roku w Volta Redonda był tylko jeden klub zawodowy - Clube de Regatas do Flamengo zwany często "Flamenguinho". W roku tym stany Rio de Janeiro i Guanabara (obejmujący miasto Rio de Janeiro) połączyły się tworząc obecny stan Rio de Janeiro. Połączyły się także federacje piłkarskie obu stanów - "Federação Carioca de Futebol" (miasto Rio de Janeiro) i "Federação Fluminense de Desportos" (tereny stanu poza miastem Rio de Janeiro).
Na spotkaniu prezesa Companhia Siderúrgica Nacional (CSN) i burmistrza miasta Volta Redonda, Nelsona Gonçalvesa, doktora Guanayra i prezesa Confederação Brasileira de Desportos (CBD) admirała Heleno Nunesa doktor Guanayra uważał, że w Campeonato Carioca miasto powinien reprezentować dotychczas istniejący klub "Flamenguinho". Jednak admirał Heleno Nunes postanowił założyć nowy klub o nazwie Volta Redonda Futebol Clube o takich samych barwach, jakie posiada miasto - czyli czarno-żółto-białych.
Ostatecznie Volta Redonda Futebol Clube założony został 9 lutego 1976 roku w pokoju konferencyjnym siedziby federacji Federação Carioca de Futebol w obecności kierowników klubów miasta Volta Redonda Clube de Regatas Flamengo i Associação Atlética Comercial oraz przedstawicieli ratusza.
Campeonato Carioca 2005.
Volta Redonda, beniaminek pierwszej ligi mistrzostw stanu Rio de Janeiro (Campeonato Carioca) zaskoczył wszystkich obserwatorów wygrywając prestiżowy turniej Taça Guanabara (będący częścią mistrzostw stanu) po pokonaniu tak silnych klubów jak CR Vasco da Gama. Ten sukces pozwolił klubowi na walkę o mistrzostwo stanu ze zwycięzcą turnieju Taça Rio (był nim wówczas klub Fluminense de Feira Futebol Clube). W pierwszym meczu na słynnej Maracanie Volta Redonda niespodziewanie wygrał 4:3. W rewanżu wystarczał remis, jednak Fluminense wygrał 3:1 i został mistrzem stanu. Volta Redonda zadowolić się musiał tytułem wicemistrza stanu.
Copa do Brasil 2006.
W roku 2006 Volta Redonda dotarł do ćwierćfinału Copa do Brasil. W pierwszej rundzie pokonany został klub América Mineiro, w następnej Athletico Paranaense. W trzeciej rundzie Volta Redonda wyeliminował klub 15 de Novembro z miasta Campo Bom. Następnie 4 maja na Estádio São Januário Volta Redonda przegrała 1:2 z CR Vasco da Gama i została wyeliminowana z dalszych gier (w pierwszym meczu 27 kwietnia był remis 0:0).

</doc>
<doc id="978968" url="https://pl.wikipedia.org/wiki?curid=978968" title="José Gálvez FBC">
José Gálvez FBC

José Gálvez Foot Ball Club – peruwiański klub piłkarski z siedzibą w mieście Chimbote leżącym w regionie Ancash.
Historia.
Klub założony został 27 października 1951 roku pod nazwą Manuel Rivera - na cześć pochodzącego z Chimbote piłkarza Manuela Rivery Sáncheza.
Klub zmienił swą nazwę 11 listopada 1963 roku, gdyż peruwiańska federacja piłkarska doszła do wniosku, że kluby nie mogą nosić nazw wywodzących się od żyjących ludzi. Odtąd klub nazywa się José Gálvez FBC.
W roku 2006 klub spadł z pierwszej ligi peruwiańskiej (Primera división peruana) i gra obecnie w lidze regionalnej.

</doc>
<doc id="978971" url="https://pl.wikipedia.org/wiki?curid=978971" title="Josquin des Prez">
Josquin des Prez



</doc>
<doc id="978976" url="https://pl.wikipedia.org/wiki?curid=978976" title="Krzysztof Borek">
Krzysztof Borek

Krzysztof Borek (zm. 1557 lub po 1573) – polski twórca muzyki renesansowej. Uważany za jednego z pierwszych komponujących na ziemiach polskich pełne cykle mszalne. Prawdopodobnie związany z kapelą rorantystów w Krakowie.
Życiorys.
Źródła XIX-wieczne podają, że w 1521 znalazł się na dworze królowej Bony, gdzie był wykorzystywany do odpowiedzialnych zadań dworsko-politycznych. Następnie miał zostać duchownym i kapelanem królewskim. W końcu kapelmistrzem kapeli Rorantystów na Wawelu. Za datę śmierci przyjmowano 1557. Niemal wszystkie te informacje zostały jednak zakwestionowane. Część badaczy uważa, że chodzi o dwie różne osoby o nazwisku Borek.
Twórczość.
Zachowana twórczość to dwie, prawdopodobnie niekompletne (brak jednego głosu) 5-głosowe msze a cappella, przeznaczone na chór:
Obie znalezione w muzykaliach kapeli królewskiej. Dotarła do naszych czasów także "Missa Mater Matris", będąca przeróbką "Missa Mater Patris" Josquina des Prés. Większość muzykologów przyjmuje, że Borek w jakiś sposób był związany z kapelą Rorantystów (niewykluczone nawet, że był jej kierownikiem), a jego msze napisane specjalnie dla tego zespołu. Współcześnie wydana drukiem jest cała msza "Te Deum" (bez zaginionego piątego głosu) oraz "Sanctus" z mszy bez tytułu, w 5-gł. rekonstrukcji Zygmunta M. Szweykowskiego i Mirosława Perza (Kraków 1964, 1993).

</doc>
<doc id="978978" url="https://pl.wikipedia.org/wiki?curid=978978" title="Pracownik tymczasowy">
Pracownik tymczasowy

Pracownik tymczasowy – pracownik zatrudniony przez agencję pracy tymczasowej wyłącznie w celu wykonywania pracy tymczasowej na rzecz i pod kierownictwem pracodawcy użytkownika.
Pracownik tymczasowy wykonując usługę pracy tymczasowej ma analogiczne obowiązki jak inni pracownicy zatrudnieni u danego pracodawcy użytkownika. Pracownicy rekrutowani są do pracy zgodnie z wymogami stanowiska i oczekiwaniami pracodawcy.
Zasady zatrudniania pracowników tymczasowych.
Pracownik tymczasowy zatrudniany jest przez agencję pracy tymczasowej na podstawie umowy o pracę na czas określony lub umowy o pracę na czas wykonania określonej pracy.
Pracownikowi takiemu nie może być jednak powierzone wykonywanie na rzecz pracodawcy użytkownika pracy:
W celu zawarcia umowy o pracę między agencją pracy tymczasowej a pracownikiem tymczasowym pracodawca użytkownik powinien uzgodnić z tą agencją na piśmie:
Ponadto pracodawca użytkownik informuje agencję pracy tymczasowej na piśmie o:
Umowa o pracę zawarta między agencją pracy tymczasowej a pracownikiem tymczasowym powinna określać:
W umowie o pracę zawartej na czas określony strony mogą przewidzieć możliwość wcześniejszego rozwiązania tej umowy przez każdą ze stron:
Umowę o pracę zawiera się na piśmie. Jeżeli umowa o pracę nie została zawarta na piśmie, agencja pracy tymczasowej potwierdza pracownikowi tymczasowemu w formie pisemnej rodzaj zawartej umowy o pracę i jej warunki, nie później niż w drugim dniu wykonywania pracy tymczasowej.
Obowiązki pracownika tymczasowego.
Pracownik tymczasowy wykonując pracę tymczasową ma analogiczne obowiązki jak inni pracownicy zatrudnieni u danego pracodawcy użytkownika. Jest on mianowicie zobowiązany wykonywać swoją pracę sumiennie i starannie oraz stosować się do poleceń przełożonych, które dotyczą pracy, jeżeli nie są one sprzeczne z przepisami prawa lub umową o pracę. Pracownik jest obowiązany w szczególności do przestrzegania:
Odpowiedzialność materialna pracownika tymczasowego.
Ogólnie rzecz biorąc odpowiedzialność za szkody wyrządzone przez pracownika tymczasowego przy wykonywaniu pracy tymczasowej ponosi agencja pracy tymczasowej. Ma ona jednak prawo dochodzenia od pracownika zwrotu równowartości odszkodowania, które zostało wypłacone pracodawcy użytkownikowi.

</doc>
<doc id="978983" url="https://pl.wikipedia.org/wiki?curid=978983" title="Joseph Carl Robnett Licklider">
Joseph Carl Robnett Licklider

Joseph Carl Robnett Licklider (ur. 11 marca 1915, zm. 26 czerwca 1990) – amerykański informatyk, jeden z pionierów cybernetyki. Zajmował się psychoakustyką, w trakcie zimnej wojny pracował przy projekcie SAGE. Prowadził m.in. prace nad wielozadaniowością i podziałem czasu w systemach operacyjnych oraz sieciami komputerowymi.

</doc>
<doc id="978984" url="https://pl.wikipedia.org/wiki?curid=978984" title="Teresa Sawicka">
Teresa Sawicka

Teresa Sawicka (ur. 1 czerwca 1949 w Krakowie) – polska aktorka teatralna i filmowa, dr hab. nauk o sztukach pięknych.
Życiorys.
W 1972 r. ukończyła studia na PWST w Krakowie.

</doc>
<doc id="978985" url="https://pl.wikipedia.org/wiki?curid=978985" title="Gwardia Palatyńska">
Gwardia Palatyńska

Gwardia Palatyńska właściwie Straż pałacowa () – nazwa nieistniejących już oddziałów piechoty Państwa Watykańskiego. Powstała w 1850 z inicjatywy papieża Piusa IX w wyniku połączenia dwóch wcześniej istniejących jednostek watykańskich sił zbrojnych. Gwardia Palatyńska uczestniczyła w wielu działaniach zbrojnych, m.in. obronie Rzymu w 1870. Rozwiązał ją Paweł VI w 1970.
Geneza.
Papież Pius IX utworzył Gwardię Palatyńską 14 listopada 1850, decydując o połączeniu w jedną armię oddziałów dwóch wcześniejszych formacji "Guardia Civica Scelta" i "Milicji Miejskiej". Papież podjął decyzję o reformie watykańskich formacji wojskowych po powrocie z Gaety, w której schronił się z powodu rozruchów roku 1848. Dnia 16 listopada 1848 bojówki ludowe zaatakowały pałac papieski na Kwirynale. W toku wydarzeń część żołnierzy z "Guardia Civica" przeszła na ich stronę.
Regulamin powstałej wówczas gwardii określał jej zadania: "głównym zadaniem Gwardii Pallatyńskiej jest służba Świętej Osobie Jego Świętobliwości (...). Pełnić ją będzie w czasie uroczystości i w kaplicach papieskich, tak jak to do tej pory czyniła Guardia Civica Scelta, która zostaje rozwiązana". Oddziały miały podlegać jednemu z kardynałów, który nominował jej komendanta. Miała się składać z dowództwa i dwóch kompanii, po 80 żołnierzy w każdej. Rekrutowano mężczyzn w wieku od 20 do 30 lat.
Służba aktywna.
Gwardia Palatyńska rozpoczęła oficjalnie służbę 1 stycznia 1851.
W roku 1859 Pius IX zadowolony ze swojej gwardii zmienił jej nazwę na "Honorowa Gwardia Palatyńska". Utworzona została orkiestra wojskowa, żołnierze otrzymali biało-żółty sztandar z herbem papieskim i drzewcem zakończonym figurką archanioła Michała.
Po roku 1860 Państwo Kościelne weszło w ostatnią fazę swojego istnienia. Na Półwyspie Apenińskim coraz żywsze były ruchy zjednoczeniowe. Gwardia Palatyńska wypełniała rozkazy papieskie, coraz częściej eskortując dostawy żywności i uzbrojenia.
W 1867 formacja brała udział w działaniach zbrojnych przeciwko oddziałom Garibaldiego, pomagając w ich demilitaryzacji w Mentanie.
Po raz ostatni w swej historii Gwardia Palatyńska podejmowała służbę w pałacu na Kwirynale 18 września 1870. Dowódcy zostali wyłączeni z rozmów w sprawie zawarcia paktów z rządem rodzącego się Królestwa Włoch. W chwili śmierci Piusa IX, 7 lutego 1878, Gwardia Palatyńska mogła już tylko operować na niewielkim terenie, który pozostał pod jurysdykcją papieską.
Kolejny papież, Leon XIII, darzył Gwardię Palatyńską sympatią. W roku 1892 kardynał Rampolla, watykański sekretarz stanu, zredukował oddziały do jednego batalionu, dzielącego się z kolei na cztery kompanie. W 1899 zmieniono mundury na lepiej odpowiadające duchowi epoki.
Po roku 1900 władze kościelne doceniały służbę Gwardii Palatyńskiej podczas Roku Jubileuszowego, ostatnich lat życia Piusa X i konklawe, na którym wybrano nowym biskupem Rzymu Benedykta XV (3 września 1914).
Po I wojnie światowej w roku 1922 papieżem wybrany został Pius XI. Papież ten wielokrotnie wypowiadał się na temat Gwardii Palatyńskiej, w publicznych wystąpieniach i w specjalnym przemówieniu na audiencji dla żołnierzy 11 kwietnia 1922. Papież powiedział:" Jesteście rzeczywiście, kochani synowie, gwardią, której nie powstydziłby się żaden monarcha. Kieruje wami duch pobożności, który rozpala ogień wiary".
W następnych latach gwardziści pomagali w organizacji obchodów Lat Jubileuszowych 1925 i 1933, jubileuszu kapłaństwa papieża w 1929 oraz w podpisaniu traktatów laterańskich.
Pakty pomiędzy Stolicą Świętą i Królestwem Włoch z 1929, umożliwiły Gwardii Palatyńskiej swobodę działania, której nie miała od 1870. W dniu 25 maja 1933 gwardziści objęli straż w bazylice i pałacu papieskim na Lateranie.
Po śmierci Piusa XI w 1939, Gwardia Palatyńska świętowała 100-lecie swojego istnienia za pontyfikatu Piusa XII.
W latach powojennych gwardziści służyli kolejnym papieżom Janowi XXIII oraz Pawłowi VI. Ten ostatni odznaczył Gwardię Palatyńską "Złotym Medalem Soborowym" w dniu 26 czerwca 1966.
Epilog.
W ósmym roku swego pontyfikatu, 14 września 1970, papież Paweł VI w liście skierowanym do kardynała Villota nakazywał rozwiązanie większości watykańskich formacji wojskowych, utrzymując jedynie Gwardię Szwajcarską.
Spadkobierczynią Gwardii Palatyńskiej miało być "Stowarzyszenie Świętych Piotra i Pawła". Paweł VI zaaprobował jego statuty 24 kwietnia 1971. Organizacja skupia świeckich wolontariuszy z diecezji rzymskich, którzy ofiarowują swą pomoc następcy św. Piotra. Mottem stowarzyszenia jest zawołanie używane przed laty przez gwardzistów palatyńskich: "Fide constamus avita" (Trzymamy się wiary, którą odziedziczyliśmy).

</doc>
<doc id="978986" url="https://pl.wikipedia.org/wiki?curid=978986" title="Park stanowy Washington Monument">
Park stanowy Washington Monument

Park stanowy Washington Monument (ang. "Washington Monument State Park") – park stanowy w stanie Maryland o powierzchni 0,59 km² (147 akrów), położony na granicy hrabstw Washington i Frederick. Główną atrakcją parku jest pierwszy w Stanach Zjednoczonych pomnik wzniesiony na cześć pierwszego prezydenta USA, George’a Washingtona. Przez park przebiega również krótki odcinek szlaku Appalachów. 
Historia.
Historia parku sięga 4 lipca 1827 roku. Według przekazów historycznych, tego dnia, przypadającego w Dzień Niepodległości, około pięciuset mieszkańców pobliskiej miejscowości Boonsboro przy dźwięku piszczałek i bębnów udało się pieszo około 3 kilometry na wierzchołek Góry Południowej (ang. "South Mountain") z zamiarem postawienia pierwszego w Stanach Zjednoczonych pomnika na cześć George'a Washingtona, pierwszego prezydenta Stanów Zjednoczonych. Miejsce postawienia pomnika zostało wybrane ze względu na licznie występujące tu granitowe bloki skalne, z których planowano zbudować pomnik. Ponieważ na miejscu budowy nie było wody koniecznej do zrobienia zaprawy murarskiej, pomnik budowano na sucho z precyzyjnie przycinanych bloków.
Prace zakończono około 16:00 odczytaniem "Deklaracji niepodległości Stanów Zjednoczonych", gdy pomnik o średnicy około 16,5 metra osiągnął wysokość około 4,5 metra. Budowa pomnika została ukończona jesienią 1827 roku, gdy osiągnął on wysokość ponad 9 metrów. Wewnątrz wieży znajdowały się schody prowadzące na platformę widokową. Dla porównania, budowę bardziej znanego pomnika Waszyngtona w Waszyngtonie rozpoczęto dopiero w roku 1848.
W kolejnych latach pomnik Washingtona stał się popularnym miejscem spotkań. Podczas wojny secesyjnej, głównie podczas bitwy pod Antietam, pomnika używano jako wieży sygnalizacyjnej, wkrótce jednak na skutek pogody oraz wandalizmu popadł w ruinę. W roku 1882 został odbudowany, jednak w ciągu kilkunastu lat ponownie stał się stertą gruzu.
W latach 20. XX wieku roku działka o powierzchni 0,4 hektara z pozostałościami pomnika została zakupiona przez lokalną fundację historyczną i w 1934 roku została przekazana stanowi Maryland z zamiarem utworzenia parku stanowego. Pomnik Washingtona został po raz trzeci odbudowany i otwarty 4 lipca 1936 roku, w 109. rocznicę rozpoczęcia jego budowy. Teren parku wielokrotnie ulegał powiększeniu do obecnego rozmiaru 0,59 km².
Park obecnie.
Poza pomnikiem Washingtona, na terenie parku znajduje się niewielkie muzeum z eksponatami ilustrującymi historię okolicy. Z muzeum do pomnika prowadzi krótki szlak pieszy, wzdłuż którego znajdują się liczne tablice informacyjne opisujące chronologicznie życiorys George’a Washingtona. Przy muzeum znajduje się również plac zabaw dla dzieci oraz urządzenia ułatwiające organizację pikników. Jesienią park jest popularnym miejscem obserwacji migracji ptaków, głównie jastrzębi i orłów.
Przez park przebiega również krótki odcinek szlaku Appalachów. Idąc nim około 5 kilometrów na północ można dojść do parku stanowego Greenbrier, zaś idąc na południe można dojść do parku stanowego Gathland i dalej do miejscowości Harpers Ferry w Wirginii Zachodniej.

</doc>
<doc id="978987" url="https://pl.wikipedia.org/wiki?curid=978987" title="Dao’an">
Dao’an

Dao’an (chiń. 道安; kor. "Toan" 도안; jap. "Dōan" ドウアン; wiet. "Đạo An"; ur. 312, zm. 385) – chiński mnich buddyjski, uważany za pierwszego patriarchę buddyzmu chińskiego.
Życie.
Urodził się w północnych Chinach w konfucjańskiej rodzinie Wei na terenie, który znajduje się obecnie w prowincji Hebei. Jednak w wieku 12 lat wstąpił do klasztoru buddyjskiego. Miał tak pospolity wygląd, że mimo genialnego umysłu, jego nauczyciel nie był do niego przekonany i pierwsze trzy lata pracował jako służebny na polach i w domach. Podchodził do tej pracy pilnie i nie czuł do nikogo urazy. W końcu poprosił swojego nauczyciela o jakieś teksty i otrzymał "Bianyijing" (Sutrę o rozróżnianiu znaczenia, liczącą 5 tys. znaków), którą czytał w przerwach pracy i skończył ją czytać wieczorem tego samego dnia. Poprosił o następny tekst i, mimo iż nauczyciel nie wierzył, że sutrę przeczytał, dał mu "Chengju guangmingjing" ("Sampannaprabhāsa samādhi sūtra"; Sutra o całkowitym oświeceniu; liczyła ona 10 tys. znaków), którą szybko przeczytał i tak jak poprzednią, słowo w słowo, zapamiętał. Na żądanie nauczyciela wyrecytował całą sutrę, nie gubiąc ani jednego słowa. Jego nauczyciel był tak tym zadziwiony, że posłał chłopca do wybitnego buddysty tych czasów – Fotudenga.
Fotudeng przebywał w prowincji Henan. Zachowały się informacje, że przy pierwszym spotkaniu mistrz i przyszły uczeń spędzili na rozmowach i dyskusjach cały dzień. Studiował teksty sutry Pradżniaparamity oraz sutry i komentarze związane z praktyką dhjany (skt. dhyāna, medytacja). Te głębokie studia zaowocowały serią komentarzy do sutr dhjany przetłumaczonych do tego czasu przez An Shigao. Przyniosły one Dao’anowi reputację świetnego nauczyciela i wkrótce zaczął nauczać już swoich uczniów.
Gdy miał około 40 lat zaczął rozwijać nową ideę, iż buddyzm powinien się szerzyć przez korzystanie tylko i wyłącznie z tekstów buddyjskich bez podpierania się obcymi naukami; w tym celu pragnął stworzyć całkowicie niezależny system buddyjski.
Gdy sam został nauczycielem, przenosił się wraz ze swymi uczniami z klasztoru do klasztoru. Dopiero w 365 r. osiadł w Xiangyang w prowincji Hubei, gdzie założył jeden z największych ówczesnych klasztorów, w którym przebywało 500 jego uczniów. Swoim dawnym uczniom kazał się rozproszyć po całych Chinach – było ich ponad 400. Niektórzy stali się wybitnymi propagatorami buddyzmu, jak np. Zhu Fatai, który działał w Yangzhou czy Fahe nauczający w Syczuanie.
Dao’an pozostał w Xiangyang przez 15 lat, nauczając swoich nowych uczniów. W 379 r. wojska Fu Jiana z dynastii Qin pod dowództwem Fubeia w ramach scalania ziem północnych Chin, zaatakowały Xiangyang, i Dao’an ponownie rozproszył wszystkich swoich uczniów, wśród których był sławny później buddysta Huiyuan, który założył słynne centrum buddyjskie na Lushan w Jiangxi.
Dao’an posłuchał propozycji Fu Jiana aby udał się do Chang’anu i tam spędził pracowicie swoje ostatnie lata życia. Był bardzo szanowany i stał się nawet doradcą Fu Jiana, który jednak nie poszedł za jego radą nieatakowania Wschodniego Jin. W 383 r. dokonał on inwazji na to państwo, przegrał jednak decydującą bitwę nad rzeką Fei
Dzięki wysiłkom Dao’ana Chang’an stał się jednym z najważniejszych centrów tłumaczeń tych czasów. Skupiono się głównie nad tłumaczeniem literatury sarwastiwadinów.
Dao’an stworzył teorię przekładów tekstów buddyjskich, rozróżniając pięć fundamentalnych odstępstw występujących w chińskich wersjach indyjskich tekstów oraz trzech trudności, z którymi musi się zmierzyć tłumacz. Czytelnik musi mieć świadomość, że oprócz różnic językowych (1) istnieje różnica w stylu (2). Rozbudowane formy indyjskich tekstów zostały skrócone (3) w wersji chińskiej, a pierwotnie teksty wyodrębnione (4) z późniejszych dodatków i komentarzy. Użytych już terminów nie powtarza się tak często, jak to było z tekstach indyjskich. Owe trzy trudności tłumacza to: kontekst obyczajów (1), które są odzwierciedlone w tekście, a nie są znane tłumaczowi; przepaść czasowa (2) pomiędzy czasem powstania oryginału i jego tłumaczenia, którą tłumacz musi zniwelować; z powodu fizycznego dystansu (3) tłumacz nie ma jasności co do intencji autora tekstu.
Działalność i nauki.
Ponieważ Winaja nie była jeszcze przetłumaczona w całości, a równocześnie Dao’an nie był przekonany, że będzie ona dobrze służyć Chińczykom.
opracował reguły dla swojej wspólnoty: sposoby oddawania czci Buddzie, objaśniania sutr, wspólnych posiłków, ceremonię uposathy itd. Zachęcał także do przetłumaczenia całego tekstu Winai. Brak całej Winai stał się przyczyną słynnej wyprawy w 399 r. mnicha Faxiana do Indii, w celu zdobycia kompletnego jej tekstu. Po przetłumaczeniu reguł Winai w całości, reguły wprowadzone przez Dao’ana przestały być użyteczne. Oprócz jednej, która utrzymała się przez całe wieki: uczniowie po ordynacji mnisiej przybierają swoje imiona po swoich mistrzach. Ponieważ pierwotnym nauczycielem wszystkich mnichów jest Śakjamuni, mnisi powinni przybrać imię Shi. Poparcie dla tej idei znalazł w "Ekottarāgamie".
Jego wielką zasługą była zmiana stylu i systemu tłumaczeń; zamiast zapożyczania terminów z taoizmu i objaśniania indo-buddyjskich terminów i pojęć za pomocą przybliżonych odpowiedników chińskich – wprowadził całkowicie nowe terminy chińsko-buddyjskie. Przeprowadzał także korekty poprzednio przetłumaczonych sutr. Jego znakomite komentarze poświęcone tłumaczeniom były niezwykle później cenione przez Kumaradżiwę.
Opracował także w 374 r. pierwszy katalog chińskiej Tripitaki nazywany "Zongli zhongjing mulu" (Obszerny katalog sutr). Jego tytuł został potem skrócony do Anlu (Katalog Ana). Była to pionierska praca, stanowiąca podstawę dla wszystkich późniejszych autorów katalogów tekstów buddyjskich. Wszędzie, gdzie tylko się dało podawał tytuły, nazwiska tłumaczy i daty, w których tłumaczenia powstały. Napisał także komentarze do sutr.
Jego nauczanie skierowało buddyzm chiński w stronę kultu Maitrei (skt. "Maitreya"). Wraz ze swymi ośmioma uczniami złożyli ślubowanie przed posągiem buddy Maitrei odrodzenia się w niebie w niebie Tuṣita. W tym czasie w Chinach istniały już przynajmniej dwie sutry związane z Maitreją, przetłumaczone przez Dharmarakszę: "Mile chengfo jing" oraz "Milepusa benyuan jing".
Uważał iż podstawowa pustka (chin. benwu) "jest prawdziwą naturą wszystkich zjawisk, absolutem, na którym wspiera się światowa prawda".
Jego najbardziej znanymi uczniami byli: Huiyuan (337–417), Sengrui (352–436) i Tanyi (331–412).

</doc>
<doc id="978988" url="https://pl.wikipedia.org/wiki?curid=978988" title="Antoni z Padwy">
Antoni z Padwy



</doc>
<doc id="978989" url="https://pl.wikipedia.org/wiki?curid=978989" title="Glenmorangie">
Glenmorangie

Glenmorangie – destylarnia whisky w miejscowości Tain położonej w regionie Highland w północnej Szkocji. Stworzyła ona najlepiej sprzedającą się dziś w Szkocji single malt whisky, jedną z najbardziej znanych i cenionych marek tego napoju, o tej samej zresztą nazwie, na świecie. 
Historia.
Oficjalnym rokiem powstania destylarni Glenmorangie jest rok 1843, w którym William Matheson otrzymał licencję na destylację whisky. I chociaż jej produkcja ruszyła dopiero w listopadzie 1849 r., to historia napoju z posiadłości Morangie sięga wieku XVII. Z tego bowiem okresu pochodzą pierwsze wzmianki o destylacji whisky (wówczas jeszcze nielegalnej) w Tain.
Od samego początku whisky z Morangie cieszyła się dużym powodzeniem. Mimo prymitywnych, nawet jak na ówczesne czasy, warunków produkcji, w roku 1880 była eksportowana do Włoch i USA, a roczny wyrób przekraczał 90 tysięcy litrów.
W roku 1887 powstała firma "Glenmorangie Distillery Co. Ltd". W roku 1918 Glenmorangie przeszła na własność rodziny Macdonald i należy odtąd do firmy "Macdonald and Muir," pozostając jednak przy swojej dawnej nazwie.
Obecnie do "Glenmorangie PCL" obok destylarni w Tain należy też destylarnia Glen Moray (przejęta w r. 1920) i od 1997 roku słynne zakłady Ardbeg.
W roku 2004 francuski koncern "Moët Hennessy Louis Vuitton S. A. (LVMH)" wykupując udziały rodziny Macdonald przejmuje Glenmorangie PCL.
Od końca XIX w. pracowało w destylarni od 12 do 16 osób, a od roku 1920 po dzień dzisiejszy zatrudnionych jest tam stale 16 osób (mężczyzn). O tym, że stało się to już tradycją informują nas etykietki na butelkach: "Handcrafted by the Sixteen Men of Tain" (Ręczna robota szesnastu mężczyzn z Tain).

</doc>
<doc id="978992" url="https://pl.wikipedia.org/wiki?curid=978992" title="Daosheng">
Daosheng

Daosheng (道生; ur. 355, zm. 434), także Zhu Daosheng (竺道生) (wiet. Đạo Sinh) – buddysta chiński, prekursor szkół sanlun i chan.
Życie.
Urodził się w Bengzheng.
Był wybitnie utalentowanym człowiekiem. Zanim zaczął praktykować buddyzm już był mocno związany z chińskimi ideami, zwłaszcza taoizmem i jego głównymi przedstawicielami – Laozi i Zhuangzi, a zanim został buddyjskim mnichem, był już znanym nauczycielem. Jego pierwszym buddyjskim nauczycielem był Zhu Fatai (竺法汰; zm. 378 r.).
W 397 r. przybył na Lushan (góra Lu) do klasztoru Donglin (東林 Wschodni Las), gdzie spotkał się z Sanghadewą, sarwastiwadinem, u którego studiował Abhidharmę. Drugą ważną osobą poznaną przez niego był Huiyuan. Odrzucił zarówno wcześniejszy kult Maitrei jak i Amitabhy; nie wierzył w słowa i obrazy. A jednak w pełni aprobował sutry buddyjskie, co objaśnił tymi słowami "Budda nie kłamie, dlatego nie kłamał, kiedy pozostawił lekarstwo pism zamiast siebie".
W latach 405–408 przebywał w Chang’anie i został jednym z czterech głównych uczniów Kumaradżiwy (344–413)(Kumārajīva) i pracował nad tłumaczeniami w jego słynnym biurze tłumaczeń. Zapewne właśnie wtedy zapoznał się dogłębnie z naukami śūnyavādy pod kierownictwem głównego wówczas propagatora madhjamiki, którym był Kumaradżiwa.
W 408 r. Daosheng powrócił nieoczekiwanie na górę Lu i w następnym roku udał się do Jiankangu. Zabrał ze sobą traktat Sengzhao "Pradźnia nie jest wiedzą". Nagłe opuszczenie Chang’anu mogło być związane z napięciami w mnisich społecznościach stolicy. W tym okresie koncentrował się głównie na "Sutrze Nirvany".
W 428 lub 429 r. za głoszenie nauk o uniwersalnym wybawieniu wszystkich od cierpienia, czyli o możliwości osiągnięcia oświecenia przez każdego, musiał opuścić Jiankang. Udał się znów na Lushan. W 430 r. do Jiankangu dotarło tłumaczenie mahajanistycznej "Sutry Nirvany", która w pełni potwierdziła nauki Daoshenga; doczekał przywrócenia mu dobrego imienia, chociaż dysputy związane z jego ideami trwały w Chinach nawet po jego śmierci.
Pewnego dnia w 434 r. po wygłoszeniu przez niego nauk, gdy już wstawał aby wyjść, nagle rzucił swój kij, usiadł w pozycji medytacyjnej i zmarł.
Nauki.
Daosheng utrzymywał, że wszyscy ludzie mogą osiągnąć wyzwolenie, ponieważ wszyscy mają wrodzoną naturę Buddy. Pogląd taki był w tym czasie w ogóle nieznany; sutra Mahaparanirwany (skt. Mahāpārinirvāna sūtra) została przetłumaczona przez Dharmakszemę (skt. Dharmakşema) w latach 414–421. Już po śmierci Daoshenga pogląd ten został przyjęty przez szkoły tiantai, jingtu i chan.
Daosheng podkreślał także doktrynę nagłego czy też natychmiastowego oświecenia, która, przejęta przez szkołę chan, odegrała tak dużą rolę w okresie dynastii Tang.
Zdecydowanie zaprzeczał i przeciwstawiał się poglądowi o posiadaniu duszy przez człowieka, jako czegoś ponad czy poza tym, co nazywamy naszym ciałem, i że to ona właśnie jest naturą Buddy.
Utożsamiał także taoistyczną doktrynę niedziałania (chin. wu wei) z intuicyjną i spontaniczną percepcją prawdy bez logiki, otwierając tym drzwi dla bez umysłu (chin. "wunian, wuxin") szkoły chan, jako drogi do ostatecznej prawdy.
Był założycielem, jeśli nie fizycznym, to duchowym szkoły Nirwany, która powstała po jego śmierci ale wkrótce została wchłonięta przez synkretyczną szkołę tiantai.
Buddolodzy uważają go także za duchowego ojca szkoły chan; niektórzy z nich nawet za ważniejszego od Bodhidharmy. Niestety nie zdołał on zapewnić jakiejś linii przekazu Dharmy, która miałaby łączność z chanem.
Swoją Dharmę przekazał dwóm uczniom. Byli nimi Daoyu i Fayuan (zm. 489 r.)
Nagłe oświecenie.
Po raz pierwszy teoria nagłego oświecenia została zaprezentowana przez Daoshenga, który jest także twórcą teorii o uniwersalnej naturze Buddy. Ponieważ szkoła chan wspierała pogląd o postrzeżeniu czyjejś natury (chiń. "jianxing") w celu zostania nagle oświeconym (chiń. dunwu) i zatem stania się Buddą (chiń. "chengfo"), więc antycypacyjne stanowisko Daoshenga naturalnie wspierało późniejszy rozwój chanu.
Okres, w którym żył Daosheng (ok. 360-434) był okresem, gdy buddyjskie pojęcia były rozumiane w duchu taoistycznym. W tym samym okresie nauka mahajany o pustce, objaśniona w tekstach Sutry Mahapradżniaparamity, ugruntowała się w chińskich intelektualnych środowiskach. Nauka ta doskonale rezonowała z neotaoistycznym zainteresowaniem pustką lub nieistnieniem (chiń. "wu"), co sformułował Wang Bi (226-249). Tak więc pewne wczesne teorie pradźni były już obecne we wczesnej myśli chińskiej, a doktryna Daoshenga nagłego oświecenia może być w jakiejś części odniesiona do jego neotaoistycznych początków.
To połączenie dwóch tradycji zapowiedziało późniejsze związki chanu z taoizmem, chociaż te spotkania miały różny charakter. We wczesnym okresie buddyjskie nastawienie do taoizmu wynikało ze słabości buddyzmu, a późniejsze - z pozycji jego siły.
Neotaoistyczne "xuanxue" (ciemne nauki) dostarczyły podstawy pod chińską refleksję o buddyjskich tajemnicach. "Ciemna zasada" (chiń. "xuanli") była związana z fenomenem. Zatem Wang Bi w swoim komentarzu do "Yijing" podkreślał tę zawsze obecną rzeczywistość jednego w przejawianej funkcji wielu. Podobnie w komentarzu do "Laozi" podkreślał wszędzie obecną substancję (chiń. "ti"), postrzegając nieistnienie jako podstawę dla miriadów bytów.
W biografii Daoshenga (w "Gaoseng zhuan") znajduje się fragment jego wypowiedzi: "Formy istnieją aby ujawnić ich znaczenie. Gdy znaczenie jest jasne, formy mogą być poniechane. Słowa są używane do przekazywania zasad. Gdy zasada jest jasna, wszystkie słowa zanikają". Było to prawie dosłowne powtórzenie za Wang Bi "Zhouyi lueli" ("Wyjaśnienia zasady Zhou"): "Słowa istnieją aby wyjaśniać formy. Gdy ktoś zrozumie formy, słowa mogą być zapomniane. Formy istnieją aby ucieleśnić znaczenie. Gdy ktoś ma już znaczenie, formy mogą być zapomniane". W buddyzmie równoważne stwierdzenie jest następujące: gdy ktoś osiągnie drugi brzeg, zostawia tratwę za sobą. Daosheng w tym samym duchu zastosował to do sutr: "Polegaj na dharmie, nie na osobie; na sutrze, która całkowicie wyjaśnia znaczenie, a nie kimś, kto tego nie potrafi; na znaczeniu, nie na słowach, na mądrości, nie [otrzymanej] opinii".
Daosheng uważał nagłe oświecenie za całkowicie "zakorzenione" w słowach, lub - w intencjach samych sutr. Dla niego "nieistnienie" Wanga Bi było niczym innym jak pustką wszystkich form głoszoną przez "Sutrę Mahapradżniaparamity", a jego "jedność zasady" była innym wyrażeniem niedualnej dharmy z "Sutry Wimalakirtiego". Podobnie podchodził do innych pojęć buddyjskich: sansary i nirwany (w hinajanie) oraz mahajanistycznemu rozróżnieniu pomiędzy tym, co światowe, a tym, co ostateczne, prawdą dyskursywna i niedyskursywną. Co więcej Daosheng użył wyobrażenia umysłu jako lustra, co było także używane przez taoistów. I wreszcie Daosheng zobaczył paralelizm pomiędzy pojęciem natury Buddy i postrzeżeniem wrodzonej wewnętrznej mądrości. Urzeczywistnienie tego "zarodka" a priori oznaczało natychmiastowe przebudzenie się do czyjejś natury Buddy lub mądrości.
Oto fragment jego wstępu do "Sutry Nirwany":
Ten pasaż potwierdza niepodzielność zasady, absolutu, z którym oświecony umysł całkowicie się łączy. Ponieważ prawda jest niepodzielna, oświecenie musi się wydarzyć "naraz", bez stopni. Co więcej, ponieważ ta stała zasada istnieje w człowieku, jest ona tożsama z naturą Buddy.
Jest to, być może, najbardziej radykalna część teorii Daoshenga i najbliższa chanowi.
Jednak Daosheng doszedł do tej teorii nie poprzez "Sutrę Nirwany", gdyż w jego pismach nie ma na ten temat nawet wspomnienia. Tymczasem korzenie jego teorii wyrosły z systemu abhidharmiki, z którą zapoznał się on na górze Lu. Głównym propagatorem abhidharmiki na południu Chin był Saṅghadeva. Daosheng był jego uczniem, o czym wiadomo z listy uczniów Saṅghadevy zawartej w "Mingseng zhuanzhao" oraz z wypowiedzi mnicha Huilina. Nauki Saṅghadevy zostały początkowo przyjęte niezwykle nieprzyjaźnie, dopiero po obronie przeprowadzonej przez Kumaradżiwę zmieniono nastawienie. A nauczał on sutr Vaipulya - czyli m.in. "Sutry Mahapradżniaparamity".
Droga Daoshenga do teorii nagłego oświecenia była więc następująca:

</doc>
<doc id="978994" url="https://pl.wikipedia.org/wiki?curid=978994" title="Adam Kiciński">
Adam Kiciński

Adam Leon Kiciński (ur. 11 kwietnia 1872 w Lechanicach w powiecie wareckim, zm. 13 czerwca 1959 w Poznaniu) – podpułkownik kawalerii cesarskiej i królewskiej armii, generał brygady Wojska Polskiego.
Biogram.
Urodził się 11 kwietnia 1872 w Lechanicach, w rodzinie Kazimierza, właściciela majątku ziemskiego, i Urszuli z Łempickich. Był chrześniakiem Piotra Wysockiego. 
Ukończył studia na Wydziale Artylerii Technicznej Akademii Wojskowej w Wiedniu. Od 1893 był oficerem artylerii cesarskiej i królewskiej Armii, a od 1899 kawalerii. W 1901 był oficerem ordynansowym Franciszka Józefa I. Służył w 1 pułku ułanów w Krakowie i Lwowie, a następnie (od 1912) w 13 pułku ułanów w Złoczowie. Został ciężko ranny w bitwie pod Jarosławicami 2 sierpnia 1914. Następnie skierowany do 6 pułku ułanów, walczył na froncie wschodnim (podpułkownik z 1917).
Od listopada 1918 w Wojsku Polskim. Do stycznia 1919 zastępca dowódcy, a potem dowódca 8 pułku ułanów Księcia Józefa Poniatowskiego (do 4 lutego 1920).
Od lutego 1920 był zastępcą szefa sekcji kawalerii w Ministerstwie Spraw Wojskowych. Później dowodził X Brygadą Jazdy (w 1924 przeformowaną w X Brygadę Kawalerii). 3 maja 1922 został zweryfikowany w stopniu pułkownika ze starszeństwem z dniem 1 czerwca 1919 i 5. lokatą w korpusie oficerów jazdy. Z dniem 1 czerwca 1924 został mianowany dowódcą XVI Brygady Kawalerii we Lwowie. W lipcu 1924 minister Spraw Wojskowych zmienił swoje rozporządzenie i pozostawił go na stanowisku dowódcy X Brygady Kawalerii w Przemyślu. Pełniąc służbę na stanowisku dowódcy brygady pozostawał w ewidencji 8 pułku ułanów.
1 grudnia 1924 Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego awansował go na generała brygady ze starszeństwem z dniem 15 sierpnia 1924 i 11. lokatą w korpusie generałów.
W październiku 1925 został mianowany członkiem Oficerskiego Trybunału Orzekającego. Z dniem 31 grudnia 1926 został przeniesiony w stan spoczynku. Mieszkał w Krakowie przy ul. Wolskiej 9 (obecnie ul. J. Piłsudskiego), następnie w Poznaniu.
Był żonaty z Józefą Morawską. Mieli pięcioro dzieci: Kazimierza, Jana, Stanisława, Teresę i Annę (żonę Eugeniusza Romiszewskiego).
Zmarł 13 czerwca 1959 w Poznaniu. Został pochowany 16 czerwca 1959 na Cmentarzu Junikowo w Poznaniu (pole 9, kwatera 3-11-11).

</doc>
<doc id="978995" url="https://pl.wikipedia.org/wiki?curid=978995" title="Skok narciarski">
Skok narciarski



</doc>
<doc id="979002" url="https://pl.wikipedia.org/wiki?curid=979002" title="Stephanie Graf">
Stephanie Graf

Stephanie Graf (ur. 26 kwietnia 1973 w Klagenfurt am Wörthersee) – austriacka lekkoatletka, specjalizująca się w biegach średniodystansowych. W zawodach międzynarodowych największe sukcesy osiągała w biegu na 800 m.
Na Igrzyskach Olimpijskich w Sydney w 2000 zdobyła srebrny medal, ustanawiając jednocześnie aktualny rekord Austrii – 1:56.64 minuty. Na Mistrzostwach Europy w 1998 zajęła trzecie miejsce. W 2001 została wicemistrzynią świata. Jest zdobywczynią dwóch srebrnych medali halowych mistrzostw świata (2001, 2003). Ma w swoim dorobku również dwa medale halowych mistrzostw Europy: złoty z 2000 i srebrny z 2002. Pięciokrotnie była mistrzynią Austrii na otwartym stadionie na 400 m (1997-2000, 2003), czterokrotnie na 800 m (1994-1997) i dwukrotnie na 1500 m (1993, 1994) oraz w hali pięciokrotnie na 400 m (1996, 1997, 1999-2001), również pięciokrotnie na 800 m (1995-1998, 2003) i dwukrotnie na 1500 m (1995, 1997). W 2001 została wybrana lekkoatletką roku w Europie. Jej matka Rita Graf także uprawiała bieg na 800 m – była m.in. Mistrzynią Austrii w 1974.

</doc>
<doc id="979004" url="https://pl.wikipedia.org/wiki?curid=979004" title="Francisco Valles">
Francisco Valles

Francisco Vallés (inaczej Vallesius Covarruvianus) (ur. 1524 – zm. 1592) – hiszpański lekarz i filozof. 
Franciszek Vallés studiował medycynę we Włoszech (Padwa). Jako lekarz praktykował w Alcali, gdzie wykładał także na miejscowym uniwersytecie zyskując sobie przydomek "Divino Valles". Pełnił funkcję osobistego lekarza Filipa II w zastępstwie Andrzeja Wesaliusza. W publikowanych pracach zajmował się między innymi związkiem filozofii i medycyny.

</doc>
<doc id="979006" url="https://pl.wikipedia.org/wiki?curid=979006" title="Valles">
Valles



</doc>
<doc id="979008" url="https://pl.wikipedia.org/wiki?curid=979008" title="Cumberland (Maryland)">
Cumberland (Maryland)

Cumberland – miasto w stanie Maryland, w Stanach Zjednoczonych, siedziba administracyjna hrabstwa Allegany. Według spisu w 2020 roku liczy 19,1 tys. mieszkańców. 
Obszar metropolitalny Cumberland rozlewa się na Wirginię Zachodnią i obejmuje 94,6 tys. mieszkańców (2021), w tym 87,6% populacji stanowią białe społeczności nielatynoskie. 

</doc>
<doc id="979010" url="https://pl.wikipedia.org/wiki?curid=979010" title="Frederick (Maryland)">
Frederick (Maryland)

Frederick – miasto w stanie Maryland, w Stanach Zjednoczonych, siedziba administracyjna hrabstwa Frederick. Według spisu ludności w roku 2019 miasto liczyło 72 244 mieszkańców.
Historia.
Miasto założył w 1745 roku Daniel Dulany Starszy, początkowo nosiło nazwę Frederick Town, zostało prawdopodobnie nazwane na cześć Fredericka Calverta, barona Baltimore bądź Fryderyka Ludwika Hanowerskiego, księcia Walii i następcy tronu brytyjskiego. Podczas wojny secesyjnej, po bitwie nad Antietam, miejscowy kościół Wszystkich Świętych służył jako szpital polowy, a 9 lipca 1864 roku na południe od miasta rozegrała bitwa nad Monocacy. 26 marca 1946 rozpoczęła się budowa portu lotniczego (ang. "Frederick Municipal Airport"), pierwszy samolot wylądował na nim 17 kwietnia 1946. Lotnisko oddano do użytku oficjalnie 27 kwietnia 1949 roku.

</doc>
<doc id="979011" url="https://pl.wikipedia.org/wiki?curid=979011" title="18 Dywizja Piechoty (III Rzesza)">
18 Dywizja Piechoty (III Rzesza)

18 Dywizja Piechoty (niem. "18. Infanterie-Division") – niemiecka dywizja z okresu II wojny światowej. Nie należy jej mylić z utworzoną w 1944 r. 18 Dywizją Grenadierów Ludowych.
Historia.
Dywizja została utworzona 15 października 1935 roku w Legnicy, na bazie tzw. III Dowództwa Piechoty ("Infanterieführer III").
We wrześniu 1939 roku w składzie XI Korpusu 10 Armii wzięła udział w kampanii wrześniowej.
Następnie w 1940 roku w czasie kampanii francuskiej walczyła w składzie w IV Korpusie Armijnym 6 Armii (Grupa Armii B). Następnie w dniu 1 listopada 1940 roku została zmotoryzowana.
W trakcie operacji Barbarossa w czerwcu 1941 roku wchodziła w skład 3 Grupy Pancernej Grupy Armii Środek a od września 1941 roku w skład 16 Armii Grupy Armii Północ i w składzie tej armii walczyła na froncie wschodnim do stycznia 1943 roku.
Następnie wycofana z frontu i 23 czerwca 1943 roku przekształcona w 18 Dywizję Grenadierów Pancernych.

</doc>
<doc id="979012" url="https://pl.wikipedia.org/wiki?curid=979012" title="Bernard Grzimek">
Bernard Grzimek



</doc>
<doc id="979013" url="https://pl.wikipedia.org/wiki?curid=979013" title="Hagerstown (Maryland)">
Hagerstown (Maryland)

Hagerstown – miasto w stanie Maryland, w Stanach Zjednoczonych, siedziba administracyjna hrabstwa Washington. Według spisu ludności w roku 2019 miasto miało 40 100 mieszkańców.
W mieście rozwinął się przemysł lotniczy oraz włókienniczy.

</doc>
<doc id="979017" url="https://pl.wikipedia.org/wiki?curid=979017" title="Bad Neustadt an der Saale">
Bad Neustadt an der Saale

Bad Neustadt an der Saale, Bad Neustadt a.d. Saale – uzdrowiskowe miasto powiatowe w Niemczech, w kraju związkowym Bawaria, w rejencji Dolna Frankonia, w regionie Main-Rhön, siedziba powiatu Rhön-Grabfeld, oraz wspólnoty administracyjnej Bad Neustadt an der Saale do której miasto jednak nie należy. Leży ok. 120 km na wschód od Frankfurtu nad Menem, nad rzeką Soława Frankońska, przy autostradzie A71, drodze B19, B279 i linii kolejowej Eisenach – Schweinfurt.
Dzielnice.
W skład miasta wchodzą następujące dzielnice:
Polityka.
Burmistrzem jest Bruno Altrichter.
Rada miasta:
Współpraca.
Miejscowości partnerskie:

</doc>
<doc id="979020" url="https://pl.wikipedia.org/wiki?curid=979020" title="Zygmuntów (Nieborów)">
Zygmuntów (Nieborów)

Zygmuntów – część wsi Nieborów w Polsce położona w województwie łódzkim, w powiecie łowickim, w gminie Nieborów.
W latach 1975–1998 miejscowość administracyjnie należała do województwa skierniewickiego.

</doc>
<doc id="979021" url="https://pl.wikipedia.org/wiki?curid=979021" title="Bad Königshofen im Grabfeld">
Bad Königshofen im Grabfeld

Bad Königshofen im Grabfeld, Bad Königshofen i.Grabfeld – miasto uzdrowiskowe w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, siedziba wspólnoty administracyjnej Bad Königshofen im Grabfeld do której miasto jednak nie należy. Leży w Grabfeldzie, ok. 18 km na wschód od Bad Neustadt an der Saale, nad rzeką Soława Frankońska, przy drodze B279 i linii kolejowej Bad Königshofen im Grabfeld – Bad Neustadt an der Saale.
Dzielnice.
W skład miasta wchodzą następujące dzielnice:
Współpraca.
Miejscowości partnerskie:

</doc>
<doc id="979027" url="https://pl.wikipedia.org/wiki?curid=979027" title="Skała (województwo świętokrzyskie)">
Skała (województwo świętokrzyskie)

Skała – część wsi Sędziszowice w województwie świętokrzyskim, w powiecie kazimierskim, w gminie Bejsce.
W latach 1975–1998 miejscowość administracyjnie należała do województwa kieleckiego.

</doc>
<doc id="979029" url="https://pl.wikipedia.org/wiki?curid=979029" title="Jan Chrystian Bockshammer">
Jan Chrystian Bockshammer

Jan Chrystian Bockshammer (ur. 27 maja 1733 w Cieszynie, zm. 13 listopada 1804 w Twardogórze) – ewangelicki pisarz, nauczyciel, tłumacz, wydawca, pastor i kaznodzieja.
Życiorys.
Był synem Jana Chrystiana, nauczyciela w cieszyńskiej szkole. Uczył się w Cieszynie, później (od roku 1752) studiował teologię na uniwersytecie w Jenie. Od 1757 roku nadworny kaznodzieja protestancki w Gośćcu (Goschnütz), od 1764 roku także pastor i senior w Twardogórze, gdzie m.in. poświęcił się pracy przekładczej i wydawniczej.
Twórczość.
Przetłumaczył liczne prace z języka niemieckiego na język polski i odwrotnie. Na język niemiecki przetłumaczył np. dzieła Samuela Dambrowskiego i "Historię naturalną Królestwa Polskiego" Remigiusza Ładowskiego.

</doc>
<doc id="979031" url="https://pl.wikipedia.org/wiki?curid=979031" title="Dekanat Kraków-Prokocim">
Dekanat Kraków-Prokocim

Dekanat VIII Kraków – Prokocim – jeden z 44 dekanatów w rzymskokatolickiej archidiecezji krakowskiej.
Parafie.
W skład dekanatu wchodzą parafie:
Informator Dekanalny Prokocim.
Na terenie dekanatu działa bezpłatny dwutygodnik Informator Dekanalny - jest on rozdawany parafianom dekanatu po Mszach św. w co drugą niedzielę.
Sąsiednie dekanaty.
Kraków – Mogiła, Kraków – Podgórze, Niepołomice, Wieliczka

</doc>
<doc id="979032" url="https://pl.wikipedia.org/wiki?curid=979032" title="Bewacyzumab">
Bewacyzumab

Bewacyzumab, bewacizumab – biotechnologiczny lek przeciwnowotworowy.
Właściwości.
Bewacyzumab jest rekombinowanym, humanizowanym przeciwciałem monoklonalnym wytwarzanym na drodze rekombinacji DNA w komórkach jajnika chomika chińskiego.
Działa przez wiązanie się z czynnikami wzrostu śródbłonka naczyniowego, hamując ich wiązanie z receptorami na powierzchni komórek śródbłonka. Zmniejszając unaczynienia nowotworów litych, prowadzi do hamowania ich wzrostu.
Zastosowanie.
W badaniach klinicznych działanie przeciwnowotworowe stwierdzono względem wielu nowotworów (m.in. raka jelita grubego, sutka, trzustki, gruczołu krokowego, nerki, niedrobnokomórkowego raka płuca, nowotworów głowy i szyi oraz niektórych złośliwych chorób rozrostowych krwi).
Bewacyzumab stosowany u chorych na raka okrężnicy lub odbytnicy z przerzutami wydłuża przeżycie. Jest pierwszym lekiem hamującym angiogenezę zarejestrowanym przez amerykańską Agencję Żywności i Leków w pierwszoliniowej terapii raka okrężnicy i odbytnicy z przerzutami.
Bewacyzumab jest stosowany także w zwyrodnieniu plamki żółtej i niektórych innych schorzeniach okulistycznych związanych z nowotworzeniem naczyń (na przykład retinopatii cukrzycowej).
Działania niepożądane.
Najczęstsze niepożądane działania bewacyzumabu to nadciśnienie tętnicze, białkomocz, zaburzenia krzepnięcia krwi i epizody krwawienia.

</doc>
<doc id="979033" url="https://pl.wikipedia.org/wiki?curid=979033" title="Bevacizumab">
Bevacizumab



</doc>
<doc id="979036" url="https://pl.wikipedia.org/wiki?curid=979036" title="Stowarzyszenie Szkół Aktywnych">
Stowarzyszenie Szkół Aktywnych

Stowarzyszenie Szkół Aktywnych – stowarzyszenie utworzone w 1993 roku przez dyrektorów 5 liceów oraz dr Danutę Nakoneczną, opiekuna powstałego wcześniej Towarzystwa Szkół Twórczych (TST). Współpracuje z TST oraz założonym później Stowarzyszeniem Nauczycieli Olimpijskich. Wspólnie tworzą Federację Stowarzyszeń.
Lista członków.
Na podstawie oficjalnej listy na stronie Stowarzyszenia:
Linki zewnętrzne.
Oficjalna strona Stowarzyszenia

</doc>
<doc id="979037" url="https://pl.wikipedia.org/wiki?curid=979037" title="Fudbalski Klub Partizan">
Fudbalski Klub Partizan



</doc>
<doc id="979038" url="https://pl.wikipedia.org/wiki?curid=979038" title="Wacław Kostrzewa">
Wacław Kostrzewa

Wacław Kostrzewa (ur. 22 sierpnia 1951 w Klimontowie k. Sandomierza) – poeta mieszkający i tworzący w Pszczynie. Ukończył technikum górnicze w Zabrzu, pracował w kopalniach węgla jako górnik później sztygar. Studiował historię sztuki. Laureat nagrody imienia Władysława Orkana za 2005 rok. Wiersze poety zostały przetłumaczone na język angielski, rosyjski, ukraiński, czeski, hiszpański i arabski.

</doc>
<doc id="979039" url="https://pl.wikipedia.org/wiki?curid=979039" title="Jelonek (powiat gnieźnieński)">
Jelonek (powiat gnieźnieński)

Jelonek – osada leśna w Polsce, położona w województwie wielkopolskim, w powiecie gnieźnieńskim, w gminie Niechanowo, Wchodzi w skład sołectwa Żelazkowo. Od zachodu graniczy z Gnieznem.
W latach 1975–1998 miejscowość administracyjnie należała do województwa poznańskiego.
Na terenie osady znajduje się przystanek kolejowy Jelonek Gnieźnieńskiej Kolei Wąskotorowej.

</doc>
<doc id="979040" url="https://pl.wikipedia.org/wiki?curid=979040" title="Dekanat Kraków-Salwator">
Dekanat Kraków-Salwator

Dekanat III Kraków – Salwator – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 11 parafii:
Sąsiednie dekanaty.
Czernichów, Kraków – Borek Fałęcki, Kraków – Bronowice, Kraków – Centrum, Kraków – Kazimierz, Kraków – Podgórze, Mogilany, Skawina.

</doc>
<doc id="979041" url="https://pl.wikipedia.org/wiki?curid=979041" title="Mohammed bin Rashid Al Maktoum">
Mohammed bin Rashid Al Maktoum



</doc>
<doc id="979045" url="https://pl.wikipedia.org/wiki?curid=979045" title="Łowik szerszeniak">
Łowik szerszeniak

Łowik szerszeniak ("Asilus crabroniformis") – gatunek dużej muchówki z rodziny łowikowatych (Asilidae).

</doc>
<doc id="979048" url="https://pl.wikipedia.org/wiki?curid=979048" title="Magyar Testgyakorlók Köre Hungária FC">
Magyar Testgyakorlók Köre Hungária FC



</doc>
<doc id="979050" url="https://pl.wikipedia.org/wiki?curid=979050" title="Budapesti Vörös Lobogó SE">
Budapesti Vörös Lobogó SE



</doc>
<doc id="979051" url="https://pl.wikipedia.org/wiki?curid=979051" title="3 Dywizja Pancerna (III Rzesza)">
3 Dywizja Pancerna (III Rzesza)

3 Dywizja Pancerna (niem. "3. Panzer-Division") – niemiecka dywizja pancerna z okresu II wojny światowej.
Historia.
Dywizja sformowana została w Berlinie, zgodnie z rozkazem z 15 października 1935 roku.
W 1939 roku, w składzie XIX Korpusu Armijnego (4 Armia), walczyła w kampanii wrześniowej. Po zakończeniu walk w Polsce dywizja została przerzucona na Zachód, gdzie weszła w skład 6 Armii.
W składzie 6 Armii wzięła udział w kampanii francuskiej.
3 Dywizja Pancerna stanowiła najbardziej wysunięty na północ związek pancerny Grupy Armii „B” i miała za zadanie osłaniać prawą flankę uderzenia przez Ardeny. Atakując przez Gembloux i Charleroi dotarła do Arras, gdzie razem z 7 Dywizją Pancerną i elementami Dywizji Pancernej SS „Totenkopf” odparła 21 maja ostatnią próbę wyrwania się z kotła Brytyjskiego Korpusu Ekspedycyjnego. Następnie wzięła udział w operacji Rot – właściwym uderzeniu na Francję. 4 czerwca 1940 roku zaatakowała pozycje francuskie pod Compiègne, a po ich przełamaniu uderzyła na południe, przez Reims i Briare, kończąc kampanię w okolicach Limoges. 3 Dywizja Pancerna odniosła ogromne sukcesy przy minimalnych stratach własnych, a po zakończeniu działań bojowych we wrześniu 1940 roku została przerzucona do Niemiec. Tam stacjonowała do maja 1941 roku, przechodząc w międzyczasie reorganizację.
W czerwcu 1941 roku dywizja została włączona w skład 2 Grupy Pancernej Grupy Armii „Środek” i wzięła udział operacji „Barbarossa” walcząc na środkowym odcinku frontu, w rejonie Mińska, Smoleńska, Kijowa, Briańska i Tuły.
W grudniu 1941 roku weszła w skład 6 Armii Grupy Armii „Południe” i walczyła na froncie południowym. Szczególnie ciężkie walki toczyła w rejonie Charkowa latem 1942 roku, a następnie nad Dnieprem. Później włączona została w skład nowo utworzonej Grupy Armii „A” i wzięła udział w walkach mających doprowadzić do zajęcia Kaukazu. Następnie walczyła na Ukrainie cofając się w kierunku polskiej granicy, m.in. na przełomie lipca i sierpnia 1943 walczyła nad Miusem.
We wrześniu 1944 roku została wycofana do Polski, gdzie zajęła pozycję obronną nad Narwią. W tym czasie weszła w skład 2 Armii Grupy Armii „Środek”.
W styczniu 1945 roku została przerzucona na Węgry, gdzie weszła w skład 6 Armii Grupy Armii „Południe”. Na terenie Węgier toczyła zacięte walki, w wyniku których została zdziesiątkowana i rozbita. W kwietniu 1945 roku została wycofana do Austrii, gdzie w maju 1945 roku skapitulowała przed wojskami amerykańskimi.
Skład.
1941.
22 czerwca 1941 dywizja posiadała 198 czołgów.
1943.
W przededniu bitwy pod Kurskiem dywizja posiadała 90 czołgów.

</doc>
<doc id="979054" url="https://pl.wikipedia.org/wiki?curid=979054" title="Ontinena">
Ontinena



</doc>
<doc id="979056" url="https://pl.wikipedia.org/wiki?curid=979056" title="Niedrzwica Kościelna-Kolonia">
Niedrzwica Kościelna-Kolonia

Niedrzwica Kościelna-Kolonia – kolonia w Polsce położona w województwie lubelskim, w powiecie lubelskim, w gminie Niedrzwica Duża.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="979058" url="https://pl.wikipedia.org/wiki?curid=979058" title="Hrabstwo Pulaski (Illinois)">
Hrabstwo Pulaski (Illinois)

Hrabstwo Pulaski – hrabstwo w USA, w stanie Illinois, według spisu z 2000 roku liczba ludności wynosiła 7 348. Siedzibą hrabstwa jest Mound City.
Geografia.
Według spisu hrabstwo zajmuje powierzchnię 527 km2, z czego 520 km2 stanowią lądy, a 7 km2 (2,19%) stanowią wody.
Historia.
Hrabstwo Pulaski zostało utworzone z części Hrabstwa Alexander oraz Hrabstwa Johnson w 1843. Zostało nazwane na cześć Kazimierza Pułaskiego bohatera wojny o niepodległość Stanów Zjednoczonych.
Demografia.
Według spisu z 2000 roku hrabstwo zamieszkuje 7348 osób, które tworzą 2893 gospodarstw domowych oraz 1941 rodzin. Gęstość zaludnienia wynosi 14 osób/km2. Na terenie hrabstwa jest 3353 budynków mieszkalnych o częstości występowania wynoszącej 6 budynków/km2. Hrabstwo zamieszkuje 66,52% ludności białej, 31,00% ludności czarnej, 0,14% rdzennych mieszkańców Ameryki, 0,93% Azjatów, 0,00% mieszkańców Pacyfiku, 0,27% ludności innej rasy oraz 1,14% ludności wywodzącej się z dwóch lub więcej ras, 1,46% ludności to Hiszpanie, Latynosi lub inni.
W hrabstwie znajduje się 2893 gospodarstw domowych, w których 31,20% stanowią dzieci poniżej 18 roku życia mieszkający z rodzicami, 47,40% małżeństwa mieszkające wspólnie, 15,80% stanowią samotne matki oraz 32,90% to osoby nie posiadające rodziny. 30,00% wszystkich gospodarstw domowych składa się z jednej osoby oraz 15,50% żyje samotnie i ma powyżej 65 roku życia. Średnia wielkość gospodarstwa domowego wynosi 2,44 osoby, a rodziny wynosi 3,03 osoby.
Przedział wiekowy populacji hrabstwa kształtuje się następująco: 27,20% osób poniżej 18 roku życia, 8,30% pomiędzy 18 a 24 rokiem życia, 25,30% pomiędzy 25 a 44 rokiem życia, 21,70% pomiędzy 45 a 64 rokiem życia oraz 17,40% osób powyżej 65 roku życia. Średni wiek populacji wynosi 38 lat. Na każde 100 kobiet przypada 91,80 mężczyzn. Na każde 100 kobiet powyżej 18 roku życia przypada 89,30 mężczyzn.
Średni dochód dla gospodarstwa domowego wynosi 25 361 USD, a średni dochód dla rodziny wynosi 33 193 dolarów. Mężczyźni osiągają średni dochód w wysokości 29 198 dolarów, a kobiety 19 656 dolarów. Średni dochód na osobę w hrabstwie wynosi 13 325 dolarów. Około 20,50% rodzin oraz 24,70% ludności żyje poniżej minimum socjalnego, z tego 34,70% poniżej 18 roku życia oraz 21,30% powyżej 65 roku życia.

</doc>
<doc id="979062" url="https://pl.wikipedia.org/wiki?curid=979062" title="Al Burj">
Al Burj



</doc>
<doc id="979064" url="https://pl.wikipedia.org/wiki?curid=979064" title="Servette Football Club Genève 1890">
Servette Football Club Genève 1890



</doc>
<doc id="979065" url="https://pl.wikipedia.org/wiki?curid=979065" title="Asilus crabroniformis">
Asilus crabroniformis



</doc>
<doc id="979067" url="https://pl.wikipedia.org/wiki?curid=979067" title="Bischofsheim in der Rhön">
Bischofsheim in der Rhön

Bischofsheim in der Rhön, Bischofsheim i.d.Rhön (do 31 grudnia 2019 Bischofsheim an der Rhön, Bischofsheim a.d.Rhön) – miasto w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld. Leży w Rhön, ok. 17 km na północny zachód od Bad Neustadt an der Saale, przy drodze B279 i B278.
Dzielnice.
W skład miasta wchodzą następujące dzielnice: Frankenheim, Haselbach, Oberweißenbrunn, Unterweißenbrunn i Wegfurt.

</doc>
<doc id="979068" url="https://pl.wikipedia.org/wiki?curid=979068" title="Ekologia populacji">
Ekologia populacji



</doc>
<doc id="979072" url="https://pl.wikipedia.org/wiki?curid=979072" title="Hibernian Football Club">
Hibernian Football Club



</doc>
<doc id="979074" url="https://pl.wikipedia.org/wiki?curid=979074" title="Fladungen">
Fladungen

Fladungen – miasto w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, siedziba wspólnoty administracyjnej Fladungen. Leży w Rhön, ok. 22 km na północ od Bad Neustadt an der Saale, nad rzeką Streu, przy drodze B285.
Dzielnice.
W skład miasta wchodzą następujące dzielnice: Brüchs, Heufurt, Leubach, Oberfladungen, Rüdenschwinden, Sands i Weimarschmieden.
Współpraca.
Miejscowości partnerskie:

</doc>
<doc id="979075" url="https://pl.wikipedia.org/wiki?curid=979075" title="Djurgårdens Idrottsförening">
Djurgårdens Idrottsförening



</doc>
<doc id="979081" url="https://pl.wikipedia.org/wiki?curid=979081" title="Warszawski Klub Sportowy Gwardia Warszawa">
Warszawski Klub Sportowy Gwardia Warszawa



</doc>
<doc id="979082" url="https://pl.wikipedia.org/wiki?curid=979082" title="Royal Sporting Club Anderlecht">
Royal Sporting Club Anderlecht



</doc>
<doc id="979083" url="https://pl.wikipedia.org/wiki?curid=979083" title="Celofyzy">
Celofyzy

Celofyzy (Coelophysidae) – rodzina dinozaurów z grupy ceratozaurów
Były to drapieżniki średniej wielkości (długość ciała 1-5 m). Żyły na przełomie triasu i jury.
Do rodziny tej zalicza się następujące rodzaje: celofyz, gojirazaur, megapnozaur, podokezaur, prokompsognat, pterospondyl, segizaur, 

</doc>
<doc id="979084" url="https://pl.wikipedia.org/wiki?curid=979084" title="Nałęczów (stacja kolejowa)">
Nałęczów (stacja kolejowa)

Nałęczów – stacja kolejowa położona u styku wsi Drzewce, Drzewce-Kolonia i Piotrowice, 4 km na północ od miasta Nałęczów, w województwie lubelskim, w Polsce. Według klasyfikacji PKP ma kategorię dworca lokalnego. Stacja styczna z nieczynną stacją Nałęczów Wąskotorowy Nadwiślańskiej Kolejki Wąskotorowej.
W roku 2017 stacja obsługiwała 200–299 pasażerów na dobę.
Na stacji znajduje się kasa, poczekalnia i kiosk. W latach 2016–2019 układ torowy stacji oraz infrastruktura obsługi podróżnych, są przebudowywane w związku z modernizacją linii kolejowej nr 7.

</doc>
<doc id="979085" url="https://pl.wikipedia.org/wiki?curid=979085" title="Objawienie Jana">
Objawienie Jana



</doc>
<doc id="979086" url="https://pl.wikipedia.org/wiki?curid=979086" title="Ubikwisty">
Ubikwisty



</doc>
<doc id="979087" url="https://pl.wikipedia.org/wiki?curid=979087" title="Objawienie św. Jana">
Objawienie św. Jana



</doc>
<doc id="979088" url="https://pl.wikipedia.org/wiki?curid=979088" title="Stade de Reims Champagne">
Stade de Reims Champagne



</doc>
<doc id="979089" url="https://pl.wikipedia.org/wiki?curid=979089" title="Objawienie świętego Jana">
Objawienie świętego Jana



</doc>
<doc id="979090" url="https://pl.wikipedia.org/wiki?curid=979090" title="Księga Objawienia">
Księga Objawienia



</doc>
<doc id="979093" url="https://pl.wikipedia.org/wiki?curid=979093" title="Ułamek objętościowy">
Ułamek objętościowy

Ułamek objętościowy – jeden ze sposobów wyrażenia stężenia substancji w mieszaninie, zdefiniowany jako stosunek objętości danego składnika do sumy objętości wszystkich składników mieszaniny przed ich zmieszaniem:
Konieczność wykorzystania objętości składników przed ich zmieszaniem wynika z występowania zjawiska kontrakcji objętości (objętość mieszaniny mogłaby być równa sumie objętości poszczególnych składników wyłącznie dla roztworu idealnego). Ponadto objętości wszystkich składników mieszaniny powinny być mierzone w tych samych warunkach temperatury i ciśnienia, gdyż objętość jest wielkością od nich zależną.
Ułamek objętościowy jest wielkością niemianowaną, natomiast suma ułamków objętościowych wszystkich składników danej mieszaniny jest równa jedności. Ułamek objętościowy wyrażony w procentach nazywany jest stężeniem procentowym objętościowym lub procentem objętościowym (oznaczanym „”, „” bądź „vol%”).

</doc>
<doc id="979094" url="https://pl.wikipedia.org/wiki?curid=979094" title="Stężenie objętościowe">
Stężenie objętościowe



</doc>
<doc id="979096" url="https://pl.wikipedia.org/wiki?curid=979096" title="Muhammad Nadżib ar-Rubaji">
Muhammad Nadżib ar-Rubaji

Muhammad Nadżib ar-Rubaji (arab. محمد نجيت الربيعي, ur. 1904 w Bagdadzie, zm. 1983 tamże) - wojskowy i polityk iracki; prezydent Iraku, po obaleniu króla Fajsala II od 14 lipca 1958 do 8 lutego 1963.

</doc>
<doc id="979099" url="https://pl.wikipedia.org/wiki?curid=979099" title="Port lotniczy Johannesburg">
Port lotniczy Johannesburg

Międzynarodowy Port lotniczy w Johannesburgu (IATA: JNB, ICAO: FAOR) - port lotniczy usytuowany w Kempton Park w Republice Południowej Afryki. Służy jako główny port lotniczy dla podróży krajowych i międzynarodowych RPA. Jest najbardziej ruchliwym lotniskiem w Afryce, z możliwością obsłużenia do 28 milionów pasażerów rocznie. Lotnisko jest główną bazą operacyjną dla South African Airways. Lotnisko obsłużyło 21,65 miliona pasażerów w 2019 roku.
Na początku lotnisko było znane jako Jan Smuts International Airport - nazywało się imieniem byłego premiera RPA. Lotnisko zmieniło nazwę na Międzynarodowy Port Lotniczy w Johannesburgu w 1994 r., kiedy nowo wybrany rząd Afrykańskiego Kongresu Narodowego (ANC), wprowadził politykę która nie pozwalała na nazywanie portów imionami polityków. Później zasada ta została zmieniona i 27 października 2006r. lotnisko zostało przemianowane na Międzynarodowy Port Lotniczy O. R. Tambo na cześć Olivera Reginalda Tambo, byłego prezydenta ANC.

</doc>
<doc id="979100" url="https://pl.wikipedia.org/wiki?curid=979100" title="Baśniowy świat 3">
Baśniowy świat 3

Baśniowy świat 3 (Donald w Krainie Matemagii; Ben i Ja) (ang. "Walt Disney’s Fables vol. 3: Donald In Mathmagicland; Ben And Me"]) – amerykański film animowany, familijny, opowiadający trzy różne historie czołowych bohaterów animacji Disneya. Poprzednikami są Baśniowy świat 1 i Baśniowy świat 2, a kontynuacjami są Baśniowy świat 4, Baśniowy świat 5 i Baśniowy świat 6.
Wersja polska.
Opracowanie wersji polskiej: Start International Polska, Studio Sonica 
Reżyseria: Marek Robaczewski, Jerzy Dominik
Dialogi polskie: Joanna Serafińska, Barbara Robaczewska
Wystąpili:
oraz

</doc>
<doc id="979102" url="https://pl.wikipedia.org/wiki?curid=979102" title="Osiedle Hutnicze (Ostrowiec Świętokrzyski)">
Osiedle Hutnicze (Ostrowiec Świętokrzyski)

Osiedle Hutnicze – osiedle samorządowe Ostrowca Świętokrzyskiego. Znajduje się na terenie dawnej osady fabrycznej "Klimkiewiczów", włączonej do Ostrowca w 1924 r.
Zasięg terytorialny.
Osiedle obejmuje następujące ulice: Aleja Solidarności, Ignacego Boernera "(nieparzyste numery 7-19 i parzyste 4-10)", Stanisława Brody, Fabryczna, Hutników, Klimkiewiczowska, Kościuszki, Łączna, Moniuszki, Poniatowskiego "(nieparzyste numery 1-7 i parzyste 2-10)", Rondo 25-lecia NSZZ „Solidarność”, Sandomierska "(nieparzyste 1-5 oraz parzyste 6-10)", Sportowa, Staszica, Świętokrzyska "(nieparzyste 1-21 i parzyste 4-8)", Traugutta, Trawna, Zamłynie i Zgoda.
Historia.
W latach 1827-1839 powstał tu zakład hutniczy, który dał początek Hucie Ostrowiec. Wybudowano go w pobliżu dawnego traktu pocztowego, prowadzącego z Ostrowca do Opatowa (obecnie ulica Traugutta), przy kanale prowadzącym z Romanowa, do rzeki Szewnianki. Początkowo od nazwiska projektanta Antoniego Klimkiewicza zakład nosił nazwę "Huta Klimkiewiczów". Osada fabryczna, która powstała przy hucie nazywana była Klimkiewiczowem. W 1841 r. przez Klimkiewiczów przeprowadzono tzw. trakt fabryczny z Bzina do Zawichostu (współcześnie ulica Sandomierska).
W 1845 r. zakład i przylegająca do niego osada stały się własnością Banku Polskiego. W 1883 r. Klimkiewiczów zajmował powierzchnię 40,3 ha. Osada miała wówczas 11 domów i 250 mieszkańców. W 1893 r. powstały dwupiętrowe kamienice fabryczne, a w 1894 r. szpital fabryczny, który do powstania kasy chorych na ul. Focha, był jedynym szpitalem w najbliższej okolicy. W 1903 r. Izabela Łempicka otwarła w Klimkiewiczowie czytelnię i księgarnię. Od 1902 roku Maciej Glogier, Jan Głogowski i Jan Wigura tworzyli w Klimkiewiczowie pierwsze koła Towarzystwa Oświaty Narodowej. W 1907 r. osada miała już 27 domów i 825 mieszkańców.
W 1916 r. miała miejsce pierwsza próba przyłączenia Klimkiewiczowa do Ostrowca. Sprzeciwiły się temu wówczas władze spółki hutniczej. 29 maja 1921 r. powódź zalała dzielnicę. W 1924 r. osada została ostatecznie włączona do Ostrowca. 7 stycznia następnego roku ulice osiedla otrzymały swoje nazwy.

</doc>
<doc id="979104" url="https://pl.wikipedia.org/wiki?curid=979104" title="Klimkiewiczów">
Klimkiewiczów



</doc>
<doc id="979108" url="https://pl.wikipedia.org/wiki?curid=979108" title="Osiedle Hutnicze">
Osiedle Hutnicze



</doc>
<doc id="979110" url="https://pl.wikipedia.org/wiki?curid=979110" title="Odpowiedzialność przebijająca">
Odpowiedzialność przebijająca

Odpowiedzialność przebijająca jest odpowiedzialnością wspólnika spółki kapitałowej za zobowiązania tej spółki, przy czym szczególne znaczenie ma odpowiedzialność wspólników także będącymi spółkami, a więc odpowiedzialność w ramach grupy kapitałowej. Niekiedy też nazwę "odpowiedzialność przebijająca" stosuje się w odniesieniu do odpowiedzialności członków organów spółek kapitałowych za zobowiązania tych spółek.
Nazwa "odpowiedzialność przebijająca" pochodzi od określenia stosowanego dla doktryny pociągania wspólnika do odpowiedzialności za zobowiązania spółki w Stanach Zjednoczonych: "Piercing the Corporate Veil", ukutej przez profesora Wormsera na początku XX wieku (Wormser M., Piercing the Veil of Corporate Entity 12 Col.L.Rev. 496 [1912]). Można również spotkać się z nazwą "Disregarding legal entity". W Wielkiej Brytanii i innych krajach Wspólnoty Brytyjskiej najczęściej używanym określeniem jest "Lifting the Corporate Veil". W Niemczech odpowiedzialność przebijającą określa się mianem Durchgriffshaftung.
Istota odpowiedzialności przebijającej.
Klasyczna konstrukcja odpowiedzialności przebijającej polega na uznaniu zobowiązania spółki za zobowiązanie wspólnika. Dla potrzeb danego stosunku zobowiązaniowego uznaje się po prostu, że spółka, z punktu widzenia prawa, nie istnieje, a zobowiązanie zostało zaciągnięte przez wspólnika. Dotyczy to sytuacji, w których wspólnik wykorzystał spółkę dla pokrzywdzenia jej wierzycieli. Może to mieć związek z faktem nieodpowiedniego dokapitalizowania spółki, niewystarczającego wyodrębnienia majątku spółki od majątku wspólnika oraz przypadków nadmiernej dominacji wspólnika nad spółką.
Wyodrębnienie przesłanek dla zastosowania odpowiedzialności przebijającej różni się w zależności od kraju. Zwraca jednak uwagę fakt, że przesłanki są w różnych systemach prawnych dość podobne. Dość szeroko można je określić jako wykorzystanie spółki w celu pokrzywdzenia wierzycieli, przy czym pokrzywdzenie nie musi być w każdym przypadku zamierzone.
Odpowiedzialność przebijająca wiąże się z szerszym zagadnieniem nadużycia formy spółki. Nadużycie formy spółki polega na wykorzystaniu odrębnej osobowości prawnej przyznanej spółkom kapitałowym w celach sprzecznych z zasadami porządku prawnego.
Prawo polskie.
W polskim porządku prawnym nie istnieją przepisy, które expressis verbis umożliwiałyby pociągnięcie wspólnika spółki kapitałowej do odpowiedzialności za jej zobowiązania. Przepisy Kodeksu spółek handlowych stanowią, że zarówno wspólnicy spółki z ograniczoną odpowiedzialnością, jak i wspólnicy spółki akcyjnej za zobowiązania spółki nie odpowiadają. Pewną namiastką odpowiedzialności przebijającej jest art. 299 Kodeksu spółek handlowych, który stanowi, że w pewnych dość wąsko określonych okolicznościach, członkowie zarządu spółki mogą zostać pociągnięci do odpowiedzialności za jej zobowiązania. Przepis ten odnosi się jednak jedynie do spółki z ograniczoną odpowiedzialnością i nie ma zastosowania w przypadku spółki akcyjnej, a ponadto członkowie zarządu mogą zwolnić się od odpowiedzialności, jeśli tylko terminowo złożą wniosek o upadłość spółki. Przepis ten ma zastosowanie tylko w sytuacji wcześniejszej bezskutecznej egzekucji przeciw spółce, a dodatkowo członkowie zarządu nie będą odpowiadać za zobowiązania spółki, jeśli brak terminowego zgłoszenia wniosku o upadłość nie wynikł z ich winy, a także jeśli na skutek braku terminowego zgłoszenia, sytuacja wierzyciela nie pogorszyła się w żaden sposób. Możliwość zaspokojenia pokrzywdzonych wierzycieli jest tu więc dość wąska.
Istnieje możliwość zastosowania ogólnych zasad prawa deliktowego (art. 415 i n. kodeksu cywilnego). Należy jednak mieć na względzie, że wspólnik spółki kapitałowej będzie wówczas odpowiadał nie za zobowiązania spółki, ale za szkodę wyrządzoną wierzycielowi przez fakt nadużycia formy spółki; nie będzie to wówczas klasyczny przypadek odpowiedzialności przebijającej. Aby skonstruować odpowiedzialność wspólnika na zasadach deliktowych, należy w klasyczny sposób ustalić istnienie odpowiedzialności deliktowej, której przesłankami są: (1) szkoda; (2) wina po stronie sprawcy; oraz (3) związek przyczynowy między szkodą a winą.
Wydaje się, że de lege lata jedyną możliwością przeszczepienia odpowiedzialności przebijającej na grunt polski jest odwołanie się do klauzuli nadużycia prawa podmiotowego, wyrażonej w art. 5 kodeksu cywilnego. Środek ten stosowany jest jednak jedynie wyjątkowo.

</doc>
<doc id="979112" url="https://pl.wikipedia.org/wiki?curid=979112" title="Ghazi Maszal Adżil al-Jawar">
Ghazi Maszal Adżil al-Jawar

Ghazi Maszal Adżil al-Jawar, arab. غازي مشعل عجيل الياور (ur. 11 marca 1958 w Mosulu) – iracki polityk z plemienia Szammar, sunnita.
Absolwent George Washington University. Był ostatnim przewodniczącym Tymczasowej Rady Zarządzającej Iraku, funkcję tę pełnił od 17 maja do 28 czerwca 2004. Od 28 czerwca 2004 do 7 kwietnia 2005 był pełniącym obowiązki prezydenta Iraku. Od 7 kwietnia 2005 do 22 kwietnia 2006 pełnił funkcję wiceprezydenta przy Dżalalu Talabanim.

</doc>
<doc id="979118" url="https://pl.wikipedia.org/wiki?curid=979118" title="Burj Al Arab">
Burj Al Arab



</doc>
<doc id="979119" url="https://pl.wikipedia.org/wiki?curid=979119" title="Niemota">
Niemota

Niemota – brak zdolności mówienia przy zachowaniu słuchu, które może być spowodowane: uszkodzeniem ośrodka mowy w mózgu, np. wskutek urazu, wylewu krwi, lub też ciężkim zaburzeniem psychicznym np. schizofrenią.

</doc>
<doc id="979120" url="https://pl.wikipedia.org/wiki?curid=979120" title="Coelophysidae">
Coelophysidae



</doc>
<doc id="979126" url="https://pl.wikipedia.org/wiki?curid=979126" title="Mohamed Amin Didi">
Mohamed Amin Didi

Mohamed Amin Didi, właśc. Al Ameer Mohamed Amin Dhoshimeynaa Kilegefaanu (malediw. އަލްއަމީރު މުހައްމަދު އަމީން ދޮށިމޭނާ ކިލެގެފާނު) (ur. 20 lipca 1910, zm. 19 stycznia 1954 na wyspie Vihamanaafushi) – polityk malediwski, pierwszy prezydent kraju od 1 stycznia do 21 sierpnia 1953 (tzw. Pierwsza Republika).

</doc>
<doc id="979127" url="https://pl.wikipedia.org/wiki?curid=979127" title="Ambrakia">
Ambrakia

Ambrakia - kolonia Koryntu nad Morzem Jońskim. Założona w roku 625 p.n.e. Po podporządkowaniu przez Rzym w 189 p.n.e. zaczęła tracić znaczenie. Ostatecznie utraciła swoją pozycję na rzecz Nikopolis, po ufundowaniu którego w roku 28 p.n.e. przesiedlono pozostałych mieszkańców. 
Obecnie w miejscu dawnej Ambrakii, na północ od Zatoki Ambrakijskiej, zlokalizowana jest miejscowość Arta. Znajdują się tam pozostałości dawnej zabudowy. 

</doc>
<doc id="979135" url="https://pl.wikipedia.org/wiki?curid=979135" title="Umm al-Kuwajn">
Umm al-Kuwajn



</doc>
<doc id="979136" url="https://pl.wikipedia.org/wiki?curid=979136" title="RaiTre">
RaiTre



</doc>
<doc id="979138" url="https://pl.wikipedia.org/wiki?curid=979138" title="Anaktorion">
Anaktorion

Anaktorion – kolonia Koryntu nad Morzem Jońskim. Założona w roku 625 p.n.e., w czasie wielkiej kolonizacji, przez jednego z synów Kypselosa – tyrana Koryntu.

</doc>
<doc id="979139" url="https://pl.wikipedia.org/wiki?curid=979139" title="SKA Rostów nad Donem">
SKA Rostów nad Donem

SKA Rostów nad Donem (ros. Футбольный клуб СКА Ростов-на-Дону, "Futbolnyj Kłub SKA Rostow-na-Donu") – rosyjski klub piłkarski z siedzibą w Rostowie nad Donem.
Historia.
Chronologia nazw:
Piłkarska drużyna RODKA SKWO została założona 27 sierpnia 1937 w mieście Rostów nad Donem.
W 1946 klub debiutował w Trzeciej Grupie, strefie Północnokaukaskiej Mistrzostw ZSRR. Następnie pod nazwą ODO i SKWO występował w rozgrywkach lokalnych.
Dopiero w 1958 ponownie startował w Klasie B, strefie 4, w której zajął pierwsze miejsce, a potem w turnieju finałowym również był na pierwszym miejscu.
W 1959 startował w Klasie A, w której występował do 1985, z wyjątkiem sezonów 1974, 1976-1978, 1982-1983, kiedy to zmagał się w Pierwszej Lidze.
W latach 1986-1989 również występował w Pierwszej Lidze, w 1990 już w Drugiej Lidze, strefie Centralnej, a w 1991 w Drugiej Niższej Lidze.
W Mistrzostwach Rosji klub startował w Drugiej Lidze, strefie 2, w której występował do 1997, z wyjątkiem 1994, kiedy to zmagał się w Trzeciej Lidze.
W 1998 roku klub nawet był zmuszony rozpocząć rozgrywki w Mistrzostwach Rosji spośród drużyn amatorskich.
W 2003 powrócił do Drugiej Dywizji, strefy Południowej, w której występuje do dziś, z wyjątkiem 2002, 2007, 2008, kiedy to reprezentował miasto w Pierwszej Dywizji.

</doc>
<doc id="979140" url="https://pl.wikipedia.org/wiki?curid=979140" title="John Viáfara">
John Viáfara



</doc>
<doc id="979142" url="https://pl.wikipedia.org/wiki?curid=979142" title="John Viafara">
John Viafara



</doc>
<doc id="979144" url="https://pl.wikipedia.org/wiki?curid=979144" title="Danuta Nakoneczna">
Danuta Nakoneczna

Danuta Nakoneczna (ur. 1930, zm. 19 stycznia 2015) – nauczyciel, polska działaczka oświatowa, animatorka oddolnego ruchu wspierania wybitnych uczniów i nauczycieli w Polsce, założycielka m.in. Towarzystwa Szkół Twórczych i dwóch innych stowarzyszeń, inspiratorka powstania kolejnych, autorka kilku książek.
Poglądy.
Według Danuty Nakonecznej szkoła twórcza: "jest to szkoła, w której nauczyciel, a także uczniowie jak i rodzice są gotowi do poszukiwania i wprowadzania w życie innowacji pedagogicznych, które wpływają na stałe doskonalenie procesu nauczania i wychowania oraz kształtują twórcze zaangażowane postawy wychowanków i wychowawców". Dr Nakoneczna nalegała, aby szczególną uwagę zwracano na motywację uczniów do pracy przez podkreślanie ich sukcesów. Sukcesem jest każde osiągnięcie na miarę możliwości ucznia. Podczas uroczystości szkolnych, spotkań z rodzicami, na tablicach informacyjnych umieszczonych w widocznych miejscach w szkole prezentowane są osiągnięcia uczniów, np. lista olimpijczyków. Uczniowie są zachęcani do udziału w olimpiadach przedmiotowych. Danuta Nakoneczna była zwolenniczką przyspieszania edukacji dla najzdolniejszych.
Życiorys.
W latach 70. pracowała w Pracowni Szkół Eksperymentalnych w Instytucie Badań Pedagogicznych. W ramach tej pracy objęła m.in. kierownictwo zespołu badawczego, który w roku szkolnym 1974/75, na zlecenie Ministerstwa Oświaty i Wychowania, rozpoczął w Szkole Podstawowej nr 5 w Puławach eksperyment pedagogiczny, którego przedmiotem były metody, formy i organizacja pracy z uczniem zdolnym w przyszłej szkole dziesięcioletniej.
Później kierowała autorską szkołą LX Liceum Ogólnokształcącym w Warszawie. Liceum jako pierwsze wprowadzało wiele nowości, np. w 1982 tzw. szkoły zimowe uczące jazdy na nartach albo Klub Promocji Talentów. Wokół tej szkoły zbudowała w 1983 pierwszą swoją organizację pozarządową, elitarne Towarzystwo Szkół Twórczych, którego opiekunem naukowym i motorem była przez wiele lat. Na początku lat 90. rada pedagogiczna LX LO zrezygnowała z realizacji eksperymentu edukacyjnego dr Danuty Nakonecznej, co spowodowało odejście jej i niektórych innych nauczycieli ze szkoły.
W 1993 założyła kolejną organizację, Stowarzyszenie Szkół Aktywnych, a później w 2000 Stowarzyszenie Nauczycieli Olimpijskich. Wszystkie trzy stowarzyszenia są blisko ze sobą związane i tworzą federację. Z jej inspiracji powstały też kolejne, regionalne stowarzyszenia łączące szkoły starające się wspierać wszechstronny rozwój uczniów, np. Lubuskie Stowarzyszenie Szkół Innowacyjnych.
Oddziaływanie.
Danuta Nakoneczna stworzyła w LX LO środowisko ludzi głęboko zaangażowanych w twórczą oświatę. Ludzie ci po odejściu z LO starali się nadal propagować te idee. Na przykład polonista z LX LO Włodzimierz Taboryski założył po odejściu w 1991 autorskie 21 Społeczne Liceum Ogólnokształcące im. Jerzego Grotowskiego w Warszawie, w 1996 zainspirował powstanie Akademii Sztuki i Kultury, a w 2005 roku fundacji Społeczny Fundusz Stypendialny. Była dyrektor LX LO, Jolanta Lipszyc została potem dyrektorką LXIV LO w Warszawie, gdzie kontynuowała program szkół twórczych, a następnie zaczęła działać na rzecz edukacji w strukturach samorządowych.
Publikacje.
Autorka książek i publikacji:

</doc>
<doc id="979146" url="https://pl.wikipedia.org/wiki?curid=979146" title="RaiUno">
RaiUno



</doc>
<doc id="979147" url="https://pl.wikipedia.org/wiki?curid=979147" title="Jan Klamut (fizyk)">
Jan Klamut (fizyk)

Jan Andrzej Klamut (ur. 15 lipca 1936 we Lwowie, zm. 13 lutego 2013 we Wrocławiu) – polski fizyk, profesor, specjalizujący się w fizyce fazy skondensowanej - teorii magnetycznych przemian fazowych, także w fizyce nadprzewodnictwa, w tym nadprzewodnictwa wysokotemperaturowego.
Życiorys.
Działalność naukowa.
Od 1980 profesor nauk fizycznych, w latach 1984-1992 oraz 1999-2002 dyrektor Instytutu Niskich Temperatur i Badań Strukturalnych im. Włodzimierza Trzebiatowskiego PAN, w latach 1993-2012 dyrektor Międzynarodowego Laboratorium Silnych Pól Magnetycznych i Niskich Temperatur PAN (obecnie część INTiBS PAN).
Członek Komitetu Fizyki PAN (od 1978), Komitetu "Polska 2000" PAN (1984-1987), Polskiego Towarzystwa Fizycznego (od 1960), Polskiego Towarzystwa Chemicznego (od 1990), także członek International Inst. of Refrigeration w Paryżu (1985-1993) oraz European Physical Society (od 1990).
Działalność polityczna.
Był działaczem Zrzeszenia Studentów Polskich. W latach 1965–1974 radny Rady Narodowej miasta Wrocławia. W okresie 1981-1984 Sekretarz Komitetu Wojewódzkiego PZPR we Wrocławiu. W 1989 r. brał udział w obradach Okrągłego Stołu, w sekcji zajmującej się nauką i oświatą.
Działalność turystyczna.
Był działaczem Studenckiego Koła Przewodników Sudeckich, członkiem założycielem i jednym z prezesów Akademickiego Klubu Turystycznego, w latach 1957-1975 jednym z najaktywniejszych członków Koła Przewodników, później Studenckiego Koła Przewodników Sudeckich. 

</doc>
<doc id="979148" url="https://pl.wikipedia.org/wiki?curid=979148" title="Jan Klamut (żołnierz)">
Jan Klamut (żołnierz)

Jan Klamut, pseudonim "Górski" (ur. 14 lutego 1913, zm. 27 listopada 1948 we Wrocławiu) – żołnierz polski. 
Życiorys.
W 1939 walczył w kampanii wrześniowej, później w Związku Walki Zbrojnej i Armii Krajowej, od stycznia 1945 w Ludowym Wojsku Polskim (27. pułk piechoty w Kłodzku). Pozostawał po wojnie w strukturach państwa podziemnego, przekazując organizacji Wolność i Niezawisłość informacje o postępującej sowietyzacji polskiego wojska oraz o zachowaniu żołnierzy Armii Czerwonej wobec miejscowej ludności.
2 stycznia 1948 aresztowany, 16 sierpnia tego samego roku skazany przez Wojskowy Sąd Rejonowy na śmierć, 27 listopada rozstrzelany w więzieniu przy ul. Kleczkowskiej, tego samego dnia, co sądzeni osobno inni żołnierze WiN – Ludwik Marszałek, Stanisław Dydo i Władysław Cisek.

</doc>
<doc id="979149" url="https://pl.wikipedia.org/wiki?curid=979149" title="Jan Klamut">
Jan Klamut



</doc>
<doc id="979151" url="https://pl.wikipedia.org/wiki?curid=979151" title="Michal Pospíšil">
Michal Pospíšil

Michal Pospíšil (ur. 5 marca 1979 w Pradze) – czeski piłkarz, występujący na pozycji napastnika w czeskim klubie FK Přední Kopanina.
Rekordzista pod względem występów w reprezentacji Czech do lat 21., wystąpił w niej 21 razy, w tym w wygranym przez Czechów, po konkursie rzutów karnych, 3:1 meczu finałowym Mistrzostw Europy U-21 2002 z Francją (w całym meczu padł wynik bezbramkowy). Dla swojej drużyny strzelił karnego jako pierwszy.
Kariera klubowa.
Pospíšil rozpoczął karierę piłkarską w klubie juniorskim Slavoj Zbraslav, gdzie następnie przeszedł do klubu Dukla Praga. Po dwóch latach gry został sprzedany do Sparty Praga, gdzie miał możliwość gry w Lidze Mistrzów, a następnie po dwóch latach z niej sprzedany do Chmel Blšany w roku 1998. Następnie przeniósł się do innego czeskiego klubu – Viktoria Žižkov w lipcu 2000 roku, i pomógł swojej drużynie na zakwalifikowanie się do rozgrywek o Puchar UEFA wygrywając ostatnie spotkanie ligowe 2:1 ze Spartą Praga.
W sezonie 2001/2002 został sprzedany do Sparty Praga, gdzie wygrał 1. Gambrinus liga. W lipcu 2003 przeniósł się do Slovana Liberec, gdzie strzelił 24 gole w 74 meczach podczas dwu sezonów spędzonych w Libercu.
W sierpniu 2005, ówczesny menedżer Heart of Midlothian, kupił go do swojego klubu za 300 tys. funtów. W drużynie z Edynburga piłkarz debiutował w meczu przeciwko Dundee United, który wraz z drużyną wygrał 3:0, i strzelił także pierwszego gola w Szkocji. W sumie w pierwszym sezonie spędzonym na Wyspach Brytyjskich strzelił 7 goli. Zdobył także gola w karnych w finale Pucharu Szkocji przeciwko Gretna F.C. (1:1 do 90 minuty), co dało triumf Hearts w krajowych rozgrywkach pucharowych.
Piłkarz na początku sezonu 2006/2007 był kontuzjowany, pojawił się dopiero 2 stycznia 2007 roku, gdzie Hearts wygrali z Dunfermline Athletics 1:0 na wyjeździe.
W sezonie 2008/2009 był zawodnikiem belgijskiego klubu Sint-Truidense VV, w którym nie zagrał żadnego meczu. Po sezonie wrócił do czeskiego zespołu Viktoria Žižkov. Następnie grał w Bohemians Praga, a w 2011 roku został piłkarzem Grindavíkur.

</doc>
<doc id="979156" url="https://pl.wikipedia.org/wiki?curid=979156" title="Kwintus Cecyliusz Metellus Kreteński">
Kwintus Cecyliusz Metellus Kreteński

Quintus Metellus Creticus (ur. przed 114 p.n.e., zm. ok. 55 p.n.e.) – członek wpływowego plebejskiego rodu rzymskiego Cecyliuszy, syn Gajusza Cecyliusza Metellusa Kaprariusza, konsula w 113 p.n.e.
Pretor w 74 p.n.e.; od 73 p.n.e. był członkiem kolegium pontyfików; w 69 p.n.e. został konsulem razem z Hortensjuszem, słynnym mówcą. Jako prokonsularny przydział otrzymał Kretę, opanowaną wówczas przez piratów i Achaję. Gdy opanował prawie całą wyspę, piraci próbowali poddać się Pompejuszowi, który wówczas uzyskał władzę nad całym Morzem Śródziemnomorskim do walki z piratami. Choć prowadziło to do konfliktu z Pompejuszem, Kretikus nie zgodził się na przyjęcie kapitulacji miast kreteńskich przez Pompejusza i sam zdobył resztę wyspy. Został ogłoszony przez swoich żołnierzy imperatorem. W 66 p.n.e. przekształcił Kretę w prowincję rzymską. Po powrocie z Krety w 65 czekał pod Rzymem aż do maja 62 p.n.e. w oczekiwaniu na odbycie triumfu, przeprowadzeniu którego przeciwstawiali się w senacie stronnicy Pompejusza. W 63 p.n.e. brał udział tłumieniu rozruchów w Apulii wywoływanych przez agentów Katyliny. W 60 p.n.e. w randze legata posłował do plemion galijskich.

</doc>
<doc id="979158" url="https://pl.wikipedia.org/wiki?curid=979158" title="Jump-up">
Jump-up



</doc>
<doc id="979167" url="https://pl.wikipedia.org/wiki?curid=979167" title="Światowa Konferencja Zielonoświątkowa">
Światowa Konferencja Zielonoświątkowa

Światowa Konferencja Zielonoświątkowa – międzynarodowa organizacja stanowiąca porozumienie kościołów zielonoświątkowych z całego świata.
Historia.
Konferencja odbywa się raz na trzy lata. Pierwsza odbyła się w 1947 r. w Zurychu, w Szwajcarii, z inicjatywy pastora Leonarda Steinera. W 2004 r. miała miejsce szczególna sesja Konferencji poświęcona obchodom upamiętnienia Przebudzenia na Azusa Street.
Władze.
Obecnym Prezesem Konferencji jest biskup James D. Leggett – generalny superintendent Międzynarodowego Zielonoświątkowego Kościoła Świętości. Wiceprezesami są: pastor dr Lamar Vest (Kościół Boży) oraz pastor dr Prince Guneratnam (Kościół „Kalwaria”, Kuala Lumpur, Malezja).
Artykuły wiary.
Wszystkie denominacje zielonoświątkowe, akceptujące "Artykuły Wiary Światowej Konferencji Zielonoświątkowej" mogą ubiegać się o członkostwo w organizacji. Wnioski są rozpatrywane i weryfikowane przez Komisję Doradczą Konferencji.

</doc>
<doc id="979168" url="https://pl.wikipedia.org/wiki?curid=979168" title="Abelizaury">
Abelizaury

Abelizaury (Abelisauridae) – mający rangę rodziny klad teropodów z grupy ceratozaurów. Zamieszkiwały one dawny południowy superkontynent Gondwanę od środkowej jury do końca kredy. Ich skamieniałości odnajdywano w dzisiejszych Afryce, Ameryce Południowej, na Subkontynencie Indyjskim, na Madagaskarze i w Europie.
Jak większość teropodów, abelizaury żywiły się mięsem i poruszały na dwóch nogach. Charakteryzowały je przysadziste kończyny dolne i rozległe ozdoby na kościach czaszki obejmujące zagłębienia i bruzdy. U późniejszych przedstawicieli, jak karnotaur, obserwuje się szczątkowe kończyny przednie, krótszą czaszkę i grzebienie kostne nad oczyma. Większość znanych abelizaurów osiągało długość od 5 do 9 metrów od czubka pyska do końca ogona, przy czym największe, takie jak "Ekrixinatosaurus", dorastały prawdopodobnie do 10 – 11 m. Nim poznano je lepiej, fragmentaryczne szczątki przedstawicieli tego kladu brano za południowoamerykańskie tyranozaury.
Budowa.
Czaszka.
Choć ich proporcje różniły się, czaszki abelizaurów były generalnie bardzo wysokie i często bardzo krótkie. Dla przykładu wysokość tej należącej do karnotaura prawie zrównywała się z jej długością. Dzięki bardzo wysokiej kości przedszczękowej pysk był tępy, a nie stożkowaty, jak u wielu innych dinozaurów drapieżnych.
Dwie z kości czaszki, łzowa i zaoczodołowa, wystawały z przodu i z tyłu do oczodołu, prawie dzieląc go na dwie przestrzenie. Oko znajdowało się w górnej, nachylonej nieco w kierunku zewnętrznym, co mogło zapewniać pewien stopień dwuocznego widzenia. Wspomniane wyżej kości spotykały się nad oczodołem, tworząc ponad okiem łuk lub brew.
Wiele kości czaszki miało bogatą rzeźbę z długimi bruzdami, zagłębieniami i wypustkami. Jak u innych ceratozaurów, kości czołowe zrastały się ze sobą. Wyrostki kostne często występowały w podrodzinie Carnotaurinae. Głowę karnotaura zdobiły dwa wyraźne rogi, skierowane na zewnątrz nad oczyma. Jego najbliższy krewny aukazaur miał w tym samym miejscu mniejsze wyrostki. Mażungazaur i radżazaur miały pojedynczy wystający do góry kostny twór: róg lub kopułę. Podobnie jak rogi dzisiejszych zwierząt, ornamenty te grały prawdopodobnie rolę w kontaktach społecznych, służąc rozpoznawaniu się osobników tego samego gatunku czy odstraszaniu rywali.
Kończyny górne.
U wszystkich znanych przedstawicieli Carnotaurinae, jak "Aucasaurus", "Carnotaurus" i "Majungasaurus", kończyny przednie stanowiły narządy szczątkowe. Kości przedramienia, promieniowa i łokciowa, były niezmiernie skrócone. Ich długość stanowiła jedynie 25% długości kości ramiennej w przypadku karnotaura, a 33% u aukazaura.
Co typowe u ceratozaurów, dłoń obejmowała cztery palce. Na tym jednak podobieństwa się kończą. Nie występowały bowiem żadne kości nadgarstka, a cztery kości śródręcza łączyły się bezpośrednio z przedramieniem. Pierwszy i czwarty palec nie miały paliczków ani pazurów, będąc bardzo krótkie i niezdolne do ruchu. Drugi palec miał pojedynczy paliczek, trzeci natomiast dwa (dla porównania: palec ludzki składa się z trzech paliczków).
Nie wiadomo, czy ta charakterystyczna budowa kończyn właściwa jest też innym abelizaurom, niezaliczanym do Carnotaurinae. Ich kompletnych kończyn przednich nigdy nie odkryto – wyjątkiem jest kość ramienna należąca do przedstawiciela rodzaju "Rahiolisaurus". Ich prymitywniejsi krewni, jak noazaur czy ceratozaur, mieli dłuższe górne kończnyny o mobilnych palcach, zakończone szponami.
Kończyny dolne.
Kończyny dolne abelizaurów były bardziej typowe jak na ceratozaury. Ich kości skokowa i piętowa łączyły się z sobą nawzajem i z kością piszczelową, tworząc "tibiotarsus". Piszczel, krótsza od kości udowej, czyniła tylną kończynę przysadzistą. Noga kończyła się trzema funkcjonalnymi palcami (drugim, trzecim i czwartym). Pierwszy palec zaś, odpowiednik ludzkiego palucha, nie sięgał podłoża.
Klasyfikacja.
Paleontolodzy José Bonaparte i Fernando Emilio Novas ukuli nazwę Abelisauridae w 1985, wraz z opisaniem abelizaura, od którego termin pochodzi. Obie nazwy (rodzajowa i rodziny) pochodzą od nazwiska Roberta Abla, odkrywcy abelizaura. Do ich stworzenia użyto też greckiego słowa σαυρος/"sauros" oznaczającego jaszczura. Popularny przyrostek "-idae", używany w nomenklaturze zoologicznej do oznaczania rodzin, pochodzi z kolei od greckiego przyrostka -ιδαι/"-idai", związanego z liczbą mnogą.
Abelisauridae stanowią rodzinę w taksonomii linneuszowskiej. Zaliczają się do infrarzędu ceratozaurów (Ceratosauria) i nadrodziny Abelisauroidea, obejmującej oprócz nich także rodzinę noazaurów. Nazwie Abelisauridae nadano kilka definicji filogenetycznych. Pierwotnie rozumiano ją jako odnoszącą się do taksonu obejmującego abelizaura, karnotaura, ich ostatniego wspólnego przodka i wszystkich jego potomków.
Według późniejszej definicji obejmuje wszystkie zwierzęta bliżej spokrewnione z abelizaurem (lub bardziej kompletnym karnotaurem), niż z noazaurem. Poprzednia definicja nie objęłaby rodzajów takich, jak "Rugops" czy "Ilokelesia", bardziej pierwotnych od abelizaura, które obejmuje nowsze ujęcie. W obrębie rodziny abelizaurów wyróżnia się podrodzinę Carnotaurinae, a w niej z kolei rodzaje "Aucasaurus" i "Carnotaurus" łączy się w plemię Carnotaurini.
Cechy charakterystyczne.
Ustalenie synapomorfii całej rodziny nastręcza trudności, odnajdywano bowiem kompletne szkielety jedynie zaawansowanych jej przedstawicieli, jak karnotaur czy aukazaur. W przypadku większości rodzajów nieznane są jednak jakiekolwiek kości czaszki, wobec czego wymieniane cechy wspólne rodziny dotyczą głównie właśnie tej części ciała.
Wiele właściwości czaszki abelizaury dzielą z karcharodontozaurami. Cechy te, a także fakt zastąpienia opisywanej tu rodziny przez karcharodontozaury w Ameryce Południowej, mogą sugerować, że obydwie grupy były ze sobą spokrewnione. Jednakże żadne analizy kladystyczne nie wykazały pomiędzy nimi bliskiego pokrewieństwa. Biorąc pod uwagę szkielet pozaczaszkowy, omawiane grupy bardzo się od siebie różniły, przypominając najbardziej odpowiednio pozostałych przedstawicieli ceratozaurów i allozauroidów.
Taksonomia.
Poniższa lista rodzajów uwzględnia drugą z podanych wcześniej definicji, podaje także miejsce znalezienia pozostałości wymienianych zwierząt.
"Indosaurus" może stanowić młodszy synonim dla indozucha. Niektórzy badacze włączają argentyńskiego ksenotarsozaura i indyjskiego kompsozucha do bazalnych abelizaurów, podczas gdy inni wyłączają je w ogóle z nadrodziny Abelisauroidea. Novas i współpracownicy za ważne uznają jedynie dwa gatunki indyjskich abelizaurów – "Rahiolisaurus gujaratensis" i "Rajasaurus narmadensis". Francuskie genuzaur i taraskozaur także nazywane są czasem abelizaurami, ale ich materiał jest fragmentaryczny i mogą być pierwotnymi ceratozaurami.
Filogeneza.
Analizy filogenetyczne z 2004 wykonane przez Paula Sereno i współpracowników zaowocowały następującym rezultatem:
Ilokelezję opisano pierwotnie jako takson siostrzany w stosunku do abelizauroidów. Jednak Sereno wstępnie umieścił ją bliżej abelizaura, niż noazaurów, czego słuszność potwierdziło kilka innych współczesnych analiz. W związku z tym użycie zmodyfikowanej definicji nazwy rodziny czyni z ilokelezji i rugopsa abelizaury, choć przy zastosowaniu pierwotnej definicji nie należałyby one do tej grupy. Ekryksinatozaura, opisanego w 2004, badania Sereno nie objęły. Jednakże niezależna analiza przeprowadzona przez Jorgego Calvo i współpracowników sugeruje, że należał do abelizaurów.
Wraz z opisem skorpiowenatora w 2008 Canalego "et al." opublikowali kolejną analizę filogenetyczną skupiającą się na południowoamerykańskich abelizaurach. Zasugerowała ona, że wszystkie formy z tego kontynentu (w tym "Ilokelesia") grupują się w mniejszy klas w obrębie Carnotaurinae, nazwany Brachyrostra.
Powyższe analizy wykonane zostały jeszcze przed publikacją mówiącą o odkryciu w Indiach nowego rodzaju "Rahiolisaurus", dlatego nie został on w nich uwzględniony.
Występowanie.
Większość znanych przedstawicieli rodziny żyła w kredzie; jednak najstarszy znany przedstawiciel Abelisauridae – "Eoabelisaurus mefi", którego skamieniałości odkryto w osadach formacji Cañadón Asfalto w argentyńskiej prowincji Chubut – żył już na początku środkowej jury (aalen lub bajos). Maganuco, Cau i Pasini (2005) opisali kilkadziesiąt zębów teropodów odkrytych w środkowojurajskich (baton) osadach formacji Isalo III z basenu Mahajanga na północnym zachodzie Madagaskaru; autorzy nie przesądzali pozycji filogenetycznej teropodów, do których należały te zęby i podkreślili konieczność dalszych badań, stwierdzili jednak podobieństwo niektórych z tych zębów do zębów abelizaurów. Flynn i współpracownicy (2006) wątpili jednak w możliwość ustalenia na podstawie samych zębów pozycji filogenetycznej teropodów, do których należały, i ograniczyli się uznania zębów z Madagaskaru za należące do teropodów o niepewnej pozycji filogenetycznej. Rauhut (2011) opisał dwie kości piszczelowe (oznaczone MB R 3625 i MB R 3626) oraz kość udową MB R 3621 odkryte w osadach późnojurajskich w Tendaguru w Tanzanii; z pewnością należą one do teropodów z grupy Ceratosauria i wykazują podobieństwa do kości abelizaurów. Rauhut (2011) zaznacza jednak, aby potwierdzić przynależność teropoda z Tendaguru do Abelisauridae konieczne jest odkrycie i zbadanie większej liczby jego kości.
Większość pozostałości abelizaurów odkrywano na kontynentach południowych, tworzących niegdyś superkontynent Gondwanę; jeden gatunek, "Arcovenator escotae", jest jednak znany ze skamieniałości odkrytych w Europie (Francja). Gdy opisywano je po raz pierwszy w 1985, znano jedynie karnotaura i abelizaura z późnokredowej Ameryki Południowej. Zwierzęta te żyły też jednak w dzisiejszych Indiach (indozuch, radżazaur, "Rahiolisaurus") i na Madagaskarze (mażungazaur). Lądy te były ściśle połączone w okresie kredowym. Uważano, że nieobecność grupy w Afryce wskazuje, że jej ewolucja rozpoczęła się już po oderwaniu kontynentu afrykańskiego od Gondwany, co miało miejsce około 100 milionów lat temu. Jednak odkrycie rugopsa i szczątków innych abelizaurów ze środka kredy w północnej Afryce podważyło tą hipotezę. W tym samym czasie grupa egzystowała też w Ameryce Południowej, co dowodzi, że musiała pojawić się przez rozpadem Gondwany; zostało to potwierdzone przez odkrycie środkowojurajskiego "Eoabelisaurus mefi".

</doc>
<doc id="979169" url="https://pl.wikipedia.org/wiki?curid=979169" title="Abelisauridae">
Abelisauridae



</doc>
<doc id="979170" url="https://pl.wikipedia.org/wiki?curid=979170" title="CB Sevilla">
CB Sevilla

Club Baloncesto Sevilla – hiszpański klub koszykarski z siedzibą w Sewilli.
Klub powstał w 1987. Bardziej niż pod oficjalną nazwą znany jest pod logiem głównego sponsora. W ACB debiutował na początku lat 90. W 2007 drużyna zajęła 13. miejsce w lidze. Największym sukcesem Cajy jest tytuł wicemistrzowski w Hiszpanii w 1996 oraz 1999. Kilkakrotnie zespół brał udział w rozgrywkach europejskich, w tym w euroligowych.
Domowe spotkania Caja San Fernando rozgrywa w mieszczącej 7 000 widzów hali Palacio Municipal de Deportes San Pablo. Zawodnikiem klubu z Sewilli był Michał Ignerski.
Osiągnięcia.
Indywidualne.
MVP ACB
Zwycięzcy konkursu rzutów za 3 punkty ACB
Zwycięzcy konkursu wsadów ACB
Wschodząca Gwiazda Eurocup
I skład Eurocup
II skład Eurocup

</doc>
<doc id="979172" url="https://pl.wikipedia.org/wiki?curid=979172" title="Caja San Fernando">
Caja San Fernando



</doc>
<doc id="979174" url="https://pl.wikipedia.org/wiki?curid=979174" title="Club Baloncesto Sevilla">
Club Baloncesto Sevilla



</doc>
<doc id="979177" url="https://pl.wikipedia.org/wiki?curid=979177" title="Andrius Velička">
Andrius Velička

Andrius Velička (, ur. 5 kwietnia 1979 w Kownie) – litewski piłkarz występujący na pozycji napastnika, reprezentant Litwy w latach 1998–2012.
Kariera klubowa.
Karierę na poziomie seniorskim rozpoczął w 1996 roku w klubie FBK Kaunas z rodzinnego Kowna. W 2002 roku grał na wypożyczeniu w rosyjskim Anży Machaczkała, natomiast w 2003 roku w kazachskim Irtyszu Pawłodar. W 2006 roku przeniósł się na zasadzie dwuletniego wypożyczenia do Heart of Midlothian FC. 15 października 2006 strzelił dwa debiutanckie bramki w derbach Edynburga, pomiędzy Heart of Midlothian FC a Hibernian FC, a jego drużyna kończyła mecz w dziesiątkę. Strzelił również gola w meczu przeciwko Dunfermline Athletic FC w zremisowanym spotkaniu 1:1 w 28 października. Od marca 2008 roku był zawodnikiem Viking FK. W lipcu 2008 roku przeniósł się do Rangers FC. Kosztował on szkocki klub 1 mln funtów.
Kariera reprezentacyjna.
W latach 1998–2012 rozegrał 26 spotkań w reprezentacji Litwy, w których zdobył 2 gole. Zadebiutował 16 sierpnia 1998 w towarzyskim meczu z Mołdawią (1:1). 3 lipca 2003 w spotkaniu przeciwko Estonii (5:1) strzelił pierwszego gola w drużynie narodowej. W 2005 roku zwyciężył z Litwą w turnieju Baltic Cup.

</doc>
<doc id="979178" url="https://pl.wikipedia.org/wiki?curid=979178" title="Andrius Velicka">
Andrius Velicka



</doc>
<doc id="979179" url="https://pl.wikipedia.org/wiki?curid=979179" title="Michal Pospisil">
Michal Pospisil



</doc>
<doc id="979180" url="https://pl.wikipedia.org/wiki?curid=979180" title="Air Jamaica">
Air Jamaica

Air Jamaica – nieistniejące jamajskie narodowe linie lotnicze z siedzibą w Kingston obsługujące pasażerów w latach 1969–2015. Obsługiwały połączenia do Stanów Zjednoczonych, Kanady i Karaibów. Głównym hubem były Port lotniczy Montego Bay i Port lotniczy Kingston-Norman Manley.

</doc>
<doc id="979187" url="https://pl.wikipedia.org/wiki?curid=979187" title="Wybory prezydenckie w Turcji w 2007 roku">
Wybory prezydenckie w Turcji w 2007 roku

Wybory prezydenckie w Turcji w 2007 roku miały dokonać się w dwóch turach - 27 kwietnia i 6 maja. Wyboru na 7-letnią kadencję dokonywało Wielkie Zgromadzenie Narodowe Turcji. Początkowo kandydatem rządzącej AKP był Recep Tayyip Erdoğan, jednak pod naciskiem armii nie zdecydował się kandydować. Zamiast niego do walki wyborczej stanął szef tureckiej dyplomacji - Abdullah Gül. Opozycja zbojkotowała jednak posiedzenie parlamentu i do osiągnięcia kworum zabrakło siedmiu głosów. Sąd Konstytucyjny nakazał powtórzenie pierwszej tury, co spotkało się ze sprzeciwem AKP, która dążyła do głosowania w drugiej turze, które oznaczałoby dla niej wygraną. W tej sytuacji Abdullah Gül wycofał się, a jego partia zmieniła konstytucję zarządzając wybory powszechne. Poprawkę zawetował jednak ówczesny prezydent Turcji - Ahmet Necdet Sezer. Zamierzał on ogłosić referendum w sprawie zmiany w ustawie zasadniczej.
Ostatecznie, 28 sierpnia - po czterech miesiącach kryzysu politycznego, turecki parlament dokonał wyboru Abdullaha Güla na urząd prezydenta.

</doc>
<doc id="979188" url="https://pl.wikipedia.org/wiki?curid=979188" title="SFC Opava">
SFC Opava

Slezský fotbalový club Opava ("Slezský FC Opava", "SFC Opava") – klub piłkarski mający swoją siedzibę w Opawie, w Czechach. Aktualnie uczestniczy w rozgrywkach czeskiej drugiej ligi.
Historia.
W sezonie 1995/1996 klub uplasował się na 5 miejscu w I lidze, w sezionie 1996/1997 na 9 miejscu, w sezonie 1997/1998 na 11 miejscu, w sezionie 1998/1999 na 14 miejscu, w sezonie 1999/2000 na 15 miejscu spadając jednocześnie do II ligi. W sezonie 2000/2001 klub był wicemistrzem II ligi i w sezonie 2001/2002 powrócił do rozgrywek w I lidze, plasując się na ostatnim – 16 miejscu. W sezonie 2002/2003 klub był wicemistrzem II ligi. Ponownie do I ligi klub powrócił w sezonie 2003/2004 plasując się na 12 miejscu. W następnym sezonie – 2004/2005 klub zajął ostatnie miejsce, oznaczające spadek do II ligi, jednak znaczne problemy finansowe spowodowały, że kolejny sezon klub rozegrał w V lidze, zajmując pierwsze miejsce z przewagą 29 punktów nad kolejną drużyną co dawało awans do kolejnej klasy rozgrywek. Jednakże klub wykupił licencję od drużyny SK Hanácká Slavia Kroměříž i sezon 2006/07 rozgrywał w 2. lidze. W 2010 roku klub z Opawy zanotował spadek i przez jeden sezon występował na trzecim stopniu rozgrywek. W 2013 roku ponownie klub zanotował spadek z 2. ligi i ponownie jedynie przez jeden sezon występował na trzecim stopniu rozgrywek. Od sezonu 2014/2015 SFC Opava rozgrywa swoje mecze w 2 lidze.

</doc>
<doc id="979189" url="https://pl.wikipedia.org/wiki?curid=979189" title="Komisja Prawa Międzynarodowego">
Komisja Prawa Międzynarodowego

Komisja Prawa Międzynarodowego – jeden z organów pomocniczych Organizacji Narodów Zjednoczonych.
Została utworzona rezolucją Zgromadzenia Ogólnego nr 174 (II) z 21 października 1947. Jej głównym zadaniem jest wspomaganie Zgromadzenia Ogólnego w wypełnianiu celu "popierania postępowego rozwoju prawa międzynarodowego i jego kodyfikacji" (art. 13.1 (a) Karty Narodów Zjednoczonych).
Obecnie składa się z 34 członków (każdy z innego państwa) wybieranych przez Zgromadzenie Ogólne na okres 5 lat (z prawem reelekcji). Członkowie Komisji są wybitnymi znawcami prawa międzynarodowego. Zasiadają w Komisji jako osoby prywatne, nie jako reprezentanci państw.
Działalność.
Komisja zajmuje się przede wszystkim przygotowywaniem projektów konwencji międzynarodowych. Sporządzone przez nią projekty były podstawą przygotowania takich umów jak:

</doc>
<doc id="979191" url="https://pl.wikipedia.org/wiki?curid=979191" title="Świadectwo dojrzałości">
Świadectwo dojrzałości



</doc>
<doc id="979192" url="https://pl.wikipedia.org/wiki?curid=979192" title="Ryszard Skała">
Ryszard Skała

Ryszard Skała (ur. 4 maja 1925 w Nadwórnej, Kresy Wschodnie, zm. 12 maja 1986 w Mysłakowicach koło Jeleniej Góry) – dziennikarz wrocławski, założyciel i pierwszy redaktor naczelny wrocławskiej gazety popołudniowej „Wieczór Wrocławia”.
W czasie II wojny światowej uczył się na tajnych kompletach we Lwowie uzyskując tam świadectwo dojrzałości. Aresztowany przez gestapo za działalność w AK, zwolniony w 1943. Wraz z całym oddziałem zgłosił się do Wojska Polskiego, w jego szeregach ukończył Szkołę Oficerską I Armii WP, a następnie w stopniu podporucznika skierowany do Korpusu Pancernego. Jako dowódca czołgu został ciężko ranny w 1945 pod Budziszynem. Uznany za zmarłego – wysłano nawet już do rodziny zawiadomienie o jego śmierci – udało mu się jednak przeżyć.
Po demobilizacji osiadł na Dolnym Śląsku, gdzie pracował w Inspektoracie Osadnictwa Wojskowego, potem w Związku Inwalidów Wojennych, a następnie w Szkole Żeglugi Śródlądowej.
Jako dziennikarz od 1948 współpracował, a następnie pracował etatowo w dzienniku „Słowo Polskie”, gdzie przez wiele lat był sekretarzem redakcji. W kwietniu 1967 z innymi dziennikarzami Słowa tworzył nowy dziennik popołudniowy „Wieczór Wrocławia”, którego był pierwszym redaktorem naczelnym do 1981.
Był sekretarzem w pierwszym składzie zarządu Towarzystwa Miłośników Wrocławia, przewodniczącym wrocławskiego oddziału Stowarzyszenia Dziennikarzy Polskich, radnym Rady Narodowej miasta Wrocławia, potem Rady Narodowej Województwa Wrocławskiego i Miasta Wrocławia, w której przewodniczył Komisji Kultury, Oświaty i Wychowania. Był też członkiem Prezydium Społecznego Komitetu Panoramy Racławickiej.
Odznaczony Krzyżem Walecznych oraz Krzyżem Komandorskim Orderu Odrodzenia Polski, pochowany 15 maja 1986 na cmentarzu parafialnym na Pilczycach we Wrocławiu.

</doc>
<doc id="979193" url="https://pl.wikipedia.org/wiki?curid=979193" title="Anatolij Koroboczka">
Anatolij Koroboczka

Anatolij Wasylowycz Koroboczka, ukr. Анатолій Васильович Коробочка, ros. Анатолий Васильевич Коробочка, "Anatolij Wasiljewicz Koroboczka" (ur. 5 stycznia 1955 w Symferopolu) – ukraiński piłkarz, grający na pozycji napastnika, a wcześniej pomocnika, trener piłkarski. Zmienił obywatelstwo na rosyjskie.
Kariera piłkarska.
Kariera klubowa.
Wychowanek klubu Tawrija Symferopol, w którym rozpoczął karierę piłkarską. W 1978 przeszedł do CSKA Moskwa, a potem kontynuował występy w innym wojskowym klubie SKA Odessa. Następnie służył w grupie Radzieckich Wojsk w NRD, gdzie bronił barw wojskowej reprezentacji. Od 1984 bronił barw miejscowych niemieckich zespołów Stahl Thale, Einheit Wernigerode, Falkensee-Falkenburg oraz Eintracht Levenberg. W 1991 zakończył karierę piłkarską.
Kariera trenerska.
Po zakończeniu kariery piłkarskiej rozpoczął karierę szkoleniową. W latach 1991-1998 z przerwami pracował w klubie CSKA Moskwa na różnych stanowiskach. Potem trenował również kluby Tawrija Symferopol, Spartak-Czukotka Moskwa i FK Reutow. Pełnił funkcje trenera szkockiego klubu Heart of Midlothian. Zastąpił na tym stanowisku Valdasa Ivanauskasa dnia 2 marca 2007 roku. We wrześniu 2007, zastąpił go Stephen Frail, natomiast Ukraińcowi powierzono funkcję dyrektora sportowego klubu. W latach 2010-11 prowadził drugoligowy rosyjski klub Gorniak Uczały.

</doc>
<doc id="979194" url="https://pl.wikipedia.org/wiki?curid=979194" title="Anatoly Korochka">
Anatoly Korochka



</doc>
<doc id="979195" url="https://pl.wikipedia.org/wiki?curid=979195" title="Jak ugryźć 10 milionów 2">
Jak ugryźć 10 milionów 2

Jak ugryźć 10 milionów 2 – komedia kryminalna produkcji amerykańskiej z 2004 roku. Kontynuacja filmu "Jak ugryźć 10 milionów" z 2000 roku.
Fabuła.
Jimmy "Tulipan" prowadzi nowe życie. Nie pracuje jako płatny zabójca, tylko zajmuje się swoim domem. Pewnego dnia żona jego starego sąsiada zostaje porwana przez mafię. Oz prosi Jimmy'ego o pomoc.

</doc>
<doc id="979198" url="https://pl.wikipedia.org/wiki?curid=979198" title="Nieznajoma">
Nieznajoma



</doc>
<doc id="979199" url="https://pl.wikipedia.org/wiki?curid=979199" title="La Sconosciuta">
La Sconosciuta



</doc>
<doc id="979201" url="https://pl.wikipedia.org/wiki?curid=979201" title="Sifaka diademowa">
Sifaka diademowa

Sifaka diademowa, sifaka ("Propithecus diadema") – gatunek ssaka naczelnego z rodziny indrisowatych (Indridae).
Zasięg występowania.
Sifaka diademowa występuje w północno-wschodnim i wschodnim Madagaskarze, od rzeki Mananara na południe do rzek Mangoro i Onive; granice zasięgu nieznane, ale ten gatunek uważa się za najbardziej rozpowszechnioną sifakę; historyczny zasięg sięgał dalej na północ, na południe od rzeki Antainambalana.
Taksonomia.
Gatunek po raz pierwszy naukowo opisał w 1832 roku brytyjski zoolog Edward Turner Bennett nadając mu nazwę "Propithecus diadema". Jako miejsce typowe odłowu holotypu wskazał Madagaskar. 
Ostatnie filogenezy rodziny Indriidae ujawniły dwa dobrze poparte klady na bazie mtDNA u "P. diadema", przy czym jeden z kladów jest prawdopodobnie bardziej zbliżony do "P. edwardsi" niż do "P. diadema". Odległości genetyczne mogłyby uzasadniać podział "P. diadema" na dwa taksony, ale brak markerów jądrowych i ten sam kariotyp sugerują co innego; introgresja samców została uznana za możliwą przyczynę tego parafiletyzmu. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 50–55 cm, długość ogona 44–50 cm; masa ciała 5,7–6,8 kg. Krótkie, gęste futro z miękkim, długim włosem o zmiennej barwie – czarny, szary lub rudobrązowy. Umaszczenie zależy od środowiska, w jakim zwierzę żyje – im wilgotniejszy klimat, tym ciemniejsze. Twarz naga, czarna. Między ramieniem a tułowiem fałd skórny, działający niczym spadochron i umożliwiający wykonywanie dłuższych skoków.
Tryb życia.
Żyją w koronach drzew. Prowadzi dzienny i nadrzewny tryb życia, bardzo rzadko schodzi na ziemię. Żyje w małych grupach (6-10 osobników), roślinożerna, zjada liście, kwiaty, korę i owoce. Po pięciomiesięcznej ciąży samica rodzi jedno młode.
Ochrona.
Gatunek krytycznie zagrożony wyginięciem, chroniony prawem międzynarodowym. Trudny do utrzymania w niewoli, dlatego rzadko prezentowany w ogrodach zoologicznych.

</doc>
<doc id="979203" url="https://pl.wikipedia.org/wiki?curid=979203" title="Atmospheric dnb">
Atmospheric dnb



</doc>
<doc id="979204" url="https://pl.wikipedia.org/wiki?curid=979204" title="Zajzajer">
Zajzajer



</doc>
<doc id="979212" url="https://pl.wikipedia.org/wiki?curid=979212" title="Betoota">
Betoota

Betoota - miejscowość w Australii, w stanie Queensland z populacją 0 mieszkańców. Najmniejsze miasto w Australii, bez stałych mieszkańców, w ciągu roku mieszkają tam jedynie turyści i przejeżdżający podróżnicy. Położone jest 170 km na wschód od Birdsville i 227 kilometrów na zachód od Windorah.
Znajdujący się w mieście hotel "Betoota" był zbudowany w latach 80. XIX wieku i jest jedynym budynkiem w mieście. Hotel działał do 1997, prowadził go przez 47 lat emigrant z Polski Zygmunt Remienko.

</doc>
<doc id="979213" url="https://pl.wikipedia.org/wiki?curid=979213" title="Zooksantelle">
Zooksantelle

Zooksantelle ("zooxanthellae") – jednokomórkowe, fotosyntetyzujące glony o żółtej lub brązowej barwie np. bruzdnice endosymbiotyczne, żyją w symbiozie z promienicami, koralowcami, niektórymi małżami (przydaczniowate), ślimakami tyłoskrzelnymi i innymi organizmami. Dostarczają im produkty syntezy w zamian za dostęp do światła.

</doc>
<doc id="979215" url="https://pl.wikipedia.org/wiki?curid=979215" title="Propithecus diadema">
Propithecus diadema



</doc>
<doc id="979223" url="https://pl.wikipedia.org/wiki?curid=979223" title="Jamy (województwo kujawsko-pomorskie)">
Jamy (województwo kujawsko-pomorskie)

Jamy – osada leśna w Polsce położona w województwie kujawsko-pomorskim, w powiecie grudziądzkim, w gminie Rogóźno.
W latach 1975–1998 miejscowość administracyjnie należała do województwa toruńskiego.
W miejscowości tej znajduje się "Nadleśnictwo Jamy", baza wojskowa wchodząca w skład kompleksu bazy zaopatrzeniowej Grudziądz oraz rezerwat przyrody Jamy.

</doc>
<doc id="979246" url="https://pl.wikipedia.org/wiki?curid=979246" title="Hrabstwo Putnam (Illinois)">
Hrabstwo Putnam (Illinois)

Hrabstwo Putnam – hrabstwo w USA, w stanie Illinois, według spisu z 2000 roku liczba ludności wynosiła 6 086. Siedzibą hrabstwa jest Hennepin.
Geografia.
Według spisu hrabstwo zajmuje powierzchnię 446 km2, z czego 414 km2 stanowią lądy, a 15 km2 (7,23%) stanowią wody.
Historia.
Hrabstwo powstało z części Hrabstwa Fulton w 1825. Zostało nazwane na cześć Israela Putnama, generała amerykańskiej armii.
Demografia.
Według spisu z 2000 roku hrabstwo zamieszkuje 6086 osób, które tworzą 2415 gospodarstw domowych oraz 1748 rodzin. Gęstość zaludnienia wynosi 15 osób/km2. Na terenie hrabstwa jest 2888 budynków mieszkalnych o częstości występowania wynoszącej 7 budynków/km2. Hrabstwo zamieszkuje 97,62% ludności białej, 0,62% ludności czarnej, 0,35% rdzennych mieszkańców Ameryki, 0,26% Azjatów, 0,00% mieszkańców Pacyfiku, 0,62% ludności innej rasy oraz 0,53% ludności wywodzącej się z dwóch lub więcej ras, 2,81% ludności to Hiszpanie, Latynosi lub inni.
W hrabstwie znajduje się 2415 gospodarstw domowych, w których 30,50% stanowią dzieci poniżej 18 roku życia mieszkający z rodzicami, 62,10% małżeństwa mieszkające wspólnie, 7,00% stanowią samotne matki oraz 27,60% to osoby nie posiadające rodziny. 24,60% wszystkich gospodarstw domowych składa się z jednej osoby oraz 12,30% żyje samotnie i ma powyżej 65 roku życia. Średnia wielkość gospodarstwa domowego wynosi 2,52 osoby, a rodziny wynosi 2,99 osoby.
Przedział wiekowy populacji hrabstwa kształtuje się następująco: 25,10% osób poniżej 18 roku życia, 8,30% pomiędzy 18 a 24 rokiem życia, 7,00% pomiędzy 25 a 44 rokiem życia, 25,30% pomiędzy 45 a 64 rokiem życia oraz 15,90% osób powyżej 65 roku życia. Średni wiek populacji wynosi 40 lat. Na każde 100 kobiet przypada 97,70 mężczyzn. Na każde 100 kobiet powyżej 18 roku życia przypada 96,20 mężczyzn.
Średni dochód dla gospodarstwa domowego wynosi 45 492 USD, a średni dochód dla rodziny wynosi 50 708 dolarów. Mężczyźni osiągają średni dochód w wysokości 40 938 dolarów, a kobiety 21 906 dolarów. Średni dochód na osobę w hrabstwie wynosi 19 792 dolarów. Około 4,20% rodzin oraz 5,50% ludności żyje poniżej minimum socjalnego, z tego 8,80% poniżej 18 roku życia oraz 3,10% powyżej 65 roku życia.

</doc>
<doc id="979247" url="https://pl.wikipedia.org/wiki?curid=979247" title="Rashômon">
Rashômon



</doc>
<doc id="979250" url="https://pl.wikipedia.org/wiki?curid=979250" title="Birdman (raper)">
Birdman (raper)

Birdman, właściwie Bryan Williams, inny pseud. "Baby" (ur. 15 lutego 1969 w Nowym Orleanie) – amerykański raper, wydawca i producent muzyczny.
Początki i wzrost sławy.
W 1991 wraz z bratem Ronaldem założył wytwórnię hiphopową Cash Money Records, do której zaprosił Lila Wayne’a, Juvenila, Turka i B.G (Baby Gangsta), którzy stworzyli formację Hot Boyz. Formacja ta pchnęła do przodu wszystkie kariery solowe jej członków, a także całą wytwórnię, w tym samego Birdmana. Pod pseudonimem „Baby” Birdman nagrał kilka albumów z Mannie Freshem, z którym założył duet Big Tymers. Po kłótniach o pieniądze członków Cash Money z Birdmanem wytwórnia straciła na sile, a Birdmanowi pozostał tylko Lil' Wayne, który został C.E.O. Cash Money. W 2007 Birdman wydał solową płytę "Five Star Stunna", na której pojawił się Lil' Wayne, Rick Ross czy DJ Khaled.
Po jakimś czasie świat obiegły zdjęcia, na których Birdman całuje Lila Wayne’a. Birdman tłumaczył to w ten sposób, że traktuje Weezy'ego jak własnego syna, po czym wydali wspólną płytę pod tytułem "Like Father, Like Son", która sprzedała się w nakładzie 762 000 egzemplarzy w USA.

</doc>
<doc id="979252" url="https://pl.wikipedia.org/wiki?curid=979252" title="Sępowronki">
Sępowronki

Sępowronki (Picathartidae) – monotypowa rodzina ptaków z podrzędu śpiewających (Oscines) w obrębie rzędu wróblowych (Passeriformes).
Występowanie.
Rodzina obejmuje dwa gatunki występujące w tropikach zachodniej i środkowej Afryki.
Charakterystyka.
Długość ciała 33–38 cm, masa ciała 192–254 g. Ich dziób przypomina budową dzioby wron. Ich ciała są szczupłe, z długą szyją, nogami i ogonem oraz mocnymi stopami. Wielkością i budową ciała przypominają amerykańskie kukawki, ale poruszają się raczej podskakując niż biegając.
Sępowronki gniazdują kolonijnie. Gniazdo zbudowane jest z masy błotnej przyczepionej do skały lub ściany jaskini. Lęg składa się z dwóch jaj. Żywią się owadami i ślimakami znajdowanymi w wilgotnych, skalistych miejscach.
Systematyka.
Etymologia.
Nazwa rodzajowa jest połączeniem nazw rodzajów: "Pica" oraz "Cathartes" . Sępowronka żółtogardła ma długi ogon, kontrastowe upierzenie oraz łysą, podobną do sępiej głowę.
Podział systematyczny.
Do rodziny należy jeden rodzaj "Picathartes" z następującymi gatunkami:

</doc>
<doc id="979253" url="https://pl.wikipedia.org/wiki?curid=979253" title="Ants Piip">
Ants Piip

Ants Piip (ur. 28 lutego 1884, zm. 1 października 1942) – estoński prawnik, dyplomata i polityk. Premier Estonii od 26 października 1920 do 25 stycznia 1921. Szef państwa od 21 grudnia 1920 do 25 stycznia 1921. Po zajęciu kraju przez wojska radzieckie, 30 czerwca 1941 roku został aresztowany i rok później zmarł w więzieniu NKWD. 
Został odznaczony m.in. estońskim Krzyżem Wolności I klasy (1920) oraz Orderem Krzyża Orła I klasy (1934).

</doc>
<doc id="979259" url="https://pl.wikipedia.org/wiki?curid=979259" title="Ojcowie Założyciele">
Ojcowie Założyciele



</doc>
<doc id="979267" url="https://pl.wikipedia.org/wiki?curid=979267" title="Trybadyzm">
Trybadyzm

Trybadyzm – odmiana homoseksualnego seksu bez penetracji, w którym kobieta pociera swoim sromem części ciała innej kobiety. Podobne zachowanie zostało zaobserwowane u samic bonobo. W języku angielskim potocznym wyrażeniem na jedną z form takiego stosunku jest "scissoring" (dosłownie „nożycowanie”).

</doc>
<doc id="979269" url="https://pl.wikipedia.org/wiki?curid=979269" title="Interstellar Overdrive">
Interstellar Overdrive

Interstellar Overdrive – utwór muzyczny brytyjskiego zespołu rockowego Pink Floyd, napisany przez grupę w roku 1966. Pochodzi z wydanej w 1967 roku debiutanckiej płyty "The Piper at the Gates of Dawn". Wcześniejsza, jeszcze dłuższa wersja nagrana została na potrzeby filmu "Tonite Let's All Make Love in London", który ukazał się w tym samym roku. Inne wersje kompozycji pojawiają się też na różnych nagraniach bootlegowych.
Utwór.
Obok odrobinę wcześniejszego utworu "East-West" zespołu Paul Butterfield Blues Band, "Interstellar Overdrive" była jedną z pierwszych psychodelicznych improwizacji instrumentalnych nagranych przez zespół rockowy. Była też postrzegana jako jedno z pierwszych podejść Pink Floyd do gatunku space rock (wraz z inną kompozycją z tej samej płyty, "Astronomy Domine"), chociaż sami członkowie zespołu nie zgadzali się nigdy z taką klasyfikacją. Mimo zdecydowanej dominacji w koncertowym repertuarze grupy za czasów pierwszego lidera, Syda Barretta, ta długa, rozimprowizowana i formalnie otwarta kompozycja nie jest w żaden sposób reprezentatywna dla całej zarejestrowanej twórczości grupy. Jak stwierdził perkusista Nick Mason w swej książce "Pink Floyd. Moje wspomnienia", wykonania "Interstellar Overdrive" na żywo zawierały wiele części nieznanych z albumu, i trwały często nawet po dwadzieścia minut i więcej. W czasach, gdy zespół grywał w londyńskich klubach undergroundowych, utwór ten często otwierał występ. Zajmował też poczesne miejsce w repertuarze koncertowym Pink Floyd, włączając w to bisy, do roku 1970, kiedy to został z niego usunięty.
Kompozycja utworu.
Motyw otwierający utwór to zniekształcony, schodzący riff gitarowy, grany przez zespół unisono. Następnie riff przekształca się w improwizację zawierającą przejścia modalne, perkusyjne zawijasy wygrywane na organach Farfisa, i ciche interludia. Utwór sukcesywnie staje się coraz bardziej astrukturalny i pozbawiony jednolitego tempa, wyznaczanego jedynie przez dziwaczne dźwięki wygrywane na gitarze. Jednak ostatecznie cały zespół powraca do głównego tematu, który jest powtarzany w narastającym tempie i z bardziej zaplanowaną częstotliwością aż do zakończenia utworu.
Riff z "Interstellar Overdrive" powstał przypadkowo, kiedy ówczesny menedżer zespołu, Peter Jenner, próbował zanucić Sydowi piosenkę, której do końca nie pamiętał (najczęściej uznaje się, że chodziło tu o cover utworu "My Little Red Book" nagrany przez zespół Love). Barrett dołączył do jego nucenia ze swoją gitarą, po czym użył uzyskanego motywu jako podstawowego w swej nowej kompozycji. Roger Waters powiedział też kiedyś Barrettowi, że riff ten przypomina mu motyw wiodący z brytyjskiej komedii "Steptoe and Son". Utwór zarejestrowano 16 marca 1967 z nakładkami w czerwcu tego roku. Ta studyjna wersja utworu pojawia się także na dwóch oficjalnych kompilacjach zespołu – "Relics" i "A Nice Pair".
Wersje alternatywne i wykonywane na koncertach.
Studyjna wersja utworu z płyty "The Piper at the Gates of Dawn" jest najlepiej znana słuchaczom, jednak zachowało się też kilka innych, nagrywanych zarówno w studiach, jak i na scenie. Wcześniejsze, szesnastominutowe wykonanie (nagrane na potrzeby filmu "Tonite Let's All Make Love in London" w styczniu 1967) zawiera na przykład bardziej kinetyczne podejście do pierwszych części utworu, chociaż rozpatrywane jako całość jest zapewne nieco bardziej nużące. Można je znaleźć na albumie "London 1966/1967".
Jest także całe mrowie bootlegowych nagrań koncertowych – zarejestrowanych zarówno z Sydem Barrettem w składzie, jak i już po jego odejściu – pokazujących jak improwizowano w trakcie wykonywania tego utworu, jak zmieniano jego aranżację podczas niemal każdego koncertu. Jeden z występów na przykład dla BBC, część środkowa jest zupełnie inna niż w wersji studyjnej i zawiera dramatycznie narastającą melodię graną na organach oraz gitary zawodzące z „demonicznym” efektem. Podczas występów z 1969 i 1970 w finale utworu można usłyszeć Davida Gilmoura grającego na swojej gitarze nieco wolniej i spokojniej, niż zwykł to był robić Syd Barrett.
Podobno szczególna wersja "Interstellar Overdrive" została odrzucona przy produkcji albumu koncertowego "Ummagumma". Taśmy z tym występem mogą wciąż istnieć. W 1969 do Pink Floyd podczas wykonywania "Interstellar Overdrive" podczas Actuel Festival w Amougies w Belgii dołączył Frank Zappa.
Covery tej piosenki nagrało także wielu innych artystów, m.in. Particle, Hawkwind, Camper Van Beethoven, Melvins, Pearl Jam i The Mars Volta.
John Frusciante w niedawnym wywiadzie udzielonym radiu "The End" w Seattle wspomniał, że w noc śmierci Syda Barretta Red Hot Chili Peppers zakończyło swój występ wykonaniem "Interstellar Overdrive".
The Mars Volta włączyło utwór do swojego repertuaru koncertowego, jako wyraz hołdu dla Barretta.

</doc>
<doc id="979271" url="https://pl.wikipedia.org/wiki?curid=979271" title="Arnaud Boetsch">
Arnaud Boetsch

Arnaud Boetsch (ur. 1 kwietnia 1969 w Meulan-en-Yvelines) – francuski tenisista, zdobywca Pucharu Davisa, olimpijczyk z Atlanty (1996).
Kariera tenisowa.
Jako zawodowy tenisista Boetsch startował w latach 1987–1999.
W grze pojedynczej zwyciężył w trzech turniejach rangi ATP World Tour i osiągnął siedem finałów.
W grze podwójnej Franzuz wygrał dwa razy rozgrywki ATP World Tour i trzy razy awansował do finału.
W 1996 roku wystąpił na igrzyskach olimpijskich w Atlancie. W grze pojedynczej odpadł w 2 rundzie po porażce Sergim Bruguerą reprezentującym Hiszpanię. Z gry podwójnej Raoux został wyeliminowany w 1 rundzie, w której grał w parze z Guillaume Raoux. Francuski debel przegrał z Australijczykami Toddem Woodbridge i Markiem Woodforde, którzy ostatecznie zdobyli złoty medal.
W 1996 roku znacząco przyczynił się do zdobycia przez Francję Pucharu Davisa. W rozstrzygającym pojedynku Boetsch zmierzył się z Nicklasem Kultim, którego pokonał 7:6(2), 2:6, 4:6, 7:6(5), 10:8 w trwającym 4 godziny i 45 minut meczu. Boetsch w piątym secie przegrywał 6:7 (0-40) broniąc 3 kolejne piłki meczowe.
W rankingu gry pojedynczej Boetsch najwyżej był na 12. miejscu (22 kwietnia 1996), a w klasyfikacji gry podwójnej na 97. pozycji (18 października 1993).

</doc>
<doc id="979275" url="https://pl.wikipedia.org/wiki?curid=979275" title="Picathartidae">
Picathartidae



</doc>
<doc id="979280" url="https://pl.wikipedia.org/wiki?curid=979280" title="Alvin Plantinga">
Alvin Plantinga

Alvin Plantinga (ur. 15 listopada 1932 w Ann Arbor, st. Michigan, USA) – amerykański filozof analityczny, emerytowany profesor filozofii na katolickim uniwersytecie Notre Dame. Jest jednym z najbardziej znanych, współczesnych zwolenników molinizmu.
Wkład do epistemologii.
W trylogii "Warrant" Plantinga podejmuje problem wiedzy. Pierwsze dwa tomy stanowią próbę zdefiniowania tej cechy przekonania, która odróżnia wiedzę od prawdziwego przekonania niebędącego wiedzą. W pierwszym tomie ("Warrant: The Current Debate") Plantinga krytykuje współczesne koncepcje wiedzy, by w drugim ("Warrant and Proper Function") podjąć własną próbę jej zdefiniowania.
Według Plantingi dane przekonanie stanowi wiedzę, jeśli:
Plantinga jest więc epistemologicznym eksternalistą.
W ostatnim tomie trylogii ("Warranted Christian Belief"), autor wykorzystuje osiągnięte rezultaty do podjęcia problematyki racjonalności przekonań religijnych (szczególnie chrześcijańskich).
Wkład do filozofii religii.
Racjonalność przekonań religijnych.
Plantinga wielokrotnie podejmował problem uzasadnienia przekonań religijnych (jak np. we wpływowej pracy "God and Other Minds: Study of the Rational Justification of Belief in God"), a jego prace były jednym z fundamentów tzw. zreformowanej epistemologii. Ostateczny kształt swoim poglądom z tego zakresu nadał w książce "Warranted Christian Belief". Jego definicja wiedzy pozwala mu stwierdzić, że przekonania religijne stanowią wiedzę, jeśli tylko są efektem pracy procesu poznawczego spełniającego odpowiednie kryteria (patrz paragraf wyżej). Plantinga odwołuje się do koncepcji "sensus divinitatis" Kalwina lub „świadectwa Ducha Świętego” św. Tomasza. Stąd centralna myśl zreformowanej epistemologii: przekonania religijne mogą stanowić wiedzę, mimo braku rozstrzygających argumentów na ich prawdziwość.
Obrona wolnej woli.
Tzw. obrona wolnej woli ("free will defense") to wyartykułowana najpełniej w "The Nature of Necessity" próba pokazania braku sprzeczności między istnieniem Boga i istnieniem zła. Stanowi ona odpowiedź na dowody ze zła przeciwko istnieniu Boga rozwijane m.in. przez J L Mackiego.
Modalny dowód ontologiczny.
Modalny dowód ontologiczny Plantingi to nowoczesna wersja dowodu "a priori" na rzecz istnienia Boga. Można go podać w następującej wersji:
(1) (def) "maksymalna doskonałość" implikuje "maksymalną wspaniałość" w każdym możliwym świecie.
(2) (def) "maksymalna wspaniałość" implikuje wszechmoc, wszechwiedzę i moralną doskonałość.
(3) (przesłanka) logicznie możliwe jest, że maksymalna doskonałość jest egzemplifikowana (równoważnie: logicznie możliwe jest, że istnieje byt posiadający maksymalną doskonałość).
Stąd (4) logicznie możliwe jest, że z koniecznością istnieje byt posiadający wszechmoc, wszechwiedzę i moralną doskonałość.
Stąd (przez aksjomat logiki modalnej S5: formula_1) (5) istnieje byt maksymalnie doskonały (równoważnie: istnieje byt wszechmogący, wszechwiedzący i moralnie doskonały w każdym możliwym świecie).
Krytycy zwracają uwagę, że Plantinga nie podaje dobrego powodu, by zaakceptować (3) raczej niż jego zaprzeczenie. Zaakceptowanie zaprzeczenia (3) prowadzi do wniosku, że nie istnieje byt maksymalnie doskonały (tzn. Bóg).
Ewolucyjny dowód przeciw naturalizmowi.
Dowód ten Plantinga po raz pierwszy przedstawił w "Warrant and Proper Function". Ma on pokazywać, że nie można racjonalnie łącznie zaakceptować teorii ewolucji oraz filozoficznego naturalizmu. Zagadnieniu temu został poświęcony zbiór esejów wydany pod tytułem "Naturalism Defeated?" (red. James Beilby, Cornell University Press, 2002).
Inne informacje.
Skrupulatna i rygorystyczna metoda uprawiania filozofii przez Plantingę stała się wzorem dla wielu innych filozofów analitycznych. Jest on powszechnie uważany za najważniejszego współczesnego chrześcijańskiego filozofa analitycznego należącego do tradycji protestanckiej.
Jak dotąd jedyną książką Alvina Plantingi, która została przetłumaczona na język polski jest "God, Freedom and Evil" (Eerdmans, 1974) – "Bóg, Wolność i Zło" (Znak, 1995, ze wstępem bp. Józefa Życińskiego).

</doc>
<doc id="979284" url="https://pl.wikipedia.org/wiki?curid=979284" title="Constantin Parhon">
Constantin Parhon

Constantin Ion Parhon (wym. []; ur. 15 października 1874, zm. 9 sierpnia 1969) – polityk rumuński; lekarz i biolog; od 1938 członek Rumuńskiej Akademii Nauk, następnie jej honorowy przewodniczący, od 1947 członek Akademii Nauk ZSRR; 1947-52 przewodniczący Wielkiego Zgromadzenia Narodowego Rumuńskiej Republiki Ludowej; liczne jego prace naukowe dotyczyły głównie neurologii, endokrynologii (wykrył czynność dokrewną ślinianki przyusznej), biochemii i patologii ogólnej; szczególnie znane są prace nad procesem starzenia się ustroju i możliwościami przedłużenia życia; autor m.in. monografii (z A. Babeşem i I. Petreą) "Endocrinologia glandelor salivare" (1957); międzynarodowa nagroda Leninowska 1959.

</doc>
<doc id="979285" url="https://pl.wikipedia.org/wiki?curid=979285" title="Ankylosauridae">
Ankylosauridae



</doc>
<doc id="979286" url="https://pl.wikipedia.org/wiki?curid=979286" title="Mellrichstadt">
Mellrichstadt

Mellrichstadt – miasto w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, siedziba wspólnoty administracyjnej Mellrichstadt. Leży ok. 12 km na północny wschód od Bad Neustadt an der Saale, nad Streu, przy autostradzie A71, drodze B19, B285 i linii kolejowej Eisenach – Schweinfurt.
Dzielnice.
W skład miasta wchodzą następujące dzielnice: Bahra, Eußenhausen, Frickenhausen, Mühlfeld, Sondheim im Grabfeld i Roßrieth.

</doc>
<doc id="979290" url="https://pl.wikipedia.org/wiki?curid=979290" title="Robert Nemkovich">
Robert Nemkovich

Robert Nemkovich (ur. 1942) – pierwszy biskup (zwierzchnik) Polskiego Narodowego Kościoła Katolickiego w Stanach Zjednoczonych Ameryki i Kanadzie w latach 2002–2010.
Wybrany na biskupa w 1990 roku podczas XVIII synodu, został wyświęcony na tę godność 18 października 1993 r. w katedrze św. Stanisława w Scranton. W latach 1993–2002 ordynariusz diecezji zachodniej Kościoła. Decyzją XXI synodu PNKK w roku 2002 wybrany 6. Pierwszym Biskupem PNKK.
W dniach od 7 lipca do 19 lipca 2008 r. biskup Nemkovich przebywał w Polsce – wziął udział w wycieczce zorganizowanej z okazji 100. rocznicy Polskiej Narodowej "Spójni". 

</doc>
<doc id="979291" url="https://pl.wikipedia.org/wiki?curid=979291" title="Gertruda von Hohenberg">
Gertruda von Hohenberg

Gertruda von Hohenberg (ur. ok. 1225, zm. 16 lutego 1281 w Wiedniu) – królowa Niemiec, córka hrabiego Burcharda V von Hohenberg i Mechtyldy z Tybingi, córki hrabiego palatyna Rudolfa II. Wywodziła się ze starego szwabskiego rodu, blisko spokrewnionego z Hohenzollernami.
W styczniu 1245 r. poślubiła hrabiego Habsburga Rudolfa IV (1 maja 1218 - 15 lipca 1291), syna hrabiego Albrechta IV i Jadwigi, córki hrabiego Kyburga Ulryka. Rudolf i Gertruda mieli razem czterech synów i sześć córek:
Dzięki temu małżeństwu Rudolf uzyskał wniesione mu przez żonę w posagu posiadłości w Alzacji. Mąż Gertrudy został wybrany 29 września 1273 r. na króla Niemiec jako Rudolf I. Wybór ten zawdzięczał w dużej mierze poparciu jakie udzielił mu kuzyn Gertrudy, burgrabia Fryderyk III Norymberski. Rudolf i Gertruda zostali koronowani 24 października 1273 r. w Akwizgranie.
Gertruda zmarła w 1281 r. Została pochowana w katedrze w Bazylei. Jej mąż poślubił później Izabelę Burgundzką.

</doc>
<doc id="979297" url="https://pl.wikipedia.org/wiki?curid=979297" title="Girsu">
Girsu

Girsu (sum. ĝir2-suki) – starożytne miasto założone przez Sumerów w południowej Mezopotamii, ok. 20 km na północ od Lagasz, jedno z trzech (obok Lagasz i Siraran) głównych ośrodków Lagasz. 
Pełniło najprawdopodobniej funkcję ośrodka politycznego w okresie starosumeryjskim i stolicy za panowania Gudei. Po przeniesieniu stolicy do Lagasz, zachowało rolę centrum religijnego; znajdowały się tu świątynie Ningirsu – patrona miasta i bogini Bau.
Obecnie stanowisko archeologiczne "Tall Luh" (lub też "Tello/Telloh") na terytorium Iraku.
Położenie.
Girsu leży w południowej Mezopotamii, na lewym brzegu kanału Shaṭṭ al-Gharrāf, w połowie drogi pomiędzy Tygrysem a Eufratem, ok. 20 km na północ od Lagasz i ok. 300 km na południowy wschód od Bagdadu. 
Historia.
Girsu zamieszkane było już prawdopodobnie w okresie Ubajd (V tys. p.n.e.), większy napływ mieszkańców nastąpił jednak dopiero w okresie starosumeryjskim (2900–2350 p.n.e.). W III tys. p.n.e. było sprzymierzone z dwoma sąsiednimi miastami: Siraran i Lagasz. W okresie starosumeryjskim pełniło najprawdopodobniej funkcję ośrodka politycznego i było stolicą Lagasz w pierwszym okresie etapu ED III (ok. 2600–2300/2250 p.n.e.). Po przeniesieniu stolicy do Lagasz, zachowało rolę centrum religijnego; znajdowały się tu świątynie Ningirsu i bogini Bau.
Patronem miasta był bóg wojny i polowań Ningirsu, którego świątynię odnowił Gudea. Według opisu Gudei, świątynia została ozdobiona drewnem cedrowym, złotem i cennymi kamieniami. 
Straciło swoje znaczenie po upadku III dynastii z Ur.
Prace archeologiczne.
Girsu było pierwszym sumeryjskim miastem, które doczekało się obszernych wykopalisk archeologicznych. Pierwszym badaczem tych ziem był Ernest Choquin de Sarzec (1837–1901), francuski konsul w Basrze, który prowadził wykopaliska w latach 1877–1900 podczas jedenastu ekspedycji, kolejne prace prowadzono w latach 1903–1909 – pod kierownictwem Gastona Crosa (1861–1915), w latach 1929–1931 przez Henriego de Genouillaca (1881–1940) i w 1931–1933 przez André Parrota (1901–1980). 
W toku francuskich prac (1877–1933) odkryto m.in. archiwa tabliczek zapisanych pismem klinowym, liczne pieczęci cylindryczne, stelę sępów z dwustronnym przedstawieniem figuralnym i opisem zwycięstwa sumeryjskiego władcy Lagasz – Eanatuma nad sąsiednim miastem-państwem Umma oraz posągi Gudei. W Girsu znaleziono w sumie 30 tys. tabliczek z pismem klinowym, przy czym stanowisko zostało splądrowane zanim poinformowano francuskich archeologów. 
Obecnie stanowisko archeologiczne "Tall Luh" (lub też "Tello/Telloh") na terytorium Iraku. 

</doc>
<doc id="979298" url="https://pl.wikipedia.org/wiki?curid=979298" title="Aman Mikael Andom">
Aman Mikael Andom

Aman Mikael Andom (ur. 21 czerwca 1924 w Chartumie, zm. 23 listopada 1974) – polityk etiopski, przewodniczący Dergu (Wojskowej Rady Administracyjnej) od 12 sierpnia do 17 listopada 1974, po obaleniu cesarza Haile Selassie I; zmarł w niewyjaśnionych okolicznościach.
Życiorys.
Urodził się w Chartumie na terenie Sudanu. W Chartumie uczęszczał do Comboni College i St. George’s Military School. W czasie II wojny światowej służył w szeregach zorganizowanej przez cesarza Haile Selassie na terenie Sudanu armii etiopskiej, która walczyła przeciwko okupującym Etiopię wojskom włoskim. Andom szybko awansował i w 1962 roku został generałem majorem. W 1964 roku Andom został attaché wojskowym przy etiopskiej ambasadzie w Waszyngtonie. W tym czasie ukończył studia na Uniwersytecie Howarda. Po powrocie do kraju w lipcu 1965 roku został mianowany przez cesarza ministrem obrony. W sierpniu 1974 roku awansował na stopień generała porucznika i objął stanowisko szefa sztabu armii etiopskiej. W tym czasie narastający w Etopii głęboki kryzys polityczny doprowadził do otwartych wystąpień przeciwko rządom cesarza Hajle Selassie. We wrześniu 1974 roku armia ostatecznie odsunęła cesarza od władzy, a Aman stanął na czele państwa, piastując jednocześnie godność ministra obrony i szefa sztabu. Początkowo widziano w Amanie głównego organizatora przewrotu i silnego człowieka nowego reżimu. Rzeczywistość jednak była inna. Pozycja Amana była bardzo słaba, co szczególnie ujawniło się podczas krwawych zajść do jakich doszło nocą 23 listopada 1974 roku, kiedy to rozstrzelano 59 członków dawnego rządu cesarskiego, wywodzących się ze starej arystokracji. Tej samej nocy na polecenie Mengystu Hajle Marjama, który jak się później okazało, był rzeczywistym autorem przewrotu, skierowano do domu Amana oddziały wojskowe. Po krótkiej walce rezydencja generała została zdobyta, a on sam zginął. Po śmierci Amana podniosły się głosy, że był z pochodzenia Erytrejczykiem, a jego śmierć była karą za wspieranie erytrejskich partyzantów dążących do oderwania się od Etiopii.

</doc>
<doc id="979300" url="https://pl.wikipedia.org/wiki?curid=979300" title="Siwuszki">
Siwuszki

Siwuszki (Polioptilidae) – rodzina ptaków z rzędu wróblowych (Passeriformes). 
Występowanie.
Rodzina obejmuje około dwudziestu gatunków występujących w Ameryce. Większość gatunków z tej rodziny występuje w strefie tropikalnej i subtropikalnej, gatunki występujące bardziej na północ podejmują wędrówki.
Charakterystyka.
Trybem życia i budową ciała przypominają euroazjatyckie pokrzewki, przemieszczają się ciągle pośród listowia w poszukiwaniu owadów. Ubarwione są skromnie w łagodne szaroniebieskie barwy.
Występują w świetlistych lasach lub w buszu. Gniazdują na drzewie lub krzewie.
Systematyka.
Taksonem siostrzanym dla siwuszek są strzyżyki (Troglodytidae). Do rodziny zaliczane są następujące rodzaje:

</doc>
<doc id="979301" url="https://pl.wikipedia.org/wiki?curid=979301" title="Polioptilidae">
Polioptilidae



</doc>
<doc id="979303" url="https://pl.wikipedia.org/wiki?curid=979303" title="William Wainwright">
William Wainwright



</doc>
<doc id="979309" url="https://pl.wikipedia.org/wiki?curid=979309" title="Ismail al-Azhari">
Ismail al-Azhari

Ismail al-Azhari (Saiyid) (arab. إسماعيل الأزهري; ur. 20 października 1900 w Omdurmanie, zm. 26 sierpnia 1969) – polityk sudański. Studiował matematykę na uniwersytecie amerykańskim w Bejrucie, który ukończył w 1930. Prezydent Sudanu od 8 lipca 1965 do 25 maja 1969. Premier kraju od 1 stycznia 1954 do 5 lipca 1956.

</doc>
<doc id="979311" url="https://pl.wikipedia.org/wiki?curid=979311" title="ISFJ">
ISFJ

ISFJ (ang. "Introverted Sensing Feeling Judging" – Introwertyk Percepcjonista Uczuciowiec Sędzia) – jeden z typów osobowości według wskaźnika MBTI. Osoby o tym typie łączą introwersyjną percepcję z ekstrawersyjnym czuciem. Przede wszystkim są one skoncentrowane na wnętrzu, gdzie rozpatrują sprawy, używając pięciu zmysłów; w dosłowny, konkretny sposób. Ich drugorzędny styl życia jest skierowany na zewnątrz, gdzie zajmują się sprawami zgodnie ze swoimi uczuciami wobec nich i według własnego systemu wartości.
Świat, w którym żyją ISFJ, jest konkretny i miły. ISFJ cenią harmonię i współpracę; są ciepli, rozważni i wrażliwi na uczucia innych ludzi. Mają bogate życie wewnętrzne, które nie zawsze jest oczywiste dla obserwatorów. Nieustannie pochłaniają informacje na temat ludzi i sytuacji, które są dla nich ważne, i przechowują je. Są w stanie na długie lata zapamiętać ze szczegółami ważną dla nich rozmowę albo czyjś wyraz twarzy.
ISFJ cenią bezpieczeństwo i uprzejmość oraz mają szacunek dla tradycji i praw. Wierzą, że systemy istnieją dlatego, że spełniają swoją rolę. Niechętnie robią coś nowym sposobem, jeśli nikt nie wytłumaczy im konkretnie, dlaczego ten sposób jest lepszy od wcześniej ustanowionej metody.ISFJ lepiej uczą się, robiąc coś, niż czytając o tym. Cenią praktyczne zastosowanie, więc tradycyjne metody edukacji, które wymagają teoretycznego i abstrakcyjnego podejścia, mogą być dla nich uciążliwe.
Domy ISFJ często są pięknie i funkcjonalnie umeblowane, ponieważ osoby te mają dobrze rozwinięte poczucie przestrzeni, funkcjonalności i estetyki. Umiejętności te, powiązane z ich wrażliwością na uczucia innych, sprawiają, że często są osobami, które zawsze wiedzą, jaki prezent dać, aby odbiorca był zadowolony.
ISFJ są bardziej niż inne typy świadomi swoich uczuć, ale zwykle nie wyrażają ich. Niechętnie zdradzają również, że wiedzą, co czują inni. Jeśli jednak widzą, że ktoś potrzebuje pomocy, pomagają mu zrozumieć jego własne uczucia.
ISFJ mają silne poczucie odpowiedzialności i obowiązku, przy czym stawiają potrzeby innych ponad swoimi potrzebami. Cechy te sprawiają, że zawsze można polegać na osobach o tym typie. Powinny się one jednak nauczyć odmawiać oraz wyrażać i cenić własne potrzeby, ponieważ mogą stać się przepracowani.
ISFJ potrzebują pozytywnych opinii od innych. W razie ich braku oraz w przypadku bycia krytykowanym zniechęcają się i mogą się nawet załamać. Pod wpływem stresu wyobrażają sobie wszystko, co może pójść źle, i tracą wiarę we własne zdolności.

</doc>
<doc id="979313" url="https://pl.wikipedia.org/wiki?curid=979313" title="Jan I Myśliwy">
Jan I Myśliwy

Jan I Myśliwy (kast. "Juan el Cazador", kat. "Joan el Descurat") (27 grudnia 1350 – 19 maja 1396) - król Aragonii, Sardynii i Korsyki w latach 1387-1396.
Najstarszy syn króla Piotra IV Ceremonialnego i jego żony, Eleonory sycylijskiej. Urodził się w Perpignanie, w prowincji Roussillon, a zmarł na skutek upadku z konia w czasie polowania w lasach pod Foixà (stąd jego przydomek).
Zawarł przymierze z Francją i wspierał papieża z Awinionu, Klemensa VII, w czasie schizmy zachodniej. Zawarł także przymierze z Kastylią, a w 1388 roku pokój z Nawarrą. W latach 1389-1390 Aragończycy pokonali armię hrabiego Armagnac, który chciał podbić królestwo Majorki. Atak ten nastąpił z Empordà na Geronę. Najeźdźcy zostali ostatecznie pokonani w roku 1390 przez infanta Marcina (brata i następcę Jana).
Podczas rządów Jana Aragonia musiała stawić czoło licznym rewoltom, np. na Sycylii i Sardynii, które to wyspy wyswobodziły się spod wpływów Aragonii. Jan pozostawił swój kraj na skraju katastrofy finansowej, spowodowanej licznymi wojnami.
Zmarł nie mając synów, tron przejął jego młodszy brat. Dzieciństwo przeżyły jedynie dwie córki Jana.
Małżeństwo i potomstwo.
Po raz pierwszy Jan ożenił się z Martą d'Armagnac (1347-1378), córką hrabiego Jana I d'Armagnac. Miał z nią kilkoro dzieci:
Po raz drugi, w 1380 roku, ożenił się z Jolantą z Bar (córką Roberta I, księcia Bar i Marii de Valois). Para miała razem:

</doc>
<doc id="979314" url="https://pl.wikipedia.org/wiki?curid=979314" title="Jan I Aragoński">
Jan I Aragoński



</doc>
<doc id="979317" url="https://pl.wikipedia.org/wiki?curid=979317" title="Evanílson">
Evanílson

Evanílson, właśc. Evanílson Aparecido Ferreira (ur. 12 września 1975 w Diamantinie) – brazylijski piłkarz występujący podczas kariery na pozycji prawego obrońcy.
Kariera.
Zaczynał karierę w brazylijskim klubie EC Santa Teresa, gdzie występował do końca 1995 roku. Później przeniósł się do Amériki Belo Horizonte, skąd po 2 sezonach trafił do jednego z największych klubów Brazylii Cruzeiro EC. W 1999 roku został wypożyczony do AC Parmy, jednak była to transakcja tylko „na papierze”, ponieważ Evanilson niemal natychmiast po tej transakcji został sprzedany do Borussii Dortmund. Podczas 6 lat gry w Bundeslidze Evanilson zagrał w 123 spotkaniach i strzelił 4 bramki. Łącznie w BVB zagrał 166 razy i strzelił 4 bramki, zdobył z tym klubem Mistrzostwo Niemiec oraz dotarł do finału pucharu UEFA. W wyniku częstych kontuzji 24 kwietnia 2005 roku odszedł z Dortmundu, przenosząc się do brazylijskiego zespołu Atlético Mineiro. Podczas sezonu 2005, 06 trafił za darmo do 1. FC Köln. Po zakończeniu sezonu powrócił do Brazylii i następnie był piłkarzem takich klubów jak: Athletico Paranaense, Sport Recife i Vitória. W 2009 roku wrócił do Amériki, w której w następnym roku zakończył karierę.
W latach 1999-2000 wystąpił 13 razy w reprezentacji Brazylii, debiutując w spotkaniu z Holandią. Ostatni występ zaliczył z Chile.

</doc>
<doc id="979319" url="https://pl.wikipedia.org/wiki?curid=979319" title="Ibrahim Abbud">
Ibrahim Abbud

Ibrahim Abbud (Abboud) (arab. إبراهيم عبود, ur. 26 października 1900, zm. 8 września 1983) – sudański polityk i generał. Prezydent Sudanu Sudanu od 18 listopada 1958 do 31 października 1964.
Syn chłopa sudańskiego, ukończył studia techniczne w Gordon College (obecnie Uniwersytet Chartumski), po czym wstąpił do akademii wojskowej. Wykształcony pod okiem Anglików, podczas II wojny światowej jako oficer brytyjski odznaczył się walką na frontach w Erytrei, Etiopii i Libii. Za wojenne operacje wojskowe został udekorowany wieloma odznaczeniami przez Anglików. Od 1954 generał, po ogłoszeniu niepodległości Sudanu (1956) został głównodowodzącym armii. Był pierwszym Sudańczykiem w sztabie generalnym armii sudańskiej.
W 1958 obalił na drodze bezkrwawego zamachu stanu rząd demokratyczny i zlikwidował partie polityczne, zaprowadzając rządy wojskowej dyktatury. Ogłosił się prezydentem, premierem, przewodniczącym najwyższej rady wojskowej i ministrem obrony. W polityce zagranicznej współpracował z krajami kapitalistycznymi i socjalistycznymi w celu pielęgnowania sudańskiego rozwoju ekonomicznego i uniezależniania kraju od Anglii. Reprezentował konserwatywny nacjonalizm. Jego polityka ostrej arabizacji i islamizacji południowych terenów Sudanu doprowadziła do wybuchu w 1962 konfliktu. Rebelianci z Południa domagali się większej niezależności polityczno-ekonomicznej regionu, korzystniejszego podziału zysków pochodzących z zasobów naturalnych oraz zaprzestania prowadzenia polityki islamizacji kraju (zmiany statusu religii islamskiej w państwie). Ibrahim Abbud został zmuszony do rezygnacji z powodu braku umiejętności politycznych przez masowe ruchy społeczne, które nazwano „rewolucją październikową”.

</doc>
<doc id="979320" url="https://pl.wikipedia.org/wiki?curid=979320" title="Hernán Rengifo">
Hernán Rengifo

Hernán Rengifo Trigoso (ur. 18 kwietnia 1983 w Chachapoyas) – peruwiański piłkarz występujący na pozycji napastnika, reprezentant Peru w latach 2005–2012.
Kariera klubowa.
Kluby peruwiańskie.
Pierwszym klubem, w którym występował był Virgen De Chapi FC. Następnie reprezentował barwy Universitario de Deportes, Unión Huaral i CD Universidad San Martín de Porres. Z tym ostatnim zwyciężył w 2007 roku w turnieju Apertura I ligi peruwiańskiej. Łącznie w Primera División Peruana wystąpił 146 razy i strzelił 59 bramek.
Lech Poznań.
11 czerwca 2007 podpisał trzyletni kontrakt z Lechem Poznań. 28 lipca zadebiutował w polskiej Ekstraklasie w meczu z Zagłębiem Sosnowiec, zaliczając asystę przy golu Piotra Reissa. 11 sierpnia w spotkaniu z Górnikiem Zabrze strzelił swoją pierwszą bramkę w polskiej lidze. W sezonie 2007/2008 zdobył w Orange Ekstraklasie 12 goli. W kolejnych rozgrywkach sięgnął wraz z Lechem po Puchar Polski. W styczniu 2009 roku został wybrany przez gazetę "Diaro Ojo" najlepszym peruwiańskim piłkarzem grającym za granicą w 2008 roku. W sezonie 2009/2010 nie porozumiał się w sprawie nowego kontraktu, a następnie został zesłany do drużyny Młodej Ekstraklasy. Ostatni mecz w barwach "Kolejorza" rozegrał we wrześniu 2009 roku.
Omonia Nikozja.
1 stycznia 2010 porozumiał się z działaczami Omonii Nikozja i trzy dni później przeszedł do tego klubu. W cypryjskim zespole zadebiutował 23 stycznia w wygranym 3:1 meczu z Anorthosisem Famagusta. W swoim trzecim spotkaniu Peruwiańczyk zdobył premierową bramkę. Na listę strzelców wpisał się w 60. minucie wyjazdowego pojedynku z zespołem APOP Kinyras Peyias.
Kariera reprezentacyjna.
17 sierpnia 2005 zadebiutował w reprezentacji Peru w towarzyskim meczu z Chile (3:1) w Tacnie. Ogółem w latach 2005–2012 rozegrał w drużynie narodowej 22 oficjalne spotkania, w których zdobył 6 goli.

</doc>
<doc id="979322" url="https://pl.wikipedia.org/wiki?curid=979322" title="Lodovico Micara">
Lodovico Micara

Lodovico Micara (ur. 12 października 1775 w Frascati - zm. 24 maja 1847 w Rzymie) – włoski duchowny, kardynał.
Życiorys.
Pochodził z Frascati. W wieku 18 lat wstąpił do zakonu kapucynów. W trakcie napoleońskiej okupacji terytoriów papieskich był więziony za odmowę odprawienia dziękczynnego nabożeństwa za zwycięstwa Napoleona. W marcu 1824 wybrany generałem zakonu kapucynów (pełnił tę funkcję przez sześć lat). Był kaznodzieją Domu Papieskiego. Kilka miesięcy później papież Leon XII mianował go kardynałem prezbiterem Santi Quattro Coronati, nominację tę ogłosił jednak dopiero dwa lata później. Mimo to nadal nosił habit i zamieszkiwał w konwencie zakonnym na Piazza Barberini. W 1837 uzyskał promocję do rangi kardynała biskupa Frascati. Subdziekan Św. Kolegium Kardynałów 1843-44. Prefekt Kongregacji ds. Obrzędów od listopada 1843. W 1844 został dziekanem Św. Kolegium Kardynalskiego i kardynałem biskupem Ostia e Velletri. Przewodniczył konklawe 1846. Nowy papież Pius IX mianował go legatem w prowincji Velletri. Zmarł rok później w Rzymie.

</doc>
<doc id="979323" url="https://pl.wikipedia.org/wiki?curid=979323" title="Apollonia Iliryjska">
Apollonia Iliryjska

Apollonia Iliryjska – kolonia Koryntu na wybrzeżu Iliryjskim. Założona w roku 588 p.n.e. przez grupę 200 kolonistów z Koryntu i Kerkyry. Obecnie stanowisko archeologiczne w Albanii.

</doc>
<doc id="979331" url="https://pl.wikipedia.org/wiki?curid=979331" title="Bucheta">
Bucheta

Bucheta - kolonia Elidy nad Morzem Jońskim. Z powodu dominacji w regionie kolonii Koryntu nie odgrywała większej roli handlowej.

</doc>
<doc id="979333" url="https://pl.wikipedia.org/wiki?curid=979333" title="Cacá">
Cacá

Cacá, właśc. Lucas de Deus Santos (ur. 9 października 1982 w Belo Horizonte) – brazylijski piłkarz występujący w duńskim klubie Odense Boldklub. Brat Leandro oraz Dedê.
Kariera.
Zaczynał swoją karierę w brazylijskim klubie São Paulo FC skąd trafił do Atlético Mineiro. Po dwóch sezonach spędzonych w tym klubie trafił do niemieckiego zespołu MSV Duisburg, gdzie spędził kolejny sezon na zapleczu Bundesligi. Po zakończeniu sezonu powrócił do Atlético Mineiro, skąd w 2005 roku trafił do drugoligowego zespołu Clube de Regatas. W 2005 roku trafił do Aalborg BK, a cztery lata później do Odense Boldklub.

</doc>
<doc id="979338" url="https://pl.wikipedia.org/wiki?curid=979338" title="Chalkis (kolonia Koryntu)">
Chalkis (kolonia Koryntu)

Chalkis – kolonia Koryntu na wybrzeżu Etolii. Miasto założone było prawdopodobnie po wypędzeniu wcześniejszych kolonistów z Chalkis.

</doc>
<doc id="979339" url="https://pl.wikipedia.org/wiki?curid=979339" title="Krešimir Zubak">
Krešimir Zubak

Krešimir Zubak (ur. 25 stycznia 1947 w Doboju) – polityk Bośni i Hercegowiny narodowości chorwackiej, z wykształcenia prawnik. Pierwszy prezydent Federacji Bośni i Hercegowiny od 1994 do 1997, członek Prezydium Republiki Bośni i Hercegowiny od 1996 do 1998.

</doc>
<doc id="979342" url="https://pl.wikipedia.org/wiki?curid=979342" title="Elatria">
Elatria

Elatria – kolonia Elidy nad Morzem Jońskim. Z powodu dominacji w regionie kolonii Koryntu nie odgrywała większej roli handlowej.

</doc>
<doc id="979343" url="https://pl.wikipedia.org/wiki?curid=979343" title="Kołodziej (nazwisko)">
Kołodziej (nazwisko)

Kołodziej (forma żeńska: Kołodziej, Kołodziejowa, Kołodziejówna, l. mn. Kołodziejowie) – polskie nazwisko, pochodzące od nazwy średniowiecznego rzemieślnika – kołodzieja. Występuje od 1330 roku. Na początku lat 90. XX wieku w Polsce nosiły je 26 054 osoby.

</doc>
<doc id="979345" url="https://pl.wikipedia.org/wiki?curid=979345" title="Hanöbukten">
Hanöbukten

Hanöbukten – zatoka Morza Bałtyckiego, znajduje się u południowych wybrzeży Szwecji. Głębokość tej zatoki dochodzi do ok. 60 m.
Zatoka rozciąga się od półwyspu Listerlandet na północy, Parku Narodowego Stenshuvud w okolicach Kivik na południu. Wybrzeże zatoki znajduje się głównie w Skanii, w mniejszej części na północy w Blekinge. 
Nazwa zatoki pochodzi od wyspy Hanö, która leży u północnego wejścia do zatoki.
Główne porty morskie zatoki to: Sölvesborg, Åhus, Kivik.

</doc>
<doc id="979346" url="https://pl.wikipedia.org/wiki?curid=979346" title="Ferdynand I Sprawiedliwy">
Ferdynand I Sprawiedliwy

Ferdynand I Sprawiedliwy, hiszp. "Fernando de Antequera" (ur. 27 listopada 1380, zm. 2 kwietnia 1416) – król Aragonii, Sycylii i Sardynii i Korsyki w latach 1412-1416.
Życiorys.
Urodził się jako młodszy syn króla Kastylii - Jana I i jego żony - Eleonory Aragońskiej. W 1406 po śmierci jego starszego brata - króla Kastylii, Henryka III Chorowitego, Ferdynand ogłosił się koregentem (razem z królową-wdową - Katarzyną Lancaster) podczas niepełnoletności jego bratanka - Jana II. Po bezdzietnej śmierci wuja Ferdynanda - króla Aragonii i Sycylii, Marcina I Ludzkiego (brata matki Ferdynanda), w 1412 Ferdynand został wybrany na kolejnego króla, na mocy paktu z Caspe.
Małżeństwo i potomstwo.
W 1394 Ferdynand poślubił Eleonorę z Alburquerque (1374-1435). Para miała razem 8 dzieci:

</doc>
<doc id="979350" url="https://pl.wikipedia.org/wiki?curid=979350" title="Curd Jürgens">
Curd Jürgens

Curd Gustav Andreas Gottlieb Franz Jürgens (ur. 13 grudnia 1915 w Solln, Bawaria, zm. 18 czerwca 1982 w Wiedniu) – austriacki aktor teatralny i filmowy, pochodzenia niemiecko-francuskiego.
Życiorys.
Urodził się w Niemczech i tam zaczął pracować jako dziennikarz. Krytyczny stosunek do narodowego socjalizmu spowodował, że w 1944 został uwięziony w obozie koncentracyjnym za "polityczną niepewność". Po wojnie zrzekł się obywatelstwa niemieckiego i przyjął austriackie.
Aktorem został dzięki swej pierwszej żonie – Louise Basler. Doświadczenie zdobywał na scenach Wiednia. Po wojnie grał żołnierzy w licznych filmach wojennych. Przełomową rolą okazał się występ w filmie "Generał diabła" (1955), po którym zagrał partnera Brigitte Bardot w słynnym filmie Rogera Vadima "I Bóg stworzył kobietę" (1956), a następnie wyjechał do Hollywood. Szybko został uznaną gwiazdą międzynarodową. Zagrał m.in. w filmie "Szpieg, który mnie kochał", z cyklu filmów o Jamesie Bondzie, czy superprodukcji "Najdłuższy dzień". Mimo iż zagrał w ponad 150 filmach, Jürgens uważał się przede wszystkim za aktora teatralnego, w teatrach wiedeńskich grał do samej śmierci.
W 1975 opublikował autobiografię „...und kein bißchen weise”.
Życie prywatne.
Był pięciokrotnie żonaty; z Louise „Lulu” Basler (od 15 czerwca 1937 do 8 sierpnia 1947), Judith Holzmeister (od 16 października 1947 do 1955), Evą Bartok (od 13 sierpnia 1955 do 1957), z którą miał córkę Deanę (ur. 1957), Simone Bicheron (od 14 września 1958 do 1977) i Margie Schmitz (od 21 marca 1978 aż do jego śmierci).
Zmarł 18 czerwca 1982 w Wiedniu na atak serca w wieku 66 lat. Pochowany na Cmentarzu Centralnym w Wiedniu.

</doc>
<doc id="979351" url="https://pl.wikipedia.org/wiki?curid=979351" title="Epidamnos">
Epidamnos

Epidamnos (obecnie Durrës) - kolonia Korkyry na wybrzeżu iliryjskim. Założona w roku 627 p.n.e. Za rządów tyrana Koryntu Periandra miasto zostało podporządkowane Koryntowi.

</doc>
<doc id="979352" url="https://pl.wikipedia.org/wiki?curid=979352" title="Curd Jurgens">
Curd Jurgens



</doc>
<doc id="979353" url="https://pl.wikipedia.org/wiki?curid=979353" title="Saulius Mikoliūnas">
Saulius Mikoliūnas

Saulius Mikoliūnas (ur. 2 maja 1984 w Wilnie) – litewski piłkarz, grający na pozycji pomocnika, reprezentant Litwy.
Kariera piłkarska.
Kariera klubowa.
W 2003 roku rozpoczął karierę piłkarską w Šviesa Vilnius. W 2004 przeszedł do FBK Kaunas, a na początku 2005 został wypożyczony do Heart of Midlothian. Z ostatnią z nich w sezonie 2005/2006 zdobył Pucharu Szkocji. W 2009 roku jako wolny agent zasilił skład ukraińskiego Arsenału Kijów. 21 stycznia 2013 r. podpisał 3-letni kontrakt z FK Sewastopol. Po rozformowaniu klubu w maju 2014 opuścił Krym.
Kariera reprezentacyjna.
W reprezentacji Litwy zadebiutował w 2004 roku.

</doc>
<doc id="979354" url="https://pl.wikipedia.org/wiki?curid=979354" title="Curt Jurgens">
Curt Jurgens



</doc>
<doc id="979355" url="https://pl.wikipedia.org/wiki?curid=979355" title="Engel (nazwisko)">
Engel (nazwisko)

Engel (polska forma żeńska: Engel/Engelowa/Engelówna; liczba mnoga: Engelowie) – niemieckie nazwisko. W polskim tłumaczeniu oznacza „Anioł”. Na początku lat 90. XX wieku w Polsce nosiło je 999 osób

</doc>
<doc id="979356" url="https://pl.wikipedia.org/wiki?curid=979356" title="Mario Mattei">
Mario Mattei

Mario Mattei (ur. 6 września 1792 w Perugii – zm. 7 października 1870 w Rzymie) – włoski duchowny, kardynał.
Życiorys.
Święcenia kapłańskie otrzymał w 1817. Mianowany kardynałem na konsystorzu 2 lipca 1832 przez papieża Grzegorza XVI. W grudniu 1840 został sekretarzem spraw zagranicznych w sekretariacie stanu Stolicy Apostolskiej. Archiprezbiter bazyliki św. Piotra na Watykanie od 1843 roku. Kardynał biskup Frascati 1844-54 i Porto 1854-60. Prefekt Trybunału Sygnatury Apostolskiej od 1854 do 1858, następnie prodatariusz Jego Świątobliwości. 30 września 1860 został dziekanem kolegium kardynalskiego, kilka miesięcy później objął przypisaną do tej funkcji diecezję Ostia. Legat apostolski w Velletri. Uczestniczył w soborze watykańskim I 1869-1870. Zmarł w Rzymie, 17 dni po jego zajęciu przez Włochów.

</doc>
<doc id="979358" url="https://pl.wikipedia.org/wiki?curid=979358" title="Synagoga Nowomiejska">
Synagoga Nowomiejska



</doc>
<doc id="979359" url="https://pl.wikipedia.org/wiki?curid=979359" title="Synagoga Staromiejska">
Synagoga Staromiejska



</doc>
<doc id="979362" url="https://pl.wikipedia.org/wiki?curid=979362" title="Liubice">
Liubice

Liubice albo Leubice – słowiańska nazwa osady Stara Lubeka (niem. "Alt-Lübeck"), poprzedniczki dzisiejszego miasta Lubeki. 
Położenie.
Położenie geograficzne Lubeki nie pokrywa się z lokalizacją dawnych Liubic. Liubice leżą przy ujściu rzeki Schwartau do Trave, naprzeciwko "Teerhofinsel", ok. 6 km w górę rzeki od wyspy "Altstadtinsel", na której leży nowa Lubeka.
Historia.
W VII w. na tereny wokół Zatoki Lubeckiej opuszczone przez plemiona germańskie napłynęła ludność słowiańska. Połabianie wybudowali gęstą sieć wiosek i grodów, m.in. Oldenburg ("Starigard"), Plön ("Płonia"), Ratzeburg ("Racibórz") oraz siedzibę książęcą Liubice.
Z początkiem XI w. nastąpiła rozbudowa osady. W 1055 r., za panowania księcia Gotszalka zmodernizowano stary gród. Po jego śmierci władzę nad Obodrytami przejął Krut. W 1087 r. przeprowadzono kolejną rozbudowę grodu i przekopano jedyne połączenie lądowe z Liubicami, tworząc w ten sposób sztuczną wyspę.
Rozkwit Liubic przypada na czasy słowiańskiego “króla” Henryka Gotszalkowica. Stara Lubeka była wtedy wczesnomiejskim kompleksem składającym się z grodu, portu, dwóch osiedli na podgrodziu oraz oddzielnego osiedla handlowego położonego na drugim brzegu rzeki. 
Na terenie otoczonym wałami grodu wznosił się drewniany kościół o długości 22 m i szerokości 15 m. Wymiary te są nietypowe dla ówczesnej architektury słowiańskiej i skandynawskiej. Podobne spotykano jedynie na Islandii. Kościół jest datowany na lata 90. XI w. Później wybudowano w tym miejscu jednonawowy kościół kamienny z apsydą (20 m dług. i 11 m szer.). Świątynia ta została zniszczona w czasie najazdu słowiańskich Ranów w 1138 r.
Po śmierci Henryka i jego synów, Liubice straciły na znaczeniu. W 1143 r. nazwa Liubice pojawia się przy okazji powstania nowej osady na półwyspie Bucu, z której rozwinęła się później Lubeka. Aż do XIII w. zamieszkali tam Obodryci organizowali zebrania swojej rady przed Kościołem Mariackim. Ślady słowiańskich instytucji prawnych zachowały się w prawie lubeckim.
Prace badawcze.
Gruntowne prace wykopaliskowe prowadziła tu w latach 1947-1948 Aleksandra Karpińska. Dzięki rozwiniętej w latach 70. XX w. metodzie datowania na podstawie analizy wzoru słojów drzew, tzw. dendrochronologii, udało się ustalić, że Liubice są znaczenie starsze niż do tej pory uważano. Pozostałości najstarszego muru datowane są na 819 r. Dwie kolejne części muru datowano na 1055 r. i 1087 r. Stwierdzono również, że mur ten był dwukrotnie reperowany. Ponadto wykazano, że w latach 1002 i 1035, na terenie zamku prowadzono rozmaite prace budowlane. Pod odkrytym w 1852 r. kościołem kamiennym, znaleziono pozostałości kościoła drewnianego.

</doc>
<doc id="979365" url="https://pl.wikipedia.org/wiki?curid=979365" title="Korkyra Czarna">
Korkyra Czarna

Korkyra Czarna (łac. "Corcyra Nigra") - kolonia Knidos założona nad Morzem Adriatyckim z pomocą Korkyry w VI w. p.n.e.

</doc>
<doc id="979368" url="https://pl.wikipedia.org/wiki?curid=979368" title="High contrast">
High contrast



</doc>
<doc id="979369" url="https://pl.wikipedia.org/wiki?curid=979369" title="Pustkowie (Nowa Jabłona)">
Pustkowie (Nowa Jabłona)

Pustkowie () – przysiółek wsi Nowa Jabłona w Polsce, położony w województwie lubuskim, w powiecie żagańskim, w gminie Niegosławice.
W latach 1975–1998 przysiółek administracyjnie należał do województwa zielonogórskiego.

</doc>
<doc id="979370" url="https://pl.wikipedia.org/wiki?curid=979370" title="Sifaka Varreauxa">
Sifaka Varreauxa



</doc>
<doc id="979371" url="https://pl.wikipedia.org/wiki?curid=979371" title="Makynia">
Makynia

Makynia – starożytne miasto, kolonia Koryntu, położona na południowym wybrzeżu Etolii, w pobliżu ujścia Zatoki Korynckiej. Miasto założone było prawdopodobnie po wypędzeniu wcześniejszych kolonistów z Chalkis. Makynia wraz z innymi koloniami Koryntu w regionie panowała nad wejściem do Zatoki Korynckiej.

</doc>
<doc id="979372" url="https://pl.wikipedia.org/wiki?curid=979372" title="Molykrion">
Molykrion

Molykrion - kolonia Koryntu. Miasto założone było prawdopodobnie po wypędzeniu wcześniejszych kolonistów z Chalkis. 

</doc>
<doc id="979374" url="https://pl.wikipedia.org/wiki?curid=979374" title="Ojniadaj">
Ojniadaj

Ojniadaj – starożytne miasto, kolonia Koryntu, położona na południowym wybrzeżu Etolii, niedaleko ujścia Zatoki Korynckiej, na miejscu współczesnego miasta Iniades. 
Ojniadaj założone było prawdopodobnie po wypędzeniu wcześniejszych kolonistów z Chalkis. Ojniadaj i Makynia wraz z innymi koloniami Koryntu w regionie panowały nad wejściem do Zatoki Korynckiej.

</doc>
<doc id="979375" url="https://pl.wikipedia.org/wiki?curid=979375" title="Sifaka">
Sifaka

Sifaka ("Propithecus") – rodzaj ssaka naczelnego z rodziny indrisowatych (Indridae). 
Zasięg występowania.
Występują wyłącznie na Madagaskarze.
Charakterystyka.
Długość ciała 39–55 cm, ogona 41–60 cm; masa ciała 2,6–6,8 kg. Charakteryzują się czarnym ubarwieniem części twarzowej głowy oraz długim ogonem, zbliżonym długością do długości ciała. Sifaki prowadzą nadrzewny i dzienny tryb życia. Potrafią przeskakiwać z drzewa na drzewo na odległość do 10 m. Często poruszają się w postawie dwunożnej balansując przednimi kończynami dla utrzymania równowagi. 
Systematyka.
Podział systematyczny.
Do rodzaju należą następujące gatunki:

</doc>
<doc id="979377" url="https://pl.wikipedia.org/wiki?curid=979377" title="Alfons IV Aragoński">
Alfons IV Aragoński



</doc>
<doc id="979378" url="https://pl.wikipedia.org/wiki?curid=979378" title="Międzylesie (Gościeszowice)">
Międzylesie (Gościeszowice)

Międzylesie – przysiółek wsi Gościeszowice w Polsce, położony w województwie lubuskim, w powiecie żagańskim, w gminie Niegosławice.
W latach 1975–1998 przysiółek administracyjnie należał do województwa zielonogórskiego.
Znajduje się tutaj neoklasycystyczny pałac z XIX w.

</doc>
<doc id="979379" url="https://pl.wikipedia.org/wiki?curid=979379" title="Alfons I (król Aragonii)">
Alfons I (król Aragonii)



</doc>
<doc id="979381" url="https://pl.wikipedia.org/wiki?curid=979381" title="Bukowiczka">
Bukowiczka

Bukowiczka – przysiółek wsi Bukowica w Polsce, położony w województwie lubuskim, w powiecie żagańskim, w gminie Niegosławice.
W latach 1975–1998 przysiółek administracyjnie należał do województwa zielonogórskiego.

</doc>
<doc id="979383" url="https://pl.wikipedia.org/wiki?curid=979383" title="Ferdynand I Aragoński">
Ferdynand I Aragoński



</doc>
<doc id="979384" url="https://pl.wikipedia.org/wiki?curid=979384" title="Dworcowy Przysiółek">
Dworcowy Przysiółek

Dworcowy Przysiółek – przysiółek wsi Niegosławice w Polsce, położony w województwie lubuskim, w powiecie żagańskim, w gminie Niegosławice.
W latach 1975–1998 przysiółek administracyjnie należał do województwa zielonogórskiego.

</doc>
<doc id="979387" url="https://pl.wikipedia.org/wiki?curid=979387" title="Orikon">
Orikon

Orikon - kolonia Eretrii w okręgu południowej Ilirii zwanym Abatis. Założona w roku 730 p.n.e. przez część Eretryjczyków usuniętych z Korkyry przez Korynt. Do osiadłych w Orikon Eretryjczyków przyłączyli się Lokrowie.

</doc>
<doc id="979388" url="https://pl.wikipedia.org/wiki?curid=979388" title="Kościół Nawiedzenia Najświętszej Maryi Panny w Ostrołęce">
Kościół Nawiedzenia Najświętszej Maryi Panny w Ostrołęce

Kościół Nawiedzenia Najświętszej Maryi Panny i św. Mikołaja w Ostrołęce (tzw. "kościół farny") – parafialny kościół rzymskokatolicki zbudowany w roku 1399, następnie rozbudowany w latach 1641-1658 i 1996-2000. Jest to najstarszy ostrołęcki budynek sakralny i jeden z najcenniejszych zabytków miasta.
Historia.
Kościół pw. Nawiedzenia Najświętszej Maryi Panny od początku był miejskim kościołem parafialnym i dla odróżnienia od zakonnego nazwano go farnym. Budowę murowanego kościoła ukończono w 1399 roku z fundacji księcia mazowieckiego Janusza I Starszego. Po barokowej rozbudowie z lat 1647-1660, z pierwotnej gotyckiej formy pozostało jedynie prezbiterium. Obecny kształt kościół uzyskał po przebudowie zakończonej w 1785 roku. W czasie I wojny światowej pociski armatnie naruszyły dach i ściany. W 1938 roku rozpoczęto nieukończoną przebudowę. W czasie II wojny światowej świątynia zamieniona była w więzienie, a później na magazyn zbóż i nawozów sztucznych, na koniec utworzono w niej magazyn remontowy czołgów. Niemcy rozebrali również nawy boczne i część frontową wydłużającą kościół. Nawy te zostały odbudowane w latach 1997-1999. W 1957 roku wznowiono w kościele stałe nabożeństwa. Prezbiterium i zakrystię zbudowano w połowie XVII w. Dach jest dwuspadowy pokryty blachą (dawniej dachówką ceramiczną). W nocy kościół jest podświetlany.
Wnętrze:
Dawniej w kościele było siedem ołtarzy dziś pozostały tylko dwa boczne i jeden główny. Po innych zachowały się obrazy ołtarzowe. 
Otoczenie

</doc>
<doc id="979393" url="https://pl.wikipedia.org/wiki?curid=979393" title="Jurzyn (Zimna Brzeźnica)">
Jurzyn (Zimna Brzeźnica)

Jurzyn – część wsi Zimna Brzeźnica w Polsce, położony w województwie lubuskim, w powiecie żagańskim, w gminie Niegosławice.
W latach 1975–1998 Jurzyn administracyjnie należał do województwa zielonogórskiego.

</doc>
<doc id="979394" url="https://pl.wikipedia.org/wiki?curid=979394" title="Pandosia (Epir)">
Pandosia (Epir)

Pandosia - kolonia Elidy w południowym Epirze. Z powodu dominacji w regionie kolonii Koryntu nie odgrywała większej roli handlowej.

</doc>
<doc id="979396" url="https://pl.wikipedia.org/wiki?curid=979396" title="Nowa Bukowica">
Nowa Bukowica

Nowa Bukowica – przysiółek wsi Bukowica w Polsce, położony w województwie lubuskim, w powiecie żagańskim, w gminie Niegosławice.
W latach 1975–1998 przysiółek administracyjnie należał do województwa zielonogórskiego.

</doc>
<doc id="979397" url="https://pl.wikipedia.org/wiki?curid=979397" title="Costantino Patrizi Naro">
Costantino Patrizi Naro

Costantino Patrizi Naro (ur. 4 września 1798 w Sienie, zm. 17 grudnia 1876 w Rzymie) – włoski duchowny, kardynał.
Życiorys.
Był tytularnym arcybiskupem Filippi od grudnia 1828, nuncjuszem apostolskim w Toskanii 1829–1832, następnie prefektem Pałacu Apostolskiego. Mianowany kardynałem prezbiterem San Silvestro in Capite przez Grzegorza XVI w 1834. Pełnił wiele stanowisk w kurii rzymskiej, był prefektem Kongregacji ds. Biskupów i Zakonów (1839–1841) i Kongregacji ds. Obrzędów (od 1854), wikariuszem papieskim dla diecezji rzymskiej (od 1841), archiprezbiterem Bazylik Liberiańskiej (1845–1867) i Laterańskiej (od 1867), sekretarzem Świętego Oficjum (od 1860). Z czasem wzrastała jego ranga w Kolegium Kardynalskim – w 1849 został kardynałem-biskupem Albano, w 1860 przeszedł do diecezji Porto e Santa Rufina (jako subdziekan Świętego Kolegium), a w październiku 1870 – do diecezji Ostia e Velletri (jako dziekan Kolegium Kardynalskiego). Zmarł w Rzymie.

</doc>
<doc id="979399" url="https://pl.wikipedia.org/wiki?curid=979399" title="Mikael Nilsson">
Mikael Nilsson



</doc>
<doc id="979400" url="https://pl.wikipedia.org/wiki?curid=979400" title="Awahi">
Awahi

Awahi ("Avahi") – rodzaj ssaka z rodziny indrisowatych (Indridae).
Zasięg występowania.
Rodzaj obejmuje gatunki występujące na Madagaskarze.
Morfologia.
Długość ciała (bez ogona) 23–33 cm, długość ogona 26,5–40 cm; masa ciała 830–1300 g.
Systematyka.
Podział systematyczny.
Do rodzaju należą następujące gatunki:

</doc>
<doc id="979403" url="https://pl.wikipedia.org/wiki?curid=979403" title="Baśniowy świat 5">
Baśniowy świat 5

Baśniowy świat 5 , ang. "Walt Disney’s Fables vol. 5 – Three Little Pigs; Ferdinand The Bull", 2004 – amerykański film animowany. Film pokazuje sześć niezapomnianych bajek Disneya: m.in. "Trzej Myszkieterowie", "Trzy Małe Świnki", "Pisankowy świat", "Zbaraniały lew" i "Byczek Fernando".
Wersja polska.
Wersja polska: Studio Sonica
Reżyseria: Marek Robaczewski, Jerzy Dominik
Dialogi: Joanna Serafińska, Barbara Robaczewska
Kierownictwo muzyczne: Marek Klimczuk, Agnieszka Piotrowska
Teksty piosenek: Marek Robaczewski
Wystąpili:
oraz
i inni
Piosenki śpiewali:

</doc>
<doc id="979405" url="https://pl.wikipedia.org/wiki?curid=979405" title="Ducati">
Ducati

Ducati – włoskie przedsiębiorstwo produkujące sportowe motocykle. Przedsiębiorstwo zostało założone w 1926 r. w Bolonii przez: Bruno Cavalieri Ducatiego, Adriano Ducatiego i Marcello Ducatiego. W kwietniu 2012 firma Audi, należąca do koncernu Volkswagen, kupiła Ducati.
Produkuje głównie motocykle sportowe przeznaczone na tory wyścigowe (wyścigi klasy GP). Charakterystyczną cechą silników Ducati jest rozrząd desmodromiczny, w którym za zamykanie zaworów nie odpowiada sprężyna, a dodatkowa krzywka. Rozwiązanie to zostało zastosowane po raz pierwszy w modelu "125 Desmo" z 1956.
W 2007 w wyścigach MotoGP australijski kierowca Casey Stoner jeżdżący na "Ducati GP7" Desmosedici zdobył mistrzostwo świata w klasie MotoGP. Z tej okazji wyprodukowano 1500 sztuk dopuszczonego do ruchu ulicznego motocykla Ducati "Desmosedici RR". Pierwszy egzemplarz otrzymał Tom Cruise.
Firma zaprojektowała też "Moto-Terminatora" - motocykl który pojawił się w filmie "".
Przedsiębiorstwo produkowało też krótkie serie motocykli, tak zwane limitowane, np. "Darmah," "750 paso", oraz "Panigale Superleggera".

</doc>
<doc id="979406" url="https://pl.wikipedia.org/wiki?curid=979406" title="Mate Boban">
Mate Boban

Mate Boban (ur. 12 lutego 1940 w Sovići, zm. 7 lipca 1997 w Mostarze) – przywódca bośniackich Chorwatów podczas wojny w Bośni. Prezydent samozwańczej Chorwackiej Republiki Herceg-Bośni ze stolicą w Mostarze. Zmarł w Mostarze po udarze mózgu.

</doc>
<doc id="979408" url="https://pl.wikipedia.org/wiki?curid=979408" title="Nowy Dwór (Nowa Jabłona)">
Nowy Dwór (Nowa Jabłona)

Nowy Dwór () – przysiółek wsi Nowa Jabłona w Polsce, położony w województwie lubuskim, w powiecie żagańskim, w gminie Niegosławice.
W latach 1975–1998 przysiółek administracyjnie należał do województwa zielonogórskiego.

</doc>
<doc id="979411" url="https://pl.wikipedia.org/wiki?curid=979411" title="Wilczyce (Zimna Brzeźnica)">
Wilczyce (Zimna Brzeźnica)

Wilczyce – przysiółek wsi Zimna Brzeźnica w Polsce, położony w województwie lubuskim, w powiecie żagańskim, w gminie Niegosławice.
W latach 1975–1998 przysiółek administracyjnie należał do województwa zielonogórskiego.

</doc>
<doc id="979413" url="https://pl.wikipedia.org/wiki?curid=979413" title="Albendazol">
Albendazol

Albendazol (albendazole) – lek przeciwpasożytniczy o szerokim zakresie działania, będący pochodną benzimidazolu, stosowany w infestacji obleńcami i niektórymi płazińcami.
Mechanizm działania.
Działanie albendazolu polega na hamowaniu polimeryzacji tubuliny. Stwierdzono również, że jest inhibitorem specyficznej dla robaków reduktazy fumaranowej. Albendazol jest aktywny wobec nicieni: owsika ludzkiego, włosogłówki ludzkiej, glisty ludzkiej, tęgoryjca dwunastnicy, tęgoryjca amerykańskiego, węgorka jelitowego oraz niektórych tasiemców.
Farmakokinetyka.
Albendazol słabo wchłania się z przewodu pokarmowego. Posiłek zwiększa jego wchłanianie. Niewielka część albendazolu jest metabolizowana do sulfotlenku albendazolu, nim lek osiągnie krążenie ogólne. Maksymalne stężenie metabolitu w osoczu występuje po około 2–5 godzinach od podania preparatu. Sulfotlenek albendazolu w 70% wiąże się z białkami osocza, jego T1/2 wynosi 8–12 godzin. Albendazol jest wydalany z moczem i żółcią.
Wskazania.
Leczenie pojedynczych lub mieszanych inwazji wywołanych przez owsika ludzkiego, włosogłówkę ludzką, glistę ludzką, tęgoryjca dwunastniczego, tęgoryjca amerykańskiego, węgorka jelitowego oraz tasiemca nieuzbrojonego i tasiemca uzbrojonego. Stosowany także w giardiozie.
W USA albendazol zarejestrowany jest przez FDA wyłącznie do leczenia wągrzycy i torbieli bąblowca.
Przeciwwskazania.
U kobiet w wieku rozrodczym stosowanie leku należy ograniczyć do pierwszego tygodnia od menstruacji. Albendazolu nie stosuje się u dzieci poniżej 2. roku życia.
Interakcje.
W trakcie jednoczesnego stosowania deksametazonu, prazykwantelu lub cymetydyny zwiększa się stężenie albendazolu w osoczu.
Działania niepożądane.
Działania niepożądane występujące w trakcie leczenia albendazolem są minimalne. Najczęstsze z nich to:
Rozpad wągrów tasiemca uzbrojonego może wywołać reakcje alergiczne.
Przedawkowanie.
Nieznane jest swoiste antidotum; w przypadku przedawkowania zaleca się leczenie objawowe.
Stosowanie w okresie ciąży i laktacji.
Kategoria C. Nie stosować w ciąży: albendazol wywiera szkodliwe działanie na płód i powoduje wady rozwojowe u zwierząt. W trakcie leczenia oraz 4 tygodnie po jego zakończeniu należy stosować skuteczne metody antykoncepcji, a przed leczeniem wykonać test ciążowy. Zaleca się ostrożność w okresie karmienia piersią.
Dawkowanie.
W przypadku zarażenia owsikiem, włosogłówką, glistą, tęgoryjcem dwunastnicy stosuje się jednorazową dawkę leku 400 mg. W zarażeniach węgorkiem jelitowym lub w tasiemczycach stosuje się tę dawkę trzykrotnie przez 3 kolejne dni. W przypadku braku efektu po 3 tygodniach można leczenie powtórzyć. Lek nie wymaga jednoczesnego stosowania środków przeczyszczających ani diety.
W giardiozie typowo podaje się w jednorazowej dawce 400 mg/dobę przez 5 dni.
W wągrzycy stosuje się 15 mg/kg masy ciała/dobę (maksymalnie 800 mg) w dwóch dawkach podzielonych, przez 8-28 dni; w torbieli bąblowca – do 4 kuracji po 30 dni; w inwazji nicieni jelitowych – jedna dawka 400 mg (można powtórzyć).
W giardiozie typowo podaje się 15 mg/kg masy ciała/dobę (nie więcej niż 400 mg/dobę) przez 5–7 dni.
Uwagi dodatkowe.
Lek należy chronić przed bezpośrednim działaniem światła.
Preparaty.
Dopuszczone do obrotu w Polsce:

</doc>
<doc id="979414" url="https://pl.wikipedia.org/wiki?curid=979414" title="Włosogłówka ludzka">
Włosogłówka ludzka



</doc>
<doc id="979416" url="https://pl.wikipedia.org/wiki?curid=979416" title="Zagóra (Bukowica)">
Zagóra (Bukowica)

Zagóra – przysiółek wsi Bukowica w Polsce, położony w województwie lubuskim, w powiecie żagańskim, w gminie Niegosławice.
W latach 1975–1998 przysiółek administracyjnie należał do województwa zielonogórskiego.

</doc>
<doc id="979419" url="https://pl.wikipedia.org/wiki?curid=979419" title="Liquid funk">
Liquid funk

Liquid funk to najbardziej melodyjny podgatunek muzyki drum and bass, który wyodrębnił się około 2000 roku, sam zwrot wyrazowy powstał w 1997 został on użyty przez Fabio w audycji radiowej radia BBC One. Charakteryzuje się brakiem rozbudowanej i pierwszoplanowej linii basowej, występowaniem wielu warstw instrumentalnych, a także, często, wokalem. Liquid funk jest kojarzony jako gatunek, w którym z muzyką drum and bass miesza się wiele innych stylów muzycznych, głównie takich jak funk, soul, jazz, house czy disco. 
Wytwórnie płytowe wydające liquid funk to m.in. Hospital Records, Creative Source czy Liquid V, Fokuz. 

</doc>
<doc id="979420" url="https://pl.wikipedia.org/wiki?curid=979420" title="Boban">
Boban



</doc>
<doc id="979421" url="https://pl.wikipedia.org/wiki?curid=979421" title="Adrien Grenier">
Adrien Grenier



</doc>
<doc id="979432" url="https://pl.wikipedia.org/wiki?curid=979432" title="Rędzina (Żywiec)">
Rędzina (Żywiec)

Rędzina – dzielnica Żywca, położona na północy miasta, u ujścia rzeki Łękawki do Jeziora Żywieckiego, częściowo zatopiona w wyniku powstania zbiornika w latach 1960-1966.
Rędzina została wcielona do Żywca w 1976 roku. Wcześniej administracyjne należała do wsi Moszczanica
Słownik geograficzny Królestwa Polskiego i innych krajów słowiańskich z 1880 roku opisuje Rędzinę jako przysiółek Moszczanicy położony na północ od wsi na prawym brzegu potoku Kocierka, przez którego południową część przebiega gościniec z Łękawicy. Liczyła wtedy 34 domy zamieszkałe przez 196 osób..
Przez dzielnicę biegnie droga wojewódzka nr 948 łącząca Oświęcim z Żywcem.
Przy ul. Krakowskiej znajduje się Kaplica Matki Boskiej Różańcowej. Występuje zabudowa jednorodzinna.
Dojazd autobusami MZK Żywiec linii 4, 16 i 17.

</doc>
<doc id="979436" url="https://pl.wikipedia.org/wiki?curid=979436" title="Światowa Rada Rusinów">
Światowa Rada Rusinów

Światowa Rada Rusinów – rusińska organizacja społeczno–kulturalna, powstała 22 marca 1991 w Medzilaborcach, na I Światowym Kongresie Rusinów.
Historia.
Inicjatorami kongresu byli: "Rusynska Obroda" (Rusinskie Odrodzenie) ze Słowacji, Stowarzyszenie Łemków z Polski, "Obstestvo Karpatskych Rusynov" (Towarzystwo Rusinów Karpackich) z Ukrainy, "Ruska Matka" (Ruska Macierz) z Jugosławii/Serbii (Wojwodina) i połączone delegacje rusińskich organizacji z USA oraz Kanady.

</doc>
<doc id="979437" url="https://pl.wikipedia.org/wiki?curid=979437" title="Jakob Ernst von Lichtenstein-Kastelkorn">
Jakob Ernst von Lichtenstein-Kastelkorn



</doc>
<doc id="979439" url="https://pl.wikipedia.org/wiki?curid=979439" title="Jezioro Mateczne">
Jezioro Mateczne



</doc>
<doc id="979452" url="https://pl.wikipedia.org/wiki?curid=979452" title="Włodzimierz Kwieciński">
Włodzimierz Kwieciński

Włodzimierz Kwieciński (ur. 3 lipca 1955 w Łodzi) – pionier i prekursor karate tradycyjnego w Polsce. Przez 20 lat był uczniem senseia Hidetaki Nishiyamy – założyciela i pierwszego prezesa Międzynarodowej Federacji Karate Tradycyjnego (ITKF), współzałożyciela Japan Karate Association (JKA). Posiada stopień mistrzowski 8 DAN nadany w dn. 4 kwietnia 2015 roku w świątyni Chokokuji Soto Zen w Tokio (Japonia). Był Prezesem Polskiego Związku Karate Tradycyjnego. Pełnił również funkcję Prezydenta Światowej Federacji Karate Tradycyjnego (World Traditional Karate-do Federation, WTKF) z siedzibą w Genewie (Szwajcaria)
Życiorys.
Ukończył Wojskową Akademię Medyczną w Łodzi i Akademię Wychowania Fizycznego w Krakowie ze specjalizacją trenera karate II klasy.
Uprawia karate tradycyjne od 1970 roku. W 1972 roku do Polski przyjechał japoński mistrz karate, Chiyomaro Shimoda. Przypadkowe spotkanie nastolatka i mistrza zrodziło pasję, której nie można było już powtrzymać ani zamknąć w jakichkolwiek granicach.
W 1974 roku Włodzimierz Kwieciński założył pierwszą oficjalną sekcję karate przy Wojskowej Akademii Medycznej w Łodzi, która w 1978 roku przekształciła się w Łódzki Klub Karate (ŁKK) – drugi w Polsce samodzielny klub karate. Zawodnicy ŁKK zdobyli w owym czasie bardzo wiele medali na arenie krajowej i międzynarodowej, a ich sukces nie został powtórzony przez kolejne 15 lat. Zaś w 1980 roku powstał Akademicki Klub Karate, który stał się w owym czasie najlepszym klubem karate na świecie.
Polski Związek Karate Tradycyjnego - organizacja, w której Włodzimierz Kwieciński sprawuje funkcję Prezesa, zrzesza aktualnie ponad 30 tys. ćwiczących w około 200 klubach i sekcjach w całej Polsce.
Włodzimierz Kwieciński jest trenerem, selekcjonerem reprezentacji Polski w karate tradycyjnym i twórcą wszystkich jej sukcesów. W latach 1992 - 2015 karatecy kadry narodowej zdobyli 615 medale podczas mistrzostw świata i Europy, z czego 237 razy były to tytuły mistrzowskie, co czyni ich jedną z najbardziej utytułowanych reprezentacji globu. Jakość polskiego karate została szybko doceniona na świecie, a Polska stała się gospodarzem wielu międzynarodowych imprez o randze mistrzowskiej. Włodzimierz Kwieciński był Prezesem Komitetu Organizacyjnego następujących zawodów sportowych, które miały miejsce w Polsce:
Nagrody i wyróżnienia.
Za swoją działalność Włodzimierz Kwieciński został uhonorowany wysokimi odznaczeniami:
Projekty karate.
Włodzimierz Kwieciński – z zamiłowania krzewiciel kultury karate i filozofii budo, jest inicjatorem budowy Centrum Japońskich Sportów i Sztuk Walki Dojo - Stara Wieś – największego na świecie ośrodka japońskich sztuk walki. Ośrodek zlokalizowany jest w miejscowości Stara Wieś, na terenie Przedborskiego Parku Krajobrazowego, na granicy województwa łódzkiego i świętokrzyskiego. Jego budowa rozpoczęła się w 2003 roku. Pierwszego dnia uczestniczył w niej osobiście Sensei Hidetaka Nishiyama, „ojciec duchowy” i patron tej niezwykłej idei. Oficjalnego otwarcia Centrum dokonał 10 października 2009 roku były Prezydent RP Lech Wałęsa, człowiek, który przez całe swoje życie wyznawał wielkie, wspólne wszystkim ludziom wartości: pokój, szacunek i zrozumienie.
Centrum Japońskich Sportów i Sztuk Walki Dojo – Stara Wieś jest wspólnym przedsięwzięciem Polskiego Związku Karate Tradycyjnego i Fundacji Rozwoju Karate Tradycyjnego. To unikatowy na skalę światową obiekt zrealizowany zgodnie z kanonami architektury japońskiej w polskim krajobrazie. Jest największym na świecie ośrodkiem przeznaczonym do specjalistycznego treningu dalekowschodnich sztuk i sportów walki. Dojo – Stara Wieś jest oficjalną bazą treningową reprezentacji Polski w karate tradycyjnym. Jest także centrum filozofii budo w Polsce. Centrum służy każdemu, kto poszukuje harmonii oraz spokoju. Stwarza możliwość wszechstronnego treningu i obcowania z duchem, klimatem i filozofią japońskich sztuk walki.
Ponadto Włodzimierz Kwieciński jest inicjatorem projektu „Most solidarności – polskie wakacje dla dzieci z Japonii”. W marcu 2011 roku w wyniku tsunami i trzęsienia ziemi Japonia straciła tysiące obywateli i dziesiątki tysięcy domów. W wakacje 2011 roku Polski Związek Karate Tradycyjnego, krzewiciel tradycji i bogatych wartości kultury japońskiej, którego Prezesem jest Włodzimierz Kwieciński, przyjął pod swoją opiekę grupę 30 dzieci z terenów objętych największymi zniszczeniami. W ramach akcji „Most solidarności - polskie wakacje dla dzieci z Japonii” młodzież z Japonii została zaproszona do Centrum Japońskich Sportów i Sztuk Walki „Dojo – Stara Wieś”, Krakowa i Warszawy. Patronat honorowy nad tym projektem objął były Minister Spraw Zagranicznych Radosław Sikorski. Powstał Komitet Honorowy, którego przewodniczącym został Prezydent Lech Wałęsa. Były ambasador Polski w Japonii Jerzy Pomianowski objął funkcję Sekretarza tego Komitetu. W realizację projektu włączyło się także Ministerstwo Sportu i Turystyki, Ministerstwo Spraw Zagranicznych oraz wiele innych firm i instytucji. 

</doc>
<doc id="979455" url="https://pl.wikipedia.org/wiki?curid=979455" title="Nasza Legia">
Nasza Legia

Nasza Legia (w skrócie NL) – polskie czasopismo sportowe, przeznaczone dla kibiców poszczególnych sekcji Legii Warszawa (zwłaszcza klubu piłkarskiego), wydawane cyklicznie od 7 kwietnia 1997 roku w Warszawie. Pierwszy i przez wiele lat jedyny tego typu magazyn klubowy w Polsce. Doczekał się łącznie 642 numerów – w kwietniu 2013 roku klub ogłosił zawieszenie wydawnictwa.
Historia czasopisma.
Czasopismo swym tytułem nawiązuje do jednorazowego biuletynu, wydanego przez CWKS Legia Warszawa z okazji pierwszego meczu półfinałowego Pucharu Europy Mistrzów Klubowych sezonu 1969/1970, pomiędzy Legią i Feyenoordem, rozegranego 1 kwietnia 1970 na Stadionie Wojska Polskiego.
W 1997 roku regularne pismo utworzył Wiesław Giler, stając się tym samym jego pierwszym redaktorem naczelnym – wydawcą gazety była zaś należąca do niego sieć sklepów "Przedsiębiorstwo Handlowe „Pelcowizna”". Tygodnik przeznaczony był dla wszystkich kibiców Legii Warszawa i do 2007 pozostawał niezależny od klubu.
Po kilku latach pojawiły się problemy finansowe związane z jego wydawaniem przez założyciela, które spowodowały konieczność odsprzedania pisma innemu podmiotowi. Zainteresowanym okazał się właściciel KP Legia Warszawa SSA – Grupa ITI, który we wrześniu 2007 odkupił prawa do tytułu od "PH „Pelcowizna”". Początkowo czasopismo nadal pozostawało tygodnikiem, jednak od października 2008 stało się miesięcznikiem. Redaktorem naczelnym magazynu został Janusz Partyka, który z „Naszą Legią” związany był od początku jej istnienia. Dwa ostatnie dotychczas numery gazety wydano w formie dwumiesięcznika (listopad–grudzień 2012 oraz styczeń–luty 2013).
Ostatni zespół redakcyjny tworzyli: Janusz Partyka, Wiktor Bołba (kustosz muzeum Legii, od początku związany z NL), Marcin Szuba (TVP Sport), Artur Szczepanik, Adam Polak, Mateusz Kostrzewa oraz Piotr Jarek. Redaktorem graficznym był Bartosz Jabłoński.

</doc>
<doc id="979460" url="https://pl.wikipedia.org/wiki?curid=979460" title="Leandro de Déus Santos">
Leandro de Déus Santos

Leandro de Déus Santos (znany jako Leandro) (ur. 26 kwietnia 1977 roku w Belo Horizonte) – brazylijski piłkarz. Jego braćmi są piłkarz Eskişehirspor Kulübü Dedê oraz piłkarz Odense Boldklub Cacá
Kariera.
Pierwszy z sześciu braci, zaczął grać w piłkę nożną w wieku 4 lat. Po 5 latach trafił wraz z młodszym bratem Leonardo Dedê oraz znanym piłkarzem m.in. Schalke Gelsenkirchen Lincolnem. do Atletico Mineiro. W roku 2002 przeniósł się do Europy, by znów wraz z Dedê grać w barwach Borussii Dortmund. W Bundeslidze zagrał w 12 spotkaniach, zdobywając 2 bramki, częściej występował w rezerwach klubu z Dortmundu. Łącznie w Borussii zagrał w 69 meczach i strzelił 12 bramek. Z Borussii powrócił do Atletico Mineiro, skąd w 2004 trafił do duńskiego SønderjyskE Fodbold. Po roku powrócił po raz kolejny do Atletico Mineiro.

</doc>
<doc id="979464" url="https://pl.wikipedia.org/wiki?curid=979464" title="Fikret Abdić">
Fikret Abdić

Fikret Abdić, ps. Babo (ur. 29 września 1939) – bośniacki polityk i przedsiębiorca, muzułmanin, znany głównie ze swej roli w wojnie w Bośni i swej opozycji do prezydenta Republiki Bośni i Hercegowiny – Aliji Izbetbegovića. 
Prezydent autonomicznej Republiki Zachodniej Bośni od 27 września 1993 do 7 sierpnia 1995. Po wojnie otrzymał azyl w Chorwacji. Do śmierci Franjo Tuđmana przebywał w tym kraju nie niepokojony. Jednakże w 2002 roku stanął przed sądem oskarżony o śmierć 121 cywilów z rejonu Bihacia. Skazany został początkowo na 20 lat więzienia, po apelacji wyrok zmniejszono do 15 lat.
Po odbyciu kary Abdić wrócił w rodzinne strony, by kontynuować karierę polityczną. W roku 2016 został wybrany na burmistrza Velikiej Kladušy. W tym samym roku wydał swoją autobiografię zatytułowaną .

</doc>
<doc id="979465" url="https://pl.wikipedia.org/wiki?curid=979465" title="Oczków">
Oczków

Oczków – najbardziej wysunięta na północ dzielnica Żywca. Do 1991 r. stanowiła odrębną wieś.
Historia.
Osada Oczków powstała najprawdopodobniej w XVI w. Początkowo należała do Komorowskich herbu Korczak. W 1595 roku wieś położona w powiecie śląskim województwa krakowskiego była własnością kasztelana sądeckiego Krzysztofa Komorowskiego. Po podziale majątku w 1608 r. weszła w skład klucza ślemieńskiego, który otrzymał najmłodszy z braci – Aleksander. W 1662 miejscowość liczyła 93 mieszkańców w 10 domach. Dobra te przejęli następnie Wielopolscy, a pod koniec XVIII w. wieś przeszła w ręce rodziny Michałowskich. Od 1872 r. właścicielami Oczkowa byli Antoni i Leokadia Michałowscy, potem do zakończenia II wojny światowej wsią władali Habsburgowie.
Słownik geograficzny Królestwa Polskiego i innych krajów słowiańskich z 1880 r. opisuje Oczków następująco:
„"Oczków – wś, pow. żywiecki, odl. 4 klm od Żywca, po półn. stronie gościńca andrychowsko-kocierskiego, nad pot. wypływającym na płn obszarze tejże gminy i uchodzącym poniżej wsi do Łękawki z prawego brzegu. Na zach. leżą obszary wsi Zadziela, Tresny, na płn. obszarze Międzybrodzia, na wsch. Kocierz i Łękawica, a na płd. obszar Moszczanicy. W płn. stronie na granicy Tresny, Międyzbrodzia i Oczkowa wznosi się szczyt Jaworzyna (864 mt.), na płd. od niego szczyt Kościelec (795 mt.), wzgórze na zach wsi 512 mt., a po płd. stronie gościńca wzgórze 405 mt. Zabudowania legły po obu stronach potoku. Większa posiadłość, należąca do klucza okrajnickiego, własności Antoniego i Leokadyi Michałowskich (1872 r.), obejmuje roli orn. 5, pastw. 6, lasu 153 mr.; mniejsza zać roli orn. 374, łąk i ogr. 13, pastw. 525, lasu 3 mr. austr. W 1869 r. było 538 mk., w 1850 r. 532 mk., w 1869 r. było 62 dm. Należy do par. łac. w Rychwałdzie, 6 1/2 klm. odl., ma 547 dusz rz.-kat. (r. 1885). Po śmierci Anny z Lubomirskich Wielopolskiej r. 1739, trzej bracia Wielopolscy podzielili się dobrami żywieckimi, tak że najmłodszy z nich Hieronim dostał Pieskową Skałę i Ślemień z Gilowicami, Łękawicą, Rychwałdem, Rychwałdkiem, Moszczanicą, Pewelką, Lasem, Kocierzem, Koconiem, Kurowem, Łysiną i Oczkowem, dalej Rożnów i Stryżów (Janota, Żywiecczyzna). Poczta Ślemień"”.
Do 1934 wieś Oczków była siedzibą gminy jednowioskowej. 1 sierpnia 1934 została ona włączona do nowo powstałej gminy zbiorowej Sporysz. Miejscowość wyłączono z niej po likwidacji gmin w dniu 29 września 1954 i wprowadzeniu w ich miejsce nowej jednostki podziału administracyjnego w postaci gromady. Na mocy uchwały Wojewódzkiej Rady Narodowej w Krakowie z 6 października 1954 powołana została gromada Oczków. Od 2 lipca 1976 wieś wchodziła w skład gminy Gilowice-Ślemień. Po zniesieniu tej jednostki i utworzeniu z jej dotychczasowego obszaru trzech odrębnych gmin Gilowice, Łękawica i Ślemień, w dniu 2 kwietnia 1991 Oczków został włączony w granice miasta Żywiec.
Turystyka.
Na terenie dzielnicy znajduje się fragment Parku Krajobrazowego Beskidu Małego.
Przez Oczków przebiegają dwa szlaki turystyczne:
Komunikacja.
Transport drogowy.
Do głównych ulic Oczkowa należą:
Komunikacja miejska.
Na terenie dzielnicy znajdują się 4 przystanki komunikacji miejskiej. Zatrzymują się na nich autobusy następujących linii:

</doc>
<doc id="979466" url="https://pl.wikipedia.org/wiki?curid=979466" title="Jan Fryderyk Wilhelm Malsch">
Jan Fryderyk Wilhelm Malsch



</doc>
<doc id="979474" url="https://pl.wikipedia.org/wiki?curid=979474" title="Eustachy Gorczyński">
Eustachy Gorczyński



</doc>
<doc id="979477" url="https://pl.wikipedia.org/wiki?curid=979477" title="Anicet Hojdys">
Anicet Hojdys

Anicet Hojdys (ur. 31 lipca 1975 w Krakowie) – polski bokser zawodowy wagi junior ciężkiej. Wicemistrz Europy, wicemistrz Polski w kick-boxingu IBF (International Budo Federation), założyciel grupy promotorskiej Top Boxing Promotion.
Kariera w boksie zawodowym.
W ringu profesjonalnym zadebiutował 17 maja 2008, podczas gali boksu Nowym Sączu organizowanej przez Top Boxing Promotion pokonując przez nokaut w drugiej rundzie reprezentanta Ukrainy Abasjana Manvela.
Do tej pory stoczył 5 pojedynków wszystkie wygrywając.
Po zwycięstwie nad Zolotovsem w czerwcu 2009 roku, w lipcowym rankingu federacji Baltic Boxing Union, Hojdys zadebiutował na liście pretendentów do tytułu zawodowego Mistrza Krajów Bałtyckich federacji BBU. Walka o pas mistrzowski miała się odbyć do końca grudnia 2009 roku, jednak z powodu kontuzji, a następnie z przyczyn finansowych do organizacji takiego pojedynku nie doszło. Na tej samej liście rankingowej, obok Hojdysa znaleźli się m.in.: ostatni polski medalista olimpijski, zawodowy Międzynarodowy Mistrz Polski Wojciech Bartnik oraz Młodzieżowy Mistrz Świata federacji WBC Mateusz Masternak.

</doc>
<doc id="979483" url="https://pl.wikipedia.org/wiki?curid=979483" title="Pijawka">
Pijawka

3 cieki w Polsce:

</doc>
<doc id="979484" url="https://pl.wikipedia.org/wiki?curid=979484" title="Bernardino Rivadavia">
Bernardino Rivadavia

Bernardino de la Trinidad Gónzalez Rivadavia y Rivadavia (ur. 20 maja 1780 w Buenos Aires, zm. 2 września 1845 w Kadyksie) – argentyński polityk, pierwszy prezydent Argentyny od 8 lutego 1826 do 7 lipca 1827.
W 1806 roku brał udział w wojnie Wicekrólestwa La Platy z Wielką Brytanią. Od 1810 roku wspierał antyhiszpański ruch niepodległościowy, w 1811 roku został sekretarzem i jednym z przywódców junty rewolucyjnej. Organizował milicję, dążył do rozwiązywania hiszpańskich sądów, uwolnienia prasy od cenzury oraz zakończenia handlu niewolnikami. W 1914 roku został wysłanym do Europy, mając za zadanie zapewniienie brytyjskiej pomocy dla Zjednoczonych Prowincji Rio de La Plata. 
Podczas pobytu w Europie poznał m.in. Jeremy'ego Benthama, Henri de Saint-Simona oraz Charlesa Fouriera, których prace wywarły znaczny wpływ na jego dalszą działalność. Do Buenos Aires powrócił w 1820 roku. W 1821 został ministrem w rządzie Martína Rodrígueza, gubernatora prowincji Buenos Aires. 
W 1826 roku został wybrany prezydentem Zjednoczonych Prowincji. Jako prezydent usiłował wcielić w życie idee, z którymi zapoznał się podczas pobytu w Europie. Zorganizował parlament i sądownictwo, wspierał ustawodawstwo, które gwarantowało prawo własności, a także wolność prasy. Naraził się władzom kościelnym, likwidując dziesięcinę oraz sądy kościelne. Nie wszystkie jego reformy zakończył się sukcesem, reforma rolna zabezpieczała w większym stopniu prawa właścicieli ziemskich, niż chłopów. Promował też działalność kulturalną i edukacyjną, założył Uniwersytet w Buenos Aires, wspierał tworzenie muzeów oraz powiększył bibliotekę narodową. 
Trwająca od 1825 roku wojna brazylijsko-argentyńska o terytorium, które potem stało się Urugwajem, a także konflikt z prowincjonalnymi "caudillos", którzy nie pozwolili na uchwalenie konstytucji, doprowadziły do rezygnacji Bernardino Rivadavii ze stanowiska prezydenta. Udał się do Europy, ponownie przyjechał do Argentyny w 1834 roku. Został skazany na wygnanie przez przeciwników politycznych. Wyjechał do Brazylii, a następnie do Hiszpanii, gdzie w 1845 roku zmarł. W 1957 roku jego szczątki zostały sprowadzone do Argentyny. W 1880 roku, 20 maja, dzień urodzin Bernardino Rivadavii, został uznany świętem narodowym.

</doc>
<doc id="979485" url="https://pl.wikipedia.org/wiki?curid=979485" title="Maria Goretti">
Maria Goretti

Maria Teresa Goretti (ur. 16 października 1890 w Corinaldo, zm. 6 lipca 1902 w Nettuno) – włoska dziewica i męczennica, święta Kościoła katolickiego.
Zgodnie z tradycją hagiograficzną zginęła jako 11-letnia dziewczynka w trakcie obrony przed próbą zgwałcenia jej przez 20-letniego sąsiada, któremu przebaczyła na łożu śmierci.
Jedna z najpopularniejszych XX-wiecznych świętych
Życiorys.
Maria była trzecim z siedmiorga dzieci małżeństwa Gorettich – Luigiego i Assunty z domu Carlini. Została ochrzczona w kościele parafialnym pw. świętego Piotra de Corinaldo. Do Pierwszej Komunii Świętej przystąpiła 29 maja 1902. Wkrótce potem rodzina przeniosła się do Ferriere di Conca koło Nettuno. Po śmierci ojca, która nastąpiła w roku 1900, rodzina dzieliła prace w gospodarstwie z sąsiadami – rodziną Serenellich.
Dnia 5 lipca 1902, podczas gdy jej rodzina pracowała na polu, została napadnięta przez syna sąsiada, Alessandra Serenellego, który usiłował ją zgwałcić. Gdy mu się nie udało, zaatakował ją nożem. Zmarła następnego dnia o godzinie 15:45 w szpitalu w Nettuno. Przed śmiercią wybaczyła swojemu mordercy. Na jej ciele znaleziono 14 ran. Pogrzeb odbył się 8 lipca. 28 stycznia 1929 szczątki Marii Goretti przeniesiono do kościoła Matki Bożej Łaskawej w Nettuno i umieszczono w woskowej statui przedstawiającej zmarłą świętą. Dziś relikwie te znajdują się w osobnej kaplicy.
W dniu 1 września 1979 papież św. Jan Paweł II odwiedził grób św. Marii Goretti w Nettuno. Podczas homilii przypomniał wartości i znaczenia czystości człowieka z perspektywy Kościoła katolickiego.
Jan Paweł II w Homilii wygłoszonej w Nettuno, 1 września 1979 przytoczył słowa René Lejeune:
Zabójca.
Alessandro Serenelli za zabójstwo został skazany na trzydzieści lat pozbawienia wolności. Wkrótce potem został przewieziony na Sycylię, do więzienia w Notto. Za dobre sprawowanie i pracowitość został ogrodnikiem w więziennym ogrodzie. W związku z amnestią po zwycięstwie Włoch w I wojnie światowej i jako nagrodę za dobre sprawowanie wyszedł trzy lata przed ustalonym terminem końca odbywania kary. W 1937 udał się do matki Marii, Assunty, aby prosić o przebaczenie. Następnego dnia wstąpił do kapucynów w Maceracie. Zmarł 6 maja 1970.
Patronat.
Jest patronką m.in. dziewcząt, dziewic i młodzieży oraz bielanek. W Polsce jest współpatronką parafii pw. Piusa X i Marii Goretti w Kędzierzynie-Koźlu. Jej wspomnienie liturgiczne w Kościele katolickim obchodzone jest 6 lipca (dawniej 5 lipca).
Kościół katolicki w Polsce wspomina świętą 5 lipca.
W kulturze masowej.
W 1951 r. flamandzki pisarz Willem Putman (posługujący się pseudonimem Jean du Parc) wydał powieść pt. "De hemel boven het moeras", poświęconą duchowej przemianie Alessandro Serenellego, mordercy świętej Marii Goretti. Powieść została przełożona na język polski przez Zygmunta Bruskiego jako "Niebo nad moczarami", Warszawa 2002.
W 2003 nakręcono film "Maria Goretti" w reżyserii Giulio Base, przedstawiający życie świętej.
Beatyfikacja i kanonizacja.
31 marca 1935 rozpoczął się jej proces beatyfikacyjny.
Została beatyfikowana 27 kwietnia 1947 i kanonizowana 24 czerwca 1950, przez papieża Piusa XII. Pius XII stawiał ją jako wzór postępowania dla młodzieży nazywając ją „św. Agnieszką XX wieku”. W liście „Discorsi e Radiomessaggi” nazwał Marię Goretti „męczennicą ziemi i aniołem w niebie”. W obu uroczystościach uczestniczyła matka oraz zabójca świętej.

</doc>
<doc id="979494" url="https://pl.wikipedia.org/wiki?curid=979494" title="Areka katechu">
Areka katechu

Areka katechu ("Areca catechu" L.) – gatunek rośliny należący do rodziny arekowatych ("Arecaceae"), dawniej nazywanych palmowatymi ("Palmaceae"). Ma wiele nazw zwyczajowych: palma betelowa, palma kateszowa, pinang, żuwina, żuwna katechu, żuwipalma malajska, kapustna palma. Pochodzi z Filipin, jest uprawiana w krajach o klimacie tropikalnym.

</doc>
<doc id="979495" url="https://pl.wikipedia.org/wiki?curid=979495" title="Św. Marietta">
Św. Marietta



</doc>
<doc id="979500" url="https://pl.wikipedia.org/wiki?curid=979500" title="Juan José Flores">
Juan José Flores

Juan José Flores y Aramburu (ur. 19 lipca 1800, zm. 1 października 1864) – ekwadorski polityk i generał pochodzenia wenezuelskiego, nazywany "założycielem Republiki".
Uczestnik walk o niepodległość Ekwadoru, 1822-1830 intendent w departamencie Quito w granicach Wielkiej Kolumbii, od 1830 przywódca ruchu separatystycznego w Ekwadorze, pierwszy prezydent suwerennej republiki (1830-1834 oraz 1839-1845), popierany przez konserwatystów. W 1832 zajął i przyłączył do Ekwadoru wyspy Galapagos. W przeprowadzonej próbie obalenia kierowanego przez niego rządu wśród spiskowców był Gabriel García Moreno przyszły dyktator Ekwadoru.

</doc>
<doc id="979504" url="https://pl.wikipedia.org/wiki?curid=979504" title="Rejowice">
Rejowice



</doc>
<doc id="979506" url="https://pl.wikipedia.org/wiki?curid=979506" title="Al Garhud">
Al Garhud



</doc>
<doc id="979510" url="https://pl.wikipedia.org/wiki?curid=979510" title="Ralf Zumdick">
Ralf Zumdick

Ralf Zumdick (ur. 10 maja 1958 w Münsterze), niemiecki piłkarz, bramkarz grający przez większość kariery w barwach VfL Bochum. Po zakończeniu kariery został trenerem. Od 2010 roku prowadzi klub Gençlerbirliği SK.
Kariera.
Jako piłkarz.
Zaczynał karierę w rodzinnym mieście w barwach Preußen Münster, zanim w 1981 roku trafił do VfL Bochum. Od tamtego roku był podstawowym bramkarzem drużyny, broniąc dostępu do bramki aż do 1995 roku. W 1988 dotarł do finału Pucharu RFN, w którym jednak jego drużyna przegrała z Eintrachtem Frankfurt.
Jako trener.
W 1995 roku Zumdick zakończył karierę i zajął się szkoleniem młodzieży w VfL Bochum. W 1999 roku został pierwszym trenerem tego klubu, wprowadzając drużynę do Bundesligi, jednak już w przerwie zimowej kolejnego sezonu został zwolniony po tym, jak Bochum plasowało się na ostatnim miejscu w tabeli. Później prowadził Asante Kotoko z Ghany a także reprezentację tego kraju. Po powrocie do Niemiec został asystentem Thomasa Dolla najpierw w Hamburger SV a następnie w Borussii Dortmund. Od 2009 roku pracuje w Gençlerbirliği SK, najpierw jako asystent, a od 2010 jako samodzielny trener.

</doc>
<doc id="979516" url="https://pl.wikipedia.org/wiki?curid=979516" title="Baśniowy świat 6">
Baśniowy świat 6

Baśniowy świat 6 ang. "Walt Disney’s Fables vol. 6: The Reluctant Dragon / Mickey and the Beanstalk", 2004 – amerykański film familijny, animowany. Film przedstawia dwie klasyczne bajki Disneya: "O smoku, który nie chciał walczyć" oraz "Mickey i Czarodziejska Fasolka".
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Joanna Serafińska
Teksty piosenek: Marek Robaczewski
Kierownictwo muzyczne: Marek Klimczuk
Wystąpili:

</doc>
<doc id="979519" url="https://pl.wikipedia.org/wiki?curid=979519" title="Fulgencio Yegros">
Fulgencio Yegros

Fulgencio Yegros (ur. 1780 w Quyquyhó, zm. 1821) – paragwajski polityk, pierwszy konsul Paragwaju od 1811 do 12 października 1813 oraz od 12 lutego do 12 czerwca 1814. Został stracony za próbę buntu przeciw José Gasparowi Rodríguezowi de Francii.

</doc>
<doc id="979523" url="https://pl.wikipedia.org/wiki?curid=979523" title="1.Fußball-Club Saarbrücken">
1.Fußball-Club Saarbrücken



</doc>
<doc id="979524" url="https://pl.wikipedia.org/wiki?curid=979524" title="Jezioro Białe Augustowskie">
Jezioro Białe Augustowskie

Jezioro Białe Augustowskie – jezioro w Augustowie. Inne nazwy: "Jezioro Białe" lub "Krechowieckie".
Jezioro ma powierzchnię 480 ha. Linia brzegowa jest dobrze rozwinięta z licznymi zatokami (Orzechówka, Tartaczna, Wierszowiec) i półwyspami (południowy brzeg – Pień, Dąbek, Lisi Ogon, północny brzeg – Ostry Róg). Brzegi są w większości wysokie i suche, porośnięte lasem sosnowym. Na jeziorze znajdują się 4 wyspy (łączna powierzchnia – 1,5 ha).
Białe zalicza się do typu jezior rynnowych. Rozciąga się równoleżnikowo. Dno urozmaicone jest przegłębieniami i wzniesieniami, biegnącymi zgodnie z rozciągłością jeziora.
Wzdłuż jeziora ciągnie się oz. Półwyspy Dąbek i Lisi Ogon stanowią jego wierzchołki. Lisi Ogon jest jedną z najlepiej wykształconych tego typu form w okolicach Augustowa.
W osadzie Wojciech nad jeziorem Białym Władysław Ślesicki nakręcił nagradzany na festiwalach film dokumentalny "Płyną tratwy" (1962) – opowieść o chłopcu, który dorastając musi porzucić życie w lesie i na jeziorach, by zostać pracownikiem tartaku.
Na dnie jeziora znajdują się dwa wraki drewnianych łodzi. Jedna z nich to prawdopodobnie płaskodenna barka o długości ok. 20 m. Druga mogła być barką służącą do przewozu turystów po jeziorze.
Położenie.
Od zachodu Białe łączy się z jeziorem Necko (przez rzeczkę Klonownica). We wschodniej części – z jeziorem Studzieniczne (przez śluzę Przewięź) oraz stawem Wojciech (przez niewielki ciek wodny o nazwie Królówka).
Jezioro znajduje się w granicach administracyjnych Augustowa od 1973 (zabudowa miejska rozciąga się na płd.-zach. od jeziora). Nad płd.-wsch. brzegiem położona jest osada Przewięź (gmina Płaska), a także dzielnice Przewięź i Wojciech – do roku 1973 samodzielne wsie, obecnie części administracyjne Augustowa. Nad północno-zachodnim brzegiem leży część Augustowa Klonownica.
Jezioro Białe leży na szlaku Kanału Augustowskiego (6,7 km – od 36,7 km do 43,4 km kanału). Obok zachodniego brzegu jeziora biegnie linia kolejowa nr 40 (przystanek kolejowy Augustów Port) oraz droga krajowa nr 8. W Przewięzi, przez most drogowy na śluzie Przewięź, prowadzi droga krajowa nr 16.
Geneza nazwy.
Pierwsze wzmianki o nazwie jeziora pochodzą z XVI wieku gdy owo pustkowie penetrowali wojowie Mendoga i Giedymina. Leszek Czarny w zwycięskiej bitwie miał rozgromić Jaćwingów. Prawdopodobnie wówczas jezioro nazwano Białym z powodu niezliczonej ilości białego ptactwa wodnego osiadłego na brzegach i unoszącego się nad taflą jeziora. Pochodzenia nazwy jeziora dopatrywano się też w bardzo jasnym, niemal białym kolorze jego dna.
Turystyka.
W pobliżu jeziora Białego znajdują się w hotele, ośrodki wypoczynkowe, kwatery prywatne i pola namiotowe. Po jeziorze kursują statki wycieczkowe Żeglugi Augustowskiej.
Nad zachodnim brzegiem jeziora na półwyspie Pień przy zatoce Orzechówka stoi zabytkowy budynek z 1935 r., w którym przed 1939 mieścił "Oficerski Yacht Club".
Na półwyspie "Dąbek" znajduje się tablica pamiątkowa, poświęcona 500 radzieckim jeńcom zamordowanym w czasie II wojny światowej. W pobliżu stoi duży drewniany budynek, tzw. "Willa Prezydenta", w dwudziestoleciu międzywojennym siedziba "Yacht-Klubu Rzeczypospolitej Polskiej", w którym wypoczywał m.in. prezydent Ignacy Mościcki.
Gospodarka.
Do końca XIX w. nad jeziorem nie było większych zabudowań. Wykorzystywane było tylko w celach gospodarczych (rybołówstwo, spław drewna i towarów szlakiem kanału Augustowskiego). Według spisu jezior z 1596 r. w Białym występowały m.in. gatunki ryb: szczupak, leszcz, sielawa, okoń, węgorz, sudak. W roku 1894 w lesie przylegającym do jeziora rozpoczęto budowę koszar wojsk rosyjskich, zaś w latach 1897-1898 obok jeziora poprowadzono linię kolejową. Wille letniskowe zaczęły powstawać w 1912 r. w lesie obok stacji kolejowej Augustów. Niemcy, okupujący miasto w czasie I wojny światowej, zbudowali w 1916 w dzielnicy Lipowiec duży tartak, w którym obrabiano drewno pozyskiwane z Puszczy Augustowskiej. Zatoka Tartaczna stała się magazynem drzewa spławianego tu Kanałem Augustowskim.

</doc>
<doc id="979525" url="https://pl.wikipedia.org/wiki?curid=979525" title="Philips Sport Vereniging">
Philips Sport Vereniging



</doc>
<doc id="979527" url="https://pl.wikipedia.org/wiki?curid=979527" title="Andriej Arseniewicz Tarkowski">
Andriej Arseniewicz Tarkowski



</doc>
<doc id="979531" url="https://pl.wikipedia.org/wiki?curid=979531" title="Skakuny">
Skakuny



</doc>
<doc id="979532" url="https://pl.wikipedia.org/wiki?curid=979532" title="OJ Simpson">
OJ Simpson



</doc>
<doc id="979533" url="https://pl.wikipedia.org/wiki?curid=979533" title="Skakunowate (pająki)">
Skakunowate (pająki)

Skakunowate, skakuny, skaczele (Salticidae) – kosmopolityczna rodzina pająków z kladu , które przeważnie nie tkają sieci, lecz polują skacząc na swoją ofiarę. 
W skład rodziny, powstałej minimum 65 mln lat temu, wchodzi około 5600 gatunków przynależących do blisko 600 rodzajów, co czyni je najliczniejszą rodziną wśród pająków z około 13% wszystkich gatunków. 
Taksonomia.
Rodzina została opisana naukowo w 1841 roku przez . Rodzaj typowy "", do którego należy np. skakun arlekinowy, został opisany przez Pierre’a André Latreille’a w 1804 roku. Rodzina należy do kladu , obejmuje około 5600 gatunków przynależących do blisko 600 rodzajów, czyni je to najliczniejszą rodziną wśród pająków z około 13% wszystkich gatunków. Rodzina dzieli się na 16 podrodzin (stan na 2007 rok), m.in. Euophryinae. Najwięcej taksonów skakunowatych opisali Eugène Simon (1059 gatunków) oraz Wanda Wesołowska (530 gatunków). W Polsce stwierdzono występowanie 59 gatunków, m.in.: rozciągnik mchuś, skakun arlekinowy, strojniś nadobny, czy mrówczynka (zobacz: ).
Morfologia.
Skakuny na ogół są niewielkich rozmiarów, większość osiąga 2–12 mm, choć zdarzają się osiągające ok. 20–30 mm (np. z rodzajów "Hyllus" i "Sandalodes") oraz takie, które nie przekraczają 1 mm (rodzaj "Eupoa").
Większość skakunów ma krępe ciało. Inne, rzadziej spotykane formy są objawem naśladowania np. mrówek, błonkówek, muchówek, zaleszczotków czy innych gatunków pająków.
Charakterystyczną cechą skakunowatych są ich oczy występujące w liczbie ośmiu. Umiejscowione są w przedniej części głowotułowia i po jego bokach, w trzech lub czterech rzędach, umożliwiając obserwację całego otoczenia. Najlepiej wykształconą i największą parą oczu jest zawsze środkowa, pozwala ona na stereoskopowe widzenie w kolorach. Pozostałe oczy odpowiedzialne są za rejestrowanie zmian natężenia światła oraz najmniejszego ruchu w otoczeniu.
Głowotułów ma najczęściej kształt prostokąta, łezki lub owalu, połączony jest z resztą ciała poprzez tzw. łącznik – czyli przekształcony pierwszy segment odwłoka. Odwłok zaś zazwyczaj ma kształt eliptyczny bądź okrągły, nierzadko wydłużony lub kwadratowy. Nie posiadają pólka przędnego, a kądziołki przędne są krótkie. Ubarwienie mocno zróżnicowane, nieraz bardzo kolorowe; mogą występować np. paski, cętki.
Odnóża skakunowatych są dość grube, mocne oraz silnie umięśnione, co pozwala na oddawanie długich, czasem nawet kilkudziesięciocentymetrowych, skoków; są zakończone dwoma pazurkami. 

</doc>
<doc id="979534" url="https://pl.wikipedia.org/wiki?curid=979534" title="Henry Sewell">
Henry Sewell

Henry Sewell (ur. 7 września 1807 w Newport, zm. 14 maja 1879 w Cambridge) – nowozelandzki polityk; pierwszy premier Nowej Zelandii od 7 maja do 20 maja 1856.

</doc>
<doc id="979535" url="https://pl.wikipedia.org/wiki?curid=979535" title="Parafia Świętych Erazma i Pankracego w Jeleniej Górze">
Parafia Świętych Erazma i Pankracego w Jeleniej Górze

Parafia Świętych Erazma i Pankracego – najstarsza parafia w Jeleniej Górze, licząca 16 tys. wiernych. Jest siedzibą dekanatu Jelenia Góra Zachód. Należy do niej kościół pw. świętych Erazma i Pankracego, od 15 maja 2011 bazylika mniejsza, oraz kaplica pw. świętej Anny.
Historia.
Historia kościoła pw. Erazma i Pankracego sięga początków miasta. W 1303 roku uległ pożarowi. Podczas panowania Henryka Jaworskiego świątynię przebudowano (1304-1346). Dzisiejszą postać przyjął po roku 1549. Po następnym pożarze kościół przejęli ewangelicy. Kościół ten stał się jednak z powrotem świątynią katolicką. Wydarzenie to zostało upamiętnione zbudowaniem pomnika Najświętszej Maryi Panny. Podczas rekatolizacji kościoła przez jezuitów zmieniono wystrój gotyckiej świątyni na barokowy.
23 grudnia 2010 papież Benedykt XVI wyniósł świątynię do rangi bazyliki mniejszej diecezji legnickiej.
Kapłani.
Obecnie w parafii pw. Świętych Erazma i Pankracego posługę duszpasterską spełniają:
Wspólnoty.
Na terenie parafii działa:
Statystyki.
W parafii pw. Świętych Erazma i Pankracego mieszka 16 000 wiernych, ale aktywnie uczestniczących i korzystających z sakramentów świętych jest około 2 tysięcy. Na jej terenie znajduje się 5 przedszkoli, 2 szkoły podstawowe, 2 gimnazja, 3 szkoły średnie, 2 cmentarze, 1 klasztor (sióstr Marii Magdaleny od Pokuty).

</doc>
<doc id="979536" url="https://pl.wikipedia.org/wiki?curid=979536" title="Areca catechu">
Areca catechu



</doc>
<doc id="979537" url="https://pl.wikipedia.org/wiki?curid=979537" title="Drumfunk">
Drumfunk

Drumfunk to podgatunek muzyki drum and bass, w którym główny nacisk jest położony na brzmienie i aranżację linii perkusyjnej, zwykle powstałej poprzez edycję i cięcie sampli z zapisem partii solowych granych na perkusji. W muzyce z tego gatunku partie instrumentalne często są ograniczone do minimum.
Wytwórnie płytowe wydające drumfunk to m.in.: Paradox Music, Reinforced Records i Offshore Recordings. Również netlabele takie jak Manifesto Music czy nieistniejący już Digibeat Music umieszczały do darmowego ściągnięcia nagrania artystów komponujących utwory w tym stylu.

</doc>
<doc id="979539" url="https://pl.wikipedia.org/wiki?curid=979539" title="Ronny Teuber">
Ronny Teuber

Ronny Teuber (ur. 1 września 1965 w Berlinie) – niemiecki piłkarz i trener występujący na pozycji bramkarza.
Kariera.
Jako piłkarz.
Zaczynał karierę w 1984 roku w lidze NRD, w barwach Hansy Rostock. Później grał w barwach Union Berlin skąd w 1986 roku trafił do Dynama Drezno. Pozbawił on tam miejsca w składzie Bernda Jakubowskiego. Właśnie w Dreźnie osiągał największe sukcesy m.in. w 1989 roku dochodząc wraz z klubem do półfinału Pucharu Europy. Miejsce w składzie Dynama stracił na rzecz René Müllera. W 1993 roku trafił do Borussii Dortmund, by przez dwa lata występować w drużynie amatorskiej tego klubu. Później grał w FC Gütersloh, by w 1997 trafić do SpVgg Greuther Fürth. Na rok przeniósł się do 1. FC Köln i powrócił do Greuther Fürth. Tam też zakończył karierę piłkarską w 2002 roku.
W swojej karierze rozegrał 1 mecz w reprezentacji NRD.
Jako trener.
W 2004 zaczął współpracować z Thomasem Dollem w Hamburger SV. Po opuszczeniu tego klubu w 2007 roku trafił do Borussii Dortmund.
Linki zewnętrzne.
Statystyki w bazie national-football-teams.com

</doc>
<doc id="979540" url="https://pl.wikipedia.org/wiki?curid=979540" title="Pałac Tarnowskich w Tarnobrzegu">
Pałac Tarnowskich w Tarnobrzegu

Pałac Tarnowskich, właśc. "Zamek Tarnowskich" w Dzikowie (obecnie dzielnica Tarnobrzega), "Zamek Dzikowski" – XV-wieczny zespół zamkowy głównej linii rodziny magnackiej Tarnowskich. 
Historia.
XV – XIX wiek.
Budowa zamku została zapoczątkowana w XV wieku jako wieżowy dwór obronny. W XVII i XVIII wieku został adoptowany przez rodzinę Tarnowskich i przebudowany. Do zamku dodano system fortyfikacji bastionowych. W 1830 roku zamek został ponownie przebudowany na rezydencję – muzeum w stylu neogotyku, według projektu architekta Franciszka Marii Lanciego.
Tarnowscy zgromadzili w zamku wielkie zbiory dzieł sztuki, bibliotekę i archiwum.
Od 1834 roku w zamku przechowywano słynną kolekcję Tarnowskich, na którą składały się zbiory malarstwa europejskiego XVI-XVIII wieku, biblioteka (z rękopisem Pana Tadeusza autorstwa Adama Mickiewicza) i archiwum rodowe, a także liczne pamiątki narodowe.
XX-lecie międzywojenne. Pożar zamku.
W 1920 zamek był centralnym punktem formowania oddziału ochotniczego na wojnę polsko-bolszewicką (ochotnicy dzikowscy). 
W 1927 roku w zamku odbył się zjazd dzikowski, na którym doszło do spotkania pomiędzy galicyjskimi konserwatystami a przedstawicielami Sanacji. 
W wyniku bardzo dużych mrozów instalacja wodociągowa w zamku zamarzała. Służba od pewnego czasu starała przywrócić jej sprawność ogrzewając rury lampami benzynowymi. Wieczorem po kolejnych nieudanych próbach udali się na spoczynek. Tuż po północy 21 grudnia 1927 roku, służący robił obchód całego budynku, ale nie zauważył tlącego się na strychu ognia.
Płomienie dostrzegła prawdopodobnie ok. 3 nad ranem służąca, która obudziła mieszkającego w zamku wraz ze swoją rodziną, bibliotekarza i nauczyciela w położonym nieopodal gimnazjum, Michała Marczaka. Zdając sobie sprawę z zagrożenia dla bezcennych zbiorów kultury narodowej, które znajdują się w zamkowej bibliotece, starał się je ratować z pomocą służby, a potem także zaalarmowanych mieszkańców Dzikowa oraz uczniów gimnazjum, w którym uczył. Przybyła straż pożarna z powodu zamarzniętych hydrantów próbowała ugasić pożar śniegiem.
Zbiory znajdujące się w bibliotece starało się ocalić 18 osób, byli to w większości uczniowie gimnazjum, a wraz z nimi porucznik Mastalski oraz Alfred Freyer, lekkoatleta, ośmiokrotny mistrz Polski i 14-krotny rekordzista kraju w biegach na długich dystansach. Płonący strop biblioteki zapadł się, zabijając 8 osób, w tym Freyera. Kilka minut później komendant policji zarządził bezwzględną ewakuację z budynku. Część bezcennych zbiorów udało się uratować.
W czasie pożaru właściciel zamku, hrabia Zdzisław Jan Tarnowski przebywał w Krakowie, a jego matka, Zofia z Zamoyskich Tarnowska, wówczas 90-letnia, pozostała w Dzikowie i została uratowana z płonącego zamku.
W 1931 roku zamek odbudowano, obiekt otrzymał formy neobarokowe. Wokół zamku założono w XIX wieku rozległy park krajobrazowy.
Historia najnowsza.
W 1972 roku w zamkowych piwnicach odnaleziono kolekcję cennych sreber, która została następnie przewieziona do zamku w Łańcucie.
Do roku 2007 mieściło się tutaj Technikum Rolnicze. W 2011 roku zakończył się gruntowny remont zamku, przystosowujący go do funkcji muzealnej. Przeprowadzone zostały renowacje piwnic oraz poddasza i zaadaptowane pod sale muzealne.
Z inicjatywy prezydenta Tarnobrzega, Norberta Mastalerza, od sezonu 2010/2011 klub tenisa stołowego KTS Tarnobrzeg będzie nosił nazwę KTS Zamek Tarnobrzeg. Zmiana nazwy klubu ma na celu promocję Zamku Dzikowskiego w Tarnobrzegu.
Muzeum Historyczne Miasta Tarnobrzega.
Od 2011 zamek jest siedzibą Muzeum Historycznego Miasta Tarnobrzega; dotychczasowa siedziba muzeum została przekształcona w Muzeum Polskiego Przemysłu Siarkowego (będące jego oddziałem).

</doc>
<doc id="979542" url="https://pl.wikipedia.org/wiki?curid=979542" title="North Shore City">
North Shore City

North Shore City – miasto w Nowej Zelandii, w aglomeracji Auckland, na Wyspie Północnej, nad zatoką Hauraki i kanałem Rangitoto. Według danych z 2012 roku miasto liczyło 280 323 mieszkańców, co czyni je czwartym pod względem liczby ludności miastem w tym państwie.

</doc>
<doc id="979544" url="https://pl.wikipedia.org/wiki?curid=979544" title="Johannes Wolfgang von Bodman">
Johannes Wolfgang von Bodman

Johannes Wolfgang Reichsfreiherr von Bodman (ur. 19 stycznia 1651; zm. 29 września 1691) – był od roku 1686 biskupem pomocniczym diecezji Konstancja.
Znana jest data i miejsce jego konsekracji na biskupa: 26 listopada 1686 w Konstancji. Nie zachowały się natomiast inne szczegóły dotyczące tego wydarzenia, a więc w szczególności nazwisko biskupa, który udzielił mu święceń. Ponieważ część obecnie żyjących biskupów może prześledzić swoją sukcesję apostolską właśnie do niego, osoba biskupa von Bodmana ma duże znaczenie historyczne dla Kościoła rzymskokatolickiego.
Obecnie żyje 9 biskupów z linii von Bodmana (stan na 2022 r.):

</doc>
<doc id="979546" url="https://pl.wikipedia.org/wiki?curid=979546" title="Piotr Poskrobko">
Piotr Poskrobko

Piotr Poskrobko (ur. 7 lipca 1973 w Białymstoku) – polski siatkarz grający na pozycji przyjmującego i libero, obecnie trener.
Przez większość swojej kariery związany był z drużyną AZS Olsztyn. W jej barwach odniósł swoje największe sukcesy. W sezonach 1990/91 i 1991/92 dwukrotnie zdobył zarówno Mistrzostwo Polski, jak i Puchar Polski. W sezonach 1992/93 i 2003/04 do swoich osiągnięć dołożył również wicemistrzostwo Polski.
W sezonie 2007/2008 z drużyną Trefla Gdańsk udało mu się wywalczyć awans do PlusLigi. Wtedy też zakończył karierę zawodniczą. Pozostał jednak w gdańskim klubie, gdzie najpierw pracował jako statystyk, a następnie również asystent trenera. Na początku 2010 roku podpisał kontrakt ze Ślepskiem Suwałki, w którym został drugim trenerem. W maju 2011 roku zdecydował się na powrót do Olsztyna i objął stanowisko asystenta trenera Tomasa Totolo. W latach 2013–2015 był I trenerem Ślepska Suwałki, a w 2015 roku ponownie został II trenerem AZS-u Olsztyn.

</doc>
<doc id="979547" url="https://pl.wikipedia.org/wiki?curid=979547" title="Blokada mechanizmu różnicowego">
Blokada mechanizmu różnicowego



</doc>
<doc id="979549" url="https://pl.wikipedia.org/wiki?curid=979549" title="Incognito (album Amandy Lear)">
Incognito (album Amandy Lear)

Incognito – album francuskiej piosenkarki Amandy Lear, wydany w 1981 roku.
Ogólne informacje.
"Incognito" to piąty studyjny album Amandy Lear. Jego klimat odbiegał nieco od brzmień dyskotekowych, z jakimi początkowo kojarzono artystkę, jako że utrzymano go w konwencji pop-rockowej. Album wyprodukował Anthony Monn.
Jest to tzw. album koncepcyjny, oparty na koncepcie grzechów głównych, gdzie do tradycyjnych siedmiu Amanda Lear dodała dwa kolejne grzechy: biurokrację i nostalgię. Każda piosenka odnosi się do innego grzechu.
Wydany w marcu 1981 album został uznany za bardzo dobre wydawnictwo, tym bardziej iż poprzednią płytę, "Diamonds for Breakfast", przyjęto dość chłodno. Płyta stała się sukcesem zwłaszcza w krajach skandynawskich. Dobrze przyjęto ją także w Ameryce Południowej - na tamtejszy rynek Amanda Lear nagrała 3 piosenki z płyty w języku hiszpańskim.
Album został wydany tylko na winylu i kasecie magnetofonowej. Nie ukazał się jeszcze na krążku CD. Obecnym właścicielem nagrań jest firma Sony BMG Music Entertainment. Nie jest znana data wydania albumu na płycie kompaktowej przez tę wytwórnię.
Lista utworów.
Wersja standardowa.
Strona A:
Strona B:
Wersja latynoska.
Strona A:
Strona B:

</doc>
<doc id="979550" url="https://pl.wikipedia.org/wiki?curid=979550" title="Jan Cholewa">
Jan Cholewa

Jan Cholewa (ur. 7 grudnia 1920 w Ustroniu, zm. 1 października 1966) – chorąży pilot Wojska Polskiego, harcerz.
Życiorys.
Pochodził z rodziny robotniczej. Od 12. roku życia był harcerzem. W wieku 15 lat rozpoczął pracę jako ślusarz w ustrońskiej fabryce „Kuźnia”, ale pasja, jaką było dla niego lotnictwo, skłoniła go do podjęcia kształcenia w tym zakresie: najpierw w Śląskiej Szkole Szybowcowej, a następnie w bielskiej Szkole Pilotów Ligi Obrony Powietrznej i Przeciwgazowej.
W kampanii wrześniowej 1939 zgłosił się na ochotnika do 3 pułku strzelców podhalańskich. Został przydzielony do ochrony lotniska Aleksandrowice. Wraz z personelem lotniska dotarł do Kielc, a następnie przez Zamość do granicy polsko-rumuńskiej, którą przekroczył 17 września. W Rumunii uniknął internowania i przez Bukareszt trafił nad Morze Czarne. Stamtąd ewakuował się na Maltę. Następnie dołączył do polskich oddziałów wojskowych we Francji. Po jej upadku, wraz z innymi polskimi żołnierzami został ewakuowany do Anglii. Przebywając tam od 22 czerwca 1940 r., odbywał szkolenie pilotażu wojskowego w brytyjskich ośrodkach RAF, w Blackpool. Od początku 1941 roku rozpoczął intensywny etap szkoleń, zakończony egzaminami. Otrzymał 100 punktów z rozróżniania sylwetek samolotów z całego świata (około 120), egzamin z pracy nawigatora zdał na 86 punktów i gładko zaliczył test z posługiwania się alfabetem Morse'a (uzyskał wynik 50 uderzeń na minutę). Po ukończeniu szkolenia przebywał w Londynie, gdzie mógł przyglądać się nalotom na miasto. 9 sierpnia 1941 roku zameldował się w Hucknall, w szkole podstawowego pilotażu, natomiast już następnego dnia odbył pierwszy lot z instruktorem samolotem Tiger Moth. Był to również jego pierwszy lot od wybuchu II wojny światowej. Od tego momentu, jeśli tylko warunki meteorologiczne na to pozwalały, codziennie odbywał loty trwające około 2 godziny. Cholewa pragnął latać samolotami myśliwskimi, jednakże z powodu dużego zapotrzebowania na pilotów bombowców, został skierowany do pełnienia służby na ciężkich samolotach. Wiosną 1942 roku zdał wszystkie egzaminy celująco i tym samym ukończył szkołę wyższego pilotażu, otrzymując stopień sierżanta-pilota. Mając 22 lata osiągnął to, o czym marzył od dzieciństwa. 1 grudnia 1942 r. został przydzielony do polskiego 300 dywizjonu bombowego „Ziemi Mazowieckiej”.
Bombowce 300 dywizjonu bombowego atakowały fabryki broni i amunicji, mosty na Renie, stalownie i huty, zapory wodne, ważne węzły kolejowe, składnice, rafinerie, porty morskie i rzeczne, bazy Krigsnaribe U-bootów w Lorient, Saint Na-zaire, Boulogne. Od maja 1942 roku Dywizjon Bombowy nr 300 oprócz zasadniczych zadań skoncentrowanych na niszczeniu ośrodków przemysłu wojennego III Rzeszy, minował również wejścia do portów wojennych nieprzyjaciela. Niemiecka artyleria nie pozostawała dłużna - postrzelone bombowce, na resztkach paliwa, rozproszone, wracały do Anglii i lądowały na pierwszych napotkanych lotniskach. Mechanicy liczyli później otwory po pociskach w kadłubach i skrzydłach.
Sierż. pilot Jan Cholewa był najmniejszym pilotem w lotnictwie bombowym RAF-u, jednak już po kilku wyprawach bombowych dał się poznać jako odważny i znakomicie wyszkolony lotnik. To wówczas nadano mu przydomek „Mały Janek”. Latał prawdopodobnie więcej niż inni piloci, po sześciu miesiącach załoga Cholewy była już znana w całej bazie. W tym czasie zaliczyli kilkanaście wypraw bombowych do zagłębia Ruhry. Załodze Janka wciąż się udawało, inni lotnicy ginęli, jednak oni za każdym razem powracali do bazy. Po każdym udanym locie chłopcy z załogi brali swojego „Małego” na ramiona.
Pewnego dnia, po wykonaniu zadania nad Lorient, samolot Wellington, którego pilotował Cholewa, został ostrzelany silnym ogniem artylerii przybrzeżnej - pociski podziurawiły skrzydła i stery. „Mały” nie tracił jednak głowy. Nie pozwolił opuścić uszkodzonej maszyny. Wierzył, że doleci do bazy, nawet w momencie, kiedy na kursie pojawił się niemiecki Junkers, nie wpadł w panikę i do końca zachował zimną krew. Przytomnie zmienił kurs samolotu, a strzelcy pokładowi posłali w stronę intruza kilka serii z karabinów maszynowych, co spowodowało wycofanie się Niemca. Samolot, po tej akcji, nadawał się jedynie do kasacji, jednak załoga przeżyła. Następnego dnia otrzymali nowego Wellingtona i polecieli na kolejną akcję – minowanie Wysp Fryzyjskich.
Po odbyciu pełnej kolejki lotów bojowych (w sumie odbył 31 lotów bojowych głównie nad Francją i Niemcami), został oddelegowany na przeszkolenie dla strzelców pokładowych. Wkrótce po zakończeniu szkolenia, na początku 1944 r. zgłosił się do odbycia drugiej kolejki lotów w 1586 eskadrze do zadań specjalnych, która wykonywała m.in. loty bojowe nad Polską w celu dostarczenia uzbrojenia oddziałom AK. Tam po raz pierwszy zasiadł za sterami Halifaksa. Drugą kolejkę lotów zakończył misją nad terytorium Jugosławii w dniu 26 lipca 1944. W sumie, ramach drugiej tury lotów, za sterami Halifaksa odbył 43 loty bojowe. Pomimo zakończonej oficjalnie drugiej tury lotów, zdecydował się, wraz z większą częścią swojej załogi, na pozostanie w eskadrze. Po wybuchu powstania warszawskiego wykonywał loty nad Warszawę, m.in. jako jeden z pierwszych odbył taki lot w nocy z 3 i 4 sierpnia 1944 r. W sumie odbył aż 9 lotów do Warszawy. Od września 1944 r. sterował ciężkim amerykańskim bombowcem B-24 Liberator, a później również transportowym Warwickiem. W ramach trzeciej tury lotów, zakończonej 18 lutego 1945 r., odbył w sumie 36 misji bojowych – w tym więcej niż połowa z nich nad terytorium Polski.
W czasie wszystkich 110 misji bojowych, Jan Cholewa spędził w sumie około 1160 godzin w powietrzu, co jest przykładem męstwa i poświęcenia w historii lotnictwa wojskowego, zwłaszcza, że brał udział w misjach najtrudniejszych.
Od chwili powrotu do kraju, tj. od 12 lipca 1947 r. był stale w mniejszym lub większym stopniu represjonowany przez komunistyczną bezpiekę. Osiadł w rodzinnym Ustroniu, gdzie pracę mógł dostać jedynie w tamtejszej fabryce „Kuźnia” – pracował tam jako kierownik świetlicy. Dopiero po odwilży październikowej 1956 powierzono mu nieco poważniejsze stanowisko. Po wojnie działał również społecznie – organizował harcerstwo w Ustroniu, jak również działał w bielskim Aeroklubie. Zmarł na atak serca 1 października 1966 r.
Od 8 listopada 1997 r. w Ustroniu stoi pomnik upamiętniający Jana Cholewę. Jego imieniem nazwano również jedną z tamtejszych ulic.

</doc>
<doc id="979555" url="https://pl.wikipedia.org/wiki?curid=979555" title="Rada Wykonawcza (Andora)">
Rada Wykonawcza (Andora)

Rada Wykonawcza – oficjalna nazwa andorskiego rządu. Składa się z premiera oraz siedmiu ministrów. Premiera wyłania Rada Generalna, a zatwierdzają współksiążęta, on zaś mianuje ministrów. Kadencja jest połączona z kadencją parlamentu i wynosi 4 lata.
Obecnie Radzie przewodniczy premier Xavier Espot Zamora.

</doc>
<doc id="979557" url="https://pl.wikipedia.org/wiki?curid=979557" title="Kevin Curren">
Kevin Curren

Kevin Curren (ur. 2 marca 1958 w Durbanie) – amerykański tenisista, który do kwietnia 1985 roku reprezentował RPA, zwycięzca turniejów wielkoszlemowych w grze podwójnej i mieszanej.
Kariera tenisowa.
Jako zawodowy tenisista Curren występował w latach 1979–1993.
W grze pojedynczej wygrał 5 turniejów rangi ATP World Tour, a w 8 był finalistą. W 1984 roku awansował do finału wielkoszlemowego Australian Open, przegrywając w spotkaniu o tytuł z Matsem Wilanderem. W kolejnym sezonie osiągnął finał Wimbledonu, w którym poniósł porażkę z Borisem Beckerem.
W grze podwójnej Curren doszedł do 53 finałów, z których w 26 zwyciężył. W 1982 roku został mistrzem US Open, a tworzył parę ze Steve'em Dentonem. W meczu finałowym para Curren–Denton pokonała Victora Amayę i Hanka Pfistera.
Curren odnosił sukcesy również w grze mieszanej, w której 3 razy został triumfatorem rozgrywek wielkoszlemowych. Za każdym razem zwycięską parę tworzył z Anne Smith. W 1981 i 1982 roku byli najlepsi na US Open, a na Wimbledonie wygrali w 1982 roku.
W rankingu gry pojedynczej Curren najwyżej był na 5. miejscu (22 lipca 1985), a w klasyfikacji gry podwójnej na 3. pozycji (3 stycznia 1983).
Po zakończeniu kariery został kapitanem RPA w Pucharze Davisa.

</doc>
<doc id="979559" url="https://pl.wikipedia.org/wiki?curid=979559" title="Ernesto Javier Chevantón">
Ernesto Javier Chevantón

Ernesto Javier Chevantón Espinosa (ur. 12 sierpnia 1980 w Juan Lacaze) – piłkarz urugwajski grający na pozycji napastnika.
Kariera klubowa.
Chevantón pierwsze piłkarskie kroki stawiał w wieku 12 lat i wtedy zapisał się do szkółki piłkarskiej klubu Danubio FC, z której wywodził się także Alvaro Recoba. Do pierwszej drużyny trafił w 1997 roku, ale przez dwa sezony rozegrał zaledwie 2 ligowe mecze. Furorę zrobił dopiero w roku 2000, gdy w lidze zdobył 33 gole w 30 meczach i został królem strzelców ligi. Zgłosiły się wówczas po niego kluby z Europy, ale Javier na kolejny sezon został w Danubio. W 2001 roku zdobył 14 goli w 16 meczach fazy Apertura i doprowadził drużynę do mistrzostwa.
Latem 2001 Chevantón za 7 milionów euro przeszedł do włoskiego US Lecce. W Serie A zadebiutował 26 sierpnia w zremisowanym 1:1 meczu z Parmą i już w debiucie zdobył gola. W całym sezonie 2001/2002 był najjaśniejszym punktem Lecce i zdobył 12 goli w lidze, ale nie pomogło to w utrzymaniu i klub ten spadł do Serie B. W drugiej lidze Włoch Chevantón także był skuteczny i z 18 golami na koncie został najlepszym strzelcem drużyny, która powróciła w szeregi Serie A. Natomiast w sezonie 2003/2004 strzelił dla Lecce 18 goli i zajął 10. miejsce w lidze. Łącznie przez trzy sezony rozegrał dla zespołu z Apulii 88 meczów i zdobył 47 bramek, co czyni go najlepszym po Pedro Pablo Pascullim strzelcem w historii Lecce.
W 2004 roku Chevantón zmienił barwy klubowe i został zawodnikiem AS Monaco, w którym miał zastąpić Fernando Morientesa. W Ligue 1 zadebiutował 7 sierpnia w wygranym 1:0 wyjazdowym spotkaniu z AS Saint-Étienne i to on zdobył jedynego gola dla ASM. W Monaco występował przez dwa sezony, ale nie spisywał się już tak dobrze jak we Włoszech. Miewał wówczas problemy z kolanem i przez kontuzje opuścił dużą część spotkań. Dla Monaco zagrał w 50 meczach i strzelił w nich 20 goli. W sezonie 2004/2005 zajął 3. miejsce, a w 2005/2006 – 10. i wystąpił wtedy w rozgrywkach grupowych Ligi Mistrzów.
Przed sezonem 2006/2007 Chevantón za 8,9 miliona euro został sprzedany do hiszpańskiej Sevilli. W przygotowaniach do sezonu doznał kontuzji pleców i w Sewilli zadebiutował dopiero 23 listopada w wygranym 2:0 meczu ze Sportingiem Braga w fazie grupowej Pucharu UEFA (w w debiucie zdobył bramkę na 2:0). Natomiast w lidze po raz pierwszy wystąpił 3 grudnia w meczu z Espanyolem Barcelona. O miejsce w ataku Urugwajczyk rywalizował z Frederikiem Kanoute, Luisem Fabiano oraz Aleksandrem Kierżakowem. Dobrze spisał się zwłaszcza w zwycięskim dla Sewilli Pucharze UEFA (w finale nie zagrał), gdy w 5 rozegranych meczach czterokrotnie trafiał do siatki rywali.
W rundzie jesiennej rozgrywek 2009/2010 Chevantón wystąpił tylko w 1 ligowym pojedynku. 26 listopada 2009 ogłoszono, że 1 stycznia zostanie wypożyczony na pół roku do Atalanty BC. Spadł z nią do drugiej ligi, a po sezonie sprzedano go do beniaminka Serie A, Lecce.
Kariera reprezentacyjna.
W reprezentacji Urugwaju Chevantón zadebiutował 13 lipca 2001 roku w wygranym 1:0 meczu z Boliwią, rozegranym w ramach turnieju Copa América 2001. W 64. minucie tego spotkania zdobył zwycięskiego gola. Był to jednak jego jedyny mecz w tym turnieju, a Urugwaj zajął 4. miejsce. Występował też w eliminacjach do Mistrzostw Świata w Niemczech, ale Urugwaj nie zakwalifikował się do tego turnieju.

</doc>
<doc id="979562" url="https://pl.wikipedia.org/wiki?curid=979562" title="Ernesto Javier Chevanton">
Ernesto Javier Chevanton



</doc>
<doc id="979563" url="https://pl.wikipedia.org/wiki?curid=979563" title="Sport Coopsol Trujillo">
Sport Coopsol Trujillo

Club Sport Coopsol Trujillo - peruwiański klub piłkarski z siedzibą w mieście Trujillo, stolicy regionu La Libertad.
Historia.
Klub założony został 30 sierpnia 1995 roku pod nazwą Club Deportivo Universidad Privada Antenor Orrego (w skrócie Deportivo UPAO) i gra obecnie w lidze regionalnej. W 2000 roku klub zmienił nazwę na Club Sport Coopsol Trujillo.

</doc>
<doc id="979565" url="https://pl.wikipedia.org/wiki?curid=979565" title="Javier Chevantón">
Javier Chevantón



</doc>
<doc id="979566" url="https://pl.wikipedia.org/wiki?curid=979566" title="Ian Ziering">
Ian Ziering

Ian Andrew Ziering (ur. 30 marca 1964 w Newark) – amerykański aktor telewizyjny i filmowy, najczęściej kojarzony z rolą Steve’a Sandersa z opery mydlanej dla młodzieży "Beverly Hills 90210", także reżyser i producent.
Życiorys.
Wczesne lata.
Urodził się w Newark w stanie New Jersey w rodzinie Żydów aszkenazyjskich jako syn Muriel „Mickie” i Paula M. Zieringa, edukatora i saksofonisty. Wychowywał się wraz ze starszymi braćmi - Jeffem i Barrym w West Orange, w stanie New Jersey. Kiedy miał dziewięć lat, zmarła jego matka, z którą był mocno związany. Uczęszczał do tej samej szkoły podstawowej co Scott Wolf. Naukę kontynuował w Mountain High School w Crestline w Kalifornii. W 1982 ukończył West Orange High School w West Orange w New Jersey. W latach 1982–1986 naukę kontynuował w William Paterson College.
Kariera.
W wieku 12 lat pojawił się w reklamie. Został dostrzeżony w sklepie spożywczym przez łowcę talentów, po czym w 1981 występował na scenie Broadwayu jako Nils w musicalu "Pamiętam mama" ("I Remember Mama") oraz w roli Johna w przedstawieniu Jamesa Matthew Barriego "Piotruś Pan" ("Peter Pan"). Mając siedemnaście lat zadebiutował w kinowym melodramacie Franco Zeffirellego "Niekończąca się miłość" ("Endless Love", 1981) z Brooke Shields i Jamesem Spaderem. Wystąpił w operach mydlanych – NBC "The Doctors" ("Doktorzy", 1981–82) jako Erich Aldrich oraz CBS "Guiding Light" (1986–88) w roli Camerona Stewarta.
Sławę zawdzięcza kreacji Steve’a Sandersa w operze mydlanej dla młodzieży "Beverly Hills, 90210" (1990–2000), gdzie napisał także scenariusz do jednego z odcinków - „Skazany na życie” („Sentenced to Life”, 1995). Pojawił się gościnnie w jednym z odcinków sitcomu FOX "Świat według Bundych" ("Married with Children", 1990), operze mydlanej FOX "Melrose Place" (1992). W filmie sensacyjnym "Bez odwrotu" ("No Way Back", 1995) z Russellem Crowe wystąpił w roli Victora Serlano. Wziął też udział w serialu NBC "JAG – Wojskowe Biuro Śledcze" ("JAG", 2001), sitcomie Warner Bros. "Siostrzyczki" ("What I Like About You", 2002), dreszczowcu Tony’ego Scotta "Domino" (2005) i komedii "Spadaj, tato" ("That’s My Boy", 2012) jako TV Donny Berger.
W 2013 przez cztery tygodnie w Rio All Suite Hotel and Casino w Las Vegas występował gościnnie w rewii striptizerów Chippendales.
Życie prywatne.
4 lipca 1997 poślubił Nikki Ziering, fotomodelkę „Playboya”, z którą się rozwiódł w 2002. 3 lutego 2010 związał się z Erin Kristine Ludwig. Pobrali się 28 maja 2010 w Newport Beach. Mają dwie córki: Mię Loren (ur. 25 kwietnia 2011) i Pennę Mae (ur. 25 kwietnia 2013).

</doc>
<doc id="979567" url="https://pl.wikipedia.org/wiki?curid=979567" title="Javier Chevanton">
Javier Chevanton



</doc>
<doc id="979574" url="https://pl.wikipedia.org/wiki?curid=979574" title="Cathal Brugha">
Cathal Brugha

Cathal Brugha, urodzony jako Charles William St. John Burgess (ur. 18 lipca 1874, zm. 7 lipca 1922) – polityk irlandzki; pierwszy premier (ang. "President of Dáil Éireann") tego kraju od 21 stycznia do 1 kwietnia 1919. Przeciwnik angielsko-irlandzkiego traktatu, kończącego irlandzką wojnę o niepodległość.

</doc>
<doc id="979575" url="https://pl.wikipedia.org/wiki?curid=979575" title="Darkside">
Darkside



</doc>
<doc id="979579" url="https://pl.wikipedia.org/wiki?curid=979579" title="Ślimak przydrożny">
Ślimak przydrożny

Ślimak przydrożny ("Xerolenta obvia") – pontokaspijski, ekspansywny gatunek ślimaka lądowego z rodziny Hygromiidae, wcześniej zaliczany do ślimakowatych.
Zasięg występowania.
Od Turcji przez wschodni i środkowy Półwysep Bałkański do wybrzeży Morza Bałtyckiego. W Polsce jest gatunkiem obcym.
Opis.
Ciepło- i sucholubny, o muszli białej lub pokrytej nieregularnie zanikającymi brązowymi lub czarnymi paskami. Muszla płaska, z zupełnie otwartym dołkiem osiowym. Końce otworu ostro zakończone, bez wargi. Wysokość 6–9 mm i szerokość 12–20 mm. Jest podobny i łatwy do pomylenia ze ślimakiem wrzosowiskowym ("Helicella itala"), występującym w całej Europie Zachodniej, wliczając tu zachodnią część Polski. Żywi się roślinami. W czasie suszy zamyka się w muszli i zapada w stan anabiozy.

</doc>
<doc id="979582" url="https://pl.wikipedia.org/wiki?curid=979582" title="Chevrolet Bel Air">
Chevrolet Bel Air

Chevrolet Bel Air – samochód osobowy klasy wyższej produkowany pod amerykańską marką Chevrolet w latach 1953–1981.
Nazwa Bel Air pojawiła się po raz pierwszy jako uzupełniający wyróżnik pierwszego modelu Chevroleta z nadwoziem hardtop coupe – Chevrolet DeLuxe Styleline Bel Air, wprowadzonego w styczniu 1950 roku. Od 1953 roku Bel Air stał się samodzielnym modelem.
Pierwsza generacja.
Chevrolet Bel Air I został zaprezentowany po raz pierwszy w styczniu 1953 roku.
W pierwszej połowie lat 50. XX wieku Chevrolet przedstawił obszernie zmodernizowaną gamę swoich pełnowymiarowych modeli. Nowa linia Bel Air zajęła miejsce dotychczas oferowanego Deluxe, opierając się o architekturę "GM A body" skonstruowaną przez koncern General Motors.
Pierwsza generacja Bel Air zyskała takie charakterystyczne wówczas elementy, jak dywaniki podłogowe, chromowane rynienki na dachu, a także tzw. kły na zderzakach, a także chromowane kołpaki. W późniejszym czasie napis "Bel Air" na nadwoziu został ozłocony.
Modele z lat 1955-1957 są najbardziej rozpoznawalnymi amerykańskimi samochodami wszech czasów; często spotykane egzemplarze (szczególnie coupe oraz kabriolety) są chętnie odkupowane i odrestaurowywane przez kolekcjonerów.
Restylizacje.
Podczas trwającej 3 lata produkcji trzeciej generacji Chevroleta Bel Air, samochód największą restylizację przeszedł w 1956 roku. Przyniosła one obszerne zmiany w wyglądzie pasa przedniego, na czele z dużą, chromowaną poprzeczką dzielącą atrapę chłodnicy.
Druga generacja.
Chevrolet Bel Air II został zaprezentowany po raz pierwszy w 1957 roku.
Druga generacja Bel Air ponownie pojawiła się w ofercie Chevroleta jako element obszernej gamy dużych modeli producenta, plasując się jako bardziej przystępna cenowo alternatywa dla topowej Impali. Samochód oparto o nową platformę "GM B", zyskując gruntownie zmodyfikowaną sylwetkę.
Nadwozie zyskało charakterystyczną, wysoko umieszczoną linię reflektorów, a także szeroki, obszerny chromowany grill. Nadwozie stało się niższe, zyskując w standardzie charakterystyczne, bogato chromowane nadwozie z dwubarwnym malowaniem i jednoczęściową, zaginaną przednią szybą.
Trzecia generacja.
Chevrolet Bel Air III został zaprezentowany po raz pierwszy w 1959 roku.
Trzecia generacja Chevroleta Bel Air przyniosła obszerny zakres zmian w stylistyce zewnętrznej, ponownie powstając w oparciu o platformę "GM B body"'.
Samochód utrzymano w awangardowej estetyce, wyróżniając się ostrymi, poziomo poprowadzonymi przetłoczeniami, a także nisko osadzonym oświetleniem. Charakterystycznym elementem tylnej części nadwozia stało się załamanie w środkowej części klapy bagażnika w kształcie litery V.
Restylizacje.
Podczas trwającej 6 lat produkcji trzeciej generacji Bel Air, samochód przeszedł 4 restylizacje, z czego największa miała miejsce w 1960 roku. Podobnie do takich pokrewnych modeli, jak Kingswood czy Biscayne, samochód zyskał gruntownie zmodyfikowane nadwozie. Zarówno przód, jak i tył zdobiły charakterystyczne, płynne przetłoczenia łączące się z pozostałymi panelami nadwozia.
Czwarta generacja.
Chevrolet Bel Air IV został zaprezentowany po raz pierwszy w 1965 roku.
Czwarta odsłona Bel Air ponownie skonstruowana została jako element gamy dużych modeli Chevroleta opartych o platformę "GM B body". W przeciwieństwie do awangardowo stylizowanego poprzednika, samochód zyskał tym razem znacznie bardziej stonowaną karoserię z masywnymi, kanciastymi błotnikami zadartymi ku górze, a także duży chromowany pas przedni z podwójnymi reflektorami.
Charakterystyczną cechą tej generacji Bel Air była długa tylna część nadwozia, która w odmianie sedan przyjęła szpiczasty kształt i charakterystyczne, potrójne lampy.
Piąta generacja.
Chevrolet Bel Air V został zaprezentowany po raz pierwszy w 1970 roku.
Piąta i zarazem ostatnia oferowana w Stanach Zjednoczonych generacja linii modelowej Bel Air z początkiem lat 70. XX wieku przeszła obszerną restylizację i zmiany techniczne.
Oparta na nowej platformie General Motors, "B-body", zyskała kanciastą karoserię z nielicznymi przetłoczeniami i masywnie zarysowanymi błotnikami. Pas przedni zdobiła charakterystyczna, wąska atrapa chłodnicy z maską zajmującą pas przedni do połowy.
Restylizacje.
Największe zmiany w stylistyce Chevroleta Bel Air piątej generacji przeszedł w 1974 roku, zyskując zmiany w wyglądzie przedniej części nadwozia. Pojawiła się wówczas duża prostokątna atrapa chłodnicy.
Szósta generacja.
Chevrolet Bel Air VI został zaprezentowany po raz pierwszy w 1976 roku.
Po tym, jak piąta generacja Bel Air nie doczekała się kontynuacji na rodzimym rynku Stanów Zjednoczonych, a gama sztandarowych modeli Chevroleta została tu okrojona do modeli Caprice oraz Impala, na rynku kanadyjskim General Motors kontynuowało produkcję Bel Air jeszcze w ramach szóstej generacji.
Samochód oferowany był jako najtańsza alternatywa dla opartych na zmodernizowanej platformie "B-body" modeli Chevroleta, a także Pontiaka. Charakteryzował się kanciastą sylwetką nadwozia, z dużą atrapą chłodnicy o strukturze kraty.
Koniec produkcji i następca.
Produkcja szóstej generacji dużego modelu Chevroleta trwała łącznie 4 lata, po czym w 1981 roku linia modelowa Bel Air została całkowicie wycofana z portfolio producenta.

</doc>
<doc id="979586" url="https://pl.wikipedia.org/wiki?curid=979586" title="Aberdeen (Maryland)">
Aberdeen (Maryland)

Aberdeen – miasto w hrabstwie Harford w stanie Maryland w Stanach Zjednoczonych. Według spisu ludności w roku 2000 miasto liczyło 13 842 mieszkańców.
Do atrakcji turystycznych miasta należy muzeum uzbrojenia armii amerykańskiej, które znajduje się na terenie Aberdeen Proving Ground, najstarszego poligonu wojskowego w Stanach Zjednoczonych.

</doc>
<doc id="979587" url="https://pl.wikipedia.org/wiki?curid=979587" title="Samson Poʻuha">
Samson Poʻuha

Samson Poʻuha (ur. 2 czerwca 1972) – tongijski bokser.
W 1992 roku został amatorskim mistrzem USA w wadze superciężkiej. W boksie zawodowym stoczył 26 pojedynków, z czego wygrał 20 (18 KO), 5 przegrał i jedną walkę zremisował. 16 maja 1995 roku zmierzył się w Atlantic City z Andrzejem Gołotą. Został przez niego pokonany w piątej rundzie przez techniczny nokaut. Karierę sportową zakończył w 2002 roku.

</doc>
<doc id="979588" url="https://pl.wikipedia.org/wiki?curid=979588" title="Pałac Tarnowskich">
Pałac Tarnowskich



</doc>
<doc id="979591" url="https://pl.wikipedia.org/wiki?curid=979591" title="Leaf (zespół muzyczny)">
Leaf (zespół muzyczny)

Leaf – polski zespół grający muzykę rockową. Powstał w 2001 roku we Wrocławiu.

</doc>
<doc id="979592" url="https://pl.wikipedia.org/wiki?curid=979592" title="Spice (stacja telewizyjna)">
Spice (stacja telewizyjna)

Spice – stacja telewizyjna, która jest częścią kanału Viasat Explorer. Spice produkowany jest na prawach wyłączności dla Viasat Broadcasting przez Playboy TV UK. Jego emisja rozpoczyna się o codziennie o 00.00 i trwa do godz. 5.00. Każdej nocy emitowane są co najmniej trzy filmy erotyczne, zaliczane do grupy tzw. soft-erotyków (lekkiej erotyki) dla dorosłych zgodna z regulacjami British OfCom.
W Polsce część sieci kablowych, w których jest dystrybuowany kanał, rozdziela jego emisję od Viasat Explorer, traktując go jako odrębny kanał. Sieci te oferują dostęp do programu na oddzielnym kanale i w różnych pakietach. Również część operatorów, która posiada Viasat Explorer w swojej ofercie programowej, nie oferuje dostępu do kanału erotycznego Spice (np. Cyfrowy Polsat). Codziennie, po zakończeniu emisji Viasat Explorer, o godz. 00.00 sygnał do Spice zostaje zablokowany (pojawia się czarny ekran). Naprawdę oba te kanały stanowią jedną stację telewizyjną. W nocy z 28 lutego na 1 marca 2013 roku kanał Spice zakończył nadawanie w Polsce.
Tego samego dnia został uruchomiony Polsat Viasat Explorer.
Pod tą nazwą nadaje również grupa płatnych kanałów erotycznych dystrybuowanych w USA, Europie i Azji. Większość oferowanych produkcji należy do Playboya i Benelux Ltd..

</doc>
<doc id="979593" url="https://pl.wikipedia.org/wiki?curid=979593" title="Salticidae">
Salticidae



</doc>
<doc id="979594" url="https://pl.wikipedia.org/wiki?curid=979594" title="Dave Edmunds">
Dave Edmunds

Dave Edmunds (ur. 15 kwietnia 1944 w Cardiff) – walijski muzyk rockowy, gitarzysta i wokalista. 
Główną inspiracją Edmundsa był blues W latach 1966–1970 lider zespołu Love Sculpture, z którym nagrał 2 albumy. Po 1970 roku artysta solowy. Podczas kariery solowej wykonywał dużo coverów standardów rock and rollowych. W 1992 roku akompaniował Ringo Starrowi podczas jego koncertu w Montreux.
Dyskografia.
wraz z Love Sculpture:
jako Dave Edmunds' Rockpile:
jako Dave Edmunds:
jako Rockpile:
jako Dave Edmunds:

</doc>
<doc id="979599" url="https://pl.wikipedia.org/wiki?curid=979599" title="Socjalistyczna Prowincja Autonomiczna Kosowo">
Socjalistyczna Prowincja Autonomiczna Kosowo

Socjalistyczna Autonomiczna Prowincja Kosowo – była prowincją autonomiczną wchodzącą w skład SR Serbii w ramach Socjalistycznej Federalnej Republiki Jugosławii. Stolica mieściła się w Prisztinie. Prowincja graniczyła z SR Macedonii, centralną częścią SR Serbii, SR Czarnogóry oraz z Albanią. Istniała 1963 do 1990 roku.
Jej prekursorem był Autonomiczny Dystrykt Kosowo i Metochia, istniejący do 1963 roku, w którym to podniesiono jego rangę na Autonomiczna Prowincja Kosowo i Metochia. W 1974 roku dodano do nazwy przymiotnik socjalistyczna: Socjalistyczna Autonomiczna Prowincja Kosowo. W 1989 roku przywrócono nazwę z lat 1963-1974.

</doc>
<doc id="979602" url="https://pl.wikipedia.org/wiki?curid=979602" title="Alfred Stock">
Alfred Stock

Alfred Stock (ur. 16 lipca 1876 w Gdańsku, zm. 12 sierpnia 1946 w Aken an der Elbe) – niemiecki chemik nieorganik.
Znany głównie z pionierskich badań nad wodorkami, m.in. borowodorem oraz związkami krzemu. Jako pierwszy uzyskał metaliczny beryl w wyniku elektrolizy mieszaniny fluorków sodu i berylu. Wprowadził do użytku ważny dla chemii związków kompleksowych termin – ligand. W wyniku badań nad wrażliwością organizmu na związki rtęci od 1923 r. cierpiał na chroniczne zatrucie rtęcią: udoskonalił techniki laboratoryjne stosowane podczas badań nad tym toksycznym pierwiastkiem, postulował też wyeliminowanie jego związków z materiałów stomatologicznych, co początkowo zignorowano.
Przeszedł na emeryturę w 1936 r. i po latach przeprowadził się z Karlsruhe do Berlina. Zmarł w miasteczku Aken an der Elbe w pobliżu dzisiejszego Dessau-Roßlau.

</doc>
<doc id="979605" url="https://pl.wikipedia.org/wiki?curid=979605" title="Bruce Bowen">
Bruce Bowen

Bruce Bowen Jr. (ur. 14 czerwca 1971 w Merced) – amerykański koszykarz, występujący na pozycji niskiego skrzydłowego, trzykrotny mistrz NBA z San Antonio Spurs w latach 2003, 2005 i 2007.
Mierzący 201 cm wzrostu koszykarz studiował na California State University w Fullerton. W 1993 próbował dostać się do NBA przez draft, jednak nie został wybrany przez żadną drużynę i następne cztery lata spędził w lidze francuskiej oraz w zespołach niższych lig amerykańskich. W lutym 1997 zagrał jeden mecz w Miami Heat. W następnym sezonie był już koszykarzem Boston Celtics, w 1999 trafił na pół sezonu do Philadelphia 76ers, a następnie ponownie został zawodnikiem Heat.
Latem 2001 przeszedł do San Antonio Spurs. Tu miał miejsce w pierwszej piątce. Trzykrotnie zdobywał tytuł mistrza ligi 2003, 2005, 2007. Był wybierany ośmiokrotnie do NBA All-Defensive Team, w tym pięć razy do pierwszego składu.
W sezonach 2004/2005, 2005/2006 i 2006/2007 zajął drugie miejsce w głosowaniu na obrońcę roku NBA.
3 września 2009 ogłosił zakończenie kariery sportowej.

</doc>
<doc id="979606" url="https://pl.wikipedia.org/wiki?curid=979606" title="Arekolina">
Arekolina

Arekolina – organiczny związek chemiczny, substancja psychoaktywna z grupy alkaloidów pirydynowych, zawarta w orzechach palmy arekowej.
Arekolina otrzymywana jest też syntetycznie z kwasu nikotynowego. Jest silną trucizną, powodującą skurcze mięśni gładkich. .
Arekolina jest środkiem parasympatykomimetycznym, a mianowicie agonistą trzech receptorów muskarynowych: M1, M2 i M3. Pobudza układ przywspółczulny – powoduje między innymi przyspieszenie perystaltyki przewodu pokarmowego i stymuluje czynność gruczołów wydzielniczych.

</doc>
<doc id="979610" url="https://pl.wikipedia.org/wiki?curid=979610" title="Club Deportivo Universidad Privada Antenor Orrego">
Club Deportivo Universidad Privada Antenor Orrego



</doc>
<doc id="979613" url="https://pl.wikipedia.org/wiki?curid=979613" title="Deformacja nieciągła">
Deformacja nieciągła

Deformacja nieciągła, odkształcenie nieciągłe – deformacja zachodząca z przerwaniem ciągłości ośrodka deformowanego. Do deformacji nieciągłych zalicza się spękania, charakteryzujące się brakiem przemieszczenia, oraz uskoki, w których dochodzi do przemieszczenia wzdłuż powstałej powierzchni nieciągłości.
W górnictwie jest to zniekształcenie części górotworu lub jego wierzchniej warstwy jaką stanowi powierzchnia (terenu). Przykładowe postacie deformacji nieciągłych: progi, szczeliny, spękania, leje, zapadliska - występujące na powierzchni terenu zazwyczaj wskutek prowadzenia eksploatacji płytkich (których głębokość raczej nie przekracza 70 m).

</doc>
<doc id="979614" url="https://pl.wikipedia.org/wiki?curid=979614" title="Al-Askari">
Al-Askari

Al-Askarī () – meczet zlokalizowany jest w większościowo sunnickim mieście Samarra w Iraku, święte miejsce szyitów. W meczecie znajdują się groby dwóch z dwunastu szyickich imamów; dziesiątego Alego al-Hadiego i jego syna, jedenastego Hasana al-Askariego. W kompleksie pochowano także innych członków rodziny Mahometa. W 2006 roku, tygodnik "Time" relacjonował:
Zamachy.
22 lutego 2006 około godziny siódmej rano, bomba podłożona przez fundamentalistów sunnickich zniszczyła część meczetu, w tym pokrytą złotem kopułę. Spowodowało to zamieszki i działania odwetowe szyitów, którzy zaatakowali sunnitów i podpalali ich meczety. Następnego dnia, znaleziono ponad sto ciał. Na dniach po zamachu, w całym kraju doliczono się już około tysiąca ciał. Ajatollah Ali as-Sistani, wezwał do zaprzestania działań odwetowych. Dla uspokojenia sytuacji, rząd iracki wprowadził godzinę policyjną na terenie całego kraju. Amerykanie o zamach oskarżyli al-Kaidę, której celem było wywołanie wojny religijnej w Iraku. W sierpniu 2007 roku, w nalocie sił koalicji zginął Haitam al-Badri, członek al-Kaidy odpowiedzialny za zaplanowanie zamachu.
13 czerwca 2007 w Al-Askarī doszło do kolejnego zamachu. Eksplodowały bomby umieszczone w dwóch pozostałych minaretach. Ponownie doszło do akcji odwetowych i wprowadzenia godziny policyjnej w kraju. 14 czerwca Amerykanie poinformowali o "aresztowaniu 25 członków al-Kaidy w Iraku, wliczając wysokiego rangą współpracownika Omara al-Bagdadiego, który kierował tzw. Państwem Islamskim w Iraku".
Zniszczenia zostały w całości naprawione w 2009 roku.

</doc>
<doc id="979615" url="https://pl.wikipedia.org/wiki?curid=979615" title="Samson Pouha">
Samson Pouha



</doc>
<doc id="979616" url="https://pl.wikipedia.org/wiki?curid=979616" title="Mercure Gallant">
Mercure Gallant



</doc>
<doc id="979617" url="https://pl.wikipedia.org/wiki?curid=979617" title="Jaworski">
Jaworski

Jaworski (forma żeńska: Jaworska; liczba mnoga: Jaworscy) – polskie nazwisko. Według danych rejestru PESEL z 27 stycznia 2021 nazwisko to nosi 46 644 osób.

</doc>
<doc id="979618" url="https://pl.wikipedia.org/wiki?curid=979618" title="Orochimaru">
Orochimaru

 – postać obecna w japońskiej legendzie "Jiraiya Gōketsu Monogatari", arcywróg ninjy Jiraiyi. Niegdyś nosił imię i był jednym z uczniów Jiraiyi, jednakże został uwiedziony magią węży. Zmieniwszy imię na „Orochimaru” uzyskał możliwość przemiany w olbrzymiego węża. Zaatakowawszy Jiraiyę i jego żonę Tsunade pokonał ich za pomocą swojego jadu (bohaterowie zostali uratowani przez innego ucznia). W mitologii japońskiej „Orochi” jest nazwą olbrzymiego ośmiogłowego węża. oznacza dosłownie „olbrzymi wąż”.

</doc>
<doc id="979619" url="https://pl.wikipedia.org/wiki?curid=979619" title="CD Estudiantes de Medicina">
CD Estudiantes de Medicina

Club Deportivo Estudiantes de Medicina - peruwiański klub piłkarski z siedzibą w mieście Ica, stolicy regionu Ica.
Historia.
Klub założony został 15 września 1975 roku i gra obecnie w lidze regionalnej. W roku 2001 grając w pierwszej lidze (Primera división peruana) Estudiantes de Medicina zajął drugie miejsce w końcowej tabeli turnieju Clausura. W sumie w pierwszej lidze klub rozegrał cztery sezony od roku 2001 do 2004.

</doc>
<doc id="979620" url="https://pl.wikipedia.org/wiki?curid=979620" title="Deformacja ciągła">
Deformacja ciągła

Deformacja ciągła, odkształcenie ciągłe – deformacja, która nie prowadzi do przerwania ciągłości ośrodka ulegającego odkształceniu. Do grupy deformacji ciągłych należą fałdy. Deformacją na pograniczu odkształcenia ciągłego i nieciągłego jest fleksura.
W górnictwie jest to zniekształcenie górotworu lub jego przypowierzchniowej warstwy (terenu). Zniekształcenia spowodowane wpływami eksploatacji górniczej (niecka obniżeniowa) określane wartościami tzw. wskaźników deformacji, z których najczęściej stosowane w praktyce inżynierskiej to: obniżenie – jako rodzaj przemieszczenia pionowego, nachylenie, krzywizna i jej promień, przemieszczenie poziome, odkształcenie poziome, odkształcenie pionowe.

</doc>
<doc id="979623" url="https://pl.wikipedia.org/wiki?curid=979623" title="Współczynnik determinacji">
Współczynnik determinacji

Współczynnik determinacji R² – jedna z miar jakości dopasowania modelu do danych uczących. Jego dopełnieniem jest współczynnik zbieżności, formula_1 Występuje obecnie w wielu wariantach stosujących różnorodne poprawki. Jego pierwotne opracowanie przypisuje się m.in. publikacji Sewalla Wrighta z 1921, która opiera się z kolei m.in. na artykule K. Pearsona z 1897.
Obecnie, współczynnik determinacji wykorzystuje się głównie w celach pomocniczych. Lepszymi narzędziami do tego celu są np. kryteria informacyjne AIC, BIC, czy sprawdzian krzyżowy. Już Wright nie przedstawiał R² jako wyczerpującej miary dopasowania modelu do badanego zjawiska, szczególnie nie w sensie wyjaśnienia przyczynowego. Współczynnik determinacji opisuje jedynie oszacowaną na podstawie próby macierz wielokrotnej korelacji obecnych w modelu zmiennych, przy założeniu prawdziwości modelu. Ignoruje dopasowanie modelu do danych spoza próby, oraz problem pominiętych zmiennych. Maksymalizacja tej miary prowadzi do nadmiernego dopasowania modelu do danych uczących. Schmueli uznaje w tym kontekście tradycję opisywania korelacji zmiennych jako ich wzajemnego wyjaśniania lub determinacji – co może sugerować wytłumaczenie przyczynowe – za szczególnie zwodniczą.
Współczynnik determinacji.
Informuje o tym, jaka część zmienności (wariancji) zmiennej objaśnianej w próbie pokrywa się z korelacjami ze zmiennymi zawartymi w modelu. Jest on więc miarą stopnia, w jakim model pasuje do próby. Współczynnik determinacji przyjmuje wartości z przedziału [0;1] jeśli w modelu występuje wyraz wolny, a do estymacji parametrów wykorzystano metodę najmniejszych kwadratów. Jego wartości najczęściej są wyrażane w procentach. Dopasowanie modelu jest tym lepsze, im wartość R² jest bliższa jedności. Wyraża się on wzorem:
gdzie:
Interpretacja.
Współczynnik formula_8 ma jasną interpretację tylko w sytuacji, gdy współczynniki modelu formula_9 zostały wyestymowane metodą najmniejszych kwadratów i w modelu występuje wyraz wolny. Wówczas formula_10 i R^2 można interpretować jako miarę dopasowania modelu do danych.
Dowód.
Ostatnią sumę możemy rozpisać
Pierwsza z tych sum jest równa
Z powyższego rachunku wynika także, że w metodzie najmniejszych kwadratów macierz formula_14 jest ortogonalna do wektora reszt formula_15 tzn.
Jeżeli w modelu formula_17 występuje wyraz wolny, to macierz formula_18 zwiera kolumnę, a macierz formula_14 – rząd jedynek. W takiej sytuacji tożsamość formula_20 implikuje równość
i otrzymujemy
Wówczas
Współczynnik zbieżności.
Współczynnik zbieżności formula_24 określa, jaka część zaobserwowanej w próbie zmienności zmiennej objaśnianej nie pasuje do modelu (mieści się w jego błędzie). Współczynnik zbieżności przyjmuje wartości z przedziału [0;1]; wartości te najczęściej są wyrażane w procentach. Dopasowanie modelu jest tym lepsze, im wartość formula_24 jest bliższa zeru. Wyraża się on wzorem:
lub też (jeżeli w modelu występuje wyraz wolny, a współczynniki zostały wyestymowane metodą najmniejszych kwadratów)
gdzie formula_28 formula_3 oraz formula_7 są określone jak w części poprzedniej.

</doc>
<doc id="979630" url="https://pl.wikipedia.org/wiki?curid=979630" title="Johann Heinrich Jugler">
Johann Heinrich Jugler

Johann Heinrich Jugler (ur. 1758, zm. 1812) – lekarz, etnograf niemiecki.
Był lekarzem okręgowym w Lüneburgu. Uznawany za prekursora badań nad językiem połabskim. Korzystając z prac między innymi Johanna Parum Schultzego i Domeiera zestawił i przygotował do wydania słownik tego języka. Pracę nad tą publikacją ukończył w 1809, nie zdołał jednak oddać jej do druku. Rękopis zakupiła biblioteka uniwersytetu w Getyndze. Opublikowany w połowie XX wieku, przez dłuższy czas stanowił podstawowe źródło na temat połabskiego.

</doc>
<doc id="979632" url="https://pl.wikipedia.org/wiki?curid=979632" title="Bowie (Maryland)">
Bowie (Maryland)

Bowie – miasto w hrabstwie Prince George’s w stanie Maryland w Stanach Zjednoczonych. Według spisu ludności w roku 2000 miasto miało 50 269 mieszkańców.

</doc>
<doc id="979635" url="https://pl.wikipedia.org/wiki?curid=979635" title="Limbaži">
Limbaži

Limbaži (niem.: Lemsal) – miasto na północy Łotwy 90 km od Rygi. Liczba ludności wynosi około 9 tys. Założona w XIII wieku w pobliżu zamku arcybiskupa Rygi. Prawa miejskie w roku 1385. W średniowieczu było ufortyfikowanym miastem z murami miejskimi z kamienia.
Znajduje się tu łotewski ośrodek olimpijski szkolenia załóg canoe i kajakarzy.
W mieście rozwinął się przemysł metalowy, spożywczy oraz lekki.

</doc>
<doc id="979640" url="https://pl.wikipedia.org/wiki?curid=979640" title="Limbazi">
Limbazi



</doc>
<doc id="979642" url="https://pl.wikipedia.org/wiki?curid=979642" title="Bolsward">
Bolsward

Bolsward (fryz. "Boalsert") gmina i jedno z 11 miast we Fryzji w północnej Holandii. Ludność wynosi prawie 10.000. Od 2011 roku należy do gminy Súdwest Fryslân, wcześniej miasto było samodzielną gminą.
Historia.
Pierwsze wzmianki o jego założeniu pochodzą już z VII wieku, w średniowieczu miasto znane jako bogate centrum włókiennicze. Na uwagę zasługuje bogato zdobiony ratusz z 1613 roku, oraz kościół św. Marcina z początków XV wieku, na którego wyposażenie składa się między innymi kamienna chrzcielnica z ok. 1000 r.

</doc>
<doc id="979647" url="https://pl.wikipedia.org/wiki?curid=979647" title="Wympieł">
Wympieł

Wympieł (ros. Вымпел, w znaczeniu proporzec, wimpel, znak dowódcy okrętu), Zarząd „W” Centrum Specjalnego Przeznaczenia FSB RF ("Управление «В» Центра специального назначения ФСБ ΡФ") – rosyjska (dawniej radziecka) jednostka sił specjalnych. 
Wympieł powstał 19 sierpnia 1981 roku decyzją zamkniętego wspólnego posiedzenia Rady Ministrów ZSRR i BP KC KPZR z inicjatywy Przewodniczącego KGB ZSRR gen. armii Jurija Andropowa oraz Naczelnika Zarządu S Pierwszego Zarządu Głównego KGB ZSRR (Управление «С» ПГУ КГБ СССР), gen mjr KGB Jurija Drozdowa. W czasie ZSRR jednostka zwana Grupą specjalnego przeznaczenia "Wympieł" (Группа специального назначения КГБ СССР «Вымпел») wchodząca w skład Zarządu S PGU (prowadzącego wywiad z pozycji nielegalnej) KGB ZSRR. Formalnie nazwana "Wydzielone Centrum Szkoleniowe KGB ZSRR" (Отдельный учебный центр КГБ СССР). 
Wympieł funkcjonował w ramach struktury Ósmego Oddziału Zarządu S PGU KGB (Восьмый отдел Управления «С»). Struktura bojowa Ósmego Oddziału, będącego częścią wywiadu, była przeznaczona do działań specjalnych poza terytorium ZSRR.
Dowódcą nowo sformowanej struktury bojowej został kapitan I rangi (odpowiednik komandor) Ewald Kozłow wywodzący się z Morskich jednostek Pogranicznych Wojsk KGB ZSRR, uczestnik ataku na pałac Hafizullaha Amina (Operacja Sztorm 333). Zastępcą został pułkownik Jewgienij Sawincew z Zarz. S, mający wieloletnie doświadczenie w tym profilu działań. Od tego morskiego powiązania dowódcy wziął się kryptonim grupy.
Siedziba jednostki jest w mieście Bałaszycha, na terenie gdzie szkolono Brygady Międzynarodowe. Jej zadaniami bojowymi są: prowadzenie działań terrorystycznych, poszukiwanie i zatrzymywanie zbiegów służb specjalnych Rosji (dawniej ZSRR), indywidualna likwidacja wroga (mokryje dieła), specjalne rozpoznanie struktur siłowych obcego państwa i ich niszczenie (dywersja, sabotaż), udział w najtrudniejszych działaniach wojennych (np. na terenie Afganistanu). Kadra w pełni zawodowa wywodziła się z różnych części KGB, regionalnych zarządów, pogranicznej struktury. Kadra była dobierana z funkcjonariuszy mających za sobą służbę w "OKSWA" i którzy odbyli "KUOS". Kandydaci przechodzili testy osobowości i sprawności fizycznej. Poziom selekcji był bardzo wysoki.
Zarząd „W” jest wyposażony w specyficzne rodzaje, odmiany broni, które użytkuje w boju, przy tym dostarczając wniosków dla producentów.
W okresie ZSRR kadra pełniła służbę m.in. na Kubie, w Angoli i w Nikaragui.
Jednostka jest częścią FSB RF i jest wykorzystywana na terenie Federacji w działaniach przeciwpartyzanckich i zagranicą.
Wympieł brał udział m.in. w:

</doc>
<doc id="979655" url="https://pl.wikipedia.org/wiki?curid=979655" title="Saulius Mikoliunas">
Saulius Mikoliunas



</doc>
<doc id="979656" url="https://pl.wikipedia.org/wiki?curid=979656" title="Lipowianie">
Lipowianie



</doc>
<doc id="979660" url="https://pl.wikipedia.org/wiki?curid=979660" title="Konstantine Gamsachurdia">
Konstantine Gamsachurdia

Konstantine Gamsachurdia (gruz. კონსტანტინე გამსახურდია; ur. 3 maja 1893 r. w mieście Abasza (w regionie Megrelii zachodniej Gruzji), zm. 17 lipca 1975 r. w Tbilisi) – pisarz gruziński, ojciec Zwiada Gamsachurdii, pierwszego prezydenta niepodległej Gruzji.
Był autorem szeregu powieści historycznych, a także tłumaczeń dzieł niemieckich i włoskich na język gruziński.

</doc>
<doc id="979663" url="https://pl.wikipedia.org/wiki?curid=979663" title="Doesburg">
Doesburg

Doesburg – gmina we wschodniej Holandii, w Geldrii. Doesburg otrzymał prawa miejskie w roku 1237; ma 11,602 mieszkańców.

</doc>
<doc id="979668" url="https://pl.wikipedia.org/wiki?curid=979668" title="Siewruga">
Siewruga

Siewruga, jesiotr gwiaździsty ("Acipenser stellatus") – gatunek anadromicznej ryby z rodziny jesiotrowatych (Acipenseridae). Ma duże znaczenie gospodarcze.
Występowanie.
"Acipenser stellatus" występuje w Morzu Czarnym, Azowskim oraz Kaspijskim. Spotykana jest również w Adriatyku (koło Zadaru), w rzece Maricy i w Jeziorze Aralskim. W Dunaju występowała niegdyś do Bratysławy. Jej wędrówkę przerwała wybudowana zapora wodna w Żelaznej Bramie (Rumunia).
Cechy morfologiczne.
Ciało bardzo wysmukłe, wydłużone, na przekroju okrągłe, osiąga długość około 1 m (maks. 220 cm samice) i masę do 10 kg. Rostrum jest lekko zagięte ku górze, dłuższe i cieńsze niż u sterleta, ma również mniejszą liczbę tarczek bocznych. Grzbiet i boki są ciemnoszare lub czarne, brzuch szarawożółty.
Tryb życia.
W ciągu dnia przebywa blisko dna, wieczorem podpływa do powierzchni wody. Żywi się małymi rybami, larwami owadów i stawonogami.
Rozród.
Dojrzałość płciową osiąga pomiędzy 5 a 17 rokiem życia. Spływ tarłowy odbywa się wiosną lub jesienią. Trze się zwykle w ujściach rzek czasem też w płytkich partiach morza. Tarło odbywa się od VI do IX. Ikra jest przyczepiana do kamieni. Wylęg następuje po 2–4 dniach i wkrótce jest znoszony z prądem do morza.
Znaczenie gospodarcze.
Gatunek poławiany dla mięsa i ikry, z której wytwarzany jest kawior.

</doc>
<doc id="979675" url="https://pl.wikipedia.org/wiki?curid=979675" title="Heinz Kohut">
Heinz Kohut

Heinz Kohut (ur. 3 maja 1913 w Wiedniu, zm. 8 października 1981 w Chicago) – austriacki lekarz żydowskiego pochodzenia, neurolog, twórca kierunku psychologii ang. "self" (niem. "das Selbst") w psychoanalizie. Kohut wypracował specyficzną formę terapii narcyzmu czy też zaburzeń narcystycznych. Uchodzi za założyciela amerykańskiej tradycji w psychoanalizie.
Urodził się w rodzinie asymilowanych Żydów. Jego ojciec Felix był pianistą; po służbie na froncie wschodnim podczas I wojny światowej zrezygnował z kariery pianistycznej i został urzędnikiem; jego matka, Else z d. Lampl, kobieta o bardzo silnym charakterze, odgrywała zasadniczą rolę w życiu rodzinnym. Całą energię poświęcała wychowaniu jedynego syna.
Pierwsze cztery klasy szkoły podstawowej Kohut spędził w domu, pobierając nauki u prywatnego nauczyciela Ernsta Morawetza, prawdopodobnie studenta. Nauczyciel nie tylko zajmował się edukacją swego pupila – zabierał go do opery, razem zwiedzali muzea. W ten sposób nawiązała się między nimi przyjaźń, opisana później przez Kohuta w mającej autobiograficzny charakter historii przypadku pt. "The Two Analyses of Mr. Z." W publicznej szkole podstawowej Kohut spędził ostatni rok nauki, którą kontynuował w wiedeńskim Doblinger Gymnasium. W 1932 roku zaczął studiować medycynę na Uniwersytecie Wiedeńskim, gdzie w 1938 roku obronił doktorat z neurologii.
W owym czasie Kohut nie interesował się psychoanalizą, lecz w 1937 roku odczuł potrzebę poddania się terapii – zgłosił się do Waltera Marseilles, eksperta od testu Rorschacha. W tym samym roku Kohut podjął psychoanalizę u renomowanego psychoanalityka, przyjaciela Freuda, Augusta Aichrona. Zajęcie Austrii przez wojska niemieckie przerwało jednak terapię. Kohout, jak wielu innych Żydów austriackich, musiał emigrować. W marcu 1939 roku Kohut uciekł z Austrii do Anglii. Spędził tam rok – najpierw w obozie dla internowanych, później u wuja, oczekując na wizę amerykańską. Do USA przybył w marcu 1940 roku.
W latach czterdziestych Kohut, neurolog z wykształcenia, kontynuował studia na Uniwersytecie Chicagowskim – z wolna pogłębiał też wiedzę psychoanalityczną. W pierwszej połowie lat czterdziestych przeszedł analizę szkolną u Ruth Eissler. W 1946 roku rozpoczął studia w Chicagowskim Instytucie Psychoanalitycznym, które ukończył w roku 1950. W tym samym roku – mimo że formalnie nie był nauczycielem akademickim – zaczął wykładać psychiatrię na Uniwersytecie Chicagowskim, zasadniczo pracował jednak jako psychoanalityk kliniczny.
W latach pięćdziesiątych dał się poznać jako psychiatra, człowiek niezwykle twórczy; pisał dużo o psychoanalizie i o psychologii muzyki; za jego największe dzieło uchodzi przedstawiona publicznie w 1956 roku i opublikowana w roku 1959 praca o empatii.
W latach 1964–1965 Kohut pełnił funkcję prezesa American Psychoanalytic Association. Od połowy lat sześćdziesiątych aż do śmierci zajmował się głównie działalnością pedagogiczną i pisarską. W roku 1971 opublikował swe najważniejsze dzieło: "The Analysis of the Self: A Systematic Analysis of the Treatment of the Narcissistic Personality Disorders".
Ostatnią dekadę życia spędził Kohut na zmaganiach z chorobami. W roku 1971 zdiagnozowano u niego ziarniniaka grzybiastego – informacje o tym Kohut zataił przed rodziną; w 1979 roku przeszedł operacje wszczepienia bypassów; zmarł w wyniku komplikacji związanych z zapaleniem płuc.
Kohut wyróżnił narcyzm zdrowy jako formę wyrazu silnej, witalnej jaźni, która chce poszerzyć swe zdolności i zaspokoić swe potrzeby oraz narcyzm patologiczny, który stanowi formę wyrazu słabej jaźni, pragnącej się ustabilizować kosztem mamienia się własną wspaniałością. Tym samym poszerzył spektrum zaburzeń podlegających terapii psychoanalitycznej, tworząc ważne uzupełnienie teorii popędów Freuda oraz kierunku zorientowanego na ja.

</doc>
<doc id="979678" url="https://pl.wikipedia.org/wiki?curid=979678" title="Bartłomiej Socha">
Bartłomiej Socha

Bartłomiej Socha (ur. 26 sierpnia 1981 w Zabrzu) – polski piłkarz, napastnik.
Życiorys.
Wychowanek Górnika Zabrze. Syn Edwarda Sochy, byłego piłkarza zabrzan i Odry, a obecnie prezesa Odry Wodzisław. Jako nastolatek Bartek wyjechał uczyć się do Wrocławia i grał w tamtejszym SMS. Później były: Stal Mielec, Aluminium Konin, Włókniarz Kietrz. Jako 18-latek wylądował w Odrze gdzie jego ojciec był wówczas managerem. Dwuletni pobyt Sochy w Wodzisławiu nie należał do udanych i piłkarz został wypożyczony do Ruchu Radzionków. Później znów była Odra. Potem Koszarawa Żywiec, Podbeskidzie Bielsko-Biała, HEKO Czermno i łotewski Ditton Daugavpils. Socha niespodziewanie pojawił się w marcu 2007 na treningu swojego pierwszego klubu i został jego nowym graczem. Okazał się to trafny wybór, Socha w 9 meczach wiosny sezonu 2006/2007 (wszystkie zaczynał z ławki) zdobył 2 gole. Najważniejszy to ten, który przypieczętował utrzymanie zabrzan w ekstraklasie w meczu z Wisłą Płock. W lipcu 2007 piłkarz ponownie przeszedł do Odry. Dotychczasowy dorobek Sochy w ekstraklasie to 44 spotkania i 4 gole.

</doc>
<doc id="979679" url="https://pl.wikipedia.org/wiki?curid=979679" title="Concert Spirituel">
Concert Spirituel

Concert Spirituel – pierwsza francuska instytucja zajmująca się organizowaniem koncertów publicznych, działająca w Paryżu w latach 1725–1791.
Została założona przez muzyka Anne Danican Philidora (1681–1728), przyrodniego brata bardziej znanego kompozytora François Philidora (1726–1795).
Początkowo wykonywano tylko muzykę instrumentalną i sakralne utwory wokalne z łacińskim tekstem. Później wprowadzono też muzykę świecką z tekstami po francusku. Concert Spirituel była centrum nieoperowego życia muzycznego XVIII-wiecznego Paryża.
Najważniejszymi muzykami dostarczającymi swych dzieł dla Concert Spirituel byli Marc-Antoine, markiz de Dampierre (1676–1756), Michel Blavet (1700–1768) i Jean-Baptiste-Antoine Forqueray (1699–1782).
Do terminu „Concert Spirituel” należy zawsze stosować liczbę pojedynczą.

</doc>
<doc id="979681" url="https://pl.wikipedia.org/wiki?curid=979681" title="Riddick Bowe">
Riddick Bowe

Riddick Lamont Bowe (ur. 10 sierpnia 1967 w Brooklynie, Nowy Jork) – amerykański bokser, były zawodowy mistrz świata organizacji WBC, WBA, IBF i WBO w kategorii ciężkiej, srebrny medalista olimpijski z Seulu.
Kariera amatorska.
W 1983 roku zdobył mistrzostwo Stanów Zjednoczonych w kategorii średniej. Dwa lata później został mistrzem świata juniorów w wadze półciężkiej. W 1987 roku stanął na najniższym stopniu podium podczas Igrzysk Panamerykańskich. W 1988 roku odniósł największy sukces w swojej amatorskiej karierze, zdobywając na Olimpiadzie w Seulu srebrny medal. W finale przegrał z późniejszym niekwestionowanym zawodowym mistrzem świata w kategorii ciężkiej, Lennoxem Lewisem.
Kariera zawodowa.
Początki.
Bowe przeszedł na zawodowstwo w marcu 1989 roku. Do grudnia zdążył stoczyć 13 zwycięskich walk. We wrześniu następnego roku wygrał przez techniczny nokaut w dziewiątej rundzie z byłym mistrzem świata organizacji WBC, Pinklonem Thomasem. W następnej walce już w drugiej rundzie znokautował Berta Coopera.
W marcu 1991 roku pokonał złotego medalistę Igrzysk Olimpijskich z 1984 w kategorii superciężkiej, Tyrella Biggsa. Następna walka, z byłym mistrzem świata WBA, Tonym Tubbsem, zakończyła się kontrowersyjnym zwycięstwem Bowe na punkty, ponieważ przez większość pojedynku to Tubbs miał znaczną przewagę. Orzeczenie sędziów zostało wygwizdane przez widownię. W sierpniu znokautował już w pierwszej rundzie przyszłego mistrza świata WBA, Bruce Seldona. Dwa miesiące później stoczył walkę z Elijahem Tillerym. Bowe powalił go na deski pod koniec pierwszej rundy, a później zadał cios po gongu. Tillery zaczął go kopać, aż w końcu został wyciągnięty z ringu przez managera Bowe'a, Rocka Newmana.
W lipcu 1992 roku stoczył pojedynek eliminacyjny organizacji WBA z Pierre'em Coetzerem. Bowe wygrał przez techniczny nokaut w siódmej rundzie.
Niekwestionowane mistrzostwo świata.
13 listopada 1992 roku zmierzył się z Evanderem Holyfieldem. Stawką był tytuł niekwestionowanego mistrza świata. Bowe wygrał na punkty, dodatkowo kładąc Holyfielda na deski w jedenastej rundzie. Pojedynek został uznany przez prestiżowy "Ring Magazine" za walkę roku. Bowe stał się posiadaczem trzech pasów mistrzowskich – WBC, WBA i IBF. Rękawice w których walczył, wraz z autografem, Amerykanin podarował później Janowi Pawłowi II.
Krótko po pojedynku Bowe zrezygnował z pasa WBC. Powodem była odmowa walki z Lennoxem Lewisem, oficjalnym pretendentem tej organizacji do tytułu. W lutym 1993 roku zakończył już w pierwszej rundzie pojedynek z Michaelem Dokesem, byłym mistrzem świata WBA. Niewiele dłużej trwała jego następna walka, z Jesse Fergusonem (TKO w drugiej rundzie).
W listopadzie 1993 roku doszło do rewanżowej walki z Evanderem Holyfieldem. Tym razem to Holyfield okazał się lepszy, wygrywając pojedynek decyzją większości na punkty i odbierając Bowe pasy mistrzowskie. Podczas walki, w siódmej rundzie, na ringu wylądował spadochroniarz James Miller (zwany Fan Manem) i spowodował małe zamieszki (kibice wyciągnęli go z ringu i pobili; Miller znalazł się w szpitalu, a następnie został oskarżony o spowodowanie zagrożenia i skazany na grzywnę).
Po utracie mistrzostwa.
W następnym roku Bowe stoczył tylko dwie walki. Pierwsza, z Busterem Mathisem Jr., została ogłoszona jako "nie odbyta" (no contest), ponieważ Bowe znokautował rywala kiedy ten był na kolanach. Większość komentatorów uważała, że pojedynek powinien się zakończyć dyskwalifikacją Bowe'a. W drugiej walce Bowe pokonał na punkty Larrego Donalda.
Tytuł mistrza świata WBO.
11 marca 1995 roku ponownie został mistrzem świata, tym razem organizacji WBO, nokautując Herbiego Hide w szóstej rundzie (w sumie Hide leżał na deskach siedem razy). Takim samym wynikiem zakończyła się jego następna walka, z Kubańczykiem Jorge Luisem Gonzalezem (KO w szóstej rundzie). Po tej walce zrezygnował z tytułu mistrzowskiego.
Trzeci pojedynek z Holyfieldem.
4 listopada 1995 roku doszło do trzeciego starcia z Holyfieldem. Początkowo Bowe miał wyraźną przewagę, jednak w szóstej rundzie został zaskoczony przez rywala i był liczony (rundę wcześniej sędzia odebrał mu punkt za uderzenia poniżej pasa). Zdołał się jednak pozbierać i zakończył walkę przed czasem (TKO w ósmej rundzie).
Walki z Andrzejem Gołotą.
Rok później doszło do dwóch pojedynków z Andrzejem Gołotą. 11 lipca Bowe wygrał, ponieważ Gołota został zdyskwalifikowany w siódmej rundzie za ciosy poniżej pasa. Do momentu dyskwalifikacji Gołota prowadził na punkty u wszystkich trzech sędziów. Po walce Polak został uderzony w tył głowy telefonem komórkowym przez jednego z sekundantów Amerykanina. W konsekwencji wywiązała się na ringu gigantyczna bójka, która później przeniosła się na trybuny.
14 grudnia tego samego roku doszło do walki rewanżowej między tymi dwoma pięściarzami. Pojedynek miał podobny przebieg – Gołota wygrywał walkę na punkty (Bowe był liczony w drugiej i piątej rundzie, Polak w czwartej), ale został zdyskwalifikowany za ciosy poniżej pasa. Był to ostatni pojedynek Amerykanina przed prawie ośmioletnią przerwą w boksowaniu.
3 listopada 2012 w Łódzkiej Atlas Arenie miała odbyć się walka na zasadach wrestlingu, byłoby to trzecie starcie Riddicka Bowe z Andrzejem Gołotą. Pojedynek jednak odwołano.
Schyłek kariery.
W grudniu 1996 roku Bowe ogłosił, że wstępuje do Korpusu Piechoty Morskiej USA, szybko jednak zrezygnował z tego pomysłu.
W 1999 roku uprowadził swoją żonę i dwójkę dzieci. Wypuścił ich po przejechaniu samochodem kilku stanów. Za ten czyn trafił do więzienia, gdzie spędził 18 miesięcy. Został wypuszczony na wolność w maju 2004 roku.
Powrócił na ring we wrześniu 2004 roku, pokonując w drugiej rundzie Marcusa Rhode. Ponownie stanął do walki w kwietniu następnego roku. Pokonał niejednogłośną decyzją na punkty Billy Zumbruna. Bowe wystąpił w tym pojedynku z bardzo dużą nadwagą. 17 września 2005 Riddick Bowe ogłosił bankructwo.
13 grudnia 2008 roku znów powrócił na ring, a jego przeciwnikiem był Gene Pukall. Walka była zakontraktowana na osiem rund. Bowe wygrał ten pojedynek jednogłośnie na punkty.
W 2015 Bowe został wybrany do Międzynarodowej Bokserskiej Galerii Sławy.

</doc>
<doc id="979683" url="https://pl.wikipedia.org/wiki?curid=979683" title="Ismail Haniya">
Ismail Haniya



</doc>
<doc id="979690" url="https://pl.wikipedia.org/wiki?curid=979690" title="Grodzisko (Beskid Wyspowy)">
Grodzisko (Beskid Wyspowy)

Grodzisko (618 m) – niewysoki, ale dość wybitny szczyt w północnej części Beskidu Wyspowego. Wchodzi w skład niewielkiego Pasma Cietnia, w którym wyróżnia się kilka szczytów. Kolejno, z południa na północ są to: Ciecień (829 m), Księża Góra (649 m), Cubla Góra (508 m), Grodzisko i Borek (562 m). Grodzisko dość stromo wznosi się ponad grzbiet pasma. Stoki zachodnie opadają do doliny Krzyworzeki, wschodnie do doliny Stradomki, północne przechodzą w grzbiet Borka. We wschodnim kierunku, do doliny Stradomki opada z Grodziska niewielki grzbiet z wzniesieniem Klasztorówka (444 m).
Wierzchołek Grodziska jest dość stromy i ma charakter cypla. Na całkowicie obecnie zalesionym szczycie góry znajdują się resztki dawnego Grodziska w Poznachowicach Górnych o owalnym kształcie, otoczonego rowem. Jeszcze przed I wojną światową prowadzono tam badania archeologiczne (w późniejszych czasach również). Stwierdzono, że istniało tutaj grodzisko już w czasach kultury łużyckiej, zamieszkiwane przez Celtów. Stworzyło ono podstawy do rozwoju grodu w Szczyrzycu. Znaleziono tu broń, narzędzia, i naczynia gliniane pochodzące z V w p.n.e. W czasach pierwszych Piastów wzniesiono na jego miejscu zamek szczyrzycki, będący jedną z najpotężniejszych budowli obronnych ówczesnej Ziemi Krakowskiej. Mury układane były z kamienia bez użycia zaprawy murarskiej. Spalony został w drugiej połowie XIII w. podczas III najazdu mongolskiego na Polskę (prawdopodobnie w 1287 r.). Później już nie został odbudowany. Dostrzec można jeszcze wały obronne i fosy (obecnie są to tylko pokryte glebą i porośnięte lasem spiętrzenia terenu) oraz resztki bramy. 
Na wzniesieniu Klasztorówka na wschodnim grzbiecie Grodziska znajduje się jeszcze jedno grodzisko zwane Klasztorzyskiem. Według niektórych badaczy prawdopodobnie w okresie średniowiecza istniał na nim klasztor benedyktynów.
Mimo że Grodzisko jest porośnięte lasem, z otwartych terenów pól uprawnych położonych przy szlaku poniżej lasu można oglądać szeroką panoramę szczytów Beskidu Wyspowego. Widać Kamionną, Kostrzę, długi grzbiet Łopienia, Mogielicę, Ciecień i Księżą Górę a także leżący w dole Szczyrzyc z opactwem cystersów.
Grodzisko i jego okolice występują w powieści Karola Bunscha pt. "Dzikowy skarb".
Upamiętnienie walk partyzantów Armii Krajowej z obwodu „Murawa”.
W czasie II wojny światowej na szczycie Grodziska partyzanci AK mieli swój schron i to właśnie tam chowano poległych żołnierzy. Jesienią 1944 rozegrała się tu jedna z największych bitew partyzanckich w Małopolsce. Okrążeni przez Niemców partyzanci AK obwodu „Murawa” toczyli tu walki z Niemcami, których kulminacją była „Bitwa pod Łysiną” stoczona w dniach od 12 do 15 września. Nocą z 15 na 16 września udało im się wymknąć z oblężenia. 
Po wojnie ciała poległych żołnierzy ekshumowano i zostali pochowani na cmentarzach komunalnych. Wewnątrz ruin dawnego zamku obecnie znajduje się symboliczny grób partyzantów.
Dla uczczenia walk partyzantów z Niemcami, 22 maja 2018 postawiono na szczycie Grodziska duży Dębowy Krzyż ze specjalną tarczą informacyjną. Odprawionej przy tej okazji Mszy Świętej przewodniczył ojciec Jan Głaz, redemptorysta. Z czasem w tym miejscu pojawiła się także tablica opisująca sylwetki członków Armii Krajowej pochodzących z rejonu myślenickiego. Tablica ta została poważnie zdewastowana w czerwcu 2020. Nieznani sprawcy oblali ją pomarańczową farbą, pojawiły się na niej także bazgroły oraz obraźliwy napis pod adresem prezydenta Andrzeja Dudy. Dokonany akt wandalizmu miał najprawdopodobniej związek z przypadającymi 28 czerwca tego roku wyborami prezydenckimi. 

</doc>
<doc id="979694" url="https://pl.wikipedia.org/wiki?curid=979694" title="Dawid Jarka">
Dawid Jarka

Dawid Jarka (ur. 15 sierpnia 1987 w Świerklańcu) – polski piłkarz, który występuje na pozycji napastnika w klubie LKS Belk. Reprezentant Polski U-20 i wcześniejszych kategorii wiekowych. Od 2003 posiada także obywatelstwo niemieckie.
Kariera.
Swoją karierę rozpoczynał w zespole Unia Świerklanec. Następnie grał w juniorskich drużynach Polonii Bytom i Gwarka Zabrze. W roku 2005 został włączony do pierwszego składu tego ostatniego klubu. Został wypożyczony do greckiego klubu AE Larisa, gdzie nie zagrał w żadnym meczu. 
Przed sezonem 2006/2007 wykupił go z Gwarka Górnik Zabrze. W Górniku początkowo grał jako wchodzący rezerwowy, później w podstawowym składzie. Jarka zagrał w rundzie jesiennej siedem spotkań, nie zdobywając gola&lt;ref name="Sezon 2006/07"&gt;&lt;/ref&gt;. Kiedy do łódzkiego Widzewa przeniósł się Arkadiusz Aleksander, Jarka zaczął często wychodzić w podstawowym składzie i stał się jednym z podstawowych graczy "Trójkolorowych". W sezonie 2006/2007 Dawid Jarka zagrał w 18 meczach, zdobywając 3 gole. W meczu z Polonią Bytom, 14 września 2007 strzelił hat-tricka w 30 minut. W meczu z Zagłębiem Sosnowiec w 10. kolejce zdobył 4 gole. W sezonie 2007/2008 zagrał w 29 meczach, strzelając 11 goli&lt;ref name="Sezon 2007/08"&gt;&lt;/ref&gt;. W sumie w ekstraklasie zagrał 65 meczów i zdobył 17 goli. 
Jesienią w sezonie 2008/2009 był wypożyczony do Łódzkiego Klubu Sportowego, gdzie zagrał w dziesięciu meczach, strzelając 2 gole&lt;ref name="Sezon 2008/09"&gt;&lt;/ref&gt;. Zimą 2009 wrócił z wypożyczenia do Górnika Zabrze. W lutym 2010 został wypożyczony do Ruchu Radzionków.
Po sezonie 2009/2010 Ruch Radzionków definitywnie wykupił piłkarza z Górnika Zabrze. Po sezonie 2010/2011 Dawid Jarka rozwiązał kontrakt z Ruchem Radzionków. Jednak tego samego dnia podpisał kontrakt z GKS Katowice. W sezonie 2012/13 zawodnik występował w klubie GKS Tychy. W sezonie 2015/2016 dołączył do klubu Gwarek Tarnowskie Góry, a w sezonie 2022/2023 do LKS Belk.
Statystyki klubowe.
"Aktualne na 25 listopada 2017."

</doc>
<doc id="979696" url="https://pl.wikipedia.org/wiki?curid=979696" title="Alpes Poenninae">
Alpes Poenninae

Alpes Poeninae – prowincja Imperium Rzymskiego. Utworzona z części Recji w II w. n.e. pod nazwą "Alpes Atrectianae et Poeninae." Za czasów cesarza Dioklecjana została przemianowana na "Alpes Graiae et Poeninae". Obejmuje górną część doliny Rodanu.

</doc>
<doc id="979697" url="https://pl.wikipedia.org/wiki?curid=979697" title="ORP Grom (niszczyciel 1937)">
ORP Grom (niszczyciel 1937)



</doc>
<doc id="979699" url="https://pl.wikipedia.org/wiki?curid=979699" title="Collegium Iuridicum Uniwersytetu Jagiellońskiego">
Collegium Iuridicum Uniwersytetu Jagiellońskiego

Collegium Iuridicum Uniwersytetu Jagiellońskiego – jeden z najstarszych budynków Uniwersytetu Jagiellońskiego, znajdujący się przy ul. Grodzkiej 53 w Krakowie. Od południa przylega do placu św. Marii Magdaleny, od zachodu do ul. Kanoniczej.
Budynek, powstały z połączenia dwóch domów, jest czteroskrzydłowym założeniem z dwukondygnacyjnym dziedzińcem arkadowym, sklepionym krzyżowo.
Historia.
Na początku XIV na miejscu dzisiejszego Collegium znajdowała się budowla o przeznaczeniu handlowym, której pozostałości widoczne są w piwnicach Collegium. W drugiej połowie XIV na jej miejscu wzniesiono dwie kamienice, które w latach 1403 i 1406 Uniwersytet Krakowski odkupił od ówczesnych właścicieli (Sędziwoja z Szubina oraz Mikołaja i Niemierzy z Irządza) i połączył ze sobą. W Collegium zachowały się liczne gotyckie portale i obramienia okienne.
W XVI, poza Collegium Maius, wykłady uniwersyteckie odbywały się w czterech kolegiach, które były ośrodkami pracy wydziałów: prawa, lekarskiego, teologii i sztuk wyzwolonych (filozofii). Spośród nich przetrwały jedynie Collegium Iuridicum (Prawnicze) i Collegium Minus.
W XVII budynek przebudowano, wznosząc arkadowy dziedziniec i boniowany portal na fasadzie. Od 1800 mieściła się tu siedziba urzędu fiskalnego, potem lazaret. W latach 1850–1886 Collegium Iuridicum było siedzibą Uniwersytetu. Od 1890 znajdowało się tu Studium Rolnicze, od 1912 zakłady: antropologii, chemii i paleontologii.
Collegium w XXI wieku.
Od 1992 w Collegium Iuridicum mieszczą się: Instytut Historii Sztuki (Wydział Historyczny UJ), Zakład Postępowania Cywilnego oraz Katedra Prawa Pracy (Wydział Prawa i Administracji UJ).
W podziemiach od 1992 znajduje się wystawa Instytutu Zoologii UJ, na której prezentowane są muszle morskie (ok. 1500 gatunków ofiarowanych UJ przez Bolesława Rączkę w 1984), skamieniałości (ok. 500 gatunków ofiarowanych UJ przez prof. J. Małeckiego i dr R. Tarkowskiego z AGH) i motyle (ok. 2300 gatunków).
14 maja 1996 na dziedzińcu ustawiono rzeźbę "Luci di Nara" ("Światła Nary") Igora Mitoraja (1991), będącą darem artysty dla UJ, przekazanym po wystawie monograficznej w Collegium Iuridicum we wrześniu 1993.

</doc>
<doc id="979701" url="https://pl.wikipedia.org/wiki?curid=979701" title="Acipenser stellatus">
Acipenser stellatus



</doc>
<doc id="979705" url="https://pl.wikipedia.org/wiki?curid=979705" title="Collegium Iuridicum">
Collegium Iuridicum



</doc>
<doc id="979708" url="https://pl.wikipedia.org/wiki?curid=979708" title="Fabrizio Moro">
Fabrizio Moro

Fabrizio Moro, właściwie Fabrizio Mobrici (ur. 9 kwietnia 1975 w Rzymie) – włoski piosenkarz, autor tekstów i muzyk, laureat 57. i 68. edycji Festiwalu Piosenki Włoskiej w San Remo (2007, 2018), reprezentant Włoch w 63. Konkursie Piosenki Eurowizji (2018).
Życiorys.
Kariera.
Zadebiutował singlem w 1996 roku zatytułowanym "Per tutta un’altra destinazione". W 2000 roku wydał swój pierwszy album "Fabrizio Moro" i pierwszy raz wystąpił na festiwalu w Sanremo z piosenką "Un giorno senza fine". W 2004 roku wraz z gwiazdami włoskiej estrady nagrał składankę zatytułowaną "Italianos para siempre". W 2005 roku wydał kolejny singel zatytułowany "Ci vuole un business", z którego część dochodów przeznaczył na kampanię socjalną włoskiego czerwonego krzyża.
W 2007 roku wziął udział w 57. Festival della canzone italiana w Sanremo. Piosenką "Pensa" dedykowaną wszystkim ofiarom mafii, wygrał w kategorii "Giovani" (nagroda krytyków muzycznych). Do "Pensa" nakręcił też wideoklip, którego reżyserem jest Marco Risi. 1 marca 2007 Komitet Festiwalu uhonorował artystę nagrodą w kategorii "Nuove Proposte" (premiery) za album zatytułowany "Pensa". Latem wziął udział w Mediolanie i Katanii w "Festivalbar". Przebojami okazały się: w Mediolanie – "Fammi sentire la voce" i wersja dyskotekowa piosenki "Pensa", natomiast w Katanii przebój z Festival della canzone italiana w Sanremo: "Pensa".
W lutym 2018 z piosenką „Non mi avete fatto niente”, nagraną w duecie z Ermalem Metą, wygrał 68. Festiwal Piosenki Włoskiej w San Remo. W tym samym miesiącu zostali ogłoszeni reprezentantami Włoch w 63. Konkursie Piosenki Eurowizji w Lizbonie. 12 maja wystąpili w finale konkursu z ostatnim, 26. numerem startowym i zajęli piąte miejsce po zdobyciu 308 punktów w tym 249 punktów od telewidzów (3. miejsce) i 59 pkt od jurorów (17. miejsce).

</doc>
<doc id="979713" url="https://pl.wikipedia.org/wiki?curid=979713" title="Milton Margai">
Milton Margai

Sir Milton Augustus Strieby Margai (ur. 7 grudnia 1895 w Gbangbatoke w dystrykcie Moyamba, zm. 28 kwietnia 1964 we Freetown) – sierraleoński lekarz i polityk, od 1947 wydawca "Sierra Leone Observer", główny minister rządu autonomicznego od 1954, pierwszy premier niepodległego Sierra Leone. Funkcję tę sprawował od 27 kwietnia 1961 do 30 kwietnia 1964; jego bratem był premier Albert Margai.
Życiorys.
Był członkiem plemienia Mende. Wykształcenie zdobywał w szkole misyjnej oraz w Fourah Bay College we Freetown. Następnie wyjechał do Anglii, gdzie podjął studia medycyny w Durham. Mając zawód lekarza, powrócił do Sierra Leone i od 1928 do 1950 praktykował w kolonialnej służbie zdrowia. Po II wojnie światowej zaangażował się w życie polityczne. W 1946 założył Organizację Społeczną Sierra Leone (SLOS). W 1951 Sierra Leone zyskało konstytucję; wtedy to SLOS przeobraziło się w Partię Ludową, której Margai został przewodniczącym. W 1954 został szefem rządu. Podjął współpracę z władzami kolonialnymi, aby zapewnić własnemu krajowi niepodległość, co osiągnął w 1961 w ramach Brytyjskiej Wspólnoty Narodów. W 1959 dostał tytuł szlachecki. W ciągu trzyletniego premierostwa w Sierra Leone Margai dążył do rozwijania instytucji demokratycznych w świeżo powstałym państwie. Niespodziewanie zmarł w 1964, oddając ster rządów swemu bratu Albertowi, który w odróżnieniu od Miltona był katolikiem.

</doc>
<doc id="979715" url="https://pl.wikipedia.org/wiki?curid=979715" title="Pamphylia">
Pamphylia



</doc>
<doc id="979718" url="https://pl.wikipedia.org/wiki?curid=979718" title="Marius Žaliūkas">
Marius Žaliūkas

Marius Žaliūkas (ur. 10 listopada 1983 w Kownie, Litwa, zm. 31 października 2020 w Kownie) – litewski piłkarz, grający na pozycji pomocnika.
Jego profesjonalna piłkarska kariera zaczęła się w roku 2002 w klubie Inkaras Kowno, największego rywala FBK Kowno. Później został sprzedany do owego klubu w 2004 roku, grał tam do końca sezonu 2003/2004, czyli do lipca. W sezonie 2004/2005 występował w FK Šilutė, a następnie wrócił do FBK.
Z FBK Kowno został wypożyczony do Hearts w sezonie 2006/2007. W szkockiej drużynie debiutował dnia 26 sierpnia 2006 roku w meczu przeciwko Inverness Caledonian Thistle, wygranym przez Serca 4:1. Swojego pierwszego gola w barwach szkockiego klubu strzelił w meczu przeciwko St. Mirren FC w grudniu 2006.
Z powodu kłopotów finansowych Hearts, Žaliūkas opuścił klub po wygaśnięciu jego umowy. W październiku 2013 roku podpisał kontrakt z Leeds United. Następnie grał w Rangers i Žalgirisie Wilno.

</doc>
<doc id="979721" url="https://pl.wikipedia.org/wiki?curid=979721" title="Iwan Kandyba">
Iwan Kandyba

Iwan Kandyba (ukr. Іван Олексійович Кандиба, 7 czerwca 1930, Stulno – 8 listopada 2002, Lwów) – ukraiński prawnik, nacjonalista, dysydent, działacz polityczny.
Urodził się w rodzinie chłopskiej we wsi Stulno w powiecie włodawskim. Po II wojnie światowej we wrześniu 1945 r. Kandyba wraz z rodziną został przymusowo przesiedlony na teren Ukraińskiej Socjalistycznej Republiki Radzieckiej i osiedlony we wsi Kalistrowo (Stepowe) w obwodzie mikołajowskim. W latach 1946-1949 uczył się w szkołach w Ostrogu, Łucku i Zborowie. W 1949 wstąpił na Uniwersytet Lwowski, gdzie ukończył prawo w 1953 r. Do 1961 r. pracował w Glinianach na stanowisku notariusza, sędziego ludowego i adwokata. 
W lutym 1960 r. porozumiał się z Łewkiem Łukjanenką w sprawie stworzenia i działania Ukraińskiego Związku Robotniczo-Chłopskiego ("Українська Робітничо-Селянська Спілка", "УРСС"), nielegalnej organizacji posługującej się hasłami marksistowskimi, opozycyjnej wobec reżimu komunistycznego. Opracowany przy udziale Kandyby program organizacji oficjalnie zakładał walkę o swobody demokratyczne, w rzeczywistości zmierzano do zorganizowanie referendum w sprawie wystąpienia Ukrainy z ZSRR i utworzenia niezależnego państwa ukraińskiego. 
Iwan Kandyba rozprowadzał także wydawane w Polsce "Nasze Słowo".
Aresztowany 20 stycznia 1961 r., 20-24 maja 1961 r. skazany za "zdradę ojczyzny" na 15 lat obozu karnego. Wyrok odbywał w łagrach w Mordowii (Jawas: "ЖХ-385/11, ст. Явас") i w obwodzie permskim ("ВС-389/35, ст. Всехсвятська" – w rejonie czusowojskim). W trakcie pobytu w obozie dwukrotnie sąd obostrzył mu sposób odbywania kary, skazując go na rok oraz na trzy lata pobytu w więzieniu za protesty przeciwko obozowemu rygorowi. Karę odbywał we Włodzimierzu.
25 lipca 1969 wraz z Łewkiem Łukjanenką i Mychajłą Horyniem przekazał za granicę memoriał do Komisji Praw Człowieka ONZ.
Po zwolnieniu w styczniu 1976 r. otrzymał zakaz przebywania we Lwowie, gdzie mieszkał jego ojciec. Kandyba wynajął mieszkanie w miasteczku Pustomyty, gdzie utrzymywał się z naprawiania urządzeń elektrycznych i pracy palacza. Jednocześnie został członkiem założycielem Ukraińskiej Grupy Helsińskiej, której powstanie ogłoszono oficjalnie w 9 listopada 1976. 
Mimo stałego nadzoru KGB aktywnie uczestniczył w działaniach UGH. Kilkakrotnie starał się także uzyskać zgodę władz na wyjazd do USA, czego mu za każdym razem odmawiano.
24 marca 1981 r. został ponownie aresztowany, a 24 lipca 1981 r. skazany na 10 lat łagrów za szerzenie "antyradzieckiej propagandy". Wyrok odbywał w obozie "ВС-389/36-1 (сел. Кучино)", gdzie przebywali także inni członkowie UGH, wraz z którymi uczestniczył w akcjach protestacyjnych na terenie obozu. 8 grudnia 1987 r. przeniesiony do łagru "ВС-389/35 (ст. Всехсвятська)" w obwodzie permskim. 12 sierpnia 1988 przeniesiony do Permu, a następnie do Lwowa.
Ułaskawiony 5 września 1988 na mocy uchwały Rady Najwyższej ZSRR. Wypuszczony dopiero 9 września 1988 po ogłoszeniu głodówki.
8 kwietnia 1990 stanął na czele założonego przez siebie półlegalnego (zarejestrowane w 1993 r.) stronnictwa politycznego Wszechukraińskie Zjednoczenie Polityczne "Państwowa Niezależność Ukrainy" (""Державна Самостійність України"), którego organem prasowym była "Нескорена нація"", redagowana przez Kandybę.
Od 4 listopada 1992 członek Organizacji Ukraińskich Nacjonalistów (OUN), dokooptowany do komitetu przygotowującego legalizację i odrodzenie OUN na Ukrainie. Kandyba związał się ze środowiskiem byłych krajowych działaczy OUN, odnoszących się z niechęcią do podejmowanych zarówno przez OUN-M (melnykowców), jak i OUN-B (banderowców) działań zmierzających do odrodzenia OUN. Po rejestracji Organizacji Ukraińskich Nacjonalistów na Ukrainie ("Організаціа Українських націоналістів в Україні (ОУНвУ)") został wybrany zastępcą przewodniczącego Zarządu Głównego na II konferencji OUN (U) 9 maja 1993. Od I Walnego Zjazdu OUN (U) 28 maja 1994 członek biura partii. 25 lutego 1995 na I Wielkim Nadzwyczajnym Zjeździe OUN (U) wszedł do Zarządu Głównego. Od 27 stycznia 1996 przewodniczący Organizacji Ukraińskich Nacjonalistów na Ukrainie ("ОУНвУ"). 
Zmarł 8 listopada 2002 we Lwowie. Pochowany na Cmentarzu Łyczakowskim.

</doc>
<doc id="979722" url="https://pl.wikipedia.org/wiki?curid=979722" title="Forbes Burnham">
Forbes Burnham

Linden Forbes Sampson Burnham (ur. 20 lutego 1923, zm. 6 sierpnia 1985), polityk gujański; przywódca Narodowego Kongresu Ludowego; premier (później pierwszy minister) Gujany od 12 grudnia 1964 do 6 października 1980; prezydent kraju od 6 października 1980 do swej śmierci.
Studiował prawo na Uniwersytecie Londyńskim, w 1949 wrócił do Gujany, gdzie wraz z Cheddi Jaganem założył Ludową Partię Postępową (Jagan został liderem jej lewego, robotniczego skrzydła). W 1955 skłócony z Jaganem założył bardziej umiarkowany Ludowy Kongres Narodowy. W 1957 i 1961 partia Jagana wygrała wybory, obejmując kontrolę nad kolonialną legislaturą, w związku z czym Brytyjczycy zmienili w 1964 konstytucję, by Burnham mógł utworzyć rząd koalicyjny z udziałem małej partii prawicowej. Gdy w 1966 Gujana uzyskała niepodległość, Burnham został jej pierwszym premierem. Do 1970 prowadził umiarkowany kurs, zabiegając o zagraniczne inwestycje i dystansując się od Kuby i innych państw socjalistycznych, jednak w 1970 dokonał gwałtownego zwrotu w lewo, ogłaszając Gujanę „republiką spółdzielczą” i nawiązując stosunki dyplomatyczne z Kubą, ZSRR i innymi krajami rządzonymi przez komunistów i dążąc do pozycji lidera wśród krajów Trzeciego Świata. W 1980 zmiana konstytucji wprowadziła w miejsce premiera silniejszy urząd prezydenta i Burnham ogłosił siebie zwycięzcą wyborów prezydenckich z 1980, które zostały przez cały świat potępione jako sfałszowane. Quasi-socjalistyczna polityka Burnhama doprowadziła Gujanę do stagnacji gospodarczej i niezdolności do eksportowania wystarczających ilości cukru, boksytu i ryżu. Zmarł podczas operacji gardła w szpitalu w Georgetown.

</doc>
<doc id="979724" url="https://pl.wikipedia.org/wiki?curid=979724" title="Północnoosetyjski Obwód Autonomiczny">
Północnoosetyjski Obwód Autonomiczny

Północnoosetyjski Obwód Autonomiczny, Północnoosetyjski OA – obwód autonomiczny w Związku Radzieckim, istniejący w latach 1924–1936, wchodzący w skład Rosyjskiej Federacyjnej Socjalistycznej Republiki Radzieckiej.
Północnoosetyjski OA został utworzony 7 lipca 1924 r., wraz ze zlikwidowaniem Górskiej ASRR, z części jej obszarów. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego imperium, poprzednio dyskryminowanym i rusyfikowanym przez carat. 
5 grudnia 1936 r. okręg został zlikwidowany – poprzez zmianę statusu tej autonomicznej jednostki administracyjnej, tj. podniesienie jej rangi i poszerzenie zakresu autonomii utworzono Północnoosetyjską Autonomiczną Socjalistyczną Republikę Radziecką.
 "Informacje nt. położenia, gospodarki, historii, ludności itd. Północnoosetyjskiego Obwodu Autonomicznego znajdują się w: artykule poświęconym Osetii Północnej-Alanii, jak obecnie nazywa się autonomiczna rosyjska republika, będąca prawną kontynuacją Obwodu."

</doc>
<doc id="979725" url="https://pl.wikipedia.org/wiki?curid=979725" title="Adygejski Obwód Autonomiczny">
Adygejski Obwód Autonomiczny

Adygejski Obwód Autonomiczny, Adygejski OA (ros. "Адыге́йская автоно́мная о́бласть"; początkowo Czerkieski Obwód Autonomiczny, Czerkieski OA, ros. Черкесская "автоно́мная о́бласть") – obwód autonomiczny w Związku Radzieckim, istniejący w latach 1922-1991, wchodzący w skład Rosyjskiej FSRR.
Adygejski OA został utworzony pod nazwą "Czerkieski Obwód Autonomiczny" 27 lipca 1922 r. Tworzenie autonomicznych jednostek terytorialnych dla mniejszości narodowych było częścią polityki tzw. korienizacji, tj. przyznawania autonomii mniejszościom narodowym zamieszkującym obszary dawnego imperium, poprzednio dyskryminowanym i rusyfikowanym przez carat. Już w trzy miesiące po powstaniu, 24 października 1922 r., zmieniono nazwę obwodu. Zastąpienie słowa c"zerkieski" mianem "adygejski" było spowodowane chęcią, by obwód nosił nazwę pochodzącą od nazwy ludności rdzennej – Adygejczyków używanej przez nią samą, podczas gdy słowo "czerkieski" było rosyjskim określeniem tego narodu.
Obwód istniał do 3 lipca 1991 r., kiedy to poprzez podniesienie rangi i poszerzenie zakresu adygejskiej autonomii zlikwidowano obwód i powołano w jego miejsce Adygejską ASRR. Republika ta z kolei po kilkumiesięcznym istnieniu została zlikwidowana i w 1992 r. powołano zamiast niej autonomiczną Republikę Adygei.
 "Informacje nt. położenia, gospodarki, historii, ludności itd. Adygejskiego Obwodu Autonomicznego znajdują się w: artykule poświęconym republice Adygei, jak obecnie nazywa się podmiot Federacji Rosyjskiej, będący prawną kontynuacją Obwodu."

</doc>
<doc id="979728" url="https://pl.wikipedia.org/wiki?curid=979728" title="Chakaski Obwód Autonomiczny">
Chakaski Obwód Autonomiczny

Chakaski Obwód Autonomiczny, Chakaski OA (ros. "Хакасская автономная область"; chak. "Хакас автоном облазы") – obwód autonomiczny w Związku Radzieckim, istniejący w latach 1930-1990, wchodzący w skład Rosyjskiej FSRR.
Chakaski OA został utworzony 10 października 1930 r. z przekształcenia tzw. ujezdu chakaskiego. Tworzenie autonomicznych jednostek terytorialnych dla mniejszości narodowych było częścią polityki tzw. korienizacji, tj. przyznawania autonomii mniejszościom narodowym zamieszkującym obszary dawnego imperium, poprzednio dyskryminowanym i rusyfikowanym przez carat.
Obwód istniał do sierpnia 1990 r., kiedy to poprzez podniesienie rangi i poszerzenie zakresu chakaskiej autonomii zlikwidowano obwód i powołano w jego miejsce Chakaską ASRR. Republika ta z kolei po kilkunastomiesięcznym istnieniu została zlikwidowana, zamiast niej utworzono autonomiczną Republikę Chakasji w składzie Federacji Rosyjskiej.
 "Informacje nt. położenia, gospodarki, historii, ludności itd. Chakaskiego Obwodu Autonomicznego znajdują się w: artykule poświęconym Republice Chakasji, jak obecnie nazywa się podmiot Federacji Rosyjskiej, będący prawną kontynuacją Obwodu."

</doc>
<doc id="979732" url="https://pl.wikipedia.org/wiki?curid=979732" title="Podmioty Federacji Rosyjskiej">
Podmioty Federacji Rosyjskiej



</doc>
<doc id="979734" url="https://pl.wikipedia.org/wiki?curid=979734" title="Hrabstwo Hamilton (Illinois)">
Hrabstwo Hamilton (Illinois)

Hrabstwo Hamilton – hrabstwo w USA, w stanie Illinois, według spisu z 2000 roku liczba ludności wynosiła 8621. Siedzibą hrabstwa jest McLeansboro.
Geografia.
Według spisu hrabstwo zajmuje powierzchnię 1129 km², z czego 1127 km² stanowią lądy, a 2 km² (0,15%) stanowią wody.
Powierzchnia hrabstwa w dużej części, z wyjątkiem dwóch małych prerii, pokryta jest lasami. Na terenie nie ma żadnych rzek czy większych strumieni. Obszar hrabstwa położony jest na niewielkim wzniesieniu pomiędzy rzeką Saline a potokiem Wheeler's i jeziorem Creek. Na obszarach prerii ziemia, głównie piaszczysty ił, pozwala na uprawy owsa, pszenicy, i innego zboża.
Historia.
Hrabstwo Hamilton powstało 8 lutego 1821 roku County z Hrabstwa White. Wcześniej w latach 1812-1815 było częścią Hrabstwa Gallatin a przed rokiem 1812, częścią Hrabstwa Randolph.
Hrabstwa Hamilton swoją nazwę obrało na cześć Alexandra Hamiltona, polityka i bohatera wojny o niepodległość Stanów Zjednoczonych, I sekretarza skarbu państwa.
Demografia.
Według spisu z 2000 roku hrabstwo zamieszkuje 8621 osób, które tworzą 3426 gospodarstw domowych oraz 2437 rodzin. Gęstość zaludnienia wynosi 8 osób/km². Na terenie hrabstwa jest 3983 budynków mieszkalnych o częstości występowania wynoszącej 4 budynków/km². Hrabstwo zamieszkuje 98,25% ludności białej, 0,67% ludności czarnej, 0,26% rdzennych mieszkańców Ameryki, 0,13% Azjatów, 0,01% mieszkańców Pacyfiku, 0,14% ludności innej rasy oraz 0,55% ludności wywodzącej się z dwóch lub więcej ras, 0,64% ludności to Hiszpanie, Latynosi lub inni.
W hrabstwie znajduje się 3462 gospodarstw domowych, w których 30,00% stanowią dzieci poniżej 18 roku życia mieszkający z rodzicami, 59,00% małżeństwa mieszkające wspólnie, 7,90% stanowią samotne matki oraz 29,60% to osoby nie posiadające rodziny. 27,30% wszystkich gospodarstw domowych składa się z jednej osoby oraz 15,80% żyje samotnie i ma powyżej 65 roku życia. Średnia wielkość gospodarstwa domowego wynosi 2,43 osoby, a rodziny wynosi 2,95 osoby.
Przedział wiekowy populacji hrabstwa kształtuje się następująco: 24,00% osób poniżej 18 roku życia, 7,90% pomiędzy 18 a 24 rokiem życia, 24,70% pomiędzy 25 a 44 rokiem życia, 24,20% pomiędzy 45 a 64 rokiem życia oraz 19,20% osób powyżej 65 roku życia. Średni wiek populacji wynosi 41 lat. Na każde 100 kobiet przypada 93,30 mężczyzn. Na każde 100 kobiet powyżej 18 roku życia przypada 91,00 mężczyzn.
Średni dochód dla gospodarstwa domowego wynosi 30 496 USD, a średni dochód dla rodziny wynosi 37 651 dolarów. Mężczyźni osiągają średni dochód w wysokości 31 864 dolarów, a kobiety 17 977 dolarów. Średni dochód na osobę w hrabstwie wynosi 16 262 dolarów. Około 8,50% rodzin oraz 12,90% ludności żyje poniżej minimum socjalnego, z tego 19,90% poniżej 18 roku życia oraz 9,40% powyżej 65 roku życia.

</doc>
<doc id="979735" url="https://pl.wikipedia.org/wiki?curid=979735" title="Graham Weir">
Graham Weir

Graham Weir (ur. 10 lipca 1984 w Harthill) – szkocki piłkarz grający na pozycji napastnika.
Kariera.
Weir piłkarską karierę rozpoczął w klubie Heart of Midlothian w roku 2000. Grał tam nieprzerwanie przez sześć lat. Następnie został wypożyczony do Queen of the South. Po sezonie wrócił do Hearts.
Piłkarz w drużynie słynie ze strzelania goli w ostatnich minutach spotkań. W derbach Edynburga, dnia 2 stycznia 2003 roku, strzelił dwa gole w 89 i 92 minucie, gdy jego drużyna przegrywała 2:4. Strzelił jeszcze dwa gole w ciągu 42 sekund co dało wynik ostateczny w tym spotkaniu 4:4. Od 2007 do 2011 gracz Raith Rovers. W kolejnych latach występował w Brechin City, Stirling Albion oraz Linlithgow Rose.
W Scottish Premier League rozegrał 68 spotkań i zdobył 6 bramek.

</doc>
<doc id="979738" url="https://pl.wikipedia.org/wiki?curid=979738" title="Elkin Soto">
Elkin Soto

Elkin Soto Jaramillo (ur. 4 sierpnia 1980 w Manizales) – piłkarz kolumbijski grający na pozycji lewego pomocnika.
Kariera klubowa.
Soto jest wychowankiem klubu Once Caldas z jego rodzinnej miejscowości Manizales. W 1999 roku zadebiutował w jego barwach w Categoría Primera A. W pierwszym składzie zaczął grać w połowie roku 2000, a w 2003 roku osiągnął swój pierwszy sukces w karierze jakim było wywalczenie mistrzostwa Kolumbii fazy Apertura. W 2004 roku dotarł z Once Caldas do finału Copa Libertadores, a w nim kolumbijski klub okazał się lepszy od Boca Juniors. Soto wystąpił też w przegranym z FC Porto po serii rzutów karnych meczu Pucharu Interkontynentalnego. Dla Once Caldas przez 7 lat wystąpił w 204 meczach i strzelił 25 bramek.
Na początku 2006 roku Soto przeszedł do ekwadorskiej Barcelony i wywalczył z nią mniej znaczący puchar, Copa Asoguayas. W styczniu 2007 przeszedł do niemieckiego 1. FSV Mainz 05. W Bundeslidze zadebiutował 10 lutego w wygranym 4:1 meczu z Energie Cottbus. Dla Mainz wystąpił 8 razy i zaliczył 3 asysty, jednak nie zdołał pomóc uchronić klubu przed spadkiem z ekstraklasy Niemiec. W 2009 roku powrócił z Mainz z drugiej do pierwszej ligi.
Kariera reprezentacyjna.
W reprezentacji Kolumbii Soto zadebiutował w 2004 roku. Ma za sobą występy w nieudanych dla narodowej kadry kwalifikacjach do Mistrzostw Świata w Niemczech (zdobył w nich 2 gole w meczach z Urugwajem oraz Peru).

</doc>
<doc id="979739" url="https://pl.wikipedia.org/wiki?curid=979739" title="Eric Williams">
Eric Williams

Eric Eustace Williams (ur. 25 września 1911 w Port-of-Spain, zm. 29 marca 1981 tamże) – trynidadzko-tobagijski polityk, pierwszy premier kraju. Funkcję tę sprawował od listopada 1956 do swej śmierci. Był również uznanym historykiem; specjalizował się w dziejach Karaibów i niewolnictwa.
Życiorys.
Wykształcenie wyższe zdobył w Queen’s Royal College w Port-of-Spain oraz na Uniwersytecie w Oksfordzie. W 1939 roku wyjechał do Stanów Zjednoczonych, gdzie wstąpił na wydział nauk społecznych i politycznych Uniwersytetu Howarda. W trakcie studiów na Uniwersytecie Howarda związał się z Komisją Karaibską. Jego działalność na jej łamach przyniosła mu popularność którą wykorzystał tworząc w latach 1955–1956 partię Ludowy Ruch Narodowy (PNM). Pod jego przewodnictwem PNM odniosło sukces wyborczy w 1956 roku. W następstwie wyborów został pierwszym ministrem Trynidadu i Tobago a w 1959 roku objął urząd premiera. W chwili osiągnięcia przez wyspy niepodległości w sierpniu 1962 roku został premierem niepodległego kraju. W 1976 roku doprowadził do ustanowienia kraju republiką. Jako premier kierował się „pragmatycznym socjalizmem” który charakteryzował się rozszerzoną politykę socjalną i osiąganiem rozwoju gospodarczego poprzez ostrożne przyciąganie zagranicznego kapitału inwestycyjnego. Polityka Williamsa uczyniła Trynidad i Tobago najbogatszym państwem Karaibów należącym do Wspólnoty Narodów. Swoje rządy przedłużył drogą wyborczych zwycięstw. Urząd premiera pełnił aż do czasu śmierci w 1981 roku.
Publikacje.
Był autorem wielu książek, m.in.:

</doc>
<doc id="979740" url="https://pl.wikipedia.org/wiki?curid=979740" title="Osetia">
Osetia

Osetia – kraina historyczna na północnym Kaukazie, zamieszkana przez Osetyjczyków. Obecnie tereny jej wchodzą w skład Rosji (autonomiczna republika Osetii Północnej) oraz Gruzji – Osetia Południowa, która od września 2008 jest uznawana za niepodległe państwo przez Rosję, Nikaraguę, Naddniestrze (nieuznawane przez nikogo), Autonomię Palestyńską i Abchazję (drugą autonomiczną część Gruzji).

</doc>
<doc id="979741" url="https://pl.wikipedia.org/wiki?curid=979741" title="Sułtanat Bahmanidów">
Sułtanat Bahmanidów

Sułtanat Bahmanidów – państwo muzułmańskie w Indiach ze stolicą w Gulbardze, a potem w Bidarze.
Założył je namiestnik sułtana delhijskiego Muhammada Tughlaka, Ala ad-Din Bahmani. Był on pochodzenia perskiego. Jego secesja miała miejsce w 1347 roku i za jego rządów państwo przeżywało szczyt swej świetności.
Szachowie Bahmanidzcy wprowadzili w swoim królestwie wzorce kulturowe bazujące na perskiej tradycji i ustanowili język dakhini językiem urzędowym. W sułtanacie rozwijał się również muzułmański nurt mistyczny - sufizm.
Bahmanidzi stale toczyli walki z hinduskim państwem Widżajanagar, które próbowało uzyskać supremację w Dekanie. 
Za najwybitniejszego władcę sułtanatu uznawany jest Firuz Szach panujący w okresie od 1397 - 1422 roku, na który też przypada największy rozkwit państwa.
Na przełomie XV i XVI w. sułtanat Bahmanidów rozpadł się na pięć niezależnych księstw - Ahmadnagar, Bidźapur, Golkonda, Berar i Bidar.

</doc>
<doc id="979742" url="https://pl.wikipedia.org/wiki?curid=979742" title="Pełniący obowiązki prezydenci USA">
Pełniący obowiązki prezydenci USA



</doc>
<doc id="979744" url="https://pl.wikipedia.org/wiki?curid=979744" title="Föroya Bjór">
Föroya Bjór

Föroya Bjór jest najstarszym browarem na Wyspach Owczych, terytorium zależnym Królestwa Danii. Jego siedziba mieści się w miasteczku Klaksvík, na wyspie Borðoy, w północnej części archipelagu. Prezesem jest Einar Waag. Nazwa z farerskiego oznacza dosłownie "Piwo Wysp Owczych".
Od początku istnienia logo tej firmy nie zmieniło się – widnieje na nim baran, a nad nim wypisana jest ozdobną czcionką nazwa browaru.
Rys historyczny.
Browar Föroya Bjór został założony w 1888 roku, w tym samym miejscu, gdzie jest usytuowany obecnie, przy Klaksvíksvegur 19 w miejscowości Klaksvík. Jego twórcą był Símun í Vági, zaś kontynuatorem dzieła następnie jego syn Einar Fróvin Waag, lider Partii Socjaldemokratycznej na Wyspach Owczych (1968-1969). Po Einarze rodzinną firmę przejął Einar Waag, wnuk Símuna, sprawujący funkcję prezesa spółki do dnia dzisiejszego.
Föroya Bjór nie jest pierwszym browarem na archipelagu. W 1849 powstał Restorffs Bryggjarí, założony przez Martina Christiana Restorffa, imigranta duńsko-niemieckiego. Siedziba tego browaru mieściła się w Tórshavn przy ulicy Landavegur 32. Został on zamknięty w 2007 roku, czyniąc Föroya Bjór jedyną tego typu spółką na archipelagu. Wzrosła także różnorodność produktów obecnie istniejącego browaru, albowiem została ona wzbogacona o dawne produkty Restorffs Bryggjarí.
Od niedawna Föroya Bjór zajmuje się także dystrybucją duńskich napojów gazowanych Jolly Cola oraz Rhino's energy drink.
Produkty.
Pomimo niewielkiego udziału innych towarów, głównym produktem wytwarzanym i rozdysponowywanym przez Föroya Bjór jest piwo. Oto lista obecnych produktów tego browaru:
Punkty sprzedaży.
Wedle prawa obowiązującego na Wyspach Owczych w sklepach może być sprzedawane jedynie piwo zawierające poniżej 3,5% zawartości alkoholu. Pozostałe mogą być wystawione na ladę jedynie przez monopol państwowy Rúsdrekkasøla Landsins, który wspólnie z Föroya Bjór prowadzi osiem punktów sprzedaży mocniejszych trunków. Znajdują się one w następujących miejscowościach:

</doc>
<doc id="979745" url="https://pl.wikipedia.org/wiki?curid=979745" title="Seewoosagur Ramgoolam">
Seewoosagur Ramgoolam

Seewoosagur Ramgoolam Kushwaha (hindi "शिवसागर रामगुलाम कुशवाहा"; ur. 18 września 1900, zm. 15 grudnia 1985) – maurytyjski lekarz i polityk pochodzenia hinduskiego. Przywódca Partii Pracy Mauritiusa, minister finansów od 1960 do 1965 i pierwszy premier niepodległego Mauritiusa. Funkcję tę sprawował od 12 marca 1968 do 30 czerwca 1982. Pełnił także funkcję gubernatora generalnego od 28 grudnia 1983 do swej śmierci. Zwany "ojcem narodu".
Jego synem był Navin Ramgoolam, dwukrotny premier Mauritiusa.

</doc>
<doc id="979749" url="https://pl.wikipedia.org/wiki?curid=979749" title="Biały Koń z Uffington">
Biały Koń z Uffington

Biały Koń z Uffington – stylizowana figura o długości 110 m, uznawana za geoglif położona w okolicach miejscowości Uffington (hrabstwo Oxfordshire), na zboczu góry White Horse Hill. Powstała przez usunięcie roślinności z białego wapiennego podłoża. Szacuje się, że figurę stworzyli Celtowie na przełomie epoki brązu i epoki żelaza (ok. 1400 – 600 r. p.n.e.).
W celu ochrony przed zarośnięciem geoglif jest regularnie odnawiany poprzez uzupełnianie wapienia.

</doc>
<doc id="979750" url="https://pl.wikipedia.org/wiki?curid=979750" title="Złoty Meczet">
Złoty Meczet



</doc>
<doc id="979751" url="https://pl.wikipedia.org/wiki?curid=979751" title="Mohammad Zidan">
Mohammad Zidan



</doc>
<doc id="979753" url="https://pl.wikipedia.org/wiki?curid=979753" title="Klatka piersiowa szewska">
Klatka piersiowa szewska



</doc>
<doc id="979756" url="https://pl.wikipedia.org/wiki?curid=979756" title="Adygejski OA">
Adygejski OA



</doc>
<doc id="979758" url="https://pl.wikipedia.org/wiki?curid=979758" title="Chakaski OA">
Chakaski OA



</doc>
<doc id="979760" url="https://pl.wikipedia.org/wiki?curid=979760" title="Detronizacja cara Mikołaja I w 1831">
Detronizacja cara Mikołaja I w 1831



</doc>
<doc id="979761" url="https://pl.wikipedia.org/wiki?curid=979761" title="Północnoosetyjski OA">
Północnoosetyjski OA



</doc>
<doc id="979762" url="https://pl.wikipedia.org/wiki?curid=979762" title="Mała Góra (Góra)">
Mała Góra (Góra)

Mała Góra – przysiółek wsi Góra w Polsce położony w województwie opolskim, w powiecie opolskim, w gminie Niemodlin.
Miejscowość wchodzi w skład sołectwa Góra.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="979763" url="https://pl.wikipedia.org/wiki?curid=979763" title="NKJV">
NKJV



</doc>
<doc id="979765" url="https://pl.wikipedia.org/wiki?curid=979765" title="Balingijn Cerendordż">
Balingijn Cerendordż

Balingijn Cerendordż (mong. Балингийн Цэрэндорж; ur. 1868, zm. 1928) – polityk mongolski. Pełnił następujące funkcje: premiera od 28 września 1923 do 28 listopada 1924, tymczasowego szefa państwa od 20 maja 1924 do 28 listopada 1924 i przewodniczącego Rady Komisarzy Ludowych od 28 listopada 1924 do 13 lutego 1928.

</doc>
<doc id="979767" url="https://pl.wikipedia.org/wiki?curid=979767" title="STS-7">
STS-7

STS-7 (ang. "Space Transportation System") – druga misja wahadłowca kosmicznego Challenger i siódma programu lotów wahadłowców. Po raz pierwszy na pokładzie wahadłowca znalazła się kobieta – Sally Ride, był to też pierwszy w historii lot Amerykanki w Kosmos.
Cel misji.
Umieszczenie na orbicie satelitów telekomunikacyjnych Anik-C2 oraz Palapa-B1. Satelitę SPAS-01 umieszczono na orbicie w celu wykonania badań oraz zdjęć fotograficznych wahadłowca z niewielkiej odległości, a następnie zabrano do wnętrza Challengera, aby dostarczyć go na Ziemię. Platformy SPAS (Shuttle Pallet Satellite) wykorzystywano początkowo do testowania materiałów i sensorów przewidywanych dla amerykańskiego programu Gwiezdnych Wojen (misje STS-7 i STS-39.
Przebieg misji.
Załoga, pierwszy raz 5-osobowa, umieściła na orbicie satelitę telekomunikacyjnego Anik C-2 kanadyjskiego operatora TELESAT (satelita został ustabilizowany na orbicie geostacjonarnej na 112,5° długości geograficznej zachodniej) oraz indonezyjskiego satelitę PALAPA (B-1), ustabilizowanego na orbicie geostacjonarnej na 108° długości wschodniej, jak również satelitę SPAS-01 z Republiki Federalnej Niemiec, który przez 4 godziny i 19 minut poruszał się po orbicie zbliżonej do orbity wahadłowca, w odległości około 300 m, wykonując różne badania fizyczne i fotografując wahadłowiec, a następnie został zdjęty z orbity i zabrany z powrotem do luku oraz przewieziony na Ziemię. Dr Sally Ride obsługiwała m.in. manipulator RMS, którym wynoszono na zewnątrz sztuczne satelity, i zabrano jeden z nich z powrotem. Na pokładzie wahadłowca wykonano też różne obserwacje i doświadczenia naukowe oraz eksperymenty biologiczne.
Incydent.
Podczas orbitowania okno wahadłowca zostało uszkodzone przez kosmicznego śmiecia.

</doc>
<doc id="979769" url="https://pl.wikipedia.org/wiki?curid=979769" title="STS-8">
STS-8

STS-8 (ang. "Space Transportation System") – trzecia misja wahadłowca kosmicznego Challenger i ósma programu lotów wahadłowców.
Cel lotu.
Umieszczenie na orbicie geostacjonarnej indyjskiego satelity telekomunikacyjnego INSAT 1B.
Przebieg misji.
Lot 8-dniowy z po raz pierwszy zrealizowanym nocnym startem i lądowaniem. Wprowadzono na orbitę geostacjonarną indyjskiego satelitę telekomunikacyjnego i wykonano szereg badań. Na pokładzie znalazło się 200 000 kopert okolicznościowych.
Załoga była nieświadoma, że w pierwszej fazie lotu, po starcie groziła jej awaria mogąca mieć katastrofalne skutki. Po wyłowieniu z wody pomocniczych rakiet na paliwo stałe oraz przetransportowaniu ich do bazy NASA okazało się, że doszło do awarii prawej rakiety, w której ochrona żaroodporna stalowej dyszy silnika została prawie na wylot przepalona. Z zewnętrznej strony jest ona chroniona przed gorącymi spalinami przez warstwę ablacyjną o grubości 7,5 cm. Podczas dwóch minut pracy silnika część warstwy wyparowuje, a jej grubość zmniejsza się o około połowę. Przy starcie STS-8 warstwa ochronna zbyt szybko wyparowała – pozostało 5 mm, co mogło doprowadzić do przepalenia dyszy. Efektem byłoby zmniejszenie ciągu silnika, zboczenie promu z kursu, a następnie destrukcja. Za przyczynę awarii uznano nieodpowiednią żywicę użytą do produkcji warstwy ablacyjnej w silnikach SRB. Wobec tej awarii wstrzymano następny lot wahadłowca planowany na 30 września 1983 roku. Następnie przesunięto raz jeszcze o miesiąc, aby znaleźć przyczynę awarii i sprawdzić czy przy kolejnych egzemplarzach rakiet nie powtórzy się podobna sytuacja. Pomyślne badania pozwoliły na następny start w dniu 28 listopada 1983 roku.
Guion S. Bluford.
Po raz pierwszy czarnoskóry mieszkaniec USA poleciał w kosmos, przeprowadzając tam badania i obserwacje. Astronauta pochodzi z Filadelfii, gdzie jego ojciec był inżynierem, a matka nauczycielką. Od najmłodszych lat przejawiał zainteresowania modelarstwem, konstruując modele samolotów. Wstąpił do szkoły lotniczej, gdzie uzyskał licencję pilota. Wcielony do wojska, brał udział jako pilot w wojnie wietnamskiej. W roku 1978 obronił doktorat w Instytucie Technologii Lotniczej, a następnie złożył podanie o przyjęcie w poczet kandydatów do lotów w wahadłowcach. Był jednym z czterech czarnoskórych lotników szkolonych przez NASA. Bardzo dobre wyniki szkolenia spowodowały, że jako pierwszy z nich poleciał w kosmos.
Ciekawostki.
Premier Indii, Indira Gandhi oddała w połowie lutego 1984 roku oficjalnie satelitę INSAT-1B do użytku publicznego. Satelita służył telekomunikacji, zapewniał łączność telewizyjną, radiową i telefoniczną, był wykorzystywany do prognozowania pogody nad subkontynentem indyjskim, badań meteorologicznych, śledzenia wędrówek huraganów oraz co 30 minut fotografował cały półwysep i linię brzegową Oceanu Indyjskiego.

</doc>
<doc id="979773" url="https://pl.wikipedia.org/wiki?curid=979773" title="Hrabstwo Richland (Illinois)">
Hrabstwo Richland (Illinois)

Hrabstwo Pulaski – hrabstwo w USA, w stanie Illinois, według spisu z 2000 roku liczba ludności wynosiła 16 149. Siedzibą hrabstwa jest Olney.
Geografia.
Według spisu hrabstwo zajmuje powierzchnię 938 km2, z czego 933 km2 stanowią lądy, a 5 km2 (0,52%) stanowią wody.
Demografia.
Według spisu z 2000 roku hrabstwo zamieszkuje 16 149 osób, które tworzą 6660 gospodarstw domowych oraz 4535 rodzin. Gęstość zaludnienia wynosi 17 osób/km2. Na terenie hrabstwa jest 7468 budynków mieszkalnych o częstości występowania wynoszącej 8 budynków/km2. Hrabstwo zamieszkuje 98,16% ludności białej, 0,29% ludności czarnej, 0,12% rdzennych mieszkańców Ameryki, 0,57% Azjatów, 0,04% mieszkańców Pacyfiku, 0,22% ludności innej rasy oraz 0,59% ludności wywodzącej się z dwóch lub więcej ras, 0,77% ludności to Hiszpanie, Latynosi lub inni.
W hrabstwie znajduje się 6660 gospodarstw domowych, w których 30,50% stanowią dzieci poniżej 18 roku życia mieszkający z rodzicami, 55,80% małżeństwa mieszkające wspólnie, 8,80% stanowią samotne matki oraz 31,90% to osoby nie posiadające rodziny. 27,70% wszystkich gospodarstw domowych składa się z jednej osoby oraz 13,90% żyje samotnie i ma powyżej 65 roku życia. Średnia wielkość gospodarstwa domowego wynosi 2,40 osoby, a rodziny wynosi 2,92 osoby.
Przedział wiekowy populacji hrabstwa kształtuje się następująco: 24,50% osób poniżej 18 roku życia, 8,30% pomiędzy 18 a 24 rokiem życia, 26,60% pomiędzy 25 a 44 rokiem życia, 23,00% pomiędzy 45 a 64 rokiem życia oraz 17,60% osób powyżej 65 roku życia. Średni wiek populacji wynosi 39 lat. Na każde 100 kobiet przypada 93,30 mężczyzn. Na każde 100 kobiet powyżej 18 roku życia przypada 89,80 mężczyzn.
Średni dochód dla gospodarstwa domowego wynosi 31 185 USD, a średni dochód dla rodziny wynosi 40 000 dolarów. Mężczyźni osiągają średni dochód w wysokości 28 955 dolarów, a kobiety 19 693 dolarów. Średni dochód na osobę w hrabstwie wynosi 16 847 dolarów. Około 9,80% rodzin oraz 12,90% ludności żyje poniżej minimum socjalnego, z tego 16,60% poniżej 18 roku życia oraz 7,00% powyżej 65 roku życia.

</doc>
<doc id="979776" url="https://pl.wikipedia.org/wiki?curid=979776" title="Park Pumalin">
Park Pumalin

Park Pumalin (hiszp. "Parque Pumalín", ang. "Pumalin Park"), największy na świecie prywatny park przyrodniczy (pow. ok. 3250 km²), położony w prowincji Palena na południu Chile. Park został założony w 1991 r. przez amerykańskiego biznesmena Douglasa Tompkinsa, w 2005 r. oficjalnie uznany przez rząd chilijski za rezerwat przyrody.
Wielkość opadów na obszarze parku wynosi ok. 6000 mm rocznie.

</doc>
<doc id="979778" url="https://pl.wikipedia.org/wiki?curid=979778" title="William Gopallawa">
William Gopallawa

William Gopallawa (syng. විලියම් ගොපල්ලව, tamil. வில்லியம் கோபள்ளவா, ur. 17 września 1897, zm. 31 stycznia 1981) – polityk lankijski, gubernator generalny Cejlonu od 2 marca 1962 do 22 maja 1972. Prezydent Sri Lanki od 22 maja 1972 do 4 lutego 1978.

</doc>
<doc id="979782" url="https://pl.wikipedia.org/wiki?curid=979782" title="USS San Francisco (SSN-711)">
USS San Francisco (SSN-711)

USS San Francisco (numer taktyczny SSN-711) — amerykański okręt podwodny o napędzie atomowym, należący do typu "Los Angeles", określanego też jako "688" (od numeru taktycznego SSN 688 pierwszego okrętu serii). Zwodowany 27 października 1979, wszedł do służby 24 kwietnia 1981 roku.
Okręt służył na Pacyfiku i bazował w Pearl Harbor. W 2002 został przebazowany na wyspę Guam.
Zderzenie z górą podmorską.
8 stycznia 2005 roku okręt zderzył się z górą podmorską około 350 mil na południe od Guamu. W momencie zderzenia okręt był na głębokości 160 metrów i płynął z maksymalną prędkością 35 węzłów (65 kilometrów na godzinę). Uszkodzenia spowodowane zderzeniem były tak poważne, że okręt o mało nie zatonął. Większość marynarzy ze 137-osobowej załogi odniosło obrażenia, jeden z nich, 24-letni Joseph Allen “Joey” Ashley potem zmarł, a 23 skorzystało z pomocy medycznej lekarzy marynarki, którzy zostali przerzuceni śmigłowcem na okręt następnego dnia. Pomimo zderzenia reaktor jądrowy nie został uszkodzony i okręt zdołał o własnych siłach dopłynąć 10 stycznia do Guamu pod eskortą okrętów pomocniczych.
Komisja badająca wypadek orzekła, że dowódca okrętu komandor porucznik Kevin Mooney, był odpowiedzialny za niewypełnienie kilku krytycznych procedur nawigacyjnych na okręcie. Za karę otrzymał list naganny i został pozbawiony dowództwa, jednak nie oskarżono go o popełnienie przestępstwa i nie pociągnięto do odpowiedzialności przed sądem wojskowym. Sześciu innych członków załogi również otrzymało listy naganne, natomiast 20 innych oficerów i marynarzy odznaczono i przyznano wyróżnienia za działania podczas ratowania okrętu.
Góra podmorska w którą uderzył okręt nie była zaznaczona na mapie używanej przez załogę do nawigacji, ale była zaznaczona na innych mapach dostępnych na okręcie jako rejon "wody o innym kolorze", jeden ze znaków płytszej wody. Marynarka orzekła, że informacja o obecności góry powinna była być naniesiona na wszystkich mapach używanych do nawigacji - szczególnie dla tej części oceanu która była niezbyt dokładnie zbadana - i że nieuczynienie tego było złamaniem prawidłowej procedury. 
Ponadto, wykonywane przez okręt w odstępach kilkunastu minut pomiary głębokości dna przed zderzeniem wykazywały nieco inną (lecz wciąż znaczną) głębokość niż tą zaznaczoną na mapach nawigacyjnych. Zamiast sprawdzić przyczynę niezgodności, załoga zignorowała ją, przyjmując, że jest spowodowana wysoką prędkością okrętu. Poza tymi prostymi pomiarami głębokości dna bezpośrednio pod okrętem, nie było praktycznej możliwości wykrycia zbliżającej się góry. Jako że odstępy między pomiarami były znaczne, zbliżająca się stroma góra nie została wykryta przed zderzeniem. Choć okręt był wyposażony w silny aktywny sonar zdolny do wykrywania otaczających go obiektów, ten jest z reguły używany tylko w rzadkich przypadkach, gdyż wysyłane przez niego fale dźwiękowe zdradzają obecność okrętu na ogromne dystanse. Prawdopodobnie ta sama obawa przed wykryciem była powodem długich odstępów między pomiarami głębokości dna, które również w pewnym stopniu zdradzały pozycję okrętu.
Całkowitemu zniszczeniu uległa dziobowa antena sonaru BQQ-5A(V)1 i znajdujące się za nią urządzenia do dziobowej grodzi naciskotrwałej. Uszkodzone zostały dwie lewoburtowe wyrzutnie torped i zbiorniki balastowe, ale kadłub sztywny pozostał szczelny. Jako że okręt stosunkowo niedawno przeszedł skomplikowaną operację wymiany paliwa jądrowego i miał służyć do 2017 roku, Marynarka uznała, że naprawa jest opłacalna. Okręt został naprawiony przez usunięcie całej uszkodzonej sekcji dziobowej i zamontowanie na jej miejscu takiej samej sekcji z okrętu USS "Honolulu" (SSN-718), wycofanego ze służby w 2006 i powrócił do służby w kwietniu 2009 roku.

</doc>
<doc id="979783" url="https://pl.wikipedia.org/wiki?curid=979783" title="Kamienica Mikołaja Szelechowa w Warszawie">
Kamienica Mikołaja Szelechowa w Warszawie

Kamienica Mikołaja Szelechowa – zabytkowa kamienica znajdująca się przy Alejach Jerozolimskich 85 w Warszawie.
Opis.
Wzniesiona w latach 1912–1913 według projektu rosyjskiego architekta Piotra Feddersa. Pięciopiętrowa, pierwotnie posiadała oficyny rozebrane po roku 1945, oraz wystrój późnego klasycyzmu, typowy dla tzw. szkoły petersburskiej. Fasada na wysokości pierwszego piętra ozdobiona została dorycką kolumnadą, zaś ostatnia kondygnacja została zaprojektowana jako attyka dekorowana uskrzydlonymi popiersiami i wizerunkami gryfów. Detale te zostały zniszczone po roku 1945.
Po II wojnie światowej w kamienicy mieściła się redakcja Gazety Ludowej. Budynek należał wtedy do PSL.
W 1993 roku kamienica została wpisana do rejestru zabytków.
W 2007 kamienica została zreprywatyzowana. Były zameldowane w niej wówczas 122 osoby.

</doc>
<doc id="979784" url="https://pl.wikipedia.org/wiki?curid=979784" title="Don Stephen Senanayake">
Don Stephen Senanayake

Don Stephen Senanayake (syng. දොන් ස්ටීවන් සේනානායක; tamil. டி. எஸ். சேனநாயக்கா, ur. 20 października 1884, zm. 22 marca 1952) był pierwszym premierem niepodległego Cejlonu (obecnie Sri Lanka) od 14 października 1947 do swej śmierci.

</doc>
<doc id="979785" url="https://pl.wikipedia.org/wiki?curid=979785" title="Marcin Nitschke">
Marcin Nitschke

Marcin Nitschke (ur. 26 maja 1983 w Zielonej Górze) – polski snookerzysta. Trenuje w prowadzonym przez siebie klubie HotShots Snooker&amp;Bilard, gdzie również prowadzi Akademię Snookera. Jego najwyższy break turniejowy to 129 punktów, a treningowy 147. Jako ulubionego zawodnika snookera wymienia Ronnie O’Sullivana.
Życiorys.
Marcin Nitschke mieszka w Zielonej Górze. Snookerem zainteresował się w wieku 10 lat, na samym początku istnienia tej dyscypliny sportu w Polsce. Po roku 1995 zaczął regularnie zdobywać medale podczas Mistrzostw Polski w kategoriach juniorskich i systematycznie notował medalowe miejsca w rankingowych turniejach na terenie całego kraju.
Rozkwit jego kariery to okres przełomu XX i XXI wieku, kiedy zaczął ocierać się o medalowe pozycje w krajowych imprezach mistrzowskich bez ograniczeń wiekowych. Jego talent został zauważony przez opiekunów kadry narodowej, co poskutkowało debiutem zielonogórzanina na arenie międzynarodowej. Początkowo nie osiągał spektakularnych rezultatów.
Pierwszy poważny sukces Nitschke odniósł w 2002 roku, zwyciężając w Otwartych Mistrzostwach Polski. W turnieju rozgrywanym w Kaliszu zwyciężył w finale Krzysztofa Wróbla 4:0, wbijając również najwyższego breaka w turnieju (84 punkty). Tytuł potwierdził przynależność tego zawodnika do krajowej czołówki. Medale tej najważniejszej krajowej imprezy snookerowej zdobywał on jeszcze w kolejnych trzech latach. Podczas Mistrzostw świata do lat 21, rozgrywanych w 2003 roku w Irlandii, wbił breaka w wysokości 129 punktów. Przez 7 lat, aż do Otwartych Mistrzostw Polski 2010, pozostawało to największe tego rodzaju osiągnięcie polskiego zawodnika w oficjalnych rozgrywkach, a w międzynarodowych imprezach mistrzowskich do dziś (stan na: 6 września 2010 r.) żaden z Polaków nie zbliżył się do tego wyniku.
Przełom w karierze zielonogórzanina nastąpił w 2006 roku. Po niemal czterech latach dominacji Rafała Jewtucha, który nieprzerwanie prowadził w Polskim Rankingu Snookera, dwie wygrane imprezy na początku sezonu pozwoliły Nitschkemu objąć prowadzenie w tym rankingu. Sukcesy na w Polsce poskutkowały udziałem Nitschke w zgrupowaniu kadry w Akademii Snookera w Sheffield, gdzie odtąd trenuje pod okiem najlepszych szkoleniowców na świecie.
Sezon 2007/8 to jak dotąd najbardziej udany rok w karierze Marcina Nitschke. Na krajowym podwórku poniósł tylko jedną porażkę. W kwietniu 2007 roku po raz drugi został Mistrzem Polski w kategorii otwartej, ponownie w Kaliszu, zwyciężając w finale Jacka Waltera. Pierwszy raz w karierze zakończył sezon na pierwszym miejscu w rankingu zamknięcia sezonu, zapewniając sobie to miejsce na długo przed zakończeniem rozgrywek. W czerwcu 2007 roku wziął udział w turnieju Warsaw snooker Tour, gdzie czterech polskich zawodników zmierzyło się z czterema zawodnikami z pierwszej 16 oficjalnego rankingu światowego. Nitschke uległ wielokrotnemu Mistrzowi świata, Steve'owi Davisowi 2:4, uzyskując w jednym z podejść punktowych 101 oczek.
Po zakończeniu sezonu 2007/8, z bilansem meczów 31-1, kolejnym celem zielonogórzanina stało się zdobycie złotego medalu Mistrzostw Polski 2008. Po trzymiesięcznym okresie przygotowawczym, w tym zgrupowaniu w Sheffield, bez problemu przeszedł przez fazę grupową i pucharową. Finałowy mecz z Rafałem Jewtuchem, toczony do 7 wygranych frejmów, przegrał w trzynastej partii na przedostatniej bili. Tym samym utracił przodownictwo w rankingu. Porażka przełożyła się też na obniżkę formy sportowej. Czerwcowe Mistrzostwa Europy, rozgrywane w Lublinie, zakończył w fazie 1/16 finału.
Pomimo słabszych rezultatów w krajowych zawodach, Nitschke został powołany do kadry na Mistrzostwa świata Amatorów w austriackim Wels. Po ośmiu miesiącach od porażki z Jewtuchem zawodnik osiągnął 1/8 finału najważniejszej otwartej amatorskiej imprezy na świecie, czego nie dokonał dotychczas żaden z Polaków (większe sukces notowaliśmy tylko wśród pań). Rok ukoronował tytułem Drużynowego Mistrza Polski zdobywając w Kaliszu medale wraz z Krzysztofem Wróblem i Jasonem Wrightem.
W styczniu 2009 roku tragicznie zmarł starszy brat Marcina – Damian – również zawodnik związany ze snookerem, a także sędzia, organizator zawodów i współprowadzący z Marcinem klub Hot Shots w Zielonej Górze. To wydarzenie miało wpływ na szanse Nitschke w walce o medale w marcowych Mistrzostwach Polski. Pod względem sportowym rok ten był jednak dla zawodnika udany. Wygrał 5 turniejów i obronił tytuł Drużynowego Mistrza Polski (z Wróblem i Adamem Stefanowem - podopiecznym Nitschke i wychowankiem klubu Hot Shots).
W 2010 roku odniósł kolejny sukces poza granicami kraju, tym razem w Drużynowych Mistrzostwach Europy, gdzie wraz z Krzysztofem Wróblem i Jarosławem Kowalskim doszedł do ćwierćfinału. Z grupą kadrowiczów rozpoczął starty w turniejach pod egidą Światowej Profesjonalnej Federacji Snookera i Bilarda, gdzie podejmują próby rywalizacji z profesjonalnymi zawodnikami.
Niezależnie od własnej kariery zawodniczej, Marcin Nitschke notuje sukcesy jako szkoleniowiec. Dzięki doświadczeniu zdobytemu na międzynarodowej arenie i współpracy z trenerami z Akademii w Sheffield, młodzi zawodnicy klubu Hot Shots uzyskują wartościowe wyniki nie tylko w Polsce. Jego wychowankami są m.in.: Adam Stefanów, multimedalista juniorskich Mistrzostw Polski (trzykrotny złoty medalista tych zawodów) i członek kadry narodowej, doświadczony w imprezach zagranicznych, Mateusz Baranowski, jeden z najmłodszych medalistów juniorskich Mistrzostw Polski, oraz Agata Czerwińska, brązowa medalistka Mistrzostw Polski Kobiet.
Po śmierci brata Marcin zajmuje się organizacją dużych imprez sportowych w klubie Hot Shots (turniejami lokalnymi zajmuje się teraz Weronika Nowicka, zawodniczka klubu). W krótkim czasie organizował Mistrzostwa Polski do lat 21 (maj 2009), cztery edycje Memoriału Damiana Nitschke (sierpień 2009, sierpień 2010, lipiec 2011, lipiec 2012, turniej pool-bilardowy) i zaproszeniowy turniej BGŻ &amp; HOT SHOTS MASTERS (styczeń 2010). Wszystkie te imprezy uzyskały bardzo wysokie opinie ze strony uczestników. W ich organizacji pomagali liczni sponsorzy, a honorowy patronat objęły władze Zielonej Góry.
W 2023 roku wygrał w zawodach snookerowych Mistrzostwa Polski 40+. W finale zmierzył się z mistrzem polski na 6 czerwonych z 2013 r. Piotrem Muratem.
Inne osiągnięcia.
Powołany do Kadry Narodowej na sezon 2010/2011.
Drużynowy Mistrz Polski w snookera 19-20.12.2009 Lublin
Powołany do Kadry Narodowej na sezon 2009/2010
Drużynowy Mistrz Polski w snookera 13-14.12.2008 Kalisz
Powołany do Kadry Narodowej na sezon 2008/2009
Mistrz Polski w snookera 13-15.04.2007 Kalisz
Powołany do Kadry Narodowej na sezon 2007/2008
Powołany przez PZSiBA do kadry narodowej na sezon 2006-2007.
Powołany przez PZSiBA do kadry narodowej na sezon 2005-2006

</doc>
<doc id="979787" url="https://pl.wikipedia.org/wiki?curid=979787" title="Guanozyno-5′-difosforan">
Guanozyno-5′-difosforan

Guanozyno-5′-difosforan ("GDP") – organiczny związek chemiczny, rybonukleotyd o budowie podobnej do adenozynodifosforanu (ADP). Jest produktem hydrolizy GTP.

</doc>
<doc id="979788" url="https://pl.wikipedia.org/wiki?curid=979788" title="Hrabstwo Hancock (Illinois)">
Hrabstwo Hancock (Illinois)

Hrabstwo Hancock – hrabstwo w USA, w stanie Illinois, według spisu z 2000 roku liczba ludności wynosiła 20 121. Siedzibą hrabstwa jest Carthage.
Geografia.
Według spisu hrabstwo zajmuje powierzchnię 2110 km², z czego 2058 km² stanowią lądy, a 52 km² (2,45%) wody.
Historia.
Hrabstwo Hancock było częścią obszaru Traktatu Wojskowego ustanowionego przez Kongres Stanów Zjednoczonych i przeznaczonego dla weteranów wojny brytyjsko-amerykańskiej z 1812 roku. Terytoria te były zajęte przez amerykańskich Indian. Po klęsce Indian w wojnie Czarnego Jastrzębia w 1832 roku tereny te szybko zostały zasiedlone.
Hrabstwo Hancock zostało utworzone 13 stycznia 1825 roku, z wydzielonych terenów Hrabstwa Pike. Nazwa hrabstwa została nadana na cześć Johna Hancocka, jednego z twórców Deklaracji Niepodległości i pierwszego gubernatora Wspólnoty Narodów w Massachusetts.
Pierwszy budynek sądu został postawiony w Montebello, na skraju rzeki Missisipi między miastami Warsaw i Nauvoo. Obecnie już nie istnieje, lecz w miejscu budynku widnieje pamiątkowa płyta umieszczona przez Towarzystwo Historyczne Hrabstwa Hancock.
W 1833 na Ogólnym Zgromadzeniu stanu Illinois uchwalono obecną siedzibę administracji hrabstwa, miasto Carthage. Pierwszy budynek sądu w tym mieście został zbudowany w 1833 w południowej jego części, obecnie przeznaczony jest do innych celów. Drugi budynek sądu został zbudowany w centrum miejscowości w 1839 przez Stephana Mosesa.
W latach 1840 Hrabstwo Hancock miało najbardziej zaludnione miasto w stanie Illinois: Nauvoo, które było centralnym ośrodkiem mormońskiego Kościoła Jezusa Chrystusa Świętych w Dniach Ostatnich. Przywódca kościoła Joseph Smith Jr. (1805 – 1844) w roku 1844 został zamordowany w stolicy hrabstwa – Carthage.
W hrabstwie swoją siedzibę miała utopijna społeczność Icarians pod przewodnictwem Emile Baxter, która przybyła do Nauvoo w 1849. Założone przez nią winnice dziś są podstawą dla najstarszych wytwórni win w stanie Illinois.
Demografia.
Według spisu z 2000 roku hrabstwo zamieszkuje 20 121 osób, które tworzą 8069 gospodarstw domowych oraz 5607 rodzin. Gęstość zaludnienia wynosi 10 osób/km2. Na terenie hrabstwa jest 8909 budynków mieszkalnych o częstości występowania wynoszącej 4 budynków/km2. Hrabstwo zamieszkuje 98,68% ludności białej, 0,20% ludności czarnej, 0,18% rdzennych mieszkańców Ameryki, 0,23% Azjatów, 0,02% mieszkańców wysp Pacyfiku, 0,13% ludności innej rasy oraz 0,56% ludności wywodzącej się z dwóch lub więcej ras, 0,52% ludności to Hiszpanie, Latynosi lub inni.
W hrabstwie znajduje się 8069 gospodarstw domowych, w których 30,50% stanowią dzieci poniżej 18. roku życia mieszkające z rodzicami, 58,90% małżeństwa mieszkające wspólnie, 7,60% stanowią samotne matki oraz 30,50% to osoby nie posiadające rodziny. 26,90% wszystkich gospodarstw domowych składa się z jednej osoby oraz 13,80% żyje samotnie i ma powyżej 65. roku życia. Średnia wielkość gospodarstwa domowego wynosi 2,45 osoby, a rodziny 2,96 osoby.
Przedział wiekowy populacji hrabstwa kształtuje się następująco: 24,60% osób poniżej 18. roku życia, 7,10% pomiędzy 18 a 24 rokiem życia, 25,50% pomiędzy 25 a 44 rokiem życia, 24,50% pomiędzy 45 a 64 rokiem życia oraz 18,30% osób powyżej 65 roku życia. Średni wiek populacji wynosi 40 lat. Na każde 100 kobiet przypada 94,20 mężczyzn. Na każde 100 kobiet powyżej 18 roku życia przypada 90,20 mężczyzn.
Średni dochód dla gospodarstwa domowego wynosi 36 654 USD, a średni dochód dla rodziny wynosi 44 457 dolarów. Mężczyźni osiągają średni dochód w wysokości 31 095 dolarów, a kobiety 20 680 dolarów. Średni dochód na osobę w hrabstwie wynosi 17 478 dolarów. Około 5,40% rodzin oraz 8,30% ludności żyje poniżej minimum socjalnego, z tego 9,90% poniżej 18. roku życia oraz 8,20% powyżej 65. roku życia.
Religia.
W 2010 roku 25,9% populacji hrabstwa było członkami związków wyznaniowych klasyfikowanych jako protestantyzm głównego nurtu, na czele ze Zjednoczonym Kościołem Metodystycznym (9,7%). Inne większe związki wyznaniowe tego nurtu chrześcijaństwa to: Kościół Ewangelicko-Luterański w Ameryce (6,7%), Kościół Prezbiteriański USA (3,3%) i Zjednoczony Kościół Chrystusa (2,7%). 
Protestanci ewangelikalni z członkostwem na poziomie 14,1% stanowili drugą co do wielkości grupę, w tym głównie: Kościoły Chrystusowe (6,1%), bezdenominacyjni (3,4%) i Zbory Boże (2,1%). Kościół katolicki skupiający 8% populacji w 5 kościołach, jest drugim co do wielkości związkiem wyznaniowym w hrabstwie. Ponad 5% jest członkami społeczności mormońskiej, co jest najwyższym odsetkiem w stanie Illinois. 
Z innych zauważalnych związków wyznaniowych Niezależne Fundamentalne Kościoły Ameryki posiadają 3 zbory.

</doc>
<doc id="979789" url="https://pl.wikipedia.org/wiki?curid=979789" title="Paul Best">
Paul Best

Paul Joseph Best (ur. 10 lipca 1939 w Bridgeport) – amerykański profesor studiów euroazjatyckich na Wydziale Nauk Politycznych Uniwersytetu Stanowego Southern Connecticut w New Haven. Jest wiceprezydentem Lemko Association (Lemko-Sojuz) oraz członkiem Carpathian Institute i Carpatho-Rusyn Society (USA).
Syn Josepha i Pauliny z domu Perun. Studia magisterskie (M.A.) ukończył na Fordham University New York oraz ekonomiczne (B.A.) na Fairfield University, Connecticut. Specjalizuje się w dziedzinie polityki geostrategicznej w tym zagadnienia północno-wschodniej Azji; Rosja, Korea, Japonia, Chiny i USA oraz historia i polityka Polski, Ukrainy, Słowacji w tym Karpato-Rusi. Prowadzi zajęcia fakultatywne na uniwersytetach w USA i Kanadzie, współpracuje z Uniwersytetem Jagiellońskim. W latach 1969–1992 był redaktorem kwartalnika "The Polish Review".
Od roku 1965 systematycznie zajmuje się studiami rusińskimi. Prof. Best jest autorem licznych monografii i prac badawczych nad pochodzeniem Słowian wschodnich zamieszkujących Europę Centralną w obszarze Karpat. W swoich badaniach koncentruje się nad zagadnieniem problematyki możliwości wyodrębnienia oraz kształtowania się obok istniejących obecnie dużych narodów wschodniosłowiańskich a mianowicie Rosjan, Białorusinów i Ukraińców, czwartego narodu o proweniencji karpatorusińskiej.
Przodkowie prof. Besta pochodzą z Łemkowszczyzny.

</doc>
<doc id="979790" url="https://pl.wikipedia.org/wiki?curid=979790" title="Antoni Trzaskowski">
Antoni Trzaskowski

Antoni Feliks Trzaskowski (ur. 6 kwietnia 1941 w Karczewie) – polski piłkarz, grający jako obrońca; reprezentant Polski.
Kariera sportowa.
Przez długi czas związany z Legią Warszawa, w barwach której grał w latach 1961–73, rozgrywając 218 meczów ligowych (ogółem 295), zdobywając 3 gole. W reprezentacji Polski zaliczył 1 występ.
Od 13 listopada 1966 do 19 listopada 1972 rozegrał 159 pełnych występów, tj. zagrał we wszystkich kolejnych meczach Legii w tym okresie.
26 maja 2007 został włączony do Galerii Sław Legii.

</doc>
<doc id="979791" url="https://pl.wikipedia.org/wiki?curid=979791" title="Tomás Estrada Palma">
Tomás Estrada Palma

Tomás Estrada Palma (ur. 9 lipca 1832, zm. 4 listopada 1908) – prezydent Kuby, jeden z przywódców ruchu powstańczego przeciwko Hiszpanom 1868-1878, prezydent 1875 (zwierzchnik władz powstańczych) i od 20 maja 1902 do 28 września 1906.
Życiorys.
Generał wojsk powstańczych, w latach 1877-1882 przebywał w niewoli hiszpańskiej, następnie udał się na emigrację. Od 1895 do 1902 był przedstawicielem ruchu niepodległościowego Kuby w Stanach Zjednoczonych. W 1906 wzrost opozycji skłonił go do wezwania na pomoc armii amerykańskiej.

</doc>
<doc id="979793" url="https://pl.wikipedia.org/wiki?curid=979793" title="Galeria Sław Legii Warszawa">
Galeria Sław Legii Warszawa

Galeria Sław Legii – grupa szczególnie zasłużonych piłkarzy i działaczy klubu Legia Warszawa, wybierana przez działaczy drużyny.
Galeria Sław jest cały czas otwarta. Jej członkami są:

</doc>
<doc id="979795" url="https://pl.wikipedia.org/wiki?curid=979795" title="Witold Odrobina">
Witold Odrobina

Witold Odrobina (ur. 15 sierpnia 1971, zm. 23 listopada 2021) – polski dziennikarz radiowy i telewizyjny.
Życiorys.
Radio.
Wieloletni dziennikarz RMF FM. Gospodarz wielu audycji między innymi "Szewski kwadrans", "Przykładaniec", "Osada Wirakocza". Po odejściu z RMF FM Marcina Wrony prowadził razem z Marcinem Jędrychem program "JW23". W każde ferie pracował przy Olimpiadzie FM. Prowadził również satyryczną audycję weekendową pod tytułem "Wiódł ślepy kulawego", w którym to programie razem z Jerzym Skoczylasem komentował wydarzenia minionego tygodnia.
W 1999 został sieciowym reporterem rozgłośni. Na antenie RMF FM codziennie pojawiały się jego relacje z różnych miejsc i wydarzeń. Nadawał nie tylko z Krakowa, ale także z wielu zakątków Polski. Był także w specjalnej kapitule, która 1 maja 2006 roku, proklamowała na warszawskim Placu Defilad IV RP oraz był współautorem słynnych prowokacji (np: "prostowanie" krzywej wieży w Toruniu, "Luksusowy" przystanek MPK w Rzeszowie czy "Koncert ciszy" w opolskim Amfitearze). Często brał udział w nietypowych akcjach, np. "porywanie" autobusów z pasażerami i zawiezienie ich do sklepu na darmowe świąteczne zakupy (m.in. w Łodzi i Bielsku-Białej). Relacjonował m.in. Rajd New Zealand, Inwazję Mocy i wiele innych.
Prowadzący wielu koncertów i imprez muzycznych w całej Polsce. Był "etatowym" oblatywaczem żółto-niebieskiego śmigłowca RMF FM, z którego relacjonował nie tylko powódź stulecia w 1997, ale również wiele innych akcji, od drogowych począwszy, na koncertowo-happeningowych skończywszy (m.in. "Wyścig Spokoju", czy "Inwazje Mocy" i "Koncertowe Lato"). Odszedł z RMF FM w październiku 2006 roku.
Pracował potem w Antyradiu, gdzie razem z Przemysławem Frankowskim, a później (w kwietniu 2008, przez tydzień z Marzeną Rogalską) prowadził poranny program "KurrAnty", i autorski "Wito Pyto". Wcześniej (od 2 stycznia 2007 do 1 stycznia 2008), razem z Przemysławem Frankowskim był gospodarzem audycji pod tytułem "Antyradio Machina". Z Antyradia odszedł 9 maja 2008.
Od maja 2008 do czerwca 2009 był gospodarzem porannej audycji "Po bandzie" w Polskim Radiu Euro. Od listopada 2013 do czerwca 2015 prowadził w dni powszednie program "Odrobina Krakowa" w radiu KRK FM oraz poranny program stacji. Od września 2017 prowadził program "Co niesie dzień" w Radiu Kraków.
Telewizja.
Od kwietnia 2007 na antenie TV4 prowadził program "Czułe Dranie".
Od 21 października 2007 (do zdjęcia programu z anteny) był reporterem programu TVN "Studio Złote Tarasy". W styczniu 2008 roku relacjonował na antenie TVN przebieg Wielkiej Orkiestry Świątecznej Pomocy we Wrocławiu, którą po raz pierwszy w historii "wspólnie" pokazywały TVN i TVP.
Na antenie TVN Warszawa prowadził codzienny autorski program pt. "Odrobina Miasta" oraz cotygodniowy magazyn "Serial w wielkim mieście", oraz np. wakacyjny, wyjazdowy program rozrywkowo-poradniczy pt. "Dwa dni wolnego", pokazujący mniej znane zakątki Polski oraz formy weekendowej aktywności. Od września 2011 roku na antenie TVN Turbo prowadził program "Odrobina Polski".
Współpracował także z kanałem TVN Discovery Historia. W 2017/18 dla Wirtualnej Polski oraz WP.TV prowadził cykl "Odrobina Więcej Polski" w którym realizował różne tematy: społeczne, komunikacyjne i interwencyjne z kraju z tym relacje LIVE. Współpracował z TVN TURBO, gdzie zajmował się motoryzacją oraz tworzył materiały dla małopolska.telewizja.pl. Bardzo często prowadził koncerty, eventy, konferencje i spotkania, brał udział w tworzeniu spotów reklamowych, oraz materiałów TV, video, był aktywnym lektorem i konferansjerem.
Zmarł 23 listopada 2021 w wieku 50 lat. Urna z prochami została złożona 30 listopada 2021 na cmentarzu parafialnym w Brzeziu.

</doc>
<doc id="979797" url="https://pl.wikipedia.org/wiki?curid=979797" title="Kolonia Morawa">
Kolonia Morawa



</doc>
<doc id="979799" url="https://pl.wikipedia.org/wiki?curid=979799" title="Kamienica Stanisława Rostkowskiego w Warszawie">
Kamienica Stanisława Rostkowskiego w Warszawie

Kamienica Stanisława Rostkowskiego – zabytkowa kamienica znajdująca się w warszawskiej dzielnicy Ochota, przy Alejach Jerozolimskich 99.
Opis.
Wzniesiona około roku 1911 według projektu szkockiego architekta Artura Gurneya. Sześciopiętrowa, wybudowana w duchu wczesnego modernizmu, otrzymała elementy dekoracji posecesyjnej. Frontowa część domu wzniesiona została na rzucie podkowy, tworząc podwórze otwarte od strony Alej Jerozolimskich, od których jest odzielone parterowym budynkiem portierni. Drugie podwórze ma tradycyjny ukła zamknięty.
Podczas powojennej odbudowy kamienica została przekształcona, jednak mimo to typologicznie stanowi zredukowany do jednej parceli wariant zabudowy redanowej, lansowanej we Francji w początkach XX wieku.
W 1991 budynek został wpisany do rejestru zabytków.
Inne informacje.
Na podwórku kamienicy kręcono jedną ze scen czołówki serialu "Miodowe Lata" (ujęcie, w którym główni bohaterowie wchodzą do klatki schodowej, a następnie pojawia się tytuł odcinka).

</doc>
<doc id="979800" url="https://pl.wikipedia.org/wiki?curid=979800" title="Thomas Buffel">
Thomas Buffel

Thomas Buffel (ur. 19 lutego 1981 w Brugii) – piłkarz belgijski grający na pozycji ofensywnego pomocnika.
Kariera klubowa.
Buffel jest wychowankiem małego klubu wywodzącego się z jego rodzinnej miejscowości Ruddervoorde. Następnie trafił do bardziej znanego Cercle Brugge. W drużynie tej jednak nie zdołał zadebiutować w lidze belgijskiej i w 1999 roku trafił do holenderskiego Feyenoordu. Przez rok terminował w tamtejszej szkółce, a następnie na 2 lata został wypożyczony do drugoligowego Excelsioru Rotterdam, będącego filią Feyenoordu. W Excelsiorze spisywał się na tyle dobrze (strzelił 27 bramek), że wrócił do Feyenoordu. W Eredivisie zadebiutował 10 września 2002 w wygranym 4:1 meczu z Excelsiorem, a w kolejnym meczu z FC Twente (5:1) zdobył 2 gole. Szybko wywalczył więc miejsce w wyjściowej jedenastce i sezon 2002/2003 zakończył z 18 bramkami na koncie i 3. miejscem w lidze. W kolejnym, czyli 2003/2004, zdobył 15 goli, wystąpił w rozgrywkach Pucharu UEFA i ponownie zajął 3. pozycję. Latem 2004 trenerem zespołu został Ruud Gullit, który zmienił Berta van Marwijka. Wtedy powstał konflikt pomiędzy Gullitem i Buffelem i Belg już po pół roku odszedł z zespołu.
W styczniu 2005 Buffel podpisał 4,5-roczny kontrakt ze szkockim Rangers, który zapłacił za niego 2,3 miliona funtów. W Rangersach zadebiutował w meczu Pucharu Szkocji przeciwko Celtikowi, przegranym 1:2. Z czasem wskoczył do podstawowej jedenastki i do końca sezonu strzelił 5 goli w 18 spotkaniach Scottish Premier League. Został mistrzem Szkocji, a do tego dołożył triumf w Puchar Ligi Szkockiej. Sezon 2005/2006 nie był tak udany dla Rangersów jak poprzedni i zajęli oni dopiero 3. miejsce w lidze (29 meczów, 4 gole Thomasa) i odpadli w 1/8 finału Ligi Mistrzów. Na początku roku 2007 Buffel doznał kontuzji i 9 lutego przeszedł operację kolana, która wyeliminowała go z gry do końca sezonu 2006/2007. W kolejnym sezonie rozegrał tylko jedno spotkanie w Scottish Premier League. Dlatego też latem 2008 postanowił odejść do Cercle Brugge. W 2009 roku został zawodnikiem klubu KRC Genk. Karierę kończył w sezonie 2018/2019 jako zawodnik SV Zulte Waregem.
Kariera reprezentacyjna.
W reprezentacji Belgii Buffel zadebiutował 12 października 2002 w wygranym 1:0 wyjazdowym meczu z Andorą. Natomiast swojego pierwszego gola w kadrze zdobył w kwietniu 2003 w wygranym 3:1 meczu z Polską. Ma za sobą występy w eliminacjach do Euro 2004 oraz MŚ 2006, był też pewnym punktem kadry w kwalifikacjach do Euro 2008.

</doc>
<doc id="979803" url="https://pl.wikipedia.org/wiki?curid=979803" title="Derventa">
Derventa

Derventa (cyr. Дервента) – miasto w Bośni i Hercegowinie, w Republice Serbskiej, siedziba gminy Derventa. W 2013 roku liczyło 11 076 mieszkańców.
W mieście rozwinął się przemysł spożywczy, drzewny oraz obuwniczy.

</doc>
<doc id="979804" url="https://pl.wikipedia.org/wiki?curid=979804" title="Sondheim vor der Rhön">
Sondheim vor der Rhön

Sondheim vor der Rhön, Sondheim v.d.Rhön – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Ostheim vor der Rhön. Leży na pograniczu Rhön i Grabfeldu, około 15 km na północ od Bad Neustadt an der Saale.
Dzielnice.
W skład gminy wchodzą dwie dzielnice: Sondheim vor der Rhön, Stetten.
Oświata.
W gminie znajduje się 50 miejsc przedszkolnych (z 42 dziećmi).

</doc>
<doc id="979805" url="https://pl.wikipedia.org/wiki?curid=979805" title="Alojzy Siwecki">
Alojzy Siwecki

Alojzy Siwecki (ur. 25 marca 1912 w Haliczu, zm. 1988) – artysta malarz.
Życiorys.
W latach 1932–1937 studiował malarstwo na Akademii Sztuk Pięknych w Krakowie, w latach 1932–1937 u Władysława Jarockiego i Fryderyka Pautscha. Stypendium umożliwiło mu studia w Rzymie. Po powrocie do kraju został asystentem w Krakowskiej ASP. W roku 1948 został mianowany adiunktem. W roku 1954 otrzymał nominację na zastępcę profesora. Począwszy od pierwszej wystawy okręgowej w Krakowie w 1945 prace Siweckiego znajdowały się na wszystkich wystawach w Krakowie. W roku 1955 Siwecki otrzymał dyplom honorowy Towarzystwa Przyjaciół Sztuk Pięknych w Krakowie. W tym roku otrzymał także Złoty Krzyż Zasługi oraz Medal 10-lecia Polski Ludowej. Wystawiał także poza Krakowem, w Rzeszowie a nawet w Jaśle (w ocalałej Sali gimnastycznej Gimnazjum) w roku 1959 wspólnie z innym malarzem Romanem Hegerem, gdzie odwiedził kolegę ze studiów Stanisława Witowskiego-Iskrzyniaka też malarza. Po wojnie był profesorem na Akademii Sztuk Pięknych w Krakowie. W latach 80. wywiad z A. Siweckim przeprowadziła telewizja Kraków. Obecnie dużo jego obrazów znajduje się na aukcjach dzieł sztuki.

</doc>
<doc id="979806" url="https://pl.wikipedia.org/wiki?curid=979806" title="Ostheim vor der Rhön">
Ostheim vor der Rhön

Ostheim vor der Rhön, Ostheim v. d. Rhön – miasto w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, siedziba wspólnoty administracyjnej Ostheim vor der Rhön. Leży na pograniczy Grabfeldu i Rhön, ok. 15 km na północ od Bad Neustadt an der Saale, nad rzeką Streu, przy drodze B285 i zabytkowej linii kolejowej Fladungen – Mellrichstadt.
Dzielnice.
W skład miasta wchodzą następujące dzielnice: Oberwaldbehrungen, Thüringer Hütte i Urspringen
Współpraca.
Miejscowość partnerska:

</doc>
<doc id="979807" url="https://pl.wikipedia.org/wiki?curid=979807" title="Ornament wstęgowo-cęgowy">
Ornament wstęgowo-cęgowy



</doc>
<doc id="979808" url="https://pl.wikipedia.org/wiki?curid=979808" title="CDB Sevilla">
CDB Sevilla



</doc>
<doc id="979809" url="https://pl.wikipedia.org/wiki?curid=979809" title="Dzwonnik z Notre Dame II">
Dzwonnik z Notre Dame II

Dzwonnik z Notre Dame II (ang. "The Hunchback of Notre Dame II", 2002) – amerykański film animowany, sequel filmu "Dzwonnik z Notre Dame" z 1996 roku.
Wersja polska.
W wersji polskiej udział wzięli:
W pozostałych rolach:
Wersja polska: Studio Sonica
Reżyseria: Krzysztof Kołbasiuk
Dialogi polskie: Elżbieta Łopatniukowa
Nagranie piosenek: STUDIO BUFFO
Opieka artystyczna: Magdalena Snopek
Produkcja polskiej wersji językowej: DISNEY CHARACTER VOICES INTERNATIONAL, INC.
Piosenki:
Kierownictwo muzyczne: Marek Klimczuk
Teksty piosenek: Filip Łobodziński

</doc>
<doc id="979810" url="https://pl.wikipedia.org/wiki?curid=979810" title="Przegrupowanie Beckmanna">
Przegrupowanie Beckmanna

Przegrupowanie Beckmanna - reakcja chemiczna przegrupowania oksymów do amidów katalizowana przez kwasy. Została odkryta przez niemieckiego chemika Ernsta Otto Beckmanna w 1886 r. Cykliczne oksymy przegrupowują do laktamów. 
Powyższa reakcja cykloheksanonu jest jednym z najważniejszych przykładów przegrupowania Beckmanna, ponieważ otrzymany kaprolaktam jest wykorzystywany w przemyśle do produkcji Nylonu 6.
Odczynnik Beckmanna katalizujący reakcję składa się z kwasu octowego, kwasu solnego oraz bezwodnika octowego. Można także stosować kwas siarkowy lub kwas fosforowy. W przemysłowej produkcji laktamów jako katalizatora najczęściej używa się kwasu siarkowego, który można łatwo zobojętnić roztworem amoniaku. Powstały siarczan amonu stanowi popularny nawóz sztuczny.
Mechanizm.
W wyniku działania protonu H+ na cząsteczkę oksymu, powstaje jon oksoniowy, a grupa R' znajdująca się w położeniu trans (anti) wobec grupy hydroksylowej -OH migruje do atomu azotu tworząc przejściowy kompleks, który poprzez odłączenie i ponowne przyłączenie cząsteczki wody przechodzi w formę enolową amidu.
Katalizatory tej reakcji poprzez przyłączenie się do grupy -OH przekształcają ją w grupę odchodzącą. W przypadku użycia kwasów Lewisa, np. PCl5 grupą odchodzącą będzie OPCl4.
Migracji do azotu ulega zawsze grupa znajdująca się w położeniu trans względem grupy -OH
Na podstawie badań, in silico opracowano mechanizm uwzględniający rolę cząsteczek rozpuszczalnika. Przegrupowanie oksymu acetonu w odczynniku Beckmanna przebiega z udziałem trzech cząsteczek kwasu i jednego protonu (przedstawionego jako jon oksoniowy). W stanie przejściowym prowadzącym do jonu iminowego (σ-kompleks), grupa metylowa w reakcji skoordynowanej migruje ku atomowi azotu, wypierając grupę hydroksylową, która z protonem pochodzącym od jonu oksoniowego tworzy cząsteczkę wody. Atom tlenu grupy hydroksylowej w tym etapie stabilizują trzy cząsteczki kwasu octowego. Powstała cząsteczka wody atakuje elektrofilowy atom węgla, w wyniku czego proton przyłącza się z powrotem do cząsteczki kwasu. Cząsteczkę wody koordynują trzy cząsteczki kwasu oraz jon iminowy. Ostatecznie proton pochodzący od jonu oksoniowego przyłączany jest przez atom azotu, tworząc nietrwały kation ulegający izomeryzacji do amidu, odłączający proton z grupy hydroksylowej.
Obliczenia przeprowadzone w obecności jonu hydroniowego i 6 cząsteczek wody dały taki sam rezultat, jednak jeśli migrującym podstawnikiem jest grupa fenylowa, w mechanizmie reakcji oksymu acetofenonu ze sprotonowanym kwasem octowym przybierają one strukturę π-kompleksu.
W reakcji z oksymem cykloheksanonu, wzmożone naprężenie pierścienia daje trzeci mechanizm reakcji, wedle którego kaprolaktam powstaje w jednym etapie, nie tworząc struktury przejściowej π-kompleksu ani σ-kompleksu.
Przegrupowanie Beckmanna wobec chlorku cyjanurowego.
Przegrupowanie Beckmanna może być także katalizowane chlorkiem cyjanurowym wobec chlorku cynku. Przykładowo z cyklododekanonu otrzymuje się w ten sposób laktam stanowiący monomer w produkcji nylonu 12.
Mechanizm tej reakcji opiera się na cyklu katalitycznym, gdzie chlorek cyjanurowy aktywuje grupę hydroksylową poprzez reakcję aromatycznego podstawienia nukleofilowego. Produkt reakcji jest wypierany przez kolejną cząsteczkę reaktanta w przejściowym kompleksie Meisenheimera.
Degradacja Beckmanna.
Jeśli oksym zawiera czwartorzędowy atom węgla w pozycji trans (anti) względem grupy hydroksylowej, zachodzi reakcja uboczna degradacji, tworząca nitryle:
W poniższej reakcji donorem fluoru jest DAST:

</doc>
<doc id="979811" url="https://pl.wikipedia.org/wiki?curid=979811" title="Korbinian Brodmann">
Korbinian Brodmann

Korbinian Brodmann (ur. 17 listopada 1868 w Liggersdorf, zm. 22 sierpnia 1918 w Monachium) – niemiecki lekarz neurolog, jeden z twórców cytoarchitektoniki ludzkiego mózgu, najbardziej znany z podziału kory mózgu na 47 pól (nazwanych później polami Brodmanna).
Życiorys.
Urodził się w 1868 roku w Liggersdorf. Jego rodzicami byli rolnik Joseph Brodmann (1834–?) i jego żona Sophie z domu Benkler (1842–1887). Miał starszą siostrę Verenę, zamężną Bosch (1866–1939). Uczęszczał do szkoły elementarnej w rodzinnej miejscowości, następnie uczył się przez dwa lata w szkole w Überlingen, przez rok w gimnazjum w Sigmaringen i kolejne sześć lat w gimnazjum w Konstancji. Latem 1889 otrzymał świadectwo dojrzałości.
Studiował medycynę na Uniwersytecie Ludwika i Maksymiliana w Monachium, Uniwersytecie Juliusza i Maksymiliana w Würzburgu, Uniwersytecie Fryderyka Wilhelma w Berlinie oraz Uniwersytecie Albrechta i Ludwika we Fryburgu. Studia te ukończył w 1895 roku. Następnie studiował za granicą, w Lozannie, po czym wrócił do Monachium i w tamtejszej klinice uczył się psychiatrii u Grasheya. W 1896 podjął pracę asystenta w Klinice Neurologicznej w Alexanderbad u Oskara Vogta. Pod jego wpływem postanowił skoncentrować się na neurologii. W 1898 roku doktoryzował się w Lipsku po przedstawieniu pracy na temat „przewlekłego stwardnienia wyściółki” („chronische Ependymsklerose”).
Od marca 1898 do czerwca 1900 pracował jako lekarz asystent w Klinice Psychiatrycznej Uniwersytetu w Jenie u Ottona Binswangera, a potem, od lipca 1900 do sierpnia 1901, w Miejskim Przytułku dla Chorych Umysłowo we Frankfurcie u Emila Sioli, gdzie miał możliwość pracy z Alois Alzheimerem. Od sierpnia 1901 do października 1910 roku asystent w Instytucie Neurologii Uniwersytetu w Berlinie, jako asystent Oskara Vogta.
3 kwietnia 1917 ożenił się z Margarete Franke (1898–1918). W 1918 urodziła im się córka Ilse, późniejsza żona Joachima von Sanderslebena.
1 kwietnia 1918 został kierownikiem oddziału topograficzno-anatomicznego Instytutu w Monachium. Niedługo potem zachorował na zapalenie płuc, nieoczekiwanie powikłane posocznicą. Zmarł 22 sierpnia 1918. Pochowany został na cmentarzu w Forst. Wspomnienia o nim napisali Vogt, Spielmeyer, Schwartz, Fleischer, Kraepelin, Nissl, Holmgren i Cole
Opisywany był jako człowiek wszechstronnych zainteresowań, introwertyk. Vogt w prywatnej korespondencji wyjawił, że u Brodmanna rozpoznano (Gaupp, Knauer) paranoję.
Dorobek naukowy.
W 1909 ukazała się klasyczna praca Brodmanna "Vergleichende Lokalisationslehre der Grosshirnrinde in ihren Prinzipien dargestellt auf Grund des Zellenbaues", w której zaproponował podział kory mózgowej na pola cytoarchitektoniczne. W 1925 ukazało się drugie wydanie tego dzieła; w 1985 reprint, a w 1994 pierwsze tłumaczenie na język angielski (Laurence Garey). Podział Brodmanna jest najpopularniejszym i stosowanym do dziś podziałem kory mózgowej, a wyróżnione w nim pola określa się jako pola Brodmanna.

</doc>
<doc id="979813" url="https://pl.wikipedia.org/wiki?curid=979813" title="Willmars">
Willmars

Willmars – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Ostheim vor der Rhön. Leży w Rhön, około 20 km na północ od Bad Neustadt an der Saale. Gmina graniczy z Turyngią.
Dzielnice.
W skład gminy wchodzą trzy dzielnice: Filke, Völkershausen i Willmars.
Polityka.
Wójtem jest Reimund Voß (SPD/Wolna Grupa Wyborców). Jego poprzednikiem do 2002 był Wolf Pittorf ze Związku Obywatelskiego.
Oświata.
W gminie znajduje się 25 miejsc przedszkolnych (z 26 dziećmi).

</doc>
<doc id="979815" url="https://pl.wikipedia.org/wiki?curid=979815" title="Pole Brodmanna">
Pole Brodmanna



</doc>
<doc id="979817" url="https://pl.wikipedia.org/wiki?curid=979817" title="Kiseljak">
Kiseljak

Kiseljak – miasto w Bośni i Hercegowinie, w Federacji Bośni i Hercegowiny, w kantonie środkowobośniackim, siedziba gminy Kiseljak. Jest położone na północny wschód od Sarajewa i na południe od Zenicy. W 2011 roku liczyło 3554 mieszkańców, z czego większość stanowili Chorwaci.

</doc>
<doc id="979820" url="https://pl.wikipedia.org/wiki?curid=979820" title="Perła w koronie">
Perła w koronie

Perła w koronie – polski film historyczno-obyczajowy z 1971 roku w reżyserii Kazimierza Kutza, drugie ogniwo tryptyku śląskiego tego samego reżysera, na które składały się także "Sól ziemi czarnej" (1969) oraz "Paciorki jednego różańca" (1979). Film, oparty na autentycznych wydarzeniach, ukazuje losy górników strajkujących przeciwko zamknięciu należącej do niemieckich przedsiębiorców kopalni węgla kamiennego w polskiej części Górnego Śląska w latach 30. XX wieku. "Perła w koronie" została pozytywnie przyjęta przez krytyków oraz widzów, zdobywając szereg nagród na międzynarodowych festiwalach (między innymi w Panamie oraz Mediolanie), a także otrzymując Grand Prix Lubuskiego Lata Filmowego.
Fabuła.
Akcja filmu toczy się w sierpniu 1934 roku w polskiej (tj. wschodniej) części Górnego Śląska. Kopalnia węgla kamiennego „Zygmunt”, należąca wciąż do niemieckich przedsiębiorców, ma zostać zlikwidowana. Górnicy pod przywództwem Huberta Sierszy, w obawie o utratę pracy, ogłaszają strajk okupacyjny. Młody górnik Jaś, mąż i ojciec, pomimo obaw zostaje ze strajkującymi kolegami. Nieugięty zarząd kopalni chce zbyć strajkujących, obiecując ugodę z przywódcami strajku, jeśli górnicy opuszczą teren kopalni. Jednak na wieść o strajku przed terenem kopalni wiecują rodziny górników, wśród nich były powstaniec śląski Erwin. Siersza wysyła Grudnioka, członka komitetu strajkowego do Warszawy z prośbą o interwencję rządu polskiego. Grudniok jednak informuje Erwina po swym powrocie, że rząd nie może wpłynąć na właściciela kopalni, który jest Niemcem.
W akcie desperacji górnicy ogłaszają strajk głodowy. Ponieważ dyrekcja kopalni nie godzi się na ustępstwa, policja próbuje zaprowadzić porządek, tłumiąc demonstrację rodzin strajkujących. Jednakże górnicy przekazują zarządowi jasny komunikat, iż nie wyjdą z kopalni, nawet gdyby została ona zalana. Ostatecznie dyrekcja godzi się na ustępstwa. Ubrudzeni, wyczerpani górnicy wychodzą na powierzchnię, po czym podpisują ugodę z dyrekcją. Strajkujących pod kopalnią witają stęsknione rodziny. Skrajnie wycieńczony Jaś w swojej chałupie zmywa z siebie osad węgielny z pomocą oddanej mu żony Wichty.
Obsada.
"Źródło: filmpolski.pl"
Produkcja.
Po sukcesie "Soli ziemi czarnej" Kazimierz Kutz zabrał się za stworzenie kolejnego filmu opowiadającego dzieje Ślązaków z perspektywy historycznej. Za inspirację dla reżysera "Perły w koronie" posłużył autentyczny strajk w kopalni Giesche w 1937 roku, w którym brały udział 3 tysiące górników. Wbrew obietnicy danej strajkującym zarząd oryginalnej kopalni doprowadził do jej likwidacji i zatopienia. W "Perle w koronie" Kutz kontynuował swój rozbrat z kulturą mieszczańską na rzecz odwołania się do wartości reprezentowanych przez kulturę plebejską: „Moją niemal maniakalną ideą jest szukanie pewnych określonych tradycji; także w "Perle w koronie" ta sprawa obchodzi mnie najgoręcej”.
Mimo że Krzysztof Zanussi po przeczytaniu scenariusza przekonywał Kutza, że „z tego nie da się nic zrobić”, reżyser "Soli" kontynuował realizację swego projektu, zachowując zarazem większą samodyscyplinę. Kutz zdecydował, że kopalnia, w której odbywa się strajk, zostanie zbudowana nie w łódzkim atelier, lecz w cechowni Kopalni Węgla Kamiennego „Wieczorek” na katowickim Nikiszowcu. Ekipa filmowa zabiegała dodatkowo o udostępnienie jednego ze śląskich kościołów na potrzeby kilku scen filmu. Jednak katowicki biskup Herbert Bednorz stanowczo odmówił współpracy z Kutzem, argumentując iż „polska policja nigdy nie biła demonstrantów w kościele”. W zaistniałej sytuacji sceny przemocy policjantów wobec osób zgromadzonych w kościele zrealizowano na terenie gminy ewangelickiej.
Ciężar dramaturgiczny filmu spoczywał na roli Sierszy, którego odgrywał Ślązak Franciszek Pieczka, wywodzący się z rodziny górniczej. Natomiast w roli Wichty Kutz obsadził amatorkę Łucję Kowolik, niegdysiejszą koleżankę Olgierda Łukaszewicza. Do obsady "Perły w koronie" dołączył również Jan Englert, odtwórca roli dowódcy powstańczego z "Soli ziemi czarnej". Zarówno główni strajkujący bohaterowie, jak i statyści byli malowani czarną sadzą, aby przypominali posągi. Codziennie na planie zdjęciowym zużywano około 600 kg sadzy. W rolę statystów zaangażowano 300 żołnierzy i kadrę oficerską 15 Pułku Wojsk Obrony Wewnętrznej z Prudnika. Pieśń o „górnikach suchotnikach” Kutz napisał specjalnie na potrzeby filmu, aby aktorzy nie musieli wykonywać "Międzynarodówki", która była pierwotnie śpiewana przez strajkującą obsadę kopalni Giesche.
Za zdjęcia do "Perły w koronie" odpowiadał Stanisław Loth. Z jego pomocą Kutz zastosował w filmie płaską inscenizację, a więc sposób fotografowania przestrzeni, który wytwarza wrażenie „wytracenia perspektywy”. Aleksander Zalewski podkreślał, że bohaterowie filmu na kolejnych planach „zlewają się ze sobą oraz z przestrzenią, w której występują w ten sposób, że wydaje się, iż stanowią jedną płaszczyznę. Dzięki temu filmowe kadry Kutza budzą skojarzenia z ikonografią”.
Wydanie.
27 stycznia 1972 roku "Perła w koronie" miała premierę w kinach. W lutym 2018 roku w Katowicach odbyła się premiera odrestaurowanej cyfrowo kopii "Perły w koronie". Za rekonstrukcję cyfrową filmu odpowiadało Studio Filmowe „Kadr”, a jej koszty, opiewające na blisko pół miliona złotych, pokryły między innymi Polski Instytut Sztuki Filmowej oraz Ministerstwo Kultury i Dziedzictwa Narodowego.
Odbiór.
Do 15 lutego 1972 roku w samych kinach katowickich "Perła w koronie" zgromadziła około 150 tysięcy widzów, choć w obiegu znajdowało się tylko pięć kopii.
Film został pozytywnie przyjęty przez polskich krytyków. Zygmunt Kałużyński z czasopisma „Polityka” uznał film Kutza za arcydzieło, zwracając uwagę na nowatorski sposób przedstawiania etosu górniczego: „Film traktuje robotnika nie tylko jako »nową siłę obywatelską zgłaszającą rewindykacje«, jak go przedstawiała sztuka socjalistyczna, [...], ale wydobywa też wrażliwość zasługującą na wszystko, co miewali mieszkańcy pałaców: urok życia, promienność otoczenia, ciepło erotyzmu”. Zdaniem Kałużyńskiego "Perła w koronie" przewyższała artystycznie "Sól ziemi czarnej". Władysław Orłowski z pisma „Dialog” cenił reżysera za szczerość przekazu: „Dla Kutza folklor śląski nie jest egzotyką ani stylizacją między innymi dlatego, że stanowi dlań kraj lat dziecinnych. To powrót dojrzałego twórcy do obyczaju, muzyki, gwary, kostiumu, gadek i klechd ludowych, które towarzyszyły jego dzieciństwu i poznawaniu świata”. Wojciech Wierzewski podkreślał na łamach „Tygodnika Kulturalnego”, że reżyser odkrywa w swych bohaterach: „nieuczoną mądrość ludzi prawych, bezinteresowność i poświęcenie w dniach walki, upór i wytrwałość w domaganiu się słusznych i należnych człowiekowi praw – wszystko to zachowuje swoje dzisiejsze brzmienie”. Ewelina Nurczyńska-Fidelska z pisma „Odgłosy” stwierdzała, że „"Perła w koronie" jest niewątpliwie jednym z najpiękniejszych filmów o ludzkiej solidarności, o walce człowieka z samym sobą, z naturą własną i naturą ziemi, o walce w imię najświętszych praw”.
Bardziej sceptyczny wobec "Perły w koronie" był Krzysztof Teodor Toeplitz, pisząc na łamach „Miesięcznika Literackiego”, iż reżyser instrumentalnie pomija perspektywę państwa polskiego: „Ani przez chwilę nie widzimy tu nikogo, kto by reprezentował centralną władzę polską ani nawet polską administrację, jeśli nie liczyć oddziałów policji otaczających strajkującą kopalnię”. Toeplitz krytykował również promowanie przez reżysera patriarchalnego modelu rodziny, ze zdumieniem zauważając, że „w rodzinie narysowanej przez Kutza nie do pomyślenia jest jakikolwiek z kłopotów trapiących dzisiejsze społeczeństwo, a więc »konflikt pokoleń« czy »konflikt płci« wynikający z dążeń emancypacyjnych kobiet”. Gracjana Miller z „Żołnierza Wolności” jako wadę "Perły w koronie" wskazywała sztuczność gwary śląskiej używanej przez bohaterów oraz niezręczną scenę erotyczną, jednak ceniła film za to, że „Kutz z wyczuciem potrafi scenę rozładować, a jednocześnie spotęgować wrażenie”. Rafał Marszałek z „Literatury” był odmiennego zdania na temat sceny erotycznej, podkreślając przy tym, że "Perła w koronie" sprawdza się jako „film o strajku, a jednocześnie opowieść miłosna. Miłość nie ta z plakatu: nie pastelowy chłopiec z błękitnooką dziewczyną, w czułym uścisku sprzymierzeni. Miłość u Kutza zawsze jest w zawieszeniu, w napięciu, w oczekiwaniu”.
Znaczenie.
Rangę filmu po latach podkreślała Maria Lipok-Bierwiaczonek w „Kwartalniku Filmowym”, twierdząc, iż reżyser przywrócił "Perłą w koronie" godność Ślązakom, zmuszając ich do refleksji nad własną zaniedbaną kulturą:
pokazał samym Ślązakom ich własną ziemię, pokazał fragment historii, znanej jednym lepiej, innym gorzej, uzmysłowił wartość i koloryt obyczaju. „Potrząsnął” trochę zapracowanymi i zajętymi codziennością ziomkami, skłonił do refleksji, zachęcił, żeby sami szukali dalej wokół siebie znaków swojej rodzimej kultury. Dowartościował gwarę (a dotąd naśmiewano się z niej, tępiono w szkole). Zaoferował klucz do śląskiego kodu kulturowego.
W podobnym stylu wypowiadał się Andrzej Gwóźdź, który podkreślał, że:
Kutz stworzył Śląsk na nowo, bo zobaczył to, czego inni nie dostrzegali (albo nie tak widzieli): frapujące piękno biedaszybów dających schronienie bezrobotnym, księżycowy pejzaż towarzyszący Jasiowi w drodze z kopalni do domu, urodę rytuału powitania ojca po szychcie w domu, wyłaniającą się z mroku kopalni czarną maź… Zobaczył i uczynił z tego miarę wyobraźni o tym skrawku świata zarówno dla swoich, którzy ten świat zamieszkiwali, jak i dla obcych.

</doc>
<doc id="979825" url="https://pl.wikipedia.org/wiki?curid=979825" title="Žepče">
Žepče

Žepče – miasto w Bośni i Hercegowinie, w Federacji Bośni i Hercegowiny, w kantonie zenicko-dobojskim, siedziba gminy Žepče. W 2013 roku liczyło 5460 mieszkańców, z czego większość stanowili Boszniacy.
Położone jest między Dobojem a Zenicą. Zostało założone przez bośniackiego króla Stefana Tomaszevicia Kotromanicia w 1458 roku.

</doc>
<doc id="979827" url="https://pl.wikipedia.org/wiki?curid=979827" title="Saal an der Saale">
Saal an der Saale

Saal an der Saale, Saal a.d.Saale – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, siedziba wspólnoty administracyjnej Saal an der Saale. Leży w Grabfeldzie, około 10 km na wschód od Bad Neustadt an der Saale, nad rzeką Soława Frankońska, przy drodze B279 i linii kolejowej Bad Neustadt an der Saale – Bad Königshofen im Grabfeld.
Dzielnice.
W skład gminy wchodzą dwie dzielnice: Saal an der Saale i Waltershausen.
Polityka.
Wójtem od 2002 jest Georg Böhm, jego poprzednikiem był Jürgen Stengel. Rada gminy składa się z 12 członków:

</doc>
<doc id="979828" url="https://pl.wikipedia.org/wiki?curid=979828" title="Stanisław Bergman">
Stanisław Bergman

Stanisław Wojciech Bergman (ur. 13 kwietnia 1862 w Krośnie, zm. 28 sierpnia 1930 tamże) – malarz zamieszkały w Krośnie na przełomie XIX i XX wieku.
Życiorys.
W latach 1879–1885 studiował w Szkole Sztuk Pięknych w Krakowie pod kierunkiem Jana Matejki. Od 28 października 1885 roku studiował w Akademii Sztuk Pięknych w Monachium pod kierownictwem Otto Seitza i Sandora Wagnera. W latach 1887–1890 doskonalił swe umiejętności na oddziale kompozycyjnym. Lata 1909–1918 spędził w Wiedniu. Tam też przyznano mu stypendium naukowe. 
Po pobycie za granicą zamieszkał w Krośnie w willi zaprojektowanej dla niego przez architekta Jana Sasa-Zubrzyckiego i tu zmarł w 1930 roku. Został pochowany na Starym Cmentarzu w Krośnie.
Był stryjem Stanisława Bergmana (1885–1958), majora rezerwy WP.
Obrazy Stanisława Bergmana znajdują się obecnie na Ekspozycji Muzeum Podkarpackiego w Krośnie. Do najbardziej znanych dzieł należą: „Syn marnotrawny” oraz „Stanisław Oświęcim przy zwłokach Anny Oświęcimówny”.

</doc>
<doc id="979829" url="https://pl.wikipedia.org/wiki?curid=979829" title="Stanisław Godziński">
Stanisław Godziński

Stanisław Godziński (ur. 22 sierpnia 1939 w Pewli Wielkiej) – polski mongolista i tybetolog, ambasador RP w Mongolii (1991–1995), profesor Uniwersytetu Warszawskiego.
Życiorys.
W 1962 ukończył studia na Uniwersytecie Warszawskim, broniąc pracy magisterskiej "Postopozycje we współczesnym języku mongolskim" napisanej pod kierunkiem Stanisława Kałużyńskiego.
Od 1962 był pracownikiem macierzystej uczelni, kolejno jako asystent (1962–1965), starszy asystent (1965–1971). W 1970 obronił pracę doktorską "Sufiksy imienne we współczesnym języku mongolskim" napisaną pod kierunkiem Stanisława Kałużyńskiego i od 1971 pracował na macierzystej uczelni jako adiunkt. W 1984 habilitował się na podstawie pracy "Język średniomongolski: słowotwórstwo, odmiana wyrazów, składnia", w 1986 został mianowany docentem. W latach 1991–1995 był ambasadorem RP w Mongolii, w latach 1997-2004 kierownikiem Zakładu Turkologii i Ludów Azji Środkowej Uniwersytetu Warszawskiego (UW), w 1999 mianowany profesorem UW.
Jest autorem wielu publikacji popularnonaukowych i specjalistycznych.
Wybrane publikacje.
Poniższa lista publikacji podana jest za Who is Who w Polsce:

</doc>
<doc id="979831" url="https://pl.wikipedia.org/wiki?curid=979831" title="Großeibstadt">
Großeibstadt

Großeibstadt – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Saal an der Saale. Leży w Grabfeldzie, około 15 km na zachód od Bad Neustadt an der Saale, nad rzeką Soława Frankońska, przy drodze B279 i linii kolejowej Bad Neustadt an der Saale – Bad Königshofen im Grabfeld.
Dzielnice.
W skład gminy wchodzą dwie dzielnice: Großeibstadt, Kleineibstadt.
Oświata.
W gminie znajduje się 75 miejsc przedszkolnych (z 60 dziećmi) oraz szkoła podstawowa (18 nauczycieli, 346 uczniów).

</doc>
<doc id="979832" url="https://pl.wikipedia.org/wiki?curid=979832" title="Bitwa o South Mountain">
Bitwa o South Mountain

Bitwa o South Mountain (określana też niekiedy jako bitwa o przełęcz Boonsboro) – starcie zbrojne, które miało miejsce 14 września 1862 roku podczas wojny secesyjnej na przełęczach pasma South Mountain w pobliżu miejscowości Boonsboro w stanie Maryland. Walcząca po stronie Skonfederowanych Stanów Ameryki i dowodzona przez generała Roberta E. Lee Armia Północnej Wirginii została zmuszona do wycofania się przez unijną Armię Potomaku dowodzoną przez generała George'a B. McClellana.
Znaczenie bitwy o South Mountain jest często przyćmione krwawą bitwą nad Antietam, która miała miejsce trzy dni później i gdzie zginęło 23 tysiące żołnierzy. Mimo to, bitwa o South Mountain odegrała kluczową rolę w ustaleniu wyniku nieudanej inwazji generała Roberta Lee na północ we wrześniu 1862 roku. Kampania Armii Północnej Wirginii w Maryland została powstrzymana nie pod Antietam, ale właśnie na przełęczach w masywie gór South Mountain.
Tło wydarzeń.
Po zwycięstwie w drugiej bitwie pod Manassas w sierpniu 1862 roku generał Robert Lee postanowił przenieść front wojny na północ, gdzie miał nadzieję zdobyć zaopatrzenie i żywność dla swojej armii, a także wykorzystać malejące poparcie dla wojny w tym regionie. Lee wierzył, że dłuższa kampania na północy może zmusić Anglię i Francję do uznania Skonfederowanych Stanów Ameryki za niezależne państwo i skłonić Unię do zawarcia traktatu pokojowego.
Armia generała Lee przekroczyła rzekę Potomak 4 września 1862 roku i skierowała się na północ. Ostatecznie rozlokowała się w okolicy miasta Frederick, gdzie Lee przygotował i wydał Rozkaz specjalny 191, szczegółowo opisujący plan podziału armii na pięć części. Trzy oddziały, dowodzone przez generałów Thomasa "Stonewalla" Jacksona, Johna G. Walkera i Lafayette McLawsa miały udać się w kierunku Harpers Ferry w Wirginii Zachodniej, gdzie kilka dni później otoczyły i zdobyły garnizon Unii w bitwie o Harpers Ferry. Czwarta część pod wodzą generała Jamesa Longstreeta miała wyruszyć w kierunku Boonsboro, a następnie Hagerstown. Wreszcie piąta, pod dowództwem generała Daniela Harvey Hilla, miała osłaniać tyły armii oraz strzec przełęczy w paśmie South Mountain.
Gdy plan wszedł w życie armia Potomaku dowodzona przez generała George'a B. McClellana wkroczyła na tereny wokół Frederick opuszczone przez konfederatów. Szczęśliwym zbiegiem okoliczności jeden z żołnierzy Unii znalazł w polu paczkę cygar owiniętą w kopię rozkazu specjalnego 191 wydanego przez generała Lee. To odkrycie pozwoliłoby McClellanowi zaatakować Lee, gdy jego siły były wciąż podzielone. Jednak McClellan zmarnował 18 godzin.
Przebieg bitwy.
Bitwa o South Mountain rozpoczęła się 14 września 1862 roku, gdy konfederaci otworzyli ogień na zbliżające się oddziały Unii w pobliżu przełęczy Foxa i Turnera. Walka w tych regionach trwała przez cały dzień. Wieczorem generał Lee świadomy, że skrzydła konfederatów są osłabione i że grozi mu otoczenie przez oddziały wroga nakazał swoim siłom wycofać się pod osłoną nocy. W czasie walk w pobliżu przełęczy Foxa zostali śmiertelnie ranni między innymi generał Unii Jesse L. Reno oraz generał konfederatów Samuel Garland. W bitwie uczestniczyli również dwaj przyszli prezydenci Stanów Zjednoczonych: Rutherford Hayes i William McKinley.
Tymczasem bardziej na południe generał William B. Franklin dowodzący oddziałem Unii nadciągnął z pobliskiej miejscowości Jefferson do przełęczy Cramptona. Mimo że jego oddział miał liczebną przewagę nad wojskami Konfederacji w stosunku 10:1, Franklin długo rozważał sytuację taktyczną i zaatakował dopiero około południa.
Zaatakowani konfederaci zaczęli wycofywać się przez przełęcz, jednak wkrótce nadciągnęła im z pomocą brygada dowodzona przez generała Howella Cobba. Jednak liczące 1300 żołnierzy odwody konfederatów były niewystarczające i mimo bohaterskiego oporu zostały rozgromione w ciągu kilkunastu minut. 
Gdy przełęcz Cramptona została zdobyta, Franklin nakazał swoim oddziałom rozbić obóz na noc. Gdyby jego atak rozpoczął się wcześniej, mógłby on podążyć za wycofującymi się oddziałami konfederatów, rozdzielając od siebie podzielone i zdezorganizowane części armii generała Lee i pozwalając McClellanowi zaatakować każdą z nich osobno. Armia McClellana miałaby zdecydowaną przewagę i jej zdecydowane zwycięstwo mogłoby doprowadzić do zakończenia wojny. Atak ten nie został jednak ponowiony, a konfederaci dzień później zdobyli garnizon federalny w Harpers Ferry, biorąc do niewoli ponad 12 tysięcy żołnierzy Unii.
Po bitwie.
Gdy armia federalna zdobyła przełęcz i zajęła pozycje po tej samej stronie góry co konfederaci, Lee uświadomił sobie, że jego kampania musi się zakończyć. Nakazał swoim generałom wycofanie się w kierunku Sharpsburga i zajęcie tam pozycji obronnych w przypadku gdyby wojska Unii kontynuowały natarcie. Następnie planował wycofać się do Wirginii.
Jednak po przekroczeniu strumienia Antietam Lee dowiedział się o sukcesie swoich oddziałów w Harpers Ferry i zmienił zdanie. Zdecydował się przeorganizować swoje oddziały i stawić czoła McClellanowi. W ten sposób 17 września 1862 roku doszło do krwawej bitwy nad Antietam.
Bitwa o South Mountain była ważna z kilku powodów. Pozbawiła ona konfederatów (choćby tymczasowo) nadziei na udaną kampanię na północy. Mimo że konfederaci uniknęli natychmiastowego rozgromienia, zostali zmuszeni do obrony swoich pozycji nad Antietam Creek, co drogo ich kosztowało i zmusiło do odwrotu do Wirginii.
Z kolei dla wojsk Unii bitwa o South Mountain była kolejną zmarnowaną szansą. Gdyby generałowie Unii mieli więcej determinacji i koordynacji, mogli pod South Mountain zdecydowanie rozgromić armię konfederatów i być może doprowadzić do wcześniejszego zakończenia wojny secesyjnej.
Tereny, na których rozgrywała się bitwa o South Mountain zostały objęte są ochroną jako park stanowy South Mountain.

</doc>
<doc id="979833" url="https://pl.wikipedia.org/wiki?curid=979833" title="Gmach Ministerstwa Komunikacji">
Gmach Ministerstwa Komunikacji

Gmach Ministerstwa Komunikacji – modernistyczny biurowiec przy ulicy Tytusa Chałubińskiego 4/6 w Warszawie, wzniesiony w latach 1929–1931 zaprojektowany przez Rudolfa Świerczyńskiego. Rozbudowany według projektu Bohdana Pniewskiego w latach 1948–1950. Siedziba Ministerstwa Infrastruktury.
Opis.
Projekt wykonał Rudolf Świerczyński dla Ministerstwa Robót Publicznych. Ostatecznie stał się siedzibą Ministerstwa Komunikacji, które przejęło zadania Ministerstwa Robót Publicznych po jego likwidacji. 
Budynek sytuowany na rzucie odwróconej litery „T” otrzymał długą fasadę z dziewiętnastoma osiami. Dwukondygnacyjny portyk posiada kwadratowe filary. Elewację wyłożono płytkami z klinkieru oraz czarnym, szlifowanym bazaltem. Budynek posiada częściowo zachowany wystrój wnętrz – między innymi hol frontowy i Salę Konferencyjną. Obiekt jest dziełem architektury z pogranicza funkcjonalizmu i półmodernizmu przy czym zachowuje klasycystyczne proporcje bryły.
W latach 1948–1950 budynek został rozbudowany przez Bohdana Pniewskiego.
W budynku mieści się także Główna Biblioteka Komunikacyjna.

</doc>
<doc id="979838" url="https://pl.wikipedia.org/wiki?curid=979838" title="Wülfershausen an der Saale">
Wülfershausen an der Saale

Wülfershausen an der Saale, Wülfershausen a.d.Saale – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Saal an der Saale. Leży w Grabfeldzie, około 9 km na zachód od Bad Neustadt an der Saale, nad rzeką Soława Frankońska, przy drodze B279 i linii kolejowej Bad Neustadt an der Saale – Bad Königshofen im Grabfeld.
Dzielnice.
W skład gminy wchodzą dwie dzielnice: Eichenhausen, Wülfershausen an der Saale.
Oświata.
W gminie znajduje się 72 miejsc przedszkolnych (z 64 dziećmi).

</doc>
<doc id="979839" url="https://pl.wikipedia.org/wiki?curid=979839" title="Makak czubaty">
Makak czubaty

Makak czubaty, czarny makak czubaty, czubaty pawian ("Macaca nigra") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae).
Zasięg występowania.
Makak czubaty występuje endemicznie w północnym Celebes (wschodni kraniec północnej, półwyspowej części) oraz na wyspach Manado Tua i Talisei; introdukowany na wyspę Pulau Bacan (Moluki) w 1867 roku.
Gęstość występowania makaków czubatych na wyspie Bacan jest wyższa niż na Sulawesi (odpowiednio 4,9 grup/km² ze średnią wielkością grupy 24,9 os. // 3,9 grup/km², średnio liczących 20 osobników).
Na Sulawesi grupy makaków czubatych można spotkać na terenie rezerwatów Tangkoko DuaSudara (w tym miejscu wyspy jest ich najwięcej), Gunung Ambang, Gunung Manembonembo oraz na terenie parku narodowego Bunaken Marine.
Taksonomia.
Gatunek po raz pierwszy naukowo opisał w 1822 roku francuski zoolog Anselme Gaëtan Desmarest nadając mu nazwę "Cynocephalus niger". Jako miejsce typowe odłowu holotypu Desmarest wskazał „jedną z wysp archipelagu indyjskiego” (), uściślone do wyspy Pulau Bacan, na Molukach, w Indonezji.
"M. nigra" należy do grupy gatunkowej "silenus". "M. nigra" jest genetycznie i morfologicznie podobny do "M. nigrescens", a w Parku Narodowym Bogani Nani Wartabone w dolnym biegu rzeki Onggak Dumoga stwierdzono strefę przenikania między tymi gatunkami. Autorzy "Illustrated Checklist of the Mammals of the World" uznają ten za gatunek monotypowy.
Morfologia.
Długość ciała (bez ogona) samic 44,5–55 cm, samców 50–57 cm, długość ogona 1,5–2,5 cm; masa ciała samic 5,5–8 kg, samców 10,2–13 kg. Czarne, dość długie futro, szczątkowy ogon, twarz czarna, u młodych różowa, modzele pośladkowe jasnoróżowe. Na głowie charakterystyczny czub dorastający do 10 cm. 
Tryb życia.
Żyje w parach lub małych grupach, głównie na ziemi, osobniki młode i samice z dziećmi chronią się na drzewach. Wszystkożerny, żywi się głównie owocami, chętnie łowi drobne zwierzęta w rzekach i morzu. W stadach panuje równouprawnienie, żadna płeć nie dominuje. Młode osiągają dojrzałość w wieku trzech lat, nie wiadomo ilu lat dożywają na wolności.

</doc>
<doc id="979840" url="https://pl.wikipedia.org/wiki?curid=979840" title="Dżungla (film)">
Dżungla (film)

(ang. "The Wild") – amerykańsko-kanadyjski film animowany z 2006 roku w reżyserii Steve’a „Spaz” Williamsa. Produkcją zajęła się wytwórnia Walt Disney Pictures. W oryginalnej, angielskiej wersji filmu głosu Lwowi Sebastianowi użyczył światowej sławy kanadyjski aktor i reżyser Kiefer Sutherland.
Fabuła "Dżungli" jest podobna do filmu "Madagaskar", jednak jego produkcja rozpoczęła się wcześniej.
Fabuła.
W nowojorskim Central Park Zoo lew Sebastian bawi dorastającego syna Franka opowieściami o trudach życia w dżungli, z której rzekomo pochodzi. Jak każdy ojciec chce wychować syna na twardego mężczyznę. Do tej pory nie wychodziło mu to jednak najlepiej. Gdy w wyniku splotu nieprzewidzianych okoliczności Franek trafia na pokład statku płynącego do Afryki, zrozpaczony ojciec i grupa jego przyjaciół: żyrafa Bożenka, wiewiórka Benek, anakonda Krzysiek i miś koala Bazyl, ruszają mu z pomocą.
Wersja polska.
Wersja polska: Sun Studio
Reżyseria: Marek Robaczewski
Dialogi i teksty piosenek: Jan Jakub Wecsile
Kierownictwo muzyczne: Marek Klimczuk
Piosenki śpiewali: Piotr Gogol, Adam Krylik, Krzysztof Pietrzak, Michał Rudaś, Jakub Szydłowski
Realizacja nagrań muzycznych: Przemysław Nowak
Dźwięk i montaż: Michał Skarżyński
Kierownictwo produkcji: Beata Jankowska
Opieka artystyczna: Maciej Eyman
Wystąpili:
oraz
Piosenki: "Dobry mam dzień" i "Dobry mam dzień. Repryza" w wykonaniu zespołu: Piotr Gogol, Adam Krylik, Krzysztof Pietrzak, Michał Rudaś i Jakub Szydłowski
Produkcja polskiej wersji językowej: Disney Character Voices International, Inc.

</doc>
<doc id="979844" url="https://pl.wikipedia.org/wiki?curid=979844" title="Sól ziemi czarnej">
Sól ziemi czarnej

Sól ziemi czarnej – polski film historyczny z 1969 roku w reżyserii Kazimierza Kutza, pierwsza część tzw. tryptyku śląskiego, obejmującego również filmy "Perła w koronie" (1971) i "Paciorki jednego różańca" (1979). Film ukazuje losy Gabriela (Olgierd Łukaszewicz), jednego z siedmiu braci Basistów, którzy spontanicznie dołączają do drugiego powstania śląskiego w roku 1920. W trakcie walk Gabriel zakochuje się w niemieckiej sanitariuszce, co komplikuje jego stosunek do zrywu powstańczego.
W "Soli ziemi czarnej" Kutz zawarł wątek autobiograficzny (jego ojciec uczestniczył w trzecim powstaniu śląskim), a treść filmu wynikła ze starannej lektury literatury poświęconej Śląskowi, na podstawie której powstał autorski scenariusz. Kluczowa dla całości filmu okazała się scena przyśniona przez Kutza, w której Gabriel przenosi umierającego brata do kościoła. Za realizację "Soli ziemi czarnej" odpowiadał Zespół Filmowy „Wektor”, a zdjęcia do filmu nakręcił Wiesław Zdort.
"Sól ziemi czarnej" została pozytywnie przyjęta przez krytyków, zdobyła również cztery nagrody przyznawane podczas Lubuskiego Lata Filmowego, w tym Złote Grono. Film zebrał pochwały za styl artystyczny oraz za patriotyczną wymowę, natomiast nieliczne głosy krytyczne dotyczyły uproszczonego tła historycznego powstań śląskich. W 1970 "Sól ziemi czarnej" stała się oficjalnym polskim kandydatem do rywalizacji o 43. rozdanie Oscara w kategorii najlepszego filmu nieanglojęzycznego.
Fabuła.
Akcja filmu rozgrywa się w czasie drugiego powstania śląskiego, w roku 1920. Wychowany w patriarchalnej rodzinie Gabriel, najmłodszy z siedmiu braci Basistów, zamierza wziąć udział w powstaniu tak jak jego starsi bracia. Wyprasza u ojca zgodę na uczestnictwo w zrywie. Ojciec udziela swoim synom błogosławieństwa do walki, wymierzając im razy dyscypliną.
Rozpoczyna się walka, w której ginie jeden z braci Basistów. Gabriel, pośpiesznie przenosząc brata do kościoła, upada pod ciężarem martwego ciała. Ucieka przed Niemcami przez zakrystię, gdzie zastaje niemiecką sanitariuszkę mierzącą do niego z karabinu. Wpatrując się w nią, odbiera jej broń i ucieka, jednak zakochany w niej pragnie ujrzeć dziewczynę jeszcze raz. W tym celu przemyka w przebraniu do siedziby niemieckiego dowództwa i szpitala, gdzie spotyka się z nią ponownie.
Trwają walki. Gabriel wraca do powstańców, którzy szykują się do odparcia kontrataku ze strony Niemców. Powstańcom atakowanym przez niemiecką piechotę i wozy pancerne przybywa z pomocą Polak z Krakowa, młody porucznik Sowiński, który przywozi ze sobą armatę. Przez pewien czas odpiera ataki nieprzyjaciela, lecz ginie od zbłąkanej kuli. Powstańcy wycofują się, lecz zostają otoczeni przez Niemców, którzy urządzają masakrę Ślązaków. Gabriel również zostaje ranny, lecz sanitariuszki wynoszą go na noszach pod granicę niemiecko-polską, gdzie czekają nań trzej pozostali ocalali bracia.
Produkcja.
Reżyser "Soli ziemi czarnej", Kazimierz Kutz, na pomysł nakręcenia filmu wpadł z desperackich pobudek. Kutz jako filmowiec zarabiał jedynie dwa tysiące ówczesnych złotych, mieszkając na dodatek u brata cierpiącego na schizofrenię. Jak później relacjonował, cierpiał na brak weny twórczej: „Wiedziałem, że to jest ostatnia runda, ostatnia chwila, żeby się zbuntować”. Dlatego też Kutz, myśląc o doświadczeniach swojego ojca – uczestnika trzeciego powstania śląskiego, na nowo zgłębił literaturę poświęconą Śląskowi. Pomysł na film stał się bardziej klarowny, kiedy Kutzowi przyśniła się scena opisywana następująco przez Aleksandrę Klich:
W świetle poranka między jawą i snem słyszy głuchą kanonadę. Kościół, strach. Widzi odbicie kolorowego witraża na podłodze, w tej barwnej mazi ucieka dwóch braci. Jeden upada. Spod jego ciała wypływa strużka krwi. Drugi brat zarzuca rannego na plecy i niesie go przez kościół. Do świątyni wpadają żołnierze w niemieckich mundurach.
Bodźcem dla zamysłu filmowego filmu Kutza była rodzinna legenda o wuju, który jako młodzieniec uczestniczył w powstaniu i uratowany został przez „cztery młode dziewczyny”, dzięki którym przedostał się ranny do Sosnowca na polską stronę. W filmie znalazło się też autobiograficzne przedstawienie patriarchalnego domu Gabriela, którego pierwowzorem była rodzina dziadka Kutza. Jak mówił we wspomnieniach reżyser: „"Solą ziemi czarnej" chciałem się przyczynić do powstania artystycznej mitologii Śląska, nobilitującej kulturalnie ten region”.
Prace nad scenariuszem skończyły się latem 1968 roku, kiedy „wyrzygawszy ten cały drut kolczasty, śląski drut”, Kutz wyjechał do Warszawy ze swoim scenariuszem. Ten jednak został wykpiony przez tamtejsze środowiska artystyczne; Stanisław Dygat pisał: „To samobójstwo, koniec Kazia”. Komisja Ocen Filmów i Scenariuszy zupełnie nie zrozumiała kontekstu filmu, a Ludwik Starski na jej posiedzeniu twierdził, że powstań śląskich nigdy nie było i potraktował scenariusz jako fikcję literacką. Janusz Wilhelmi dodawał, że Kutz powinien raczej pisać scenariusze aniżeli robić filmy. Aby uwiarygodnić swój scenariusz, Kutz pojechał na Śląsk i poprosił literata Wilhelma Szewczyka, aby ten pomógł mu dojść do generała Jerzego Ziętka. Pozytywna opinia tego ostatniego, wyrażona na kolejnym posiedzeniu komisji, wystarczyła do rozpoczęcia prac nad filmem.
W głównej roli Gabriela Basisty obsadzony został Olgierd Łukaszewicz. Kutz zobaczył go przedtem w filmie "Dancing w kwaterze Hitlera", a jakkolwiek sam film cenił nisko, Łukaszewicz uosabiał w oczach reżysera akuratną dla swego dzieła naiwność. Aby aktor wczuł się w rolę Gabriela podczas sceny z umierającym bratem, Kutz w roli tego ostatniego obsadził brata Olgierda, operatora filmowego Jerzego Łukaszewicza. Większe problemy z rolą miał Jan Englert obsadzony w roli Erwina, gdyż w przeciwieństwie do znającego gwarę śląską Olgierda Łukaszewicza umiał posługiwać się jedynie polskim stylizowanym na śląską mowę. Jednak reszta obsady aktorskiej – głównie ucieleśniająca powstańców – była starannie przyuczana do nauki gwary śląskiej. Kutz twierdził, że „gdybyśmy odebrali im [Ślązakom] ich język, odebralibyśmy i duszę”. Do grania roli śląskich powstańców i niemieckiego Grenzschutzu zaangażowano około 250 żołnierzy i kadrę oficerską 15 Pułku Wojsk Obrony Wewnętrznej z Prudnika. Na czas nagrywania prudniccy żołnierze byli zakwaterowani w koszarach w Chorzowie. Reżyser zaangażował do filmu – w charakterze parodystycznym – także Daniela Olbrychskiego, który swoją epizodyczną, jakby Wajdowską rolą straceńczego ułana miał uosabiać „śmieszną, elitarną legendę szlachecką” niezrozumiałą dla Ślązaków.
Operatorem zdjęć do "Soli ziemi czarnej" był Wiesław Zdort, który po latach przyznawał, że czerpał inspirację dla warstwy estetycznej filmu z amerykańskiego kina lat 60. XX wieku – „epoki dzieci kwiatów, kontrkultury, narkotyków”. Scena, w której Gabriel wbiega do kościoła w poszukiwaniu ukochanej, została zaaranżowana tak, aby twarz głównego bohatera sprawiała wrażenie pomalowanej w barwne plamy (ze względu na odbicie w niej światła z witraży prześwietlonych słońcem). Zdort podkreślał, że zamierzał nakręcić ową scenę, „jakby była wizją narkotyczną, przeżyciem, które bohatera porazi swoją intensywnością”.
Za plenery do "Soli ziemi czarnej" posłużyły Katowice (Nikiszowiec, dzielnica Szopienice, Ewangelicki Kościół Zbawiciela przy ulicy ks. bp. H. Bednorza oraz Huta Uthemanna), Świętochłowice (Lipiny, Chropaczów, Kolonia Marcina), Ruda Śląska (Osiedle Karmańskie), Bytom oraz Siemianowice. Gotowy film miał prapremierę 29 stycznia 1970 roku w Katowicach, natomiast 6 marca odbyła się właściwa premiera w kinach polskich.
Wydanie.
Premiera kinowa "Soli ziemi czarnej" odbyła się 6 marca 1970 roku; poprzedzała ją prapremiera 29 stycznia tego samego roku w Katowicach i była dystrybuowana w podwójnym pokazie z animowanymi "Rytmami Śląska" produkcji Studia Filmów Rysunkowych. W 2003 roku "Sól ziemi czarnej" została wydana na płytach DVD nakładem warszawskiego wydawnictwa Propaganda. W 2010 roku film Kutza stał się częścią pakietu, w skład którego wchodziły także "Perła w koronie" oraz "Paciorki jednego różańca" tego samego reżysera, w ramach serii wydawniczej "Arcydzieła Polskiego Kina" opublikowanej przez Wydawnictwo Telewizji Kino Polska. W czerwcu 2017 roku rozpoczęto proces rekonstrukcji cyfrowej "Soli ziemi czarnej", który został zwieńczony powtórną premierą filmu 27 listopada tego samego roku w Kinoteatrze Rialto w Katowicach.
Odbiór.
"Sól ziemi czarnej" została bardzo dobrze przyjęta przez polską krytykę filmową. Rafał Marszałek na łamach „Współczesności” doceniał w filmie zdroworozsądkowość perspektywy: „zamiast fascynacji straceńczym gestem odnajdujemy w filmie Kutza afirmację życia, pochwałę twardości, prostoty”. Aleksander Jackiewicz z „Życia Literackiego” chwalił kadry „przypominające płótna średniowiecznych malarzy [...]. Dominują kolory ciemnoczerwone, sepiowe. [...] Stąd autentyzm pleneru i przedmiotów”. Aleksander Ledóchowski z podziwem pisał, iż u Kutza „powstanie jest bardziej sprawą biologiczną niż światopoglądową [...], której nie można usunąć z krwi, która przechodzi z ojca na syna, która zawsze daje o sobie znać”. Jan Kłossowicz w recenzji dla „Współczesności” postawił operatora Wiesława Zdorta w jednym rzędzie obok pejzażystów Rafała Malczewskiego oraz Bronisława Wojciecha Linkego. W recenzjach pojawiały się również porównania filmu Kutza do "Matki" (1926) Wsiewołoda Pudowkina oraz "Ziemi" (1930) Ołeksandra Dowżenki, w których plebejskie doświadczenia nabierały podobnie uniwersalnego charakteru.
Pojawiały się również głosy dezaprobaty. W recenzji dla „Miesięcznika Literackiego” z 1970 roku Krzysztof Teodor Toeplitz zarzucił filmowi przedstawienie powstań śląskich jako zrywu propolskiego, choć zdaniem Toeplitza były przede wszystkim ruchem separatystycznym:
Dla reżysera tego filmu powstania śląskie to tylko i jedynie odruch tęsknoty za Polską i polskością. W rzeczywistości wyglądało to inaczej. Tęsknocie za Polską u jednych – tęsknocie, dla której Kutz znajduje zresztą piękną, poetycką metaforę w polskim krajobrazie, barwnym i zielonym, zestawionym z czernią ziemi śląskiej, w widoku łąk i polskich Tatr, które jawią się marzącemu o polskości chłopcu – towarzyszył również u innych odruch separatyzmu, którego instytucjonalny przekaz pozostał przecież w funkcjonującym aż do uchwalenia kwietniowej Konstytucji odrębnym śląskim sejmie.
Jan F. Lewandowski w 2000 roku stawiał podobny zarzut: „W filmie nie znajdujemy tragedii regionu rozrywanego wojną domową, gdy Górnoślązacy polscy i niemieccy stawali z bronią przeciwko sobie. Takiej perspektywy widzenia Kutz nie dopuszcza”. Ilona Copik w 2014 roku usprawiedliwiała jednak optykę przyjętą przez reżysera bijącą z filmu nadzieją, iż „śląskość, pozbawiona brzemienia pogranicznego skomplikowania, zyska uznanie w rzeczywistości PRL-u”.
Mimo wspomnianych uwag Lewandowski w 2012 roku przyznał, iż "Sól ziemi czarnej" „zderza polską tradycję romantyczną ze śląskim pragmatyzmem”, a fragmenty komediowe – ze scenami poważnymi, w wyniku czego powstała „mitologizująca, lecz niesłychanie sugestywna wizja Górnego Śląska”. Również Adam Garbicz stwierdził, że „z dialogami, mówionymi gwarą w sposób znakomicie naturalny”, ale również ze „wspaniałą plastyką” kadrów oraz „porywającym rytmem montażowym wydarzeń” film Kutza okazał się „najwspanialszym pod względem emocjonalnym poematem patriotycznym kina”. W retrospektywnym tekście Marszałek dodawał, że "Sól ziemi czarnej" była jednym z pierwszych prawdziwie proletariackich filmów polskich, wyróżniającym się na tle sztucznej twórczości socrealistycznej oraz postszlacheckiego etosu polskiej szkoły filmowej. Tadeusz Sobolewski określił film Kutza mianem arcydzieła, które „łączy w sobie sagę rodzinną i liryczne wyznanie”, a jednocześnie harmonijnie zestawia ze sobą tradycje rewolucyjne i konserwatywne.
Znaczenie.
"Sól ziemi czarnej" stanowiła punkt zwrotny w biografii Kazimierza Kutza, który odtąd zaczął szczególnie zgłębiać historię swojego regionu pochodzenia. „Ten pierwszy w polskiej kinematografii udany film o Górnym Śląsku jako małej ojczyźnie mógł pozostać ewenementem, czymś w rodzaju okazu z archiwalnej półki polskiego kina” – pisał historyk kina Andrzej Gwóźdź. "Sól ziemi czarnej" okazała się jednak zaledwie pierwszą częścią tzw. tryptyku śląskiego, który dopełniły "Perła w koronie" (1971) oraz "Paciorki jednego różańca" (1979). "Perła w koronie" ukazuje heroiczny strajk górników (w tym również braci Basistów) przeciwko likwidacji znajdującej się w granicach Polski, lecz zarządzanej przez Niemców śląskiej kopalni w połowie lat trzydziestych. "Paciorki jednego różańca" ironicznie domykają trylogię, gdyż ich akcja przenosi w czasie do lat siedemdziesiątych epoki Edwarda Gierka, kiedy trwa likwidacja górniczego osiedla Giszowca, w którym mieszkali niegdyś powstańcy śląscy. Tematyka Śląska powracała również w filmach spoza trylogii: opowieści o śląskim podziemiu doby hitlerowskiej okupacji Polski "Na straży swej stać będę" (1983) oraz męczeńskiej rekonstrukcji strajku górników w kopalni „Wujek” podczas stanu wojennego "Śmierć jak kromka chleba" (1994).

</doc>
<doc id="979847" url="https://pl.wikipedia.org/wiki?curid=979847" title="Freeride">
Freeride

Freeride – nieformalna dyscyplina sportów ekstremalnych, bardzo podobna do dyscypliny downhill, polegająca na zjazdach przy pomocy specjalnego, przystosowanego do tego roweru. W ostatnich latach rozwija się błyskawicznie i stała się najbardziej popularną dyscypliną kolarstwa ekstremalnego.
Wyrażenie „freeride” stosowane jest również w windsurfingu, snowboardzie, narciarstwie do określenia ekstremalnej „jazdy” w trudnym terenie – duże zafalowanie, poza przygotowanymi trasami. W przypadku sportów zimowych zazwyczaj w stromym terenie wysokogórskim po dziewiczych trasach. W tym znaczeniu freeride traktowany jest jako osobna dyscyplina snowboardowa, w przeciwieństwie do freestyle'u, czyli ewolucji wykonywanych na specjalnie przygotowanym do tego stoku.
Zjazdy najczęściej odbywają się na górskich szlakach, leśnych przełajach, opuszczonych kamionkach czy dawnych poligonach wojskowych.
Freeride w Polsce od roku 2003 stał się popularny. Formalnie rozgrywaną odmianą freeride jest "slopestyle".
Rowery.
Rower przeznaczony do tego sportu wymaga bardzo wytrzymałej ramy, przynajmniej jednego amortyzatora o dużym skoku, szerokich opon, dobrego przełożenia napędu i w wytrzymałych wielokomorowych obręczy. Rowery tego typu noszą nazwę "hardtail" (w przypadku sztywnych ram) lub po prostu (z ang.) "freeride bike" i pierwotnie były zmodyfikowanymi rowerami downhillowymi.
Dzisiejszy rower freerideowy od downhillowego odróżnia się mniejszym skokiem zawieszenia, krótszą bazą kół i bardziej stromym kątem główki ramy co ma na celu poprawę zwrotności przy mniejszych prędkościach i na bardziej technicznych sekcjach (jak np. North Shore). Najpopularniejszym materiałem wykorzystywanym do ich produkcji są różne stopy aluminium, dużo rzadziej stopy stali (najpopularniejszym wśród nich jest Cro-mo 4130). Coraz częściej można spotkać nowy standard średnicy rury sterowej 1,5 cala („onepointfive”) który przeznaczony jest do amortyzatorów jednopółkowych o dużym skoku.
Rowery freeride’owe można podzielić na dwie główne kategorie:
W skoku amortyzatora nie ma ani dolnej, ani górnej granicy – liczy się komfort i zwrotność jazdy. Standardem jest widelec amortyzowany o skoku +150 mm, tłumieniem olejowym i wzmacnianą konstrukcją.

</doc>
<doc id="979850" url="https://pl.wikipedia.org/wiki?curid=979850" title="Macaca nigra">
Macaca nigra



</doc>
<doc id="979851" url="https://pl.wikipedia.org/wiki?curid=979851" title="Płaczki (województwo łódzkie)">
Płaczki (województwo łódzkie)

Płaczki – wieś w Polsce położona w województwie łódzkim, w powiecie pajęczańskim, w gminie Nowa Brzeźnica. Miejscowość wchodzi w skład sołectwa Ważne Młyny.
W latach 1975–1998 miejscowość administracyjnie należała do województwa częstochowskiego.

</doc>
<doc id="979852" url="https://pl.wikipedia.org/wiki?curid=979852" title="Hendungen">
Hendungen

Hendungen – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Mellrichstadt. Leży w Grabfeldzie, około 12 km na północny wschód od Bad Neustadt an der Saale, przy autostradzie A71.
Dzielnice.
W skład gminy wchodzą dwie dzielnice: Hendungen, Rappershausen.
Oświata.
W gminie znajduje się 75 miejsc przedszkolnych (z 46 dziećmi), do 2004 znajdowała się szkoła podstawowa lecz zlikwidowano ją i otworzono szkółkę działająca przy przedszkolu gdzie uczęszcza około 60 osób.

</doc>
<doc id="979853" url="https://pl.wikipedia.org/wiki?curid=979853" title="Boonsboro">
Boonsboro

Hagerstown – miejscowość w hrabstwie Washington w stanie Maryland w Stanach Zjednoczonych. Według spisu ludności w roku 2000 miejscowość miała 2803 mieszkańców.

</doc>
<doc id="979855" url="https://pl.wikipedia.org/wiki?curid=979855" title="Oberstreu">
Oberstreu

Oberstreu – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Mellrichstadt. Leży w Grabfeldzie, około 10 km na północ od Bad Neustadt an der Saale, nad rzeką Streu, przy drodze B19 i linii kolejowej Eisenach – Schweinfurt.
Dzielnice.
W skład gminy wchodzą dwie dzielnice Mittelstreu i Oberstreu.
Oświata.
W gminie znajduje się 75 miejsc przedszkolnych (z 63 dziećmi) oraz szkoła podstawowa (5 nauczycieli, 99 uczniów).

</doc>
<doc id="979859" url="https://pl.wikipedia.org/wiki?curid=979859" title="Zepce">
Zepce



</doc>
<doc id="979860" url="https://pl.wikipedia.org/wiki?curid=979860" title="Żepcze">
Żepcze



</doc>
<doc id="979862" url="https://pl.wikipedia.org/wiki?curid=979862" title="Janów (powiat pajęczański)">
Janów (powiat pajęczański)

Janów – osada w Polsce położona w województwie łódzkim, w powiecie pajęczańskim, w gminie Nowa Brzeźnica. Miejscowość wchodzi w skład sołectwa Dubidze.
W latach 1975–1998 miejscowość administracyjnie należała do województwa częstochowskiego.

</doc>
<doc id="979863" url="https://pl.wikipedia.org/wiki?curid=979863" title="Dom Ludowy w Sosnowcu">
Dom Ludowy w Sosnowcu

Dom Ludowy – budynek przy ul. Klubowej 2 w sosnowieckiej dzielnicy Ostrowy Górnicze, wybudowany w latach 1902-1903 według projektu warszawskich architektów: Franciszka Lilpopa i Kazimierza Jankowskiego. Budynek został wzniesiony zgodnie z propagowanym przez Stanisława Witkiewicza stylem zakopiańskim, jako właściwym narodowym stylem budownictwa drewnianego. Jeden z elementów kompleksu, w którego skład wchodziły:
Inicjatorem i fundatorem budowy było Warszawskie Towarzystwo Kopalń i Zakładów Hutniczych.
Obiekt w czasach powstania spełniał wiele funkcji: gospoda górnicza, biblioteka i czytelnia, sala balowa, sala bilardowa, restauracja oraz sala teatralna. Otoczony terenem parkowym stanowił miejsce wypoczynku i rozrywki urzędników i wybranych (wyróżnionych) pracowników Warszawskiego Towarzystwa Kopalń i Zakładów Hutniczych. Z tego też powodu potocznie był nazywany "Gospodą w Niemcach" (osada Niemce – nazwa zastąpiona po 1945 r. nazwą Ostrowy Górnicze) lub "Klubem". Do 1939 roku budynek pełnił rolę ośrodka życia społecznego i kulturalnego. Po II wojnie światowej do końca lat 70. XX wieku, znajdował się w nim Dom Kultury Kopalni Kazimierz-Juliusz.
Obecnie Dom Ludowy czyli Gospoda w Niemcach jest siedzibą Szkółki Drzew "Alicja" oraz Domu Weselnego. Można również tutaj skorzystać z miejsc noclegowych. Do dzisiejszych czasów zachowały się drewniane stropy, oryginalna stolarka okienna i drzwiowa, piece kaflowe oraz elementy wystroju wnętrz.
Przez obecnych właścicieli został odrestaurowany z dużym zaangażowaniem – prace renowacyjne trwają cały czas od 1993 r.

</doc>
<doc id="979865" url="https://pl.wikipedia.org/wiki?curid=979865" title="Stockheim (powiat Rhön-Grabfeld)">
Stockheim (powiat Rhön-Grabfeld)

Stockheim – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Mellrichstadt. Leży na pograniczu Rhön i Grabfeldu, około 15 km na północ od Bad Neustadt an der Saale, nad rzeką Streu, przy drodze B285 i zabytkowej linii kolejowej Fladungen – Mellrichstadt.
Oświata.
W gminie znajduje się 50 miejsc przedszkolnych (z 37 dziećmi) oraz szkoła podstawowa im. Maksymiliana Kolbe.

</doc>
<doc id="979867" url="https://pl.wikipedia.org/wiki?curid=979867" title="Teleskop Hobby’ego-Eberly’ego">
Teleskop Hobby’ego-Eberly’ego

Teleskop Hobby’ego-Eberly’ego, HET (od ) – czwarty na świecie pod względem średnicy lustra głównego teleskop optyczny (apertura efektywna 9,2 metra). Został nazwany na cześć Williama Hobby'ego i Roberta Eberly'ego, którzy wnieśli duży wkład w budowę teleskopu.
Lokalizacja.
HET znajduje się w Obserwatorium McDonalda, nieopodal miejscowości Fort Davis w Teksasie, na górze Mount Fowlkes na wysokości 2026 metrów nad poziomem morza.
Budowa.
Teleskop powstał przy współpracy Uniwersytetu Teksańskiego w Austin, Uniwersytetu Pensylwanii, Uniwersytetu Stanforda, Uniwersytetu Ludwika i Maksymiliana w Monachium i Uniwersytetu w Getyndze. Został zaprojektowany tak, by zbierać jak największą ilość światła, w szczególności na potrzeby spektroskopii, przy jak najniższym koszcie budowy. Koszt ten wyniósł, bez instrumentów pomiarowych, około 13,5 miliona dolarów, co stanowi około 15–20% ceny innych teleskopów tej klasy.
Ceremonia rozpoczęcia budowy miała miejsce w marcu 1994 roku. Nad budową czuwało Centrum Marshalla, jeden z ośrodków NASA. „Pierwsze światło” (pierwsze zdjęcie wykonane przez teleskop) uzyskano 10 grudnia 1996. Regularne obserwacje naukowe teleskop rozpoczął w październiku 1999 roku.
Zbudowany w RPA Wielki Teleskop Południowoafrykański (SALT) jest kopią teleskopu Hobby’ego-Eberly’ego.
Optyka teleskopu.
Główne lustro teleskopu składa się z 91 sześciokątnych elementów. Położenie każdego z nich może być zmieniane za pomocą trzech silników, dzięki czemu można kompensować skutki przesunięć i zmian rozmiaru elementów powstałe wskutek wahań temperatury. Masa głównego lustra wynosi około 13 ton, jego powierzchnia 77,6 metra kwadratowego, a ogniskowa 13,08 metra. Promień krzywizny lustra to 26,164 metra.
Teleskop może obserwować obiekty o deklinacjach od -10°20' do 71°40', co stanowi około 70% powierzchni nieba widocznej z Obserwatorium McDonalda.
Instrumenty.
W teleskopie zainstalowano 3 spektrografy: LRS, MRS i HRS. Pierwszy z nich, "Low Resolution Spectrograph" (spektrograf o niskiej rozdzielczości), jest umieszczony w ognisku, pozostałe dwa (kolejno "Medium" i "High Resolution Spectrograph" – spektrografy o średniej i wysokiej rozdzielczości) znajdują się w klimatyzowanych podziemiach, a światło jest do nich doprowadzane przy użyciu światłowodu.
Zastosowanie.
Znaczne rozmiary teleskopu pozwalają zobaczyć i zbadać widmo nawet bardzo słabych obiektów. HET jest używany między innymi do poszukiwania planet pozasłonecznych metodą prędkości radialnych. Pierwszą odkrytą przy użyciu HET planetą była HD 37605 b. Do odkryć w tej dziedzinie należy też między innymi HD 155358 b. Dzięki badaniom spektrograficznym przy użyciu HET wyznaczono również wiek najstarszej znanej wówczas gwiazdy – HE 1523-0901.
Teleskop ten był wykorzystany przy odkryciach planet pozasłonecznych HD 17092 b oraz HD 102272 b przez zespół polskich astronomów. Z teleskopu korzysta między innymi również poszukująca supernowych, nowych i nowych karłowatych grupa Texas Supernova Search. W 2011 astronomowie korzystający z tego teleskopu potwierdzili istnienie planet Kepler-15b i Kepler-17b.

</doc>
<doc id="979868" url="https://pl.wikipedia.org/wiki?curid=979868" title="Pieńki Dubidzkie">
Pieńki Dubidzkie

Pieńki Dubidzkie – część wsi Dubidze w Polsce, położona w województwie łódzkim, w powiecie pajęczańskim, w gminie Nowa Brzeźnica. Wchodzi w skład sołectwa Dubidze.
W latach 1975–1998 Pieńki Dubidzkie administracyjnie należały do województwa częstochowskiego.

</doc>
<doc id="979872" url="https://pl.wikipedia.org/wiki?curid=979872" title="Hobby-Eberly Telescope">
Hobby-Eberly Telescope



</doc>
<doc id="979873" url="https://pl.wikipedia.org/wiki?curid=979873" title="Campeonato Sul-Matogrossense">
Campeonato Sul-Matogrossense

Campeonato Sul-Matogrossense - ligowe mistrzostwa brazylijskiego stanu Mato Grosso do Sul.
Przed 1979 rokiem Mato Grosso do Sul i Mato Grosso były jednym stanem, a kluby, biorące teraz udział w mistrzostwach stanu Mato Grosso do Sul brały wówczas udział w Campeonato Matogrossense.
Format.
Serie A
Mistrzem stanu zostaje zwycięzca drugiego etapu. Do drugiej ligi (Serie B) spadają dwa najsłabsze kluby z pierwszego etapu.
Jak w przypadku wszystkich rozgrywek w Brazylii format ulega częstym zmianom.
Kluby.
Serie A
Serie B

</doc>
<doc id="979877" url="https://pl.wikipedia.org/wiki?curid=979877" title="Šarūnas Jasikevičius">
Šarūnas Jasikevičius

Šarūnas Jasikevičius (ur. 5 marca 1976 w Kownie) – litewski koszykarz, występujący na pozycji rozgrywającego, reprezentant kraju, olimpijczyk, po zakończeniu kariery zawodniczej – trener koszykarski, aktualnie trener w hiszpańskim klubie FC Barcelona.
Życiorys.
Jako młody chłopak wyjechał do Stanów Zjednoczonych, gdzie ukończył szkołę średnią i studiował na University of Maryland w College Park. W 1998 wrócił do ojczyzny i przez rok grał w Lietuvos Rytas Wilno. Następny sezon spędził w Olimpiji Ljubljana. W 2000 znalazł się w składzie drużyny na IO w Sydney podczas których Litwa zdobyła brązowy medal. Jego spudłowany rzut przesądził o półfinałowej porażce z USA.
W tym samym roku został koszykarzem Barcelony. W katalońskim klubie spędził trzy sezony, największy sukces odnosząc w 2003 – Barcelona w tym roku wygrała Euroligę. Również w 2003 poprowadził reprezentację do mistrzostwa Europy i został wybrany MVP imprezy.
Kolejnym klubem w jego karierze było Maccabi Tel Awiw. Z izraelskim zespołem dwukrotnie triumfował w Eurolidze (2004, 2005). W 2005 podpisał trzyletni kontrakt z Indiana Pacers. W połowie sezonu 2006/2007 został oddany do Golden State Warriors, jesienią 2007 wrócił do Europy. Wcześniej z reprezentacją Litwy zdobył brązowy medal ME 07.
2 lipca 2020 został trenerem FC Barcelony.
Osiągnięcia.
Trenerskie.
¹ – 

</doc>
<doc id="979878" url="https://pl.wikipedia.org/wiki?curid=979878" title="Sulzfeld">
Sulzfeld

Niemcy:

</doc>
<doc id="979879" url="https://pl.wikipedia.org/wiki?curid=979879" title="HET">
HET



</doc>
<doc id="979880" url="https://pl.wikipedia.org/wiki?curid=979880" title="Sarunas Jasikevicius">
Sarunas Jasikevicius



</doc>
<doc id="979881" url="https://pl.wikipedia.org/wiki?curid=979881" title="Miejski Zakład Komunikacyjny w Żywcu">
Miejski Zakład Komunikacyjny w Żywcu

MZK w Żywcu powstało 1 kwietnia 1971 roku, funkcjonuje jako spółka z o.o. W okresie istnienia komunikacji miejskiej zmieniano wielokrotnie przebieg linii autobusowych. Siedziba MZK Żywiec znajduje się przy al. Wolności 24, koło wjazdu na „most Widzyka” na Sole od strony Śródmieścia.
Historia.
Miejski Zakład Komunikacyjny w Żywcu rozpoczął swoją działalność 1 kwietnia 1970 roku. Zgodę na uruchomienie komunikacji miejskiej w Żywcu wyraził ówczesny minister gospodarki komunalnej decyzją z dnia 26 października 1970, który przydzielił miastu 5 autobusów marki „San” model H100B niezbędnych do uruchomienia pierwszej linii komunikacyjnej.
Uroczyste przekazanie pięciu Sanów odbyło się na żywieckim Rynku. Po uroczystościach oficjalnych autobusy wykonały pierwszy kurs na trasie Browar – Świnna, przewożąc pasażerów za darmo. Organizacyjnie Zakład Komunikacji Miejskiej podlegał Miejskiemu Przedsiębiorstwu Gospodarki Komunalnej, któremu dyrektorował wówczas Bolesław Twardowski. Pierwszym kierownikiem ZKM został Józef Salachna. Początkowo Zakład Komunikacji Miejskiej prowadził działalność na jednej linii Browar – Świnna. Później uruchomiono dalsze: nr 2 Dworzec PKP – Trzebinia, nr 3 Sporysz – Sienna oraz nr 4 Dworzec PKP – Oczków. Zatrudniał w tym czasie około 30 osób, przewożąc w 1971 r. 2,5 mln osób, w 1972 r. 3,8 mln, a w 1973 r. 5,0 mln.
1 lipca 1975 roku MZK w Żywcu jako Zakład nr 3 weszło w skład nowo powstałego Wojewódzkiego Przedsiębiorstwa Komunikacyjnego w Bielsku-Białej, utworzonego z połączenia MPK Bielsko-Biała, MZK Oświęcim i MZK Żywiec oraz nowego Zakładu nr 4 w Kętach.
Działalność Zakładu nr 3 w Żywcu od początku jego istnienia opierała się na połączeniach miasto-strefa podmiejska. Autobusy WPK kursowały wówczas do Radziechów, Siennej, Łodygowic, Oczkowa i dzielnicy Sporysza, a także do Świnnej i Trzebini. Niemal wszystkie linie Zakładu prowadziły przez Rynek – centralny punkt miasta.
W roku 1977 Zakład nr 3 obsługiwał 6 linii. Do najbardziej popularnych należały linie nr 1 (Świnna – Osiedle PKWN) oraz 5 (Rynek – Radziechowy).
Po 1982 zakład żywiecki stał się Zakładem nr 2 MPK Bielsko-Biała. Ostateczny podział zakładu bielskiego i żywieckiego nastąpił w 1990 roku, po wprowadzeniu nowego samorządu terytorialnego.
W 1998 roku uruchomiono pętlę (dworzec MZK) przy ul. Browarnej, nieopodal kaplicy św. Floriana.
W roku 2000 istniało 13 linii komunikacji miejskiej. Autobusy docierały również do Przybędzy, Międzybrodzia Żywieckiego i Międzybrodzia Bialskiego. 1 września 2009 została uruchomiona nowa linia nr 10 do Bystrej.
W 2020 roku przedłużono trasę linii nr 1, która miała dojeżdżać do Pewli Ślemieńskiej. Nowy rozkład miał zostać wprowadzony od maja, jednak ze względu na ograniczenia komunikacji w związku z pandemią COVID-19 pierwszy kurs nową trasą miał miejsce 3 sierpnia 2020.
Aktualnie tabor stanowi 35 autobusów. MZK wykonuje 251 kursów dziennie w dni robocze, 146 w soboty i 128 w niedziele na 18 liniach, z których 14 wykracza poza granice miasta obsługując miejscowości w pobliskich gminach: Czernichów, Łodygowice, Świnna, Gilowice, Radziechowy-Wieprz. Łączna długość linii wynosi 230 km.

</doc>
<doc id="979882" url="https://pl.wikipedia.org/wiki?curid=979882" title="Louis Cools-Lartigue">
Louis Cools-Lartigue

Sir Louis Cools-Lartigue (ur. 1905, zm. 1993) – polityk dominicki.
Od listopada 1967 r. do 3 listopada 1978 r. był gubernatorem Dominiki. Wybrany następnie prezydentem, pełnił obowiązki do 16 stycznia 1979 r. Kolejnym prezydentem był Frederick Eutrope Degazon – po tym, jak opuścił terytorium Dominiki (11 czerwca 1979 r.), Cools-Lartigue pełnił obowiązki prezydenta przez dwa dni (15–16 czerwca 1979 r.), do czasu obrania kolejnego zastępcy (Jenner Bourne Maude Armour).
Zmarł w 1993 roku.

</doc>
<doc id="979883" url="https://pl.wikipedia.org/wiki?curid=979883" title="Villard de Honnecourt">
Villard de Honnecourt

Villard de Honnecourt (ur. ok. 1200? w Honnecourt-sur-Escaut, zm. ?) – autor zachowanego do dziś szkicownika, być może architekt i budowniczy.
Znajdujący się w zbiorach Francuskiej Biblioteki Narodowej niewielki szkicownik Villarda jest jedynym śladem istnienia jego autora. Z wyjątkiem tego dzieła Villard nie pojawia się w żadnym znanym dokumencie, tak więc nie wiadomo o nim nic ponad to, co narysował i napisał w swoim albumiku: ani kiedy się urodził i zmarł, ani jaki wykonywał zawód czy w jakim celu wykonał szkicownik. Dzięki jego zapiskowi na pierwszej stronie wiadome jest dziś jego imię (Villard) i miejsce pochodzenia (Honnecourt-sur-Escaut). W książeczce tej, na 33 kartach, zamieścił także około 250 rysunków, przedstawiających m.in. ludzi, architekturę (w tym plany, urządzenia, motywy dekoracyjne i zwierzęta). Jest to dzieło wyjątkowe, gdyż większość zachowanych do dziś szkicowników pochodzi z okresu późniejszego. Pominąwszy rysunek klasztoru Sankt Gallen, najwcześniejsze znane rysunki architektoniczne, pochodzą z XIII wieku, tak jak szkicownik Villarda (jest więc zatem także jednym z najwcześniejszych zachowanych dzieł zawierających rysunki architektoniczne).
Villard.
Jak wspomniano, nieznany jest zawód Villarda, choć w większości opracowań wymieniany jest on jako architekt lub budowniczy. Twierdzenie to powszechnie występuje w literaturze od 1849 roku i powtarzane jest za Jules'em Quicheratem ("Notice sur l'album de Villard de Honnecourt, architecte du XIIIe siècle"), który już w podtytule swojej publikacji określił Villarda jako architekta z XIII wieku. Co więcej, Quicherat uznał Villarda za współautora planu z karty 15r (zapewne niezrealizowany) i architekta katedry w Cambrai. Mâle uznał wręcz, że Villard był człowiekiem bardzo zajętym, podróżującym aż na końce świata chrześcijańskiego, by tam budować kościoły. Później Villardowi przypisano absydę kolegiaty w Saint-Quentin.
Po raz pierwszy wątpliwość, czy Villard de Honnecourt był faktycznie zawodowym architektem wysunął Carl F. Barnes w 1977 roku. Jego zdaniem rysunki nie świadczą o tym, że to Villard zaprojektował przedstawione na nich budowle. Co więcej, tylko około 16% wszystkich rysunków stanowią przedstawienia architektury, co w jego opinii jest zbyt małą liczbą, jeśli założyć, że Villard był architektem. Barnes ostrożnie sugerował, że Villard mógł być raczej złotnikiem niż architektem. Poglądy Barnesa można zreasumować jego stwierdzeniem, iż brak jest dowodów, że Villard zbudował gdziekolwiek jakikolwiek kościół. Przypuszczenie Barnesa, że Villard nie był architektem, popiera jednak mniejszość badaczy. Inna hipoteza mówi, że Villard mógł być jednym z wielu zakonników, którzy są wymieniani przy okazji budowy katedr. Ich dokładna rola nie jest dziś znana i trudno stwierdzić, czy występowali oni tylko w roli osób zamawiających lub ich wysłanników czy też może brali udział w planowaniu i prowadzeniu budowy. Na stan duchowny Villarda może wskazywać szeroka wiedza i wykształcenie, które widoczne są w jego rysunkach i kaligraficzne pismo, charakterystyczne dla tego typu osoby.
Ze szkicownika Villarda wynika, iż jego autor dużo podróżował. Sam wyznał: "Byłem w wielu krajach". Trasa jego wędrówki jest rekonstruowana na podstawie szkiców i towarzyszących im opisów. We Francji przebywał w Vaucelles i Cambrai (plan kościoła Notre-Dame – 14v), w Laon (plan wieży – 9v, elewacja – 10r), Reims (okno – 10v, rzut filara – 15v), Meaux (plan kościoła Saint-Etienne – 15r), Chartres (rozeta zachodnia – 15v). Oprócz tego dotarł do Lozanny (rozeta – 16r) i na Węgry.
Nie wiadomo, po co Villard stworzył swój album. Część autorów uważa dzieło Villarda za podręcznik dla innych architektów, część za zbiór ówczesnej wiedzy architektonicznej (rodzaj encyklopedii czy kompendium), a inni za podróżny szkicownik.
Szkicownik.
Szkicownik jest rękopisem, zawierającym zszyte ze sobą 33 pergaminowe karty, których wymiary różnią się między sobą – szerokość waha się od 15 do 16 cm, a wysokość od 23 do 24 cm. Karty są z obu stron pokryte rysunkami i notatkami wykonanymi piórkiem, a naszkicowanymi wcześniej ołowianym sztyftem. Oprawiony jest w okładkę z brązowej świńskiej skóry. Obecnie przechowywany jest we Francuskiej Bibliotece Narodowej w Paryżu (MS. Fr. 19093).
W notatniku znajdują się liczne rysunki (budynków, elementów architektonicznych, rzeźb, ludzi, zwierząt, urządzeń), którym towarzyszą opisy. Notatki zapisane są minuskułą w XIII-wiecznym dialekcie pikardyjskim. Jeden z zapisków, z odwrotnej strony pierwszej karty, brzmi: "Villard de Honnecourt pozdrawia was i prosi tych, którzy będą korzystać w pracy z pomocy, jakie są w tej książce zawarte, pomodlić się za jego duszę i wspomnieć go. Bo w książce tej można znaleźć dobrą radę o wielkiej sztuce murowania i konstrukcji, znajdziecie też tu sztukę rysowania i jej podstawy, tak jak tego dyscyplina geometrii uczy". Na dalszych stronach znajdują się kolejne zapiski.
Czas powstania szkicownika zgodnie określany jest na XIII wiek, a dokładniej lata 1230-1235. Villard nie był jedynym autorem szkicownika – w późniejszym okresie dodano do niego rysunki i notatki. W 1666 roku właścicielem szkicownika był André Félibien, historyk z dworu Ludwika XIV. On też w swojej publikacji "Entretiens sur les vies et les ouvrages des plus excellents peintres anciens et moderns" (Paris 1666) wymienił Villarda. Od 1795 roku notatnik stanowi własność francuskich zbiorów państwowych. Po raz pierwszy rysunki opublikowano w połowie XIX wieku, w okresie szczególnego zainteresowania gotykiem.
Zachowana dziś liczba kart jest mniejsza, niż pierwotna. Na odwrocie ostatniej karty znajduje się dopisek z XV wieku, informujący, iż wówczas szkicownik liczył 41 kart, czyli o 7 więcej niż obecnie. Niewykluczone jednak, że zaginęło jeszcze więcej: R. Bechmann uważa, że łącznie brakuje 13 kart; pojawiają się także hipotezy o 23-29 kartach, co łącznie mogłoby dać nawet 58 zaginionych stron rysunków i notatek.

</doc>
<doc id="979888" url="https://pl.wikipedia.org/wiki?curid=979888" title="Transaminaza">
Transaminaza



</doc>
<doc id="979889" url="https://pl.wikipedia.org/wiki?curid=979889" title="Madera (Dworszowice Kościelne)">
Madera (Dworszowice Kościelne)

Madera – przysiółek wsi Dworszowice Kościelne w Polsce, położony w województwie łódzkim, w powiecie pajęczańskim, w gminie Nowa Brzeźnica. 
Przysiółek wchodzi w skład sołectwa Dworszowice Kościelne.
W latach 1975–1998 przysiółek administracyjnie należał do województwa częstochowskiego.

</doc>
<doc id="979892" url="https://pl.wikipedia.org/wiki?curid=979892" title="Turkuśniki">
Turkuśniki

Turkuśniki, turkuśnikowate (Irenidae) – monotypowa rodzina ptaków z podrzędu śpiewających (Oscines) w rzędzie wróblowych (Passeriformes).
Zasięg występowania.
Rodzina obejmuje gatunki występujące w strefie tropikalnej Azji.
Charakterystyka.
Długość ciała 21,2–27,5 cm; masa ciała samców 56,6–96,1 g, samic 52–89,7 g.
Żyją w otwartych lasach i obszarach krzewiastych. Występuje u nich wyraźny dymorfizm płciowy, samice są ubarwione maskująco w żółcie i zielenie, natomiast samce mają krzykliwe, kolorowe upierzenie.
Żywią się owocami, zwłaszcza figami, prawdopodobnie zjadają również owady. Gniazdują na drzewach, składają 2–3 jaja.
Systematyka.
Rodzina turkuśników najbliżej spokrewniona jest z zielenikami (Chloropseidae), niektórzy autorzy łączą je w jedną rodzinę.
Podział systematyczny.
Do rodziny należy jeden rodzaj "Irena" z dwoma gatunkami:

</doc>
<doc id="979893" url="https://pl.wikipedia.org/wiki?curid=979893" title="Sprzęgło sygnałowe">
Sprzęgło sygnałowe

Sprzęgło sygnałowe to urządzenie elektromechaniczne służące do samoczynnego nastawiania sygnału "Stój" na semaforach kształtowych (lub "Semafor wskazuje sygnał Stój!" na tarczach ostrzegawczych) pod wpływem przejazdu pociągu. Pociąg powoduje zmiany w obwodzie elektrycznym sprzęgła, co powoduje iż pędnia ramienia semafora (na zdjęciu górna pędnia) dostaje luzu - zatem ramię samoczynnie opada do położenia zasadniczego ("Stój!"), niezależnie od położenia dźwigni sygnałowej w nastawni (która za pośrednictwem stalowych lin pędniowych połączona jest z dolną pędnią). Semafor przestawia się w położenie zasadnicze także w przypadku zaniku prądu w obwodzie sprzęgła.
Zastosowanie.
Jeżeli urządzenie sygnalizacyjne nie jest wyposażone w sprzęgło sygnałowe, to aby po przejeździe pociągu semafor został przestawiony na sygnał "Stój!", pracownik nastawni musi natychmiast po przejeździe pociągu przełożyć dźwignię sygnałową semafora w położenie zasadnicze ("Stój!"); w przeciwnym razie semafor wciąż pokazuje sygnał zezwalający na jazdę i rodzi to niebezpieczeństwo wjechania kolejnego pociągu na zajęty przez pierwszy pociąg tor.Dzięki zastosowaniu sprzęgła sygnałowego dźwignia sygnałowa może zostać przełożona w dowolnym momencie po przejeździe pociągu. Kolejnym zastosowaniem jest kontrola tarczy ostrzegawczej kształtowej, przy semaforze wjazdowym, odnoszącej się do semafora wyjazdowego. Ponieważ tarcza ta jest zazwyczaj obsługiwana przez tę samą nastawnię co semafor wjazdowy, odpowiednie uzależnienia wykonane są drogą elektryczną. Jeśli podczas nastawiania tarczy semafor wyjazdowy wskazuje sygnał "Stój" tarcza nie zmieni sygnału. Z tego powodu ważna jest kolejność podawania sygnałów: najpierw na semaforze wyjazdowym, później na wjazdowym i tarczy ostrzegawczej.

</doc>
<doc id="979894" url="https://pl.wikipedia.org/wiki?curid=979894" title="Zbyněk Hráček">
Zbyněk Hráček

Zbyněk Hráček (ur. 9 września 1970 w Uherskim Hradišciu) – czeski szachista, arcymistrz od 1994 roku.
Kariera szachowa.
Pierwszy znaczący sukces na arenie międzynarodowej odniósł w roku 1990, dzieląc II m. (wraz z Aleksiejem Driejewem) w mistrzostwach Europy juniorów do lat 20 w Arnhem. W tym samym roku zadebiutował w narodowej drużynie na szachowej olimpiadzie w Nowym Sadzie (gdzie szachiści Czechosłowacji zajęli IV m.) oraz podzielił II m. (wraz z Igorem Stohlem i Aleksandrem Wojtkiewiczem) w turnieju strefowym (eliminacji mistrzostw świata) w Starej Zagorze. W barażu rozegranym w Warszawie zajął jednak ostatnie miejsce i nie awansował do turnieju międzystrefowego. W 1997 r. wystąpił w Groningen na mistrzostwach świata systemem pucharowym, awansując do II rundy (w której uległ Joelowi Lautier). Czterokrotnie zdobył medale w mistrzostwach Czech: złoty (1994) i trzykrotnie srebrny (1993, 2000, 2003).
W kolejnych latach odniósł szereg międzynarodowych sukcesów, m.in. w Nowym Smokowcu (1992, dz. II m.), Starym Meście (1992, dz. I m.), Pradze (1993, dz. I m.), Odorheiu Secuiescu (1995, I m., turniej strefowy), Altensteigu (1995, I m.), Pardubicach (1998, dz. I m.), Koszalinie (1998, 1999, dwukrotnie dz. II m.), Lippstadt (2000, I m.), Pardubicach (2002, dz. I m.), Benasque (2004, dz. I m.), Nowym Jorku (2009, dz. I m. wspólnie z m.in. Giorgim Kaczeiszwilim i Aleksandrem Stripunskim) oraz Ostrawie (2009, dz. I m. wspólnie z Viktorem Laznicką).
Wielokrotnie reprezentował Czechosłowację i Czechy w turniejach drużynowych, m.in.:
Najwyższy ranking w dotychczasowej karierze osiągnął 1 stycznia 1996 r., z wynikiem 2650 punktów dzielił wówczas 18-20. miejsce na światowej liście FIDE, jednocześnie zajmując 1. miejsce wśród czeskich szachistów.

</doc>
<doc id="979895" url="https://pl.wikipedia.org/wiki?curid=979895" title="Zbynek Hracek">
Zbynek Hracek



</doc>
<doc id="979896" url="https://pl.wikipedia.org/wiki?curid=979896" title="Irenidae">
Irenidae



</doc>
<doc id="979897" url="https://pl.wikipedia.org/wiki?curid=979897" title="Stoczki (powiat pajęczański)">
Stoczki (powiat pajęczański)

Stoczki – wieś w Polsce położona w województwie łódzkim, w powiecie pajęczańskim, w gminie Nowa Brzeźnica. Miejscowość wchodzi w skład sołectwa Dworszowice Kościelne.
W latach 1975–1998 miejscowość administracyjnie należała do województwa częstochowskiego.

</doc>
<doc id="979899" url="https://pl.wikipedia.org/wiki?curid=979899" title="Tomas Estrada Palma">
Tomas Estrada Palma



</doc>
<doc id="979901" url="https://pl.wikipedia.org/wiki?curid=979901" title="Fatalna namiętność">
Fatalna namiętność

Fatalna namiętność (oryginalny tytuł: "Red Corner") – film sensacyjny produkcji amerykańskiej z 1997 roku, w reżyserii Jona Avneta. Główne role w filmie zagrali: Bai Ling, Richard Gere oraz Bradley Whitford.
Opis fabuły.
Główny bohater filmu Jack Moore (Richard Gere) jest cenionym, amerykańskim prawnikiem robiącym karierę jako czołowy doradca poważnego koncernu medialnego. Przybywa on do Pekinu, odwiedzając symboliczne miejsca chińskiej stolicy. Nadrzędnym celem, dla którego Moore przybywa do Pekinu, jest podpisanie z przedstawicielami chińskiego rządu bardzo ważnego kontraktu, dotyczącego łączności satelitarnej. Wieczorem w ramach rozrywki syn ministra postanawia pokazać amerykańskiemu gościowi Pekin nocą. Wybierają się do nocnego klubu, gdzie piękne Azjatki prezentują modę. Jedna z modelek Hong Ling (Jessey Meng) wyraźnie zainteresowana przystojnym prawnikiem prowokuje spotkanie. Samotny mężczyzna dość szybko ulega namiętnej piękności i zabiera ją z nocnego klubu wprost do swojej hotelowej sypialni. Pomijając szczegóły upojnej nocy, następny ranek rozpoczyna się dla Moore'a koszmarnie. Wyrwany z błogiego snu, bez słowa zostaje aresztowany pod zarzutem morderstwa. Wszystkie próby wyjaśnienia sytuacji są ignorowane, co gorsze w Chinach za takie przestępstwo skazuje się na śmierć, a wyrok wykonuje po tygodniu. Strona amerykańska okazuje się bezsilna wobec chińskiego prawa, a koledzy, by nie narażać bardzo ważnej umowy, odwracają się od niego. Jako adwokata z urzędu (bo tylko to wchodzi w grę w takiej sytuacji) przydzielono mu niezwykle inteligentną i ogólnie szanowaną, ambitną chińską panią adwokat Shen Yuelin (Bai Ling). Jack szybko pojmuje, że jest ona jedyną osobą, która może mu pomóc, jeśli uwierzy w jego niewinność. Oboje muszą rozwikłać zagadkę do procesu, którego wynik jest z góry przesądzony. Wspólne śledztwo zbliża bohaterów i przyczynia się do rozwikłania tajemnicy. W wyniku tego dochodzenia przeprowadzonego na własną rękę, okazuje się, że Moore został "wrobiony", a wszystkie dowody prowadzą do wysoko postawionych urzędników państwowych.
Obsada.
Film ten w Chinach jest zakazany.

</doc>
<doc id="979902" url="https://pl.wikipedia.org/wiki?curid=979902" title="Foroya Bjor">
Foroya Bjor



</doc>
<doc id="979905" url="https://pl.wikipedia.org/wiki?curid=979905" title="Marius Zaliukas">
Marius Zaliukas



</doc>
<doc id="979906" url="https://pl.wikipedia.org/wiki?curid=979906" title="Encik Yusof bin Ishak">
Encik Yusof bin Ishak

Yusof bin Ishak (ur. 12 sierpnia 1910 w Padang Gajah w stanie Perak, zm. 23 listopada 1970 w Singapurze) – singapurski polityk i dziennikarz, pierwszy prezydent kraju w latach 1965–1970.
Życiorys.
Urodził się w 12 sierpnia 1910 roku w Padang Gajah, małej wiosce w stanie Perak w pobliżu Taiping, w rodzinie malajskiej. Był muzułmaninem.
Od 3 grudnia 1959 sprawował urząd Głowy Państwa Singapuru, będącego wówczas angielską kolonią o szerokiej autonomii. Zastąpił na stanowisku sir Williama Goode’a.
W sierpniu 1963 Singapur wszedł w skład Federacji Malezji, by ostatecznie w sierpniu 1965 proklamować się niepodległą republiką w składzie brytyjskiej Wspólnoty Narodów. W związku z tym 9 sierpnia 1965 Yusof bin Ishak został pierwszym prezydentem Singapuru. Sprawował urząd do swej śmierci 23 listopada 1970. Po nim urząd tymczasowo sprawował Yeoh Ghim Seng, a kolejnym prezydentem Singapuru został 2 stycznia 1971 Benjamin Henry Sheares.
Życie prywatne.
Był żonaty z Puan Noor Aishah, miał syna i dwie córki.

</doc>
<doc id="979916" url="https://pl.wikipedia.org/wiki?curid=979916" title="Zimna Woda (Dworszowice Kościelne)">
Zimna Woda (Dworszowice Kościelne)

Zimna Woda – przysiółek wsi Dworszowice Kościelne w Polsce, położony w województwie łódzkim, w powiecie pajęczańskim, w gminie Nowa Brzeźnica. Wchodzi w skład sołectwa Dworszowice Kościelne.
W latach 1975–1998 przysiółek administracyjnie należał do województwa częstochowskiego.

</doc>
<doc id="979918" url="https://pl.wikipedia.org/wiki?curid=979918" title="Obwodnica Opola">
Obwodnica Opola



</doc>
<doc id="979920" url="https://pl.wikipedia.org/wiki?curid=979920" title="Kruplin-Barbarówka">
Kruplin-Barbarówka

Kruplin-Barbarówka – część wsi Kruplin Radomszczański w Polsce, położona w województwie łódzkim, w powiecie pajęczańskim, w gminie Nowa Brzeźnica. Wchodzi w skład sołectwa Kruplin Radomszczański.
W latach 1975–1998 Kruplin-Barbarówka administracyjnie należał do województwa częstochowskiego.

</doc>
<doc id="979923" url="https://pl.wikipedia.org/wiki?curid=979923" title="STS-5">
STS-5

STS-5 (ang. "Space Transportation System") – piąta misja wahadłowca kosmicznego Columbia.
Cel misji.
Pierwszy operacyjny lot wahadłowca, podczas którego umieszczono na orbicie satelity telekomunikacyjne SBR-3 oraz Anik-C3.
Przebieg misji.
W odróżnieniu od czterech poprzednich doświadczalnych misji, piąty lot był pierwszym lotem komercyjnym. Za wyniesienie na orbitę swoich satelitów firma Satellite Business Systems (SBS) oraz Telesat Canada zapłaciły NASA 17 mln dolarów (koszt takiej operacji przy użyciu rakiety typu „Delta” wyniósłby ponad 23 mln dolarów). Przy umieszczeniu satelitów na orbicie tym razem zrezygnowano z mechanicznego ramienia (RMS – Remote Manipulator System) testowanego w poprzednim locie. Zastosowano urządzenie, które walcowatego satelitę wprawiało w ruch obrotowy, a następnie poprzez uwolnienie z uchwytów ekspediowało w przestrzeń kosmiczną. Pierwszy z tych satelitów, SBS-3 przeznaczony do telekomunikacji, o masie 3500 kg, odłączył się od Columbii w ósmej godzinie lotu. Po 45 minutach w odległości ponad 30 km od wahadłowca silniki satelity włączyły się i ustawiły go na orbicie zsynchronizowanej z obrotem Ziemi na wysokości około 36 000 km w ten sposób, że satelita znalazł się nad wyspami Galapagos. Drugi z satelitów, kanadyjski Anik C-3 wystartował 24 godziny później z przeznaczeniem do satelitarnej łączności telefonicznej i telegraficznej oraz przekazywania danych dla potrzeb zarządzania. Operację wprowadzania satelitów nadzorowali naukowcy: dr fizyki Joseph P. Allen (lat 45) oraz dr inż. elektryk William B. Lenoir (lat 43), profesor Instytutu Technologicznego w Massachusetts, specjalizujący się w badaniach atmosfery i powierzchni planetarnych metodami teledetekcji.Astronauta Joseph Allen przeprowadził własne doświadczenie ze świnką morską. Za pomocą elektrod wprowadzonych do organizmu zwierzęcia stymulowane zostały u niego reakcje podobne jak przy chorobie. Za pomocą systemu czujników uczeni na Ziemi obserwowali reakcje obronne organizmu gryzonia w warunkach nieważkości. Trzy eksperymenty zostały zaprojektowane i przygotowane przez studentów. Pierwszy dotyczył wzrostu kryształów siarczanu triglicyny w stanie nieważkości, które powoduje powstanie defektów sieci krystalicznej. Proces powstawania kryształów był obserwowany przy użyciu promieni podczerwonych. Kolejne doświadczenie polegało na obserwacji rozwoju kolonii gąbek w warunkach braku ciążenia, a trzecie na obserwacji dyfuzji różnych gorących cieczy.Program przewidywał wyjście dwóch astronautów (pierwsze od 1974 roku) na zewnątrz na 3,5 godziny z użyciem nowych skafandrów w celu wykonania różnych badań i ćwiczeń. Na skutek niesprawności skafandrów musiano zrezygnować z EVA. Początkowo stwierdzono objawy choroby lokomocyjnej u obu naukowców, a gdy ustąpiły, stwierdzono wady układu wentylacyjnego skafandrów. 16 listopada 1982 roku Columbia, kończąc swoją piątą misję, zakończyła swój pierwszy etap lotów. Jej miejsce na wyrzutni 39A na przylądku Canaveral zajął kolejny wahadłowiec.

</doc>
<doc id="979924" url="https://pl.wikipedia.org/wiki?curid=979924" title="Kruplin-Parcela">
Kruplin-Parcela

Kruplin-Parcela – część wsi Kruplin Radomszczański w Polsce, położona w województwie łódzkim, w powiecie pajęczańskim, w gminie Nowa Brzeźnica. Wchodzi w skład sołectwa Kruplin Radomszczański.
W latach 1975–1998 Kruplin-Parcela administracyjnie należał do województwa częstochowskiego.

</doc>
<doc id="979927" url="https://pl.wikipedia.org/wiki?curid=979927" title="Kruplin-Piaski">
Kruplin-Piaski

Kruplin-Piaski – część wsi Kruplin Radomszczański w Polsce, położona w województwie łódzkim, w powiecie pajęczańskim, w gminie Nowa Brzeźnica. Wchodzi w skład sołectwa Kruplin Radomszczański.
W latach 1975–1998 Kruplin-Piaski administracyjnie należał do województwa częstochowskiego.

</doc>
<doc id="979928" url="https://pl.wikipedia.org/wiki?curid=979928" title="Wielka Armia Napoleona">
Wielka Armia Napoleona



</doc>
<doc id="979931" url="https://pl.wikipedia.org/wiki?curid=979931" title="Kruplin Średni">
Kruplin Średni

Kruplin Średni – część wsi Kruplin Radomszczański w Polsce, położona w województwie łódzkim, w powiecie pajęczańskim, w gminie Nowa Brzeźnica. Wchodzi w skład sołectwa Kruplin Radomszczański.
W latach 1975–1998 Kruplin Średni administracyjnie należał do województwa częstochowskiego.

</doc>
<doc id="979933" url="https://pl.wikipedia.org/wiki?curid=979933" title="Active Template Library">
Active Template Library

Active Template Library - biblioteka napisana w języku C++, składająca się z zestawu klas szablonowych, ułatwiających tworzenia komponentów w technologii COM. Biblioteka została opracowana i udostępniona przez firmę Microsoft.

</doc>
<doc id="979934" url="https://pl.wikipedia.org/wiki?curid=979934" title="Manuel Luis Quezon">
Manuel Luis Quezon

Manuel Luis Quezon y Molina (ur. 19 sierpnia 1878 w pobliżu Manili, zm. 1 sierpnia 1944 w Saranac Lake w stanie Nowy Jork w Stanach Zjednoczonych) – filipiński polityk i przywódca narodowy, pierwszy prezydent Wspólnoty Filipin od 15 listopada 1935 do swej śmierci; założyciel miasta Quezon City.
Życiorys.
Syn katolickich nauczycieli, którzy spodziewali się, że poświęci się karierze księdza. Przyłączył się do Emilio Aguinaldo, który walczył z Hiszpanami, a następnie z Amerykanami. W wieku 25 lat Quezon był już zarządcą plantacji kościelnej, po czym podjął pracę w administracji państwowej. Początkowo pracował w niej w służbie Amerykanów. W 1903 został adwokatem. Od 1907 do 1909 deputowany do parlamentu filipińskiego, został następnie wysłany do Waszyngtonu jako komisarz z misją sprezentowania Kongresowi tego, czego potrzebują Filipiny W 1916 powrócił do ojczyzny w glorii bohatera narodowego z powodu osiągnięcia, jakim było nakłonienie Kongresu zdominowanego przez Partię Demokratyczną do przyjęcia ustawy, która zezwalała Filipińczykom na posiadanie własnego Senatu i dzierżenie kontroli nad swymi wydatkami i podatkami. Uznany za przywódcę Partii Narodowej i wybrany przewodniczącym Senatu, napotkał brak poparcia ze strony amerykańskiej Partii Republikańskiej dla swego programu. Skutkiem tego było zamrożenie sprawy niepodległości dla Filipin do czasu, aż prezydenturę w USA objął Franklin Delano Roosevelt.
W 1935 Quezon został wybrany na pierwszego w historii prezydenta Republiki Filipin. Do 1941 w sposób energiczny rządził wyspami, kontrolując wszystkie nominacje, produkcję żywności, opiekę społeczną i budownictwo mieszkaniowe. Po japońskiej agresji na Pearl Harbor w grudniu 1941 wyjechał wspólnie z amerykańskim generałem Douglasem McArthurem z kraju do Stanów Zjednoczonych, powierzając władzę Jose P. Laurelowi z powodu jego odpowiednich relacji z Japończykami. Najpierw trafił do Australii, a następnie znalazł się w Waszyngtonie, gdzie zasiadał w Radzie Wojennej Pacyfiku oraz stworzył rząd emigracyjny.
Po zakończeniu II wojny światowej kolaborujący z Japończykami Laurel utrzymywał, że wykonywał polecenia Quezona w sprawie współpracy z Japonią; zmarły w 1944 Quezon nie mógł jednak potwierdzić tych rewelacji.
Zmarł na gruźlicę.

</doc>
<doc id="979935" url="https://pl.wikipedia.org/wiki?curid=979935" title="Dom dochodowy Pocztowej Kasy Oszczędności w Warszawie">
Dom dochodowy Pocztowej Kasy Oszczędności w Warszawie

Dom dochodowy Pocztowej Kasy Oszczędności, także kamienica pracowników Pocztowej Kasy Oszczędności – budynek mieszkalny znajdujący się przy ul. Filtrowej 68 w Warszawie.
Historia.
Budynek został wzniesiony w latach 1925–1926 według projektu Józefa Handzelewicza. Inwestorem była Pocztowa Kasa Oszczędności (PKO). Był to jeden z pierwszych dużych budynków mieszkalnych na zabudowującej się Ochocie. Powstał w układzie pięciu podwórzy z oficynami. Budynek frontowy pierwotnie liczył pięć kondygnacji, z których ostatnia mieściła się w wysokim mansardowym dachu.
Budynek uzyskał bogaty wystrój rzeźbiarski w stylu nawiązującym do baroku oraz detal art déco. Nad wejściem głównym umieszczono rzeźbę orła z rozpostartymi skrzydłami, a powyżej rzeźby puttów obejmujących baranki. W środkowym przęśle zachodniego traktu pieszego znajduje się kapliczka z rzeźbą Chrystusa.
31 lipca 1944 w jednym z mieszkań Antoni Chruściel „Monter” podpisał rozkaz rozpoczęcia powstania warszawskiego. To wydarzenie upamiętnia tablica umieszczona na fasadzie.
W czasie powstania warszawskiego budynek częściowo spłonął. Po wojnie nie odtworzono jego najwyższej kondygnacji z mansardą. W 2005 roku został wpisany do rejestru zabytków.
Z budynkiem sąsiaduje, wzniesiony w 1929, drugi dom dochodowy PKO (nr 70).

</doc>
<doc id="979937" url="https://pl.wikipedia.org/wiki?curid=979937" title="Stiepan Razin">
Stiepan Razin



</doc>
<doc id="979938" url="https://pl.wikipedia.org/wiki?curid=979938" title="Płaszczyzna (Łążek)">
Płaszczyzna (Łążek)

Płaszczyzna – kolonia wsi Łążek w Polsce, położona w województwie łódzkim, w powiecie pajęczańskim, w gminie Nowa Brzeźnica. Wchodzi w skład sołectwa Łążek.
W latach 1975–1998 kolonia administracyjnie należała do województwa częstochowskiego.

</doc>
<doc id="979939" url="https://pl.wikipedia.org/wiki?curid=979939" title="Jaworzyna górska z miesięcznicą trwałą">
Jaworzyna górska z miesięcznicą trwałą



</doc>
<doc id="979940" url="https://pl.wikipedia.org/wiki?curid=979940" title="Klaritromycyna">
Klaritromycyna



</doc>
<doc id="979942" url="https://pl.wikipedia.org/wiki?curid=979942" title="Na psa urok (film 2006)">
Na psa urok (film 2006)

Na psa urok (ang. "The Shaggy Dog", 2006) – amerykański film familijny, remake filmu pod tym samym tytułem z roku 1959 zrealizowanego na podstawie powieści "The Hound of Florence" Felixa Saltena. Fabuła skupia się na postaci Dave’a Douglasa, który to podczas wizyty w instytucie badawczym przypadkowo zostaje zainfekowany ściśle tajnym serum. Zamienia się w psa.
Obsada.
i inni
Wersja polska.
Wersja polska: Sun Studio A/S
Reżyseria: Marek Robaczewski
Dialogi: Anna Niedźwiecka
Dźwięk i montaż: Paweł Łuczak i Michał Skarżyński
Kierownictwo produkcji: Beata Jankowska
Opieka artystyczna: Magdalena Snopek, Maciej Eyman
Produkcja polskiej wersji językowej: Disney Character Voices International, Inc.
Wystąpili:
i inni

</doc>
<doc id="979943" url="https://pl.wikipedia.org/wiki?curid=979943" title="Kluczowe wskaźniki efektywności">
Kluczowe wskaźniki efektywności

Kluczowe wskaźniki efektywności, kluczowe mierniki dokonań (ang. "key performance indicators", KPI) – finansowe i niefinansowe wskaźniki stosowane jako mierniki w procesach pomiaru stopnia realizacji celów organizacji. 
KPI wspierają osiąganie przez firmę jej celów operacyjnych i strategicznych. Mają one duże znaczenie dla budowania zorientowanej na wyniki kultury organizacyjnej, gdyż stanowią dla pracowników źródło obiektywnej informacji zwrotnej o wykonywanej przez nich pracy, kosztach oraz jakości. KPI są także narzędziem kontroli menedżerskiej, pozwalają szybko podejmować decyzje, planować i nadawać priorytety działaniom oraz reagować na pojawiające się problemy. Wspierają również procesy ciągłego doskonalenia i efektywne wykorzystywanie posiadanych przez organizację zasobów.
KPI są narzędziem stosowanym m.in. w lean management i budżecie zadaniowym. Sposoby definiowania i wykorzystywania KPI określa norma ISO 22400.
Przykłady KPI.
W praktyce zarządzania opracowano setki wskaźników, które mogą być wykorzystane jako KPI. Są to m.in.:
Wdrożenie programu KPI.
Skuteczny program KPI w firmie powinien spełniać następujące warunki:

</doc>
<doc id="979945" url="https://pl.wikipedia.org/wiki?curid=979945" title="Jedle">
Jedle



</doc>
<doc id="979947" url="https://pl.wikipedia.org/wiki?curid=979947" title="Skoki na trampolinie">
Skoki na trampolinie

Skoki na batucie – poddyscyplina gimnastyki akrobatycznej uprawiana z użyciem batutu.
Wstęp.
W skokach na batucie rozgrywane są konkurencje: 
Zawodnicy wykonują 
Układ składa się z 10 elementów, których suma trudności składa się na trudność układu. Na zawodach zawodnicy otrzymują punkty za trudność układu. Sędziowie oceniają układ w skali 0 - 10,0. Oceniana jest wysokość skoku, amplituda skoków (różnica wysokości pierwszego i ostatniego skoku), skoki w tzw. prostokącie - za każde wyjście poza jego obrys są odejmowane punkty, technika wykonania, płynność łączenia elementów oraz zakończenie układu (jeżeli zawodnik nie zatrzyma się w odpowiedniej chwili, sędziowie odejmują 0,3 punktów od oceny układu).
Skoki synchroniczne polegają na wykonaniu tych samych układów w tym samym czasie przez dwóch zawodników. W konkurencji synchronów bierze się pod uwagę synchroniczność zawodników wykonujących układ.
Na igrzyskach olimpijskich rozgrywane są jedynie konkursy indywidualne (zarówno kobiet, jak i mężczyzn). Składają się one z dwóch faz. W pierwszej fazie (kwalifikacyjnej) zawodnicy prezentują dwa układy. Najlepiej ocenieni rywalizują w fazie medalowej, prezentując swój finałowy pokaz.
Klasy.
Skoki na trampolinie dzielą się na poszczególne klasy (etapy trudności): Pierwszy Krok, klasa Młodzieżowa, III, II, I i Mistrzowska. Im wyższy stopień tym trudniejsze elementy, najtrudniejsza jest klasa Mistrzowska. W zależności od klasy w układach są wymagane różne elementy.

</doc>
<doc id="979951" url="https://pl.wikipedia.org/wiki?curid=979951" title="Unicaja Malaga">
Unicaja Malaga



</doc>
<doc id="979954" url="https://pl.wikipedia.org/wiki?curid=979954" title="Baloncesto Málaga">
Baloncesto Málaga

Baloncesto Unicaja Málaga – hiszpański klub koszykarski z siedzibą w Maladze.
Klub powstał w 1992 z połączenia dwóch wcześniej istniejących organizacji (Caja de Ronda i Mayoral Maristas). Bardziej, niż pod oficjalną nazwą, znany jest pod logiem głównego sponsora. Obecnie Unicaja jest klubem ze ścisłej czołówki hiszpańskiej ligi, regularnie występuje w Eurolidze.
Grali w tym klubie m.in. Wálter Herrmann, Jorge Garbajosa, Tony Massenburg, Marcus Brown, Adam Wójcik, Milan Gurović, Jiří Welsch i Fran Vázquez. Obecnie zawodnikiem drużyny jest Adam Waczyński.

</doc>
<doc id="979956" url="https://pl.wikipedia.org/wiki?curid=979956" title="Županija">
Županija



</doc>
<doc id="979958" url="https://pl.wikipedia.org/wiki?curid=979958" title="Unicaja Málaga">
Unicaja Málaga



</doc>
<doc id="979960" url="https://pl.wikipedia.org/wiki?curid=979960" title="Baloncesto Malaga">
Baloncesto Malaga



</doc>
<doc id="979964" url="https://pl.wikipedia.org/wiki?curid=979964" title="Deadwood (serial telewizyjny)">
Deadwood (serial telewizyjny)

Deadwood – amerykański serial telewizyjny emitowany w HBO od 21 marca 2004 do 27 sierpnia 2006 roku. Serial emitowany był także w Polsce.
Jest to western rozgrywający się w rzeczywistym miasteczku Deadwood przed i po aneksacji do terytorium Dakoty Południowej w latach 1875-1876. W tamtych czasach Deadwood był niewiele większy od obozowiska, ale był popularnym miejscem pobytu dla poszukujących złota w Black Hills. Serial pokazuje rozwój Deadwood od obozu do małego miasta na tle takich wydarzeń jak formowanie zrzeszeń i zachodni kapitalizm.
Wiele postaci w "Deadwood" jest historycznych, np. Wild Bill Hickok, Seth Bullock, Sol Star, Calamity Jane, Al Swearengen, Wyatt Earp, E. B. Farnum, Charlie Utter i George Hearst. Wątki, które dotyczą tych bohaterów, zawierają zarówno elementy fikcyjne, jak i historycznie prawdziwe. Niektóre postacie są fikcyjne, choć mogły być wzorowane na prawdziwych osobach.
Ian McShane zdobył za swój udział w serialu Złoty Glob dla najlepszego aktora drugoplanowego.
Emitowany przez trzy serie "Deadwood" liczy 36 odcinków. Przedstawiciele HBO ogłosili, że nie ma szans na powstanie dwóch filmów, które miały być kontynuacją serialu. Mimo to w październiku 2018 roku rozpoczęto zdjęcia do filmu, którego akcja ma się dziać 10 lat po końcu trzeciego sezonu, premiera przewidziana jest w HBO na dzień 31 maja 2019 roku. 
Nagrody.
Złote Globy.
2005
Emmy.
2007
2005
2004
Amerykańska Gildia Reżyserów Filmowych.
2005
Amerykańska Gildia Scenarzystów.
2013
Amerykańskie Stowarzyszenie Montażystów.
2006

</doc>
<doc id="979965" url="https://pl.wikipedia.org/wiki?curid=979965" title="Jedle (województwo łódzkie)">
Jedle (województwo łódzkie)

Jedle – kolonia w Polsce położona w województwie łódzkim, w powiecie pajęczańskim, w gminie Nowa Brzeźnica. Miejscowość wchodzi w skład sołectwa Prusicko.
W latach 1975–1998 miejscowość administracyjnie należała do województwa częstochowskiego.

</doc>
<doc id="979967" url="https://pl.wikipedia.org/wiki?curid=979967" title="Tex Avery">
Tex Avery

Frederick Bean „Fred/Tex” Avery (ur. 26 lutego 1908 w Taylor, zm. 26 sierpnia 1980 w Burbank) – amerykański twórca i reżyser filmów animowanych, aktor głosowy. Pracował przede wszystkim dla wytwórni Warner Bros. i Metro-Goldwyn-Mayer, tworząc takie postaci jak kaczor Daffy, królik Bugs, pies Droopy, George i Junior oraz Stuknięta Wiewiórka. Estetyka filmów Tex Avery’ego była zaprzeczeniem realizmu Walta Disneya, i pozwoliła filmowi animowanemu na zdobycie autonomii w stosunku do filmów fabularnych.
Życiorys.
Urodził się w Taylor w Teksasie jako syn Roy Bean i Daniela Boone. W 1927 ukończył North Dallas Hight School. Następnie w 1929 przeprowadził się do południowej Kalifornii, gdzie pracował w porcie. Kiedy przykłady jego prac zostały dostarczone reżyserowi Walterowi Lantzowi, natychmiast zaakceptował go jako animatora.
W latach 1936-1941 został głównym animatorem. Sporządził 60 odcinków w "Zwariowane melodie" dla Warner. W latach 1942-1954 był rysownikiem w MGM. Był głównym animatorem "Toma i Jerry’ego". W 1955 przez pewien czas pracował dla Walter Lantz Studios, a następnie rozpoczął działalność komercyjną.
Stworzył animowane postacie, takie jak kaczor Daffy czy królik Bugs. W latach 60. i 70. pracował dla Hanna-Barbera, gdzie wymyślał różne gagi na sobotni poranek'.
W 1979 lekarze zdiagnozowali u niego raka płuc. Zmarł 26 sierpnia 1980 w wieku 72 lat w szpitalu St. Joseph's Hospital w Burbank w Kalifornii.

</doc>
<doc id="979968" url="https://pl.wikipedia.org/wiki?curid=979968" title="Kaflarnia">
Kaflarnia

Kaflarnia – osada w Polsce położona w województwie łódzkim, w powiecie pajęczańskim, w gminie Nowa Brzeźnica. Miejscowość wchodzi w skład sołectwa Prusicko.
W latach 1975–1998 miejscowość administracyjnie należała do województwa częstochowskiego.

</doc>
<doc id="979969" url="https://pl.wikipedia.org/wiki?curid=979969" title="Partie polityczne Federacji Rosyjskiej">
Partie polityczne Federacji Rosyjskiej

Partie polityczne Rosji – w Rosji istnieje system wielopartyjny. Partie konkurują o miejsca w dwuizbowym parlamencie: 450-osobowej Dumy Państwowej i 166-osobowej Rady Federacji (połowa jej członków jest jednak delegowana przez podmioty federacji). W wyniku ostatnich wyborów w parlamencie znalazły się cztery ugrupowania.

</doc>
<doc id="979971" url="https://pl.wikipedia.org/wiki?curid=979971" title="Kolonia Gidelska">
Kolonia Gidelska

Kolonia Gidelska – kolonia w Polsce, położona w województwie łódzkim, w powiecie pajęczańskim, w gminie Nowa Brzeźnica. Wchodzi w skład sołectwa Prusicko.
W latach 1975–1998 miejscowość administracyjnie należała do województwa częstochowskiego.

</doc>
<doc id="979972" url="https://pl.wikipedia.org/wiki?curid=979972" title="Roman Pawluczenko">
Roman Pawluczenko

Roman Anatoljewicz Pawluczenko (ros. Роман Анатольевич Павлюченко, ur. 15 grudnia 1981 w Mostowskim) – rosyjski piłkarz grający na pozycji napastnika. Od 2016 występuje w zespole Urał Jekaterynburg. Przed Urałem był zawodnikiem takich klubów jak: Tottenham Hotspur, Dinamo Stawropol, Rotor Wołgograd, Spartak Moskwa, Lokomotiw Moskwa i Kubań Krasnodar.
Karierę piłkarską Pawluczenko rozpoczął w Dinamie Stawropol. W 1999 roku występował w rosyjskiej Pierwszej Dywizji (szczebel II ligi), a w 2000 roku przeszedł do Rotoru Wołgogorad. Jako piłkarz Rotoru zadebiutował w Premjer-Lidze (szczebel I ligi) i grał w nim do końca 2002 roku. Na początku 2003 roku trafił do Spartaka Moskwa, z którym zdobył wówczas Puchar Rosji, a w latach 2006 i 2007 dwukrotnie z rzędu zostawał królem strzelców rosyjskiej ligi. W 2008 roku został sprzedany do Tottenhamu.
20 sierpnia 2003 roku Pawluczenko zadebiutował w reprezentacji Rosji w przegranym 1:2 meczu z reprezentacją Izraela. W 2008 roku został powołany do kadry Rosji na Euro 2008. Na tym turnieju zagrał w 5 spotkaniach i zdobył w nich 3 gole. Z Rosją wywalczył brązowy medal za dojście do półfinału turnieju.
Pawluczenko mierzy 188 cm wzrostu. Wzrost sprawia, że gra dobrze w powietrzu. Więcej goli strzela jednak nogami – gra równie dobrze lewą jak i prawą. Dobrze wykonuje również rzuty wolne. Pawluczenko uważany jest za pracowitego piłkarza. Posiada charakterystyczną dla napastników cechę bycia w odpowiednim miejscu i w odpowiednim momencie. Rosjanin nie należy do najszybszych piłkarzy, pomimo tego potrafi uciec większości nawet najszybszych obrońców.
Kariera klubowa.
Początki w Stawropolu i Wołgogradzie.
Syn Anatolija i Lubow. Urodził się w Mostowskim. Kilka miesięcy później przeniósł się z rodziną do Czerkieska. Ojciec Romana, Anatolij, zabrał syna do trenera lokalnej drużyny, Chasana Kuroczinowa i dzięki niemu Pawluczenko rozpoczął swoją piłkarską karierę. W wieku 16 lat zaczął uczęszczać na treningi w Dinamie Stawropol i mieszkał w internacie tamtejszej szkoły sportowej. W 1999 roku został zawodnikiem dorosłej drużyny Dinama i zadebiutował w jego barwach w rosyjskiej Pierwszej Dywizji (odpowiedniku II ligi). W całym sezonie jako prawy pomocnik rozegrał 31 ligowych spotkań w Dinamie; zdobył jedną bramkę (w przegranym 1:4 wyjazdowym spotkaniu z Lokomotiwem Petersburg). Dinamo, zajmując przedostatnią 21. pozycję, zostało zdegradowane do Drugiej Dywizji (odpowiednika III ligi). Pomimo spadku klubu Pawluczenką interesowali się skauci pierwszoligowych CSKA Moskwa i Szynnika Jarosławl.
Ostatecznie na początku 2000 roku, w oknie transferowym przed rozpoczęciem sezonu 2000 Pawluczenko odszedł z Dinama Stawropol do drużyny Rotoru Wołgograd. Wraz z nim do Wołgogradu przeniosła się jego rodzina, a ojciec, będący z zawodu kierowcą, otrzymał pracę w Rotorze. W klubie tym Pawluczenko zaczął grać na pozycji napastnika. W swoim pierwszym sezonie spędzonym w Rotorze rozegrał 16 spotkań ligowych i zdobył 5 bramek. Premierowego gola w rozgrywkach ekstraklasy rosyjskiej zdobył w 16. kolejce ligowej, rozegranej 8 lipca. Rotor zwyciężył wówczas 3:0 z Rostselmaszem Rostów. W 2000 roku zajął z Rotorem 11. miejsce w lidze. Z kolei w sezonie 2001 znów strzelił 5 goli, a Rotor tym razem był 10. w Premjer Lidze. Sezon 2002 był dla Pawluczenki trzecim i ostatnim w barwach klubu z Wołgogradu. Wystąpił w nim w 21 spotkaniach, w których czterokrotnie zdobywał gola. Łącznie przez trzy lata gry w Rotorze zaliczył 65 spotkań oraz 14 trafień w rozgrywkach ligowych.
Gra w Spartaku.
W 2003 roku Pawluczenko został zawodnikiem Spartaka Moskwa, w którym zastąpił napastnika Władimira Biesczastnycha, odchodzącego do Fenerbahçe SK. Swoje pierwsze spotkanie w barwach nowego klubu rozegrał 15 marca (z Torpedo-Metallurgiem, 0:0). W 2. kolejce ligowej Premjer Ligi w meczu z Ałaniją Władykaukaz (1:2) zdobył swoją pierwszą bramkę dla Spartaka. Ostatecznie w sezonie 2003 zdobył 10 goli i był najskuteczniejszym zawodnikiem swojego zespołu, który zajął 10. miejsce w lidze. 15 czerwca 2003 wystąpił (grał do 87. minuty i został zmieniony przez Aleksandra Daniszewskiego) w finale piłkarskiego Pucharu Rosji, wygranym 1:0 z zespołem FK Rostów. Będąc zawodnikiem Spartaka, zadebiutował też w rozgrywkach Pucharu UEFA (2003/2004), zdobywając w nich jedną bramkę w meczu 1/64 finału z Esbjergiem.
W sezonie 2004 Premjer Ligi Pawluczenko rozegrał 26 spotkań i zdobył 10 bramek. Ponownie był najskuteczniejszym zawodnikiem w drużynie, która zajęła 8. miejsce w ekstraklasie. Rok później, czyli w sezonie 2005 poprawił dorobek bramkowy (11 trafień) i miał swój udział w wywalczeniu przez Spartak wicemistrzostwa kraju. W 2006 roku klub z Moskwy powtórzył osiągnięcie sprzed roku i ponownie był drugi w lidze, tym razem za CSKA Moskwa. Pawluczenko wykazał się wysoką skutecznością – 18 bramek dało mu pierwszy w karierze tytuł króla strzelców ligi i stał się pierwszym zawodnikiem w historii Spartaka, który został najlepszym strzelcem rozgrywek po utworzeniu Federacji Rosyjskiej w 1992 roku.
Jesienią 2006 roku Pawluczenko wystąpił wraz ze Spartakiem w Lidze Mistrzów. Najpierw strzelił bramkę w eliminacyjnym meczu ze Slovanem Liberec (2:1), a w fazie grupowej zdobył 2 gole – w przegranym 1:2 wyjazdowym meczu z Interem Mediolan oraz wygranym 3:1 wyjazdowym ze Sportingiem. Spartak zajął 3. miejsce w swojej grupie i awansował do Pucharu UEFA, jednak odpadł w 3. rundzie. W sezonie 2007 „Krasno-Bielji” trzeci raz z rzędu zostali wicemistrzem kraju. W 21. kolejce ligowej, 12 sierpnia, Pawluczenko zaliczył pierwszego hat-tricka w karierze (Spartak pokonał wówczas 4:0 Rubina Kazań). W całym sezonie zdobył on 14 goli i wespół z Romanem Adamowem z FK Moskwa ponownie został najlepszym strzelcem Premjer Ligi. Jesienią 2007 roku grał ze Spartakiem w Pucharze UEFA i doszedł z nim do 3. rundy. W tamtej edycji pucharu strzelił 5 goli: hat-tricka z BK Häcken (5:0) oraz po jednej bramce w meczach z Bayerem 04 Leverkusen (2:1) i Olympique Marsylia (2:0).
W zespole Spartaka Pawluczenko występował także w sezonie 2008. W jego pierwszej połowie zdobył 6 goli w lidze i do lata 2008 rozegrał 14 spotkań. Łącznie przez 5,5 roku pobytu w Spartaku wystąpił w 141 ligowych meczach, w których strzelił 69 bramek.
Tottenham Hotspur.
30 sierpnia 2008 roku Pawluczenko podpisał kontrakt z angielskim Tottenhamem Hotspur, którego menedżerem był Juande Ramos. Kosztował około 14 milionów funtów. Otrzymał koszulkę z numerem 9, który poprzednio nosił bułgarski napastnik Dimityr Berbatow odchodzący do drużyny Manchesteru United. Zadebiutował w Tottenhamie 15 września 2008 w meczu z Aston Villą (1:2). 24 września w meczu 3. rundy Pucharu Ligi Angielskiej z Newcastle United F.C. (2:1) Pawluczenko po raz pierwszy strzelił bramkę dla Tottenhamu. 26 października 2008 w meczu z Boltonem Wanderers (2:0) Pawluczenko zdobył pierwszą bramkę w Premier League. W spotkaniu 3. rundy Pucharu Anglii z Wigan Athletic (3:1) dwukrotnie trafiał do bramki rywali i został uznany graczem meczu. Natomiast w półfinale Pucharu Ligi zdobył pomagającą w awansie Tottenhamu do finału bramkę z Burnley F.C.(4:1). 1 marca 2009 wystąpił (grał do 65. minuty i został zmieniony przez Jamiego O’Harę) w finale Pucharu Ligi z Manchesterem United (0:0, karne 1:4).
Kariera w liczbach.
"Stan na 16 października 2011."
Kariera reprezentacyjna.
Gra w reprezentacjach młodzieżowych, a następnie w kadrze A.
W 1999 roku Pawluczenko zagrał dwa razy w reprezentacji Rosji U-19. W latach 2001-2003 występował w reprezentacji U-21 (12 meczów i 6 bramek). W pierwszej reprezentacji „Sbornej” zadebiutował za kadencji selekcjonera Gieorgija Jarcewa, 20 sierpnia 2003 roku w towarzyskim meczu z Izraelem (1:2), rozegranym w Moskwie. Po debiucie nie grał w kadrze narodowej przez ponad 2 lata. Powrócił do niej we wrześniu 2005, gdy selekcjonerem był Jurij Siomin. Wystąpił w trzech meczach eliminacji do Mistrzostw Świata w Niemczech: z Liechtensteinem (2:0), z Luksemburgiem (5:1) (strzelił w nim pierwszego gola w kadrze narodowej) i ze Słowacją (2:0). W latach 2006-2007 występował w kwalifikacjach do Euro 2008 i 17 października 2007 zdobył dwie bramki w spotkaniu z Anglią (2:1) przyczyniając się do awansu „Sbornej” na Mistrzostwa Europy.
Euro 2008.
27 maja 2008 Pawluczenko został powołany przez selekcjonera reprezentacji Guusa Hiddinka do 23-osobowej kadry na Mistrzostwa Europy 2008. Tam został podstawowym zawodnikiem i stworzył atak z napastnikiem Zenitu Petersburg, Andriejem Arszawinem. W pierwszym grupowym spotkaniu z Hiszpanią (1:4) zdobył gola w 86. minucie. W kolejnym meczu, wygranym 1:0 z Grecją, Pawluczenko zagrał przez pełne 90 minut, podobnie jak w następnym ze Szwecją. W 24. minucie tego meczu strzelił gola, a Rosja ostatecznie wygrała 2:0. W 56. minucie ćwierćfinałowego spotkania z Holandią Pawluczenko zdobył swoją trzecią bramkę na Euro 2008, a Rosjanie ostatecznie wygrali 3:1 po dogrywce i awansowali do 1/2 finału. W półfinale z Hiszpanią Pawluczenko zagrał przez 90 minut, jednak zespół Guusa Hiddinka uległ 0:3 i na koniec turnieju zajął 3. miejsce ex aequo z Turcją. Po Euro 2008 UEFA wybrała Pawluczenkę i jego trzech rodaków Jurija Żyrkowa, Konstantina Zyrianowa i Andrieja Arszawina do najlepszej drużyny turnieju.
Euro 2012.
W pierwszym meczu z Czechami w grupie A Rosja wygrała 1:4 a jedną z bramek strzelił Roman Pawluczenko.
Mecze i gole w reprezentacji.
Wykaz meczów i goli Romana Pawluczenki w reprezentacji Rosji (stan na maj 2009):
Sukcesy.
Spartak Moskwa
Tottenham Hotspur
Reprezentacja Rosji
Życie prywatne.
Rodzice Pawluczenki Anatolij i Lubow mieszkają obecnie w Krasnodarze wraz z jego siostrą Oksaną. Pawluczenko jest żonaty z Larisą, którą poznał jeszcze podczas nauki w szkole średniej w Czerkiesku, w której siedział z nią w jednej ławce. Dwa lata po ukończeniu szkoły średniej, czyli w grudniu 2000 roku, wzięli ślub. W 2007 roku urodziła im się córka Kristina. W 2008 roku Pawluczenko został wybrany deputowanym do Dumy, czyli Rady Miejskiej miasta Stawropol. Reprezentuje partię Jedna Rosja.

</doc>
<doc id="979973" url="https://pl.wikipedia.org/wiki?curid=979973" title="Club Deportivo Estudiantes de Medicina">
Club Deportivo Estudiantes de Medicina



</doc>
<doc id="979976" url="https://pl.wikipedia.org/wiki?curid=979976" title="Przymus szkolny">
Przymus szkolny



</doc>
<doc id="979979" url="https://pl.wikipedia.org/wiki?curid=979979" title="Miroszowy">
Miroszowy

Miroszowy – część kolonii Kolonia Gidelska w Polsce, położona w województwie łódzkim, w powiecie pajęczańskim, w gminie Nowa Brzeźnica. 
Wchodzi w skład sołectwa Prusicko.
W latach 1975–1998 Miroszowy administracyjnie należały do województwa częstochowskiego.

</doc>
<doc id="979983" url="https://pl.wikipedia.org/wiki?curid=979983" title="Patyków">
Patyków

Patyków – część wsi Bieliki w Polsce, położona w województwie łódzkim, w powiecie pajęczańskim, w gminie Sulmierzyce.
W latach 1975–1998 Patyków administracyjnie należał do województwa piotrkowskiego.

</doc>
<doc id="979985" url="https://pl.wikipedia.org/wiki?curid=979985" title="Pinokio, przygoda w przyszłości">
Pinokio, przygoda w przyszłości

Pinokio, przygoda w przyszłości (ang. "Pinocchio 3000", fr. "Pinocchio le robot", 2004) – francusko-niemiecki-hiszpańsko-kanadyjski film animowany. Pinokio tym razem mieszka w przyszłości i nie jest lalką, a robotem, natomiast Gepetto to nie stolarz tylko konstruktor.
Wersja polska.
oraz
Opracowanie: Studio Lingua na zlecenie Vision Film Distribution
Dialogi i reżyseria: Krzysztof Staroń
Dźwięk: Robert Buczkowski
Kierownictwo produkcji: Piotr Śnieg
Tekst piosenki „Czym się różni”: Paweł Królikowski
Wykonanie: Mariusz Siudziński
Tekst piosenki „Iga Dance”: Krzysztof Staroń
Wykonanie: Małgorzata Kożuchowska
Wersja angielska.
Wystąpili:
Wersja włoska.
Wystąpili:
Wersja francuska.
Wystąpili:

</doc>
<doc id="979986" url="https://pl.wikipedia.org/wiki?curid=979986" title="Moczydła (Prusicko)">
Moczydła (Prusicko)

Moczydła – przysiółek wsi Prusicko w Polsce położony w województwie łódzkim, w powiecie pajęczańskim, w gminie Nowa Brzeźnica.Wchodzi w skład sołectwa Prusicko.
W latach 1975–1998 przysiółek administracyjnie należał do województwa częstochowskiego.

</doc>
<doc id="979988" url="https://pl.wikipedia.org/wiki?curid=979988" title="Trzciniec (powiat pajęczański)">
Trzciniec (powiat pajęczański)

Trzciniec – kolonia w Polsce położona w województwie łódzkim, w powiecie pajęczańskim, w gminie Sulmierzyce.
W latach 1975–1998 miejscowość administracyjnie należała do województwa piotrkowskiego.

</doc>
<doc id="979990" url="https://pl.wikipedia.org/wiki?curid=979990" title="Atletico Torino Talara">
Atletico Torino Talara



</doc>
<doc id="979995" url="https://pl.wikipedia.org/wiki?curid=979995" title="Kazuar">
Kazuar



</doc>
<doc id="979996" url="https://pl.wikipedia.org/wiki?curid=979996" title="Kwintus Cecyliusz Metellus Nepos Starszy">
Kwintus Cecyliusz Metellus Nepos Starszy

Quintus Caecilius Metellus Nepos (ur. ok. 135 p.n.e. – zm. ok. 55 p.n.e.) – konsul, członek wpływowego plebejskiego rodu rzymskiego Cecyliuszy
Syn Kwintusa Cecyliusza Metellusa Balearyjskiego, konsula w 123 p.n.e. a najstarszy wnuk Kwintusa Cecyliusza Metellusa Macedońskiego, stąd przydomek ("agnomen") wnuk ("nepos"). W 98 p.n.e. został konsulem razem z Tytusem Didiuszem. Byli autorami ustawy ("Lex Caecilia Didia") regulującej proces ustawodawczy: po pierwsze wprowadzała minimalny okres pomiędzy zgłoszeniem propozycji a jej głosowaniem, po drugie zabraniała regulowania w jednym akcie prawnym niezwiązanych ze sobą kwestii.
Historycy przez długi czas uważali, że był rodzonym ojcem Kwintusa Cecyliusza Metellusa Neposa, konsula 57 p.n.e. i Kwintusa Cecyliusza Metellusa Celera, konsula 60 p.n.e., który został adoptowany przez Kwintusa Cecyliusza Metellusa Celera, trybuna ludowego w 90 p.n.e. Dopiero T. P. Wiseman w swoim artykule pokazał, że było odwrotnie. Nepos Starszy nie miał rodzonych dzieci i żeby kontynuować najstarszą linię Cecyliuszy adoptował młodszego syna swojego brata stryjecznego, Celera trybuna 90 p.n.e.

</doc>
<doc id="979997" url="https://pl.wikipedia.org/wiki?curid=979997" title="Atlético Universidad">
Atlético Universidad

Club Atlético Universidad Nacional - peruwiański klub piłkarski z siedzibą w mieście Arequipa, stolicy regionu Arequipa.
Historia.
Klub założony został 24 lutego 1964 roku i gra obecnie w lidze regionalnej.
W 1995 roku oddany został do użytku mogący pomieścić 45 tys. widzów stadion Estadio Universidad Nacional San Agustín.

</doc>
<doc id="979998" url="https://pl.wikipedia.org/wiki?curid=979998" title="Mariusz Unierzyski">
Mariusz Unierzyski

Mariusz Unierzyski (ur. 5 marca 1974 w Płońsku) – polski piłkarz występujący na pozycji obrońcy.
W polskiej ekstraklasie rozegrał łącznie 35 występów, zdobywając 1 gola, w węgierskiej pierwszej lidze zagrał 77 razy i zdobył 2 bramki.

</doc>
<doc id="980004" url="https://pl.wikipedia.org/wiki?curid=980004" title="Loitsche">
Loitsche

Loitsche – dzielnica gminy Loitsche-Heinrichsberg w Niemczech, w kraju związkowym Saksonia-Anhalt, w powiecie Börde, w gminie związkowej Elbe-Heide. Liczy ponad 600 mieszkańców. 
Do 31 grudnia 2009 była to oddzielna gmina, do 30 czerwca 2007 należała do powiatu Ohre.
Dzielnica Loitsche oddalona jest o ok. 15 km od Magdeburga - stolicy kraju związkowego.
Z Loitsche pochodzą liderzy zespołu Tokio Hotel - Bill i Tom Kaulitz. Z powodu miejsca ich zamieszkania do Loitsche zjeżdżają fani z różnych stron świata.

</doc>
<doc id="980006" url="https://pl.wikipedia.org/wiki?curid=980006" title="Złotniki (powiat pajęczański)">
Złotniki (powiat pajęczański)

Złotniki – uroczysko-dawna miejscowość, nieistniejący już przysiółek wsi Dąbrówka w Polsce położona w województwie łódzkim, w powiecie pajęczańskim, w gminie Sulmierzyce.
Były to 2 gospodarstwa, według zdjęć satelitarnych w miejscowości nie ma już zabudowań, w ich miejscu są krzaki. 
W latach 1975–1998 miejscowość administracyjnie należała do województwa piotrkowskiego.

</doc>
<doc id="980014" url="https://pl.wikipedia.org/wiki?curid=980014" title="Tadeusz Hobler">
Tadeusz Hobler

Tadeusz Hobler (ur. 16 maja 1899 w Samborze, zm. 19 marca 1975 w Gliwicach) – polski inżynier, wykładowca akademicki.
Życiorys.
Pochodził z rodziny inteligenckiej. Wychowywany w duchu patriotycznym, po zdaniu egzaminu dojrzałości w roku 1917 wstąpił do legionów i z frontu włoskiego udało mu się przedostać do organizującej się we Włoszech armii polskiej, a z nią do Francji. Do Polski wrócił z armią gen. Hallera, w której walczył w wojnie polsko-bolszewickiej. Za okazane męstwo oraz zasługi poniesione w okresie walk o niepodległość został odznaczony dwoma Krzyżami Walecznych (jeden z okuciem), Odznaką Internowania (legionistów na Węgrzech) oraz Medalem Niepodległości.
W roku 1921 rozpoczął studia na Wydziale Mechanicznym Politechniki Lwowskiej, które ukończył w roku 1924 z wynikiem celującym. Rok po studiach objął kierownictwo biura konstrukcyjnego, którego celem była odbudowa i rozbudowa polskiego przemysłu azotowego. Do roku 1931 pracował nad projektem nowo budowanej fabryki (PFZA) w Mościcach, gdzie był twórcą nowych rozwiązań w zakresie instalacji kwasu azotowego, konwersji gazu wodnego i azotanu amonu, uzyskując z tej dziedziny patenty krajowe i zagraniczne.
Po uruchomieniu zakładu w Mościcach wyjechał do pracy w zakładach we Francji i Szwajcarii, gdzie pracował na stanowisku samodzielnego kierownika sekcji projektowo-konstrukcyjnej. Opracował tu oryginalną metodę produkcji kwasu azotowego pod ciśnieniem, nazywaną obecnie metodą HNH (Hydro-Nitro-Hobler). W roku 1938 powrócił do kraju i objął stanowisko dyrektora technicznego Państwowej Fabryki Związków Azotowych w Mościcach. 
W latach 1939–1941 przebywał we Lwowie i pracował na stanowisku docenta w Katedrze Teorii Maszyn Cieplnych Politechniki Lwowskiej. Wykładał termodynamikę techniczną i zasady ruchu ciepła w Oddziale Naftowym Wydziału Mechanicznego. Po wkroczeniu Niemców do Lwowa ukrywał się u rodziny na wsi (w powiecie machowskim). Opracował w tym czasie monografię pt. "Metoda obliczeń urządzeń absorpcyjnych". 
Po wojnie utworzył zakład konstrukcyjno-projektowy Główne Biuro Inwestycji i Odbudowy, którego głównym celem było przyczynienie się do odbudowy zniszczonego przemysłu chemicznego. W roku 1949 został profesorem nadzwyczajnym i objął kierownictwo Katedry Inżynierii Chemicznej na Wydziale Chemicznym Politechniki Śląskiej. Odtąd skupił się na dwóch podstawowych zagadnieniach: pierwszym z nich było stworzenie nowego kierunku studiów pod perspektywicznym tytułem Inżynierii Chemicznej i Procesowej, drugim zaś stworzenie silnego zaplecza badawczego dla tematyki podstawowej, jak i techniczno-przemysłowej z inżynierii i aparatury chemicznej. 
W roku 1953 przeniósł się do utworzonego w Politechnice Śląskiej Wydziału Mechanicznego Energetycznego i w latach 1953–1965 był kierownikiem Katedry Inżynierii i Konstrukcji Aparatury Chemicznej, którą zorganizował. W roku 1954 został profesorem zwyczajnym i członkiem korespondentem Polskiej Akademii Nauk. W roku 1958 Sekretariat Naukowy PAN powierzył mu organizację ośrodka badawczego inżynierii i konstrukcji aparatury chemicznej. W wyniku tego powstał w Gliwicach Zakład Inżynierii Chemicznej i Konstrukcji Aparatury Polskiej Akademii Nauk. 
Podsumowaniem jego badań było opracowanie przez niego książki pt. "Dyfuzyjny ruch masy i absorbery". Innym bardzo ważnym zagadnieniem opracowywanym przez prof. Hoblera i jego współpracowników był jednoczesny przepływ ciepła i dyfuzji substancji. 
W roku 1966 został członkiem rzeczywistym PAN i przez kilka kadencji był członkiem jej prezydium. Jego dorobek naukowy obejmuje ponad 100 oryginalnych publikacji badawczych i 10 książek ("Ruch ciepła i wymienniki" oraz "Dyfuzyjny ruch masy i absorbery" wydano również w języku angielskim, rosyjskim i czeskim). 
Był promotorem 25 prac doktorskich. Jego 11 wychowanków zostało profesorami. W roku 1968 Instytut Technologiczny w Leningradzie, a w roku 1969 Politechnika Śląska nadała mu doktorat honoris causa. Otrzymał dwukrotnie Nagrodę Państwową za zasługi na polu nauki. Odznaczony został m.in. Krzyżem Kawalerskim (1954) i Oficerskim Orderu Odrodzenia Polski i Sztandarem Pracy II klasy. Zmarł 19 marca 1975 r. w Gliwicach, gdzie został pochowany.

</doc>
<doc id="980016" url="https://pl.wikipedia.org/wiki?curid=980016" title="Rybaki (Prusicko)">
Rybaki (Prusicko)

Rybaki – przysiółek wsi Prusicko w Polsce, położony w województwie łódzkim, w powiecie pajęczańskim, w gminie Nowa Brzeźnica. Wchodzi w skład sołectwa Prusicko.
W latach 1975–1998 przysiółek administracyjnie należał do województwa częstochowskiego.

</doc>
<doc id="980017" url="https://pl.wikipedia.org/wiki?curid=980017" title="Franciszek Ziejka">
Franciszek Ziejka

Franciszek Ziejka (ur. 3 października 1940 w Radłowie, zm. 19 lipca 2020 w Krakowie) – polski historyk literatury, profesor nauk humanistycznych, w latach 1999–2005 rektor Uniwersytetu Jagiellońskiego, w latach 2005–2020 przewodniczący Społecznego Komitetu Odnowy Zabytków Krakowa.
Życiorys.
Syn Pawła i Anny. Po uzyskaniu matury w Liceum Ogólnokształcącym im. Tadeusza Kościuszki w Radłowie w latach 1958–1963 studiował filologię polską na UJ pod kierunkiem Wacława Kubackiego. Był słuchaczem wykładów m.in. takich uczonych jak Zenon Klemensiewicz, Henryk Markiewicz czy Kazimierz Wyka. Po ukończeniu studiów rozpoczął pracę w Katedrze Historii Literatury Polskiej w Instytucie Filologii Polskiej tej uczelni. W 1971 uzyskał stopień naukowy doktora, broniąc rozprawy poświęconej symbolice "Wesela" Stanisława Wyspiańskiego. W 1982 habilitował się na podstawie pracy zatytułowanej "Złota legenda chłopów polskich". W 1991 otrzymał tytuł profesora nauk humanistycznych i objął stanowisko profesora nadzwyczajnego. W 1998 został profesorem zwyczajnym.
Był delegowany do pracy na uniwersytetach w państwach europejskich: w latach 1970–1973 prowadził lektorat języka polskiego i wykładał literaturę polską na Université de Provence Aix-Marseille I, w latach 1979–1980 był wykładowcą na Uniwersytecie Lizbońskim, gdzie z jego inicjatywy powstał pierwszy w Portugalii lektorat języka i kultury polskiej, a w latach 1984–1988 wykładał w Institut national des langues et civilisations orientales w Paryżu.
W 1989 został wicedyrektorem Instytutu Filologii Polskiej, w latach 1990–1993 pełnił przez jedną kadencję funkcję dziekana Wydziału Filologicznego, a następnie przez dwie kadencje był prorektorem UJ do spraw ogólnych. Objął też kierownictwo Katedry Historii Literatury Pozytywizmu i Młodej Polski.
W 1999 został wybrany na rektora Uniwersytetu Jagiellońskiego, którą to funkcję sprawował przez dwie kadencje do 2005, kiedy to zastąpił go Karol Musioł. Podczas sprawowania tej funkcji był m.in. przewodniczącym Kolegium Rektorów Szkół Wyższych Krakowa, wiceprzewodniczącym i następnie przewodniczącym (2002–2005) Konferencji Rektorów Akademickich Szkół Polskich, członkiem Narodowej Rady Integracji Europejskiej przy prezesie Rady Ministrów oraz członkiem Komitetu Polska w Zjednoczonej Europie przy prezydium PAN. W trakcie jego pierwszej kadencji doszło do uchwalenia przez Sejm ustawy o współfinansowaniu budowy Kampusu 600-lecia Odnowienia Uniwersytetu Jagiellońskiego z budżetu państwa. Franciszek Ziejka w 1996 został członkiem Wydziału I Filologicznego Polskiej Akademii Umiejętności. Był również członkiem polskiego PEN Clubu.
W 2005 objął funkcję przewodniczącego Społecznego Komitetu Odnowy Zabytków Krakowa (SKOZK). W 2009 był inicjatorem umieszczenia Panteonu Narodowego w podziemiach kościoła Świętych Apostołów Piotra i Pawła przy ul. Grodzkiej w Krakowie.
Pierwsze publikacje, poświęcone tematyce kulturalnej, zamieszczał w wydawanym w Krakowie tygodniku „Wieści”. Jego debiutem naukowym była rozprawa drukowana w „Pamiętniku Literackim” pt. "Kraszewski i Muzeum Narodowe Polskie w Raperswilu" (1966). W następnych latach był autorem i redaktorem licznych publikacji naukowych, m.in. "W kręgu mitów polskich" (1977, drukowana wersja rozprawy doktorskiej), "Złota legenda chłopów polskich" (1984, drukowana wersja dysertacji habilitacyjnej), "Paryż młodopolski" (1993), "Poeci, misjonarze, uczeni. Z dziejów kultury i literatury polskiej" (1998). Napisał również kilka sztuk teatralnych zaprezentowanych przez Teatr Faktu Telewizji Polskiej, m.in. "Narodziny legendy" (1988), "Polski listopad" (1989), "Traugutt" (1991). Jest też twórcą kilku słuchowisk radiowych ("Kamienna księga dziejów", "A stało się to w zapusty" i innych).
Zmarł 19 lipca 2020 w Krakowie po długiej chorobie. Został pochowany na cmentarzu Salwatorskim w Krakowie (kwatera S/1/19).
Odznaczenia, wyróżnienia i upamiętnienie.
Imieniem Franciszka Ziejki nazwano działający na UJ fundusz stypendialny.

</doc>
<doc id="980018" url="https://pl.wikipedia.org/wiki?curid=980018" title="Sheela-Na-Gig">
Sheela-Na-Gig



</doc>
<doc id="980021" url="https://pl.wikipedia.org/wiki?curid=980021" title="Delegowanie">
Delegowanie

Delegowanie – w zarządzaniu jest to forma przekazywania praw i upoważnień kierownika (dyrektora) na swoich podwładnych. Różni się ona od innych form przekazywania upoważnień tym że jest zorientowana zazwyczaj na jedno zadanie (może to być: podpisanie umowy z klientem, zatrudnienie nowych pracowników, zbudowanie nowego oddziału firmy, uruchomienie nowej fabryki, linii produkcyjnej itd.). Podczas delegowania manager jasno określa cel jaki ma być zrealizowany i po jego osiągnięciu podwładny traci upoważnienia. Delegowanie, jak każda forma przekazywania upoważnień do samodzielnych decyzji, jest uznawane za formę motywacji pracownika. Pracownicy czują się docenieni i obdarzeni zaufaniem a ponadto czują się bardziej zaangażowani w firmę.
Przeszkody w delegowaniu.
U managerów często występują obawy o utratę własnego stanowiska. Manager pozostaje odpowiedzialny za oddelegowane zadanie i przez to często woli je dla bezpieczeństwa wykonać samemu. Przekazywanie upoważnień podwładnym powoduje, że władza managera w tym samym momencie zmniejsza się.
Ponadto osoby, które odniosły sukces zawodowy często lubią żyć w ciągłym biegu i czuć, że są niezastąpione. Dodatkowo zawsze istnieje obawa, że powierzając swoje zadania komuś innemu będą postrzegani jako osoby leniwe lub takie, które nie potrafią wykonać swoich obowiązków bez czyjejś pomocy.
Zasady delegowania.
Manager powinien:

</doc>
<doc id="980023" url="https://pl.wikipedia.org/wiki?curid=980023" title="Dekanat Krzeszowice">
Dekanat Krzeszowice

Dekanat Krzeszowice – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 14 parafii:
Sąsiednie dekanaty.
Babice, Bolechowice, Czernichów, Olkusz "(diec. sosnowiecka)", Sułoszowa "(diec. sosnowiecka)", Trzebinia

</doc>
<doc id="980025" url="https://pl.wikipedia.org/wiki?curid=980025" title="Agathe">
Agathe

Agathe - kolonia Massalii na północno-zachodnim wybrzeżu Morza Śródziemnego.

</doc>
<doc id="980030" url="https://pl.wikipedia.org/wiki?curid=980030" title="Akraj">
Akraj

Akraj - kolonia Syrakuz na południu Sycylii. Założona w roku 663 p.n.e. 

</doc>
<doc id="980035" url="https://pl.wikipedia.org/wiki?curid=980035" title="Dekanat Libiąż">
Dekanat Libiąż

Dekanat Libiąż – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 8 parafii:
Sąsiednie dekanaty.
Babice, Bieruń "(archidiec. katowicka)", Chrzanów, Jaworzno – św. Wojciecha i św. Katarzyny "(diec. sosnowiecka)", Mysłowice "(archidiec. katowicka)"

</doc>
<doc id="980040" url="https://pl.wikipedia.org/wiki?curid=980040" title="Sulmierzyce-Kolonia">
Sulmierzyce-Kolonia

Sulmierzyce-Kolonia – wieś w Polsce położona w województwie łódzkim, w powiecie pajęczańskim, w gminie Sulmierzyce.
W latach 1975–1998 miejscowość administracyjnie należała do województwa piotrkowskiego.

</doc>
<doc id="980045" url="https://pl.wikipedia.org/wiki?curid=980045" title="Emporion (miasto)">
Emporion (miasto)



</doc>
<doc id="980049" url="https://pl.wikipedia.org/wiki?curid=980049" title="Kot Tip Top">
Kot Tip Top



</doc>
<doc id="980050" url="https://pl.wikipedia.org/wiki?curid=980050" title="45 mm armata przeciwpancerna wz. 1932 (19-K)">
45 mm armata przeciwpancerna wz. 1932 (19-K)

45 mm armata przeciwpancerna wz. 1932 (19-K) (ros. "45-мм противотанковая пушка образца 1932 года (19-К)" – radziecka armata przeciwpancerna.
W 1930 roku do uzbrojenia Armii Czerwonej została wprowadzona 37 mm armata przeciwpancerna wz. 1930 (1-K). Działo to było budowane na licencji niemieckiej firmy Rheinmetall. W 1931 roku w biurze konstrukcyjnym fabryki numer 8 powstał prototyp działa wykorzystującego łoże armaty wz. 1930, ale wyposażonego w lufę kalibru 45 mm.
W 1932 roku zostało działo te przyjęte do uzbrojenia Armii Czerwonej jako następca armaty wz. 1930. 1 stycznia 1936 roku Armia Czerwona miała na stanie 2062 armaty wz. 1932, 1 czerwca 1941 były ich 7682 sztuki
Produkcję działa wz. 1932 zakończono w 1937 roku po rozpoczęciu produkcji 45 mm armaty przeciwpancernej wz. 1937 (53-K).
Zdobyczne armaty tego typu, były używane przez armię fińską (pod oznaczeniem 45 K/32).

</doc>
<doc id="980052" url="https://pl.wikipedia.org/wiki?curid=980052" title="Kot Tip-Top">
Kot Tip-Top



</doc>
<doc id="980054" url="https://pl.wikipedia.org/wiki?curid=980054" title="Himera">
Himera

Himera (gr. Ιμέρα) - kolonia Zankle na północy Sycylii. Założona w roku 649 p.n.e. ze względu na otaczające je żyzne ziemie. Tu w bitwie w 480 p.n.e. wojska Terona z Akragas i Gelona z Syrakuz zwyciężyły Kartagińczyków (w tym samym czasie Grecy zwyciężyli Persów pod Salaminą). W 408 p.n.e. Kartagińczycy z zemsty za poniesioną tu klęskę zniszczyli miasto.

</doc>
<doc id="980055" url="https://pl.wikipedia.org/wiki?curid=980055" title="Siel">
Siel

Siel - potok błotny, spływ błotny, mura (spolszczenie niemieckiego terminu die Mure- określającego spływy błotne w Alpach), rodzaj spływu pokrywy zwietrzelinowej, zachodzący w górach wysokich (np. w Alpach, na Kaukazie) przy zbytnim nasyceniu wodą skał (zwietrzeliny skalnej).
W Polsce mury, czyli spływy błotno-gruzowe występują w Karkonoszach, przede wszystkim w obrębie kotłów polodowcowych.
W zależności od składu granulometrycznego dzielimy je na:
- błotno-gliniaste
- błotno-gruzowe

</doc>
<doc id="980056" url="https://pl.wikipedia.org/wiki?curid=980056" title="Terraferma">
Terraferma

Terraferma, Domini di Terraferma - dosłownie: "ziemia zamknięta" – tak określano część terenów podlegających Republice Weneckiej w czasach jej świetności. Mianem terraferma określano posiadłości bezpośrednio przylegające do miasta Wenecja, które stanowiły jego najbliższe zaplecze gospodarcze i jednocześnie osłonę na wypadek ataku od strony lądu. Obszar Terrafermy przez większość czasu istnienia Republiki obejmował tereny nad dolnym Padem, od Zatoki Weneckiej i Friuli po wschodnie regiony Lombardii - sięgając najdalej rzeki Addy. Pozostałe posiadłości Republiki (począwszy od Istrii w kierunku wschodnim), które nie miały lądowego połączenia ze stolicą nazywano Domini da Màr - "ziemiami zamorskimi". Zarówno mieszkańcy terrafermy jak i ci z posiadłości zamorskich nie mieli żadnego wpływu na rządy w Republice, które były zmonopolizowane przez rodowitych mieszkańców Wenecji.
Historia.
Obszar terrafermy zmieniał się w ciągu wieków. Na początku istnienia Republiki był bardzo niewielki i obejmował tylko najbliższe okolice Wenecji - Lagunę Wenecką i deltę Padu. Dopiero wojny z Mediolanem na przełomie XIV i XV wieku uwydatniły potrzebę posiadania buforu między samą Wenecją a jej wrogami. Szeroki pas terrafermy powstał kosztem słabszych ośrodków miejskich, które Wenecja podbijała sukcesywnie od początku XV wieku. W jego skład weszły między innymi Padwa, Vicenza, Werona, Brescia, Bergamo, Rawenna, Cremona i Friuli.
Ostateczne zwycięstwo w XV wieku nad lokalnymi potęgami: Mediolanem i Państwem Kościelnym zapewniło Wenecji tylko chwilowe bezpieczeństwo od strony lądu. Wkrótce (1508) jej posiadłościom w terrafermie zagroziła Liga w Cambrai - sojusz Francji, Hiszpanii i Cesarstwa powstały z inicjatywy i z udziałem papieża Juliusza II. Mimo klęski militarnej z przeważającymi siłami koalicji Wenecja zdołała drogą dyplomatyczną uratować swoje posiadłości i pozycję we Włoszech. Od tej pory aż do końca istnienia Republiki terraferma nie została poważniej naruszona. Dopiero pokój w Campo Formio (1797) pomiędzy Napoleonem a Austrią rozdzielił posiadłości weneckie między Austrię a Republikę Cisalpińską - satelickie państwo rewolucyjnej Francji.

</doc>
<doc id="980058" url="https://pl.wikipedia.org/wiki?curid=980058" title="Rzędowie">
Rzędowie

Rzędowie – kolonia w Polsce położona w województwie łódzkim, w powiecie pajęczańskim, w gminie Nowa Brzeźnica. Miejscowość wchodzi w skład sołectwa Prusicko.
W latach 1975–1998 miejscowość administracyjnie należała do województwa częstochowskiego.

</doc>
<doc id="980061" url="https://pl.wikipedia.org/wiki?curid=980061" title="Kamarina">
Kamarina

Kamarina (gr. "Kamárina") – kolonia Syrakuz na południu Sycylii. Założona w roku 598 p.n.e. Około roku 550 p.n.e. miasto zostało zniszczone przez Syrakuzy.

</doc>
<doc id="980063" url="https://pl.wikipedia.org/wiki?curid=980063" title="Bohdan Stefanowski">
Bohdan Stefanowski

Bohdan Stefanowski (ur. 17 czerwca 1883 w Lublinie, zm. 3 stycznia 1976 w Warszawie) – polski termodynamik, jeden z głównych twórców warszawskiej szkoły termodynamiki, pierwszy rektor Politechniki Łódzkiej, założyciel Unii Narodowo-Państwowej w 1922 roku.
Życiorys.
Był synem Adama Stefanowskiego (zm. 1886), inżyniera gubernialnego, i Zofii z Kamińskich. W 1893 rozpoczął naukę w gimnazjum rosyjskim w Lublinie, którą kontynuował we Lwowie w szkole realnej. W 1900 zdał celująco egzamin maturalny. Świadectwo dojrzałości otrzymał z odznaczeniem. Studia wyższe ukończył na Wydziale Budowy Maszyn Szkoły Politechnicznej we Lwowie w roku 1904. Po ukończeniu studiów pracował w przemyśle, gdzie zajmował się zagadnieniami gospodarki cieplnej. Celem pogłębienia studiów w tym zakresie przebywał przez kilka lat u prof. Molliera w Dreźnie i prof. Jossego w Politechnice Berlińskiej w Charlottenburgu.
W roku 1910 powrócił do Lwowa, do pracy naukowej w Katedrze Teorii Maszyn Cieplnych kierowanej przez prof. Tadeusza Fiedlera. Tutaj doktoryzował się i jako docent płatny pomiarów maszynowych i młynarstwa, wykładał pomiary maszyn. W roku 1913 prof. Fiedler powierzył mu budowę od dawna planowanego Laboratorium Maszynowego. Niestety wybuch wojny zniweczył te zamiary i spowodował przerwę w działalności naukowo-dydaktycznej doc. Stefanowskiego. Okres I wojny światowej spędza w Rosji.
W roku 1918 przeniósł się do Warszawy, gdzie w Politechnice Warszawskiej objął kierownictwo Katedry Termodynamiki Technicznej i Laboratorium Maszyn. W czasach powojennych zbudował i wyposażył laboratorium na dobrym poziomie europejskim. 15 sierpnia 1923 otrzymał nominację na profesora zwyczajnego. Katedra i Laboratorium stały się ośrodkiem ożywionej działalności naukowej. W latach 1928–1929 był dziekanem Wydziału Mechanicznego, po czym wielokrotnie wybierany był na delegata wydziału do Senatu Politechniki Warszawskiej. Już w roku 1939 zamierzał zbudować Instytut Techniki Cieplnej przy Politechnice Warszawskiej.
W roku 1933 został członkiem Tymczasowego Komitetu Doradczo-Naukowego.
Był znakomitym wykładowcą. W czasie międzywojennym pisał podręczniki z termodynamiki, gospodarki cieplnej i chłodnictwa. Były to jedne z pierwszych podręczników z tej dziedziny w języku polskim. Dużo publikował z dziedziny teorii spalania, właściwości paliw i obiegów chłodniczych. Działał w organizacjach technicznych. Został powołany na członka 66 rzeczywistego Akademii Nauk Technicznych w Warszawie i członka Polskiej Akademii Umiejętności w Krakowie.
W czasie okupacji działalność dydaktyczną kontynuował na tajnych kompletach oraz na Staatliche Technische Fachkurse. Podczas powstania warszawskiego został ranny i po częściowym wyleczeniu wyjechał do Częstochowy, gdzie doczekał zakończenia wojny.
W roku 1945 został powołany na organizatora i rektora Politechniki Łódzkiej, którą szybko zorganizował. Powołał w niej Katedrę Techniki Cieplnej oraz Laboratorium Cieplne. W roku 1949 powrócił do Warszawy, gdzie odbudował Laboratorium Techniki Cieplnej, a w roku 1951 udało mu się rozpocząć budowę przyszłego gmachu Instytutu Techniki Cieplnej, który został ukończony w roku 1954. Instytut Techniki Cieplnej Politechniki Warszawskiej powołano w roku 1961, już po odejściu prof. Stefanowskiego na emeryturę.
Z chwilą powołania Polskiej Akademii Nauk został członkiem rzeczywistym. Był promotorem wielu prac doktorskich i opiekunem wielu habilitacji. Politechniki Warszawska i Łódzka nadały mu tytuł doktora honoris causa. Za całokształt pracy naukowej został odznaczony Państwową Nagrodą Naukową.
Od 10 września 1918 był żonaty z Marią Gabrielą z Jaxa-Kwiatkowskich (1887–1976), z którą miał troje dzieci: Jerzego (1920–1976), Marię (ur. 1923) i Adama (1927–2003).
Zmarł w 1976 roku, spoczywa na cmentarzu Powązkowskim w Warszawie (kwatera 185-3-16).

</doc>
<doc id="980066" url="https://pl.wikipedia.org/wiki?curid=980066" title="Ksawerów (powiat pajęczański)">
Ksawerów (powiat pajęczański)

Ksawerów – wieś w Polsce położona w województwie łódzkim, w powiecie pajęczańskim, w gminie Sulmierzyce.
W latach 1975–1998 miejscowość administracyjnie należała do województwa piotrkowskiego.
Zobacz też: 

</doc>
<doc id="980069" url="https://pl.wikipedia.org/wiki?curid=980069" title="Markowizna (Łęczyska)">
Markowizna (Łęczyska)

Markowizna – przysiółek wsi Łęczyska w Polsce, położony w województwie łódzkim, w powiecie pajęczańskim, w gminie Sulmierzyce.
W latach 1975–1998 przysiółek administracyjnie należał do województwa piotrkowskiego.

</doc>
<doc id="980072" url="https://pl.wikipedia.org/wiki?curid=980072" title="Wymóg oryginalności">
Wymóg oryginalności

Wymóg oryginalności () – pojęcie używane w systemach prawnych niektórych krajów, służące do odróżniania utworów mogących zostać objętych prawami autorskimi lub ochroną patentową. Sąd Najwyższy USA w roku 1991 stwierdził, że prawa autorskie mogą zostać przyznawane dziełom spełniającym wymóg minimalnego wkładu twórczego, przy czym sam nakład pracy nie może być kryterium uzasadniającym przyznanie praw autorskich.
W myśl tego wyroku prawa autorskie nie mogą obejmować niektórych oczywistych zestawień i przeliczeń, jak np. książka telefoniczna, czy niewypełniony formularz. Jeżeli natomiast dzieło niespełniające "wymogu oryginalności" zawiera elementy objęte prawem autorskim, tylko te elementy są nim objęte i nie stanowi to przesłanki do przyznania praw autorskich całości dzieła.

</doc>
<doc id="980073" url="https://pl.wikipedia.org/wiki?curid=980073" title="Zapole (powiat pajęczański)">
Zapole (powiat pajęczański)

Zapole – kolonia w Polsce położona w województwie łódzkim, w powiecie pajęczańskim, w gminie Nowa Brzeźnica. Miejscowość wchodzi w skład sołectwa Prusicko.
W latach 1975–1998 miejscowość administracyjnie należała do województwa częstochowskiego.

</doc>
<doc id="980074" url="https://pl.wikipedia.org/wiki?curid=980074" title="Markowizna">
Markowizna



</doc>
<doc id="980075" url="https://pl.wikipedia.org/wiki?curid=980075" title="Orczuchy">
Orczuchy

Orczuchy – wieś w Polsce położona w województwie łódzkim, w powiecie pajęczańskim, w gminie Nowa Brzeźnica. Miejscowość wchodzi w skład sołectwa Trzebca.
W latach 1975–1998 miejscowość administracyjnie należała do województwa częstochowskiego.

</doc>
<doc id="980078" url="https://pl.wikipedia.org/wiki?curid=980078" title="Pieńki Dworszowskie">
Pieńki Dworszowskie

Pieńki Dworszowskie – kolonia w Polsce położona w województwie łódzkim, w powiecie pajęczańskim, w gminie Nowa Brzeźnica. Miejscowość wchodzi w skład sołectwa Konstantynów.
W latach 1975–1998 miejscowość administracyjnie należała do województwa częstochowskiego.

</doc>
<doc id="980080" url="https://pl.wikipedia.org/wiki?curid=980080" title="Dekanat Mogilany">
Dekanat Mogilany

Dekanat Mogilany – jeden z 45 dekanatów w rzymskokatolickiej archidiecezji krakowskiej. Dekretem księdza kardynała Stanisława Dziwisza z dnia 26 sierpnia 2014 roku od dekanatu została odłączona parafia św. Maksymiliana Kolbego w Krakowie-Opatkowicach
Parafie.
W skład dekanatu wchodzi 9 parafii:
Sąsiednie dekanaty.
Kraków–Podgórze, Kraków–Borek Fałęcki, Kraków–Salwator, Myślenice, Skawina, Sułkowice, Wieliczka

</doc>
<doc id="980082" url="https://pl.wikipedia.org/wiki?curid=980082" title="Wiśniów (Kuźnica)">
Wiśniów (Kuźnica)

Wiśniów – część wsi Kuźnica w Polsce, położona w województwie łódzkim, w powiecie pajęczańskim, w gminie Sulmierzyce.
W latach 1975–1998 Wiśniów administracyjnie należał do województwa piotrkowskiego.

</doc>
<doc id="980083" url="https://pl.wikipedia.org/wiki?curid=980083" title="Wielkie Zgromadzenie Narodowe Turcji">
Wielkie Zgromadzenie Narodowe Turcji

Wielkie Zgromadzenie Narodowe Turcji (tur. "Türkiye Büyük Millet Meclisi") − jednoizbowy parlament Republiki Tureckiej.
Zostało utworzone 23 kwietnia 1920 roku w Ankarze i stało się jednym z filarów państwa tworzonego przez Kemala Atatürka po I wojnie światowej. 20 lipca 1961 r. została wprowadzona druga izba, która jednak została zlikwidowana 9 listopada 1982 roku. Zgromadzenie obecnie tworzone jest przez 600 deputowanych wybieranych na 5-letnią kadencję, metodą d'Hondta.
Jego przewodniczącym od 2002 był Bülent Arınç. 9 sierpnia 2007 Przewodniczącym został wybrany Köksal Toptan, którego w lipcu 2009 zastąpił na tym stanowisku Mehmet Ali Sahin. Po wyborach, które odbyły się w Turcji w czerwcu 2011, nowym Przewodniczącym Wielkiego Zgromadzenia Narodowego Turcji został Cemil Çiçek.
Uprawnienia.
Do uprawnień Zgromadzenia należy:

</doc>
<doc id="980086" url="https://pl.wikipedia.org/wiki?curid=980086" title="Dom Buddenbrooków">
Dom Buddenbrooków

Dom Buddenbrooków (niem. "Buddenbrookhaus") – kamienica przy "Mengstraße" 4 w Lubece, znana z powieści Tomasza Manna pt. "Buddenbrookowie".
Od 1989 jeden z obiektów Fundacji Kultury Hanzeatyckiego Miasta Lubeki (niem. "Kulturstiftung Hansestadt Lübeck"). W 1993 otwarto tu Centrum Henryka i Tomasza Mannów. Swoje siedziby mają tu następujące organizacje: Towarzystwa Pomocy Buddenbrookhaus (niem. "Förderverein Buddenbrookhaus"), Niemieckiego Stowarzyszenia im. Tomasza Manna (niem. "Deutsche Thomas-Mann Gesellschaft"), Stowarzyszenia im. Henryka Manna (niem. "Heinrich-Mann Gesellschaft") oraz Stowarzyszenia im. Ericha Mühsama (niem. "Erich Mühsam-Gesellschaft"). W budynku znajduje się również muzeum pokazujące dwie wystawy stałe: “Buddenbrookowie – powieść stulecia” oraz “Mannowie – rodzina pisarzy”.
Historia.
Dom przy "Mengstraße" 4 stoi naprzeciwko Kościoła Mariackiego. Pierwszy zapis własności parceli przy "Mengstraße" 4 znajduje się w lubeckich księgach miejskich z roku 1289. Zanotowano tam, że dom na tej parceli należy do Arnoldusa Calvusa. Do 1537 posesja miała 12 właścicieli, głównie kupców, czasami radców miejskich, burmistrzów, lub ich krewnych. Później nieruchomość tę nabył Hermann von Dorne. Dom pozostał w rodzinie von Dorne przez następne 170 lat, aż do roku 1706.
Rodzina Crollów.
W 1758 właścicielem posesji został Johann Michael Croll, który zbudował tu nowy dom. Nad portalem zachowała się łacińska inskrypcja "Dominus providebit" (pol. "Pan zapewni"). Dom Crolla miał ok. 12 m szerokości i 50 m długości. Na terenie posesji znajdowały się: budynek główny z dobudowanym skrzydłem wschodnim, domek ogrodowy oraz magazyn. Dom posiadał również przejście do "Beckergrube" (ulicy z tyłu posesji), tak że można było do niego wejść z dwóch stron.
Fasadę domu zdobiły umiejscowione poniżej szczytu figury symbolizujące “Czas” (po lewej stronie) oraz “Dobrobyt” (po prawej stronie). W budynku frontowym znajdował się skład kupiecki. Na parterze ulokowana była kuchnia z zejściem do piwnicy. Służba mieszkała w małych pomieszczeniach nad kuchnią albo pod schodami, które prowadziły do części reprezentacyjnej domu. Poddasze służyło jako schowek. Część mieszkalna znajdowała się w skrzydle wschodnim. Przestrzeń pomiędzy skrzydłem a murem sąsiedniego domu wypełniał podwórzec, za którym był ogród. Na końcu ogrodu stał dom ogrodowy, za którym mieścił się kolejny podwórzec z magazynem.
Johann Wilhelm Croll (1753-1807) przejął firmę po śmierci ojca w 1777 i zamieszkał w domu rodzinnym z żoną oraz siedmiorgiem dzieci. Z synów Crolla przeżył jedynie Johannes (1798-1847), który przejął później prowadzenie przedsiębiorstwa. W latach 1822–1824 zlecił renowację domu renomowanemu duńskiemu architektowi Josephowi Christianowi Lillie (1760-1827). Lillie był przedstawicielem kopenhaskiego klasycyzmu. Na początku XIX w. wykonywał wiele prac architektonicznych i budowlanych dla bogatych obywateli Lubeki.
Rodzina Mannów.
W 1842 Johannes Croll sprzedał dom Johannowi Siegmundowi Mannowi (1797-1863). W styczniu 1863 prowadzenie rodzinnego przedsiębiorstwa handlowego Mannów przejął Thomas Johann Heinrich Mann (1840-1891), który przeniósł siedzibę firmy na "Beckergrube" 52, do swojego nowo wybudowanego domu. W domu przy "Mengstraße" mieszkali nadal jego rodzice, a dziadkowie Tomasza Manna. Babka Tomasza Elisabeth Mann (panieńskie "Marty") mieszkała w Domu Buddenbrooków do grudnia 1890.
Inni właściciele.
Mannowie sprzedali dom w 1891. W 1894 nieruchomość nabyło miasto i rozpoczęło liczne przebudowy. W 1895 wyburzono budynki gospodarcze (domek ogrodowy i magazyn), by stworzyć miejsce pod budowę miejskiej hali targowej. W 1898 w budynku głównym urządzono czytelnię. W 1904 zburzono jedną ścianę, by mogła się tu wprowadzić loteria państwowa. W latach 1922–1929 w budynku mieściła się księgarnia Buddenbrooków.
W czasie nalotu brytyjskich sił powietrznych na lubeckie Stare Miasto w 1942 dom Buddenbrooków, podobnie jak dziesiątki innych budynków starówki, został prawie doszczętnie zburzony. Ostała się fasada oraz barokowa piwnica. W latach 1957–1958 dom został odbudowany z inicjatywy Banku Spółdzielczego. Renowację fasady przeprowadził Ludwig Schirrmeister. Nowy dom jest o 5 m krótszy od poprzedniego, ale przez to zbliżony wymiarami do wyburzonego w 1758 budynku średniowiecznego. Skrzydła wschodniego nie odbudowywano. Pierwsze piętro obniżono o 45 cm. Wnętrza nie odpowiadają oryginalnemu rozkładowi.
Heinrich-und-Thomas-Mann-Zentrum.
W 1991 hanzeatyckie miasto Lubeka, wspierane przez rząd federalny i lokalny oraz obywateli miasta, odkupiło Dom Buddenbrooków i przekształciło go w Centrum Henryka i Tomasza Mannów. W maju 1993 w 850-lecie powstania miasta Lubeki i w 90 lat po pierwszym wydaniu powieści Tomasza Manna pt. „Buddenbrookowie”, centrum zostało uroczyście otwarte w obecności ówczesnego prezydenta Niemiec Richarda von Weizsäckera.

</doc>
<doc id="980087" url="https://pl.wikipedia.org/wiki?curid=980087" title="Wiener Stadtbank">
Wiener Stadtbank

Wiener Stadtbank („Wiedeński Bank Miejski”) – pierwszy państwowy bank w Austrii. 
Założył go w roku 1705 Józef I Habsburg w celu uregulowania finansów monarchii. Pierwszym jego dyrektorem został hrabia Gundaker Thomas Starhemberg. Za następnych cesarzy rozmyślano o przekształceniu go w instytucję obejmującą swym działaniem cały Imperium Habsburgów jednak bez powodzenia.

</doc>
<doc id="980089" url="https://pl.wikipedia.org/wiki?curid=980089" title="Wierzba (województwo łódzkie)">
Wierzba (województwo łódzkie)

Wierzba – kolonia w Polsce położona w województwie łódzkim, w powiecie pajęczańskim, w gminie Nowa Brzeźnica. Miejscowość wchodzi w skład sołectwa Wólka Prusicka.
W latach 1975–1998 miejscowość administracyjnie należała do województwa częstochowskiego.

</doc>
<doc id="980091" url="https://pl.wikipedia.org/wiki?curid=980091" title="Dekanat Mszana Dolna">
Dekanat Mszana Dolna

Dekanat Mszana Dolna – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 12 parafii oraz 1 rektorat:
Sąsiednie dekanaty.
Dobczyce, Łącko "(diec. tarnowska)", Nowy Targ, Pcim, Rabka, Tymbark "(diec. tarnowska)"

</doc>
<doc id="980093" url="https://pl.wikipedia.org/wiki?curid=980093" title="Po rozum do mrówek">
Po rozum do mrówek

Po rozum do mrówek (ang. "The Ant Bully", 2006) – amerykański film animowany, oparty na książce Johna Nickle’a. Film wyprodukowała wytwórnia Warner Bros., a producentem był Tom Hanks.
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Bartosz Wierzbięta
Dźwięk i montaż: Sławomir Czwórnóg
W wersji polskiej udział wzięli:
oraz

</doc>
<doc id="980098" url="https://pl.wikipedia.org/wiki?curid=980098" title="Wiśniów">
Wiśniów



</doc>
<doc id="980099" url="https://pl.wikipedia.org/wiki?curid=980099" title="Dekanat Myślenice">
Dekanat Myślenice

Dekanat Myślenice – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 12 parafii:
Sąsiednie dekanaty.
Dobczyce, Mogilany, Pcim, Sułkowice, Wieliczka

</doc>
<doc id="980101" url="https://pl.wikipedia.org/wiki?curid=980101" title="Jesse Brown">
Jesse Brown

Jesse Brown (ur. 27 marca 1944, zm. 15 sierpnia 2002) – były sekretarz spraw weteranów USA, mianowany w 1993 roku przez prezydenta Billa Clintona.
Życiorys.
Brown urodził się w Detroit, w stanie Michigan. Dorastał jednak w Chicago, Illinois.
Zaciągnął się do U.S. Marine Corps w 1963, służąc jako "marine" w wojnie wietnamskiej; w 1965 został poważnie ranny w okolicach Đà Nẵng. Po opuszczeniu "marines", przyłączył się do stowarzyszenia Disabled American Veterans.
Jako sekretarz spraw weteranów USA w administracji Billa Clintona, Brown rozszerzył zakres oferowanej pomocy kobietom-weteranom, jak również bezdomnym, byłym żołnierzom. Pomoc została również skierowana do weteranów, chorych wskutek użycia broni chemicznej podczas wojny w Wietnamie oraz Pustynnej Burzy.
Brown zmarł w Warrenton, w stanie Wirginia, w wieku 58 lat.

</doc>
<doc id="980102" url="https://pl.wikipedia.org/wiki?curid=980102" title="Mistrzostwa Azji U-16 w piłce nożnej">
Mistrzostwa Azji U-16 w piłce nożnej

Mistrzostwa Azji U-16 w piłce nożnej to rozgrywki przeznaczone dla młodzieży do 16 lat organizowane co dwa lata (początkowo co rok). W latach 2002–2008 rozgrywki prowadzono w kategorii wiekowej do lat 17.
Opiekę nad zawodami sprawuje AFC. Do 1986 roku zawody miały się odbywać co roku w Katarze, lecz plany zmieniono.

</doc>
<doc id="980106" url="https://pl.wikipedia.org/wiki?curid=980106" title="Dekanat Niedzica">
Dekanat Niedzica

Dekanat Niedzica – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 14 parafii i dwa rektoraty :
Sąsiednie dekanaty.
Białka Tatrzańska, Krościenko nad Dunajcem "(diec. tarnowska)", Łącko "(diec. tarnowska)", Nowy Targ

</doc>
<doc id="980108" url="https://pl.wikipedia.org/wiki?curid=980108" title="Dekanat Niegowić">
Dekanat Niegowić

Dekanat Niegowić – jeden z 45 dekanatów w rzymskokatolickiej archidiecezji krakowskiej.
Początkowo siedzibą dekanatu był Szczyrzyc.
Parafie.
W skład dekanatu wchodzi 8 parafii:
Sąsiednie dekanaty.
Bochnia – Zachód "(diec. tarnowska)", Dobczyce, Lipnica Murowana "(diec. tarnowska)", Niepołomice, Tymbark "(diec. tarnowska)", Wieliczka

</doc>
<doc id="980110" url="https://pl.wikipedia.org/wiki?curid=980110" title="Ryszard Zasępa">
Ryszard Zasępa

Ryszard Zasępa (ur. 16 marca 1915 w Warszawie, zm. 7 sierpnia 1994) – statystyk polski, profesor Szkoły Głównej Planowania i Statystyki, ekspert organizacji międzynarodowych.
Życiorys.
Ryszard Zasępa w lutym 1938 uzyskał dyplom magistra matematyki na Uniwersytecie Warszawskim. Już pod koniec studiów podjął pracę w Biurze Studiów Państwowych Zakładów Lotniczych na warszawskim Okęciu. Uczestniczył w działaniach kampanii wrześniowej, w czasie której trafił do niewoli niemieckiej. Do kraju powrócił w 1946.
W latach 1946–1960 pracował w Głównym Urzędzie Statystycznym, gdzie zasłużył się jako współorganizator polskiej statystyki demograficznej. Prowadził również zajęcia ze studentami na Politechnice Warszawskiej i Uniwersytecie Warszawskim, a od 1957 w Szkole Głównej Planowania i Statystyki w charakterze zastępcy profesora. W 1959 odbył roczny staż naukowy na Uniwersytecie Kalifornijskim w Berkeley, przygotowując rozprawę doktorską. W latach 1961–1967 przebywał w Rzymie jako ekspert FAO. W 1967 powrócił do pracy w Szkole Głównej Planowania i Statystyki (w Katedrze Ekonometrii), by w 1972 wyjechać do Ghany. Był tam ekspertem ONZ w Regionalnym Instytucie Badań Ludnościowych, a przez rok także dyrektorem Instytutu.
Od 1975 pozostawał ponownie związany z Szkołą Główną Planowania i Statystyki, gdzie kierował Zakładem Statystyki Matematycznej w Instytucie Ekonometrii oraz był dyrektorem Instytutu Cybernetyki i Zarządzania (1984–1985). W 1983 otrzymał tytuł profesorski. Był jednocześnie konsultantem w zakresie badań reprezentacyjnych w Zakładzie Badań Statystyczno-Ekonomicznych Głównego Urzędu Statystycznego i Polskiej Akademii Nauk. W latach 1949–1993 (poza okresami pobytu poza krajem) brał udział w pracach Komisji Matematycznej Głównego Urzędu Statystycznego, przez wiele lat jako jej przewodniczący. Wchodził w skład Komitetu Statystyki i Ekonometrii oraz Komitetu Nauk Demograficznych Polskiej Akademii Nauk. Był też przez trzy kadencje wiceprezesem Rady Głównej Polskiego Towarzystwa Statystycznego.
Miejscem spoczynku jest Cmentarz Wojskowy na Powązkach (kw. M, rząd 1, miejsce 10).
Publikacje.
Ryszard Zasępa ogłosił szereg publikacji naukowych (także książkowych), głównie dotyczących statystycznej metody reprezentacyjnej:

</doc>
<doc id="980111" url="https://pl.wikipedia.org/wiki?curid=980111" title="Obszar Chronionego Krajobrazu Góry Bardzkie i Sowie">
Obszar Chronionego Krajobrazu Góry Bardzkie i Sowie

Obszar Chronionego Krajobrazu Góry Bardzkie i Sowie (OChKGB i S) – obszar chronionego krajobrazu w południowo-zachodniej Polsce, w woj. dolnośląskim. Położony jest na terenie Gór Sowich i Bardzkich na obszarze powiatów: kłodzkiego, ząbkowickiego, dzierżoniowskiego, świdnickiego, wałbrzyskiego.
Obszar Chronionego Krajobrazu Góry Bardzkie i Sowie utworzono w 1981 roku na mocy Uchwały Nr 35/81 Wojewódzkiej Rady Narodowej w Wałbrzychu – Dziennik Urzędowy Wojewódzkiej Rady Narodowej w Wałbrzychu z dn 09.11.81r., Nr 5, poz. 46. Obszar chronionego krajobrazu o powierzchni 17 336,0 ha, obejmuje swym zasięgiem główne grzbiety górskie dwóch pasm Sudetów Środkowych: Góry Bardzkie w całości, oraz północną i południową część Gór Sowich, wraz ze znajdującymi się w ich obrębie: rezerwatami przyrody, utworami geologicznymi, korytarzami ekologicznymi oraz wartościowymi krajobrazowo terenami o różnych ekosystemach.
Góry Bardzkie i Sowie na terenie obszaru tworzą, jeden długi grzbiet górski, ciągnący się od Przełęczy Kłodzkiej na wschodzie, aż po przełomową dolinę Bystrzycy na zachodzie. Grzbiet w wielu miejscach poprzecinany jest przełęczami, a zbocza ponacinane licznymi dolinami górskich potoków, co spowodowało fragmentaryczne wykształcenie się roślinności charakterystycznej dla regla górnego. Obszar obejmuje głównie tereny leśne, obrzeża, a także łąki górskie i bliźniczyska. Lasy zajmują prawie 90% obszaru.
Na terenie obszaru występują pomniki przyrody, ożywionej i nieożywionej oraz ich skupiska, chronione ze względu na szczególne wartości naukowe, kulturowe, historyczno-pamiątkowe i krajobrazowe. Odznaczające się indywidualnymi cechami, które wyróżniane są wśród innych utworów, w szczególności są to stare o dużych rozmiarach drzewa i krzewy, źródła, wodospady, skałki, jary, głazy, doliny potoków górskich oraz urwiska skalne.
Na obszarze występuje kilka typów siedlisk, szczególnie cenne są duże obszary żyznych i kwaśnych buczyn, acidofilne dąbrowy oraz zbiorowiska lasów łęgowych nad górskimi potokami. Występuje tu prawie 70 ha lasów jaworowych i klonowo-lipowych, co stanowi blisko 15% całkowitej powierzchni tych lasów na terenie Dolnego Śląska.
Obszar Chronionego Krajobrazu Góry Bardzkie i Sowie stanowi naturalną otulinę Parku Krajobrazowego Gór Sowich.

</doc>
<doc id="980112" url="https://pl.wikipedia.org/wiki?curid=980112" title="Obszar Chronionego Krajobrazu Gór Sowich i Bardzkich">
Obszar Chronionego Krajobrazu Gór Sowich i Bardzkich



</doc>
<doc id="980114" url="https://pl.wikipedia.org/wiki?curid=980114" title="ESFJ">
ESFJ

ESFJ (ang. "Extraverted Sensing Feeling Judging" – Ekstrawertyk Percepcjonista Uczuciowiec Sędzia) - jeden z typów osobowości według wskaźnika MBTI oraz innych jungowskich testów osobowości. Osoby o tym typie łączą ekstrawersyjne czucie z introwersyjną percepcją. Przede wszystkim są skoncentrowane na świecie zewnętrznym, gdzie zajmują się sprawami zgodnie ze swoimi uczuciami wobec nich i własnym systemem wartości. Ich drugorzędny styl życia jest skoncentrowany na wnętrzu, gdzie rozpatrują sprawy używając pięciu zmysłów; w dosłowny, konkretny sposób.
ESFJ kochają ludzi. Ich Percepcja i Osądzanie pozwalają im na zbieranie szczegółowych informacji o ludziach i zamienianie ich na osądy, które dają ludziom wsparcie. Bardzo łatwo przychodzi im zrozumienie czyjegoś punktu widzenia. ESFJ chcą być lubiani i uprzejmi i mają dar przyciągania do siebie ludzi.
ESFJ są odpowiedzialni i godni zaufania. Cenią bezpieczeństwo i stabilność i są skoncentrowani na szczegółach życia. Zwykle jako pierwsi zauważają, co powinno zostać zrobione. Są również ciepli i energiczni. Potrzebują poparcia innych, aby dobrze się czuć. Nie rozumieją nieuprzejmości, a obojętność ich rani. Chcą być cenieni za to, kim są i za to, co dają innym. Czasami ciężko im zaakceptować trudną prawdę na temat kogoś, o kogo się troszczą.
System wartości osób o typie ESFJ jest określany zewnętrznie. Mogą posiadać twarde moralne zasady, ale powstają one dzięki społeczności, w której żyją, a nie z powodu silnych wewnętrznych wartości.
ESFJ lubią kontrolować otoczenie. Najbardziej komfortowo czują się w zorganizowanym środowisku. Zwykle nie lubią robić rzeczy, które wymagają teoretycznego i abstrakcyjnego pojęcia. Lubią tworzyć porządek i struktury i są dobrzy w zadaniach, które wymagają takich umiejętności. Powinni uważać, aby nie kontrolować ludzi, którzy sobie tego nie życzą.
ESFJ mają szacunek do praw i zasad i uważają, że inni też powinni mieć. Są tradycjonalistami i wolą robić wszystko w ustalony sposób. Zdarza się, że ślepo wierzą zasadom bez zrozumienia ich.
Zawody zalecane dla ESFJ związane są z pracą z ludźmi - nauczyciel, menedżer, pracownik socjalny, logopeda, lekarz rodzinny, pielęgniarka, opiekun, księgowy itp.

</doc>
<doc id="980122" url="https://pl.wikipedia.org/wiki?curid=980122" title="Rodzinka Robinsonów">
Rodzinka Robinsonów

Rodzinka Robinsonów (ang. "Meet the Robinsons", 2007) – amerykański film animowany. Obraz jest 46. filmem wyprodukowanym przez wytwórnię Walt Disney Pictures. Film zrealizowany w technologii 3D.
Wersja polska.
Wersja polska: Sun Studio Polska
Reżyseria: Joanna Wizmur
Dialogi: Jan Jakub Wecsile
Dźwięk i montaż: Marek Klimczuk
Kierownictwo muzyczne: Marek Klimczuk
Kierownictwo produkcji: Beata Jankowska
Opieka artystyczna: Mariusz Arno Jaworowski
Wystąpili:
Piosenki:
Produkcja polskiej wersji językowej: Disney Character Voices International, Inc.
Fabuła.
Historia opowiada o 12-letnim chłopczyku – wynalazcy z sierocińca o imieniu Leon (ang. Lewis), który pragnie znaleźć swoją rodzinkę. We wszystkim pomaga mu chłopiec z przyszłości Albert (ang. Wilbur) Robinson i jego rodzinka. Niedługo potem Albert okazuje się synem Leona, a sam Leon genialnym wynalazcą. Wszystko zaplątane w paradoks spowodowany przez „Gościa w Meloniku” będącym w rzeczywistości kolegą Leona z sierocińca. Na koniec Leon poprawia kilka wydarzeń z przeszłości i adoptuje go rodzinka Robinsonów.

</doc>
<doc id="980124" url="https://pl.wikipedia.org/wiki?curid=980124" title="Janusz Galewicz">
Janusz Galewicz

Janusz Galewicz (ur. 15 maja 1928 w Łodzi, zm. 20 stycznia 2014 w Zgierzu) – polski reżyser, scenarzysta, autor sztuk dla dzieci.
Życiorys.
Ukończył pedagogikę na Uniwersytecie Łódzkim. Studiował też socjologię.
W latach 50 XX wieku pracował w Teatrze Lalek „Pinokio” w Łodzi. Pełnił tamże funkcję kierownika literackiego, reżysera, pisał sztuki dla dzieci. W latach 1968–1975 był dyrektorem i kierownikiem artystycznym łódzkiego Se-ma-fora.
Zadebiutował w 1975 roku "Dzieckiem z gwiazdy" – adaptacją Oskara Wilde. Zrealizował kilkanaście filmów lalkowych, jednak bardziej dał się poznać jako scenarzysta, niż reżyser. Współtwórca filmów dla dzieci, m.in. "Miś Uszatek", "Trzy misie", "W krainie czarnoksiężnika Oza", "Złoty dzban", "Mamo, czy kury potrafią mówić?" (film pełnometrażowy). Zdarzało się, że podpisywał swoje scenariusze pseudonimem "Łukasz Czerwiec".
Współpracował m.in. ze swoją żoną – Marią Kossakowską (1927–2008).
Został pochowany na części ewangelickiej Starego Cmentarza w Łodzi.

</doc>
<doc id="980126" url="https://pl.wikipedia.org/wiki?curid=980126" title="Monk">
Monk



</doc>
<doc id="980135" url="https://pl.wikipedia.org/wiki?curid=980135" title="Daowu Yuanzhi">
Daowu Yuanzhi

Daowu Yuanzhi (chiń. 道吾圓智, pinyin "Dàowú Yuánzhì"; kor. 도오원지 "Too Wŏnji"; jap. "Dōgo Enchi"; wiet. "Đạo Ngô Viên Trí"; ur. 769, zm. 853) – chiński mistrz chan.
Życiorys.
Pochodził z Yuzhang (obecnie Nanchang w prowincji Jiangxi). Prawdopodobnie praktykę chan rozpoczął dopiero w wieku 46 lat, u mistrza Baizhanga Niepana i w jego klasztorze został także mnichem. Był starszym bratem mistrza chan Yunyana Tanshenga
Po roku odszedł od Baizhanga i został uczniem oraz spadkobiercą Dharmy Yaoshana Weiyana. Po osiągnięciu oświecenia napisał list do brata:
Yunyan posłuchał brata, został uczniem Yaoshana, osiągnął oświecenie i zapoczątkował swoją linię przekazu Dharmy.
Po okresie wieloletniej wędrówki osiadł na górze Daowu w okolicy dzisiejszego Changsha w prowincji Hunan.
9 miesiąca 835 r. Daowu zachorował. Pewnego dnia rzekł do mnichów "Czy rozumiecie zdanie: po otrzymaniu, oddanie"? Mnisi milczeli. W dziesięć dni później powiedział do zgromadzenia "Pójdę na zachód. Nie powinienem iść na wschód". Po tych słowach zmarł.
Resztki po kremacji umieszczono w stupie nazwanej Daowu. Po uderzeniu w nią pioruna, została przeniesiona na górę Shishuang.
W "Biyan lu" poświęcone są mu dwa gong’any: 55 i 89, w "Congrong lu" – 54 i 83.
Miał wielu uczniów, ale najbardziej znanym był Shishuang Qingzhu.
Linia przekazu Dharmy zen.
Pierwsza liczba oznacza kolejność pokoleń mistrzów od 1 Patriarchy indyjskiego Mahakaśjapy.
Druga liczba oznacza kolejność pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="980137" url="https://pl.wikipedia.org/wiki?curid=980137" title="Staré Město (Praga)">
Staré Město (Praga)



</doc>
<doc id="980142" url="https://pl.wikipedia.org/wiki?curid=980142" title="Amaranth (singel)">
Amaranth (singel)

Amaranth – drugi singel fińskiego zespołu Nightwish z nową wokalistką Anette Olzon. Ukazał się 22 sierpnia 2007 i już dwa dni później, 24 sierpnia, pokrył się złotem w Finlandii.
Teledysk był nakręcony w Los Angeles. Natomiast jego premiera miała miejsce 11 sierpnia 2007 roku o 8:15 polskiego czasu w Fińskim MTV. Od 13 sierpnia teledysk dostępny ze stron Nuclear Blast.
Po dwóch dniach sprzedaży singel otrzymał miano złotej płyty w Finlandii.
Nazwa Amaranth oznacza także roślinę – Komosa, Lebioda – lub mityczny, ciągle kwitnący kwiat. Amaranth to słowo pochodzenia greckiego, oznaczające pierwotnie nieśmiertelność, co znacznie lepiej odzwierciedla znaczenie tytułu.

</doc>
<doc id="980145" url="https://pl.wikipedia.org/wiki?curid=980145" title="Święto wiosny (balet)">
Święto wiosny (balet)



</doc>
<doc id="980147" url="https://pl.wikipedia.org/wiki?curid=980147" title="Galeria Sztuki Atelier 2">
Galeria Sztuki Atelier 2

Galeria Sztuki Atelier 2 − prywatna galeria powstała w Katowicach w latach 90. XX wieku.
Znajduje się w stolicy województwa śląskiego na ulicy Stefana Batorego 2. Zajmuje się eksponowaniem obrazów. Jest filią Galerii Sztuki Atelier z Chorzowa, założonej w 1995 przez Piotra i Jana Dziuków. Galeria wystawia swoje obrazy m.in. w katowickim Hotelu "Diament", w urzędzie stanu cywilnego w Chorzowie oraz w "Pałacu Kawalera" w Świerklańcu.
W galerii wystawiają swoje prace m.in.: Aleksander Żywiecki, Andrzej Kacperek, Andrzej Urbanowicz, Anitta Rotter-Pucz, Bożena Burzawa, Halina Lerman, Halina Niemiec-Gomółka, Jacek Szaleniec, Jan Bembenista, Krzysztof Kopeć, Krzysztof Kłoskowski, Łukasz Lepiorz, Małgorzata Kacperek, Marian Knobloch, Mariusz Majewski, Marzena Naliwajko, Mirosław Orzechowski, Piotr Pilawa, Wojciech Szczęśniak, Zbigniew Zając.

</doc>
<doc id="980153" url="https://pl.wikipedia.org/wiki?curid=980153" title="Campeonato Paraense">
Campeonato Paraense

Campeonato Paraense - ligowe mistrzostwa brazylijskiego stanu Pará.
Kluby.
Pierwsza liga
Druga liga

</doc>
<doc id="980156" url="https://pl.wikipedia.org/wiki?curid=980156" title="Kubuś Puchatek i miododajne drzewo">
Kubuś Puchatek i miododajne drzewo

Kubuś Puchatek i miododajne drzewo () – amerykański film animowany z 1966 roku wyprodukowany przez Walta Disneya. Pierwszy film Disneya o Kubusiu Puchatku. Scenariusz oparto na powieści A.A. Milne’a (w szczególności na rozdziałach 1 i 2). W filmie pojawiają się wszystkie postacie oprócz Prosiaczka i Tygrysa.
Obsada.
i inni.

</doc>
<doc id="980163" url="https://pl.wikipedia.org/wiki?curid=980163" title="Galeria Sztuki Współczesnej Parnas">
Galeria Sztuki Współczesnej Parnas

Galeria Parnas − galeria sztuki współczesnej powstała w Katowicach w 1993. Znajduje się przy ulicy Jana Kochanowskiego 10. Posiada swoją filię w wieżowcu Chorzowska 50.
W galerii prezentują swoje prace artyści śląscy, a także twórcy z Krakowa i Warszawy. Galeria specjalizuje się w prezentowaniu dzieł malarskich, grafik, rzeźb i szkła unikatowego. W filii przy ul. Chorzowskiej organizowane są wystawy indywidualne i zbiorowe (m.in. Renata Bonczar, Franciszek Starowieyski, Jadwiga Żołyniak, "10 Lat na Parnasie").
Właścicielami galerii są Stefan Szawica i Nina Rechowicz. Swoje prace wystawiali i wystawiają m.in. Jacek Gaja, Stanisław Kluska, Andrzej Pietsch, Adam Romaniuk, Janina Biała, Ferdynand Szypuła, Aleksandra Telka-Budka, Maria Hutton, Ewa Zawadzka, Józef Budka, Roman Kalarus, Dariusz Gajewski, Witold Pałka, Zygmunt Brachmański, Joan Miró, Marc Chagall, Andrzej Kacperek, Ireneusz Walczak.

</doc>
<doc id="980164" url="https://pl.wikipedia.org/wiki?curid=980164" title="Campeonato Paraibano">
Campeonato Paraibano

Campeonato Paraibano - ligowe mistrzostwa brazylijskiego stanu Paraíba.
Format.
Pierwsza liga
Klub, który w tabeli sumarycznej sezonu był ostatni, spada do drugiej ligi stanowej.
Jak we wszystkich brazylijskich rozgrywkach format ulega częstym zmianom.
Kluby.
Pierwsza liga

</doc>
<doc id="980165" url="https://pl.wikipedia.org/wiki?curid=980165" title="Przygody Kubusia Puchatka">
Przygody Kubusia Puchatka

Przygody Kubusia Puchatka (ang. "The Many Adventures of Winnie the Pooh", 1977) – amerykański film animowany. Film składa się z trzech krótkometrażowych obrazów Disneya: "Kubuś Puchatek i miododajne drzewo", "Wiatrodzień Kubusia Puchatka" i "Kubuś Puchatek i rozbrykany Tygrys". Powstał na podstawie powieści A.A. Milne'a.
Film został wydany w Polsce na kasetach wideo w 1997 roku przez Imperial Entertainment. Film wydany na DVD z firmą: Imperial, CD Projekt i Galapagos Films.
Film wyemitowany w telewizji na kanałach: TV Puls, Puls 2, Disney Channel, Disney Junior i Polsat. 

</doc>
<doc id="980167" url="https://pl.wikipedia.org/wiki?curid=980167" title="Mała Słupina">
Mała Słupina

Mała Słupina (potocznie Stołpa, kaszb. "Słëpiniô") – rzeka na Pojezierzu Kaszubskim, mająca swoje źródła w okolicach miejscowości Trzy Rzeki w gminie Przodkowo. W miejscowości Młynek rzeka przyjmuje jako dopływ Klasztorną Strugę. Słupina uchodzi do Raduni w Żukowie.

</doc>
<doc id="980168" url="https://pl.wikipedia.org/wiki?curid=980168" title="Art Nova 2">
Art Nova 2

Art Nova 2 – galeria sztuki należąca do Związku Polskich Artystów Plastyków. Znajduje się na ul. Dworcowej 13, vis à vis budynku starego dworca kolejowego w Katowicach.
W galerii prezentowane są dzieła artystów z Katowic i Górnego Śląska. Instytucja specjalizuje się w prezentowaniu malarstwa i grafiki. Istnieją plany otwarcia ekspozycji sztuki użytkowej i tkanin artystycznych.
Galeria posiada filię zajmującą się sprzedażą dzieł sztuki zlokalizowaną na rogu ul. Dworcowej i ul. św. Jana − "Art Nova 1".

</doc>
<doc id="980169" url="https://pl.wikipedia.org/wiki?curid=980169" title="Bawarska Akademia Nauk">
Bawarska Akademia Nauk

Bawarska Akademia Nauk (niem. "Bayerische Akademie der Wissenschaften") – akademia nauk założona w roku 1759 przez elektora Bawarii Maksymiliana III w Monachium. Miała ona przyczynić się do podniesienia poziomu nauczania w elektoracie, by jego elity mogły konkurować z takimi ośrodkami wiedzy naukowej jak Wiedeń, czy Berlin.

</doc>
<doc id="980171" url="https://pl.wikipedia.org/wiki?curid=980171" title="Wojna o sukcesję bawarską">
Wojna o sukcesję bawarską

Wojna o sukcesję bawarską – konflikt toczący się w latach 1778–1779, będący wynikiem sprzeczności interesów Prus i Monarchii Habsburskiej. Prusy dążyły do uzyskania statusu mocarstwa europejskiego i równorzędnej z Austrią pozycji w Rzeszy Niemieckiej, natomiast celem Habsburgów było przywrócenie Austrii utraconej hegemonii wśród państw niemieckich, a także zaokrąglenie własnych granic, co miało być niejako rekompensatą utraty Śląska na rzecz Prus. Sytuację zaostrzyła realna szansa przejścia na własność Prus połączonych księstw Ansbach i Bayreuth, którymi rządziła boczna, wymierająca już gałąź Hohenzollernów. Habsburgowie nie chcieli dopuścić do realizacji tego scenariusza.
Współzawodnicy.
W 1777 zmarł bezpotomnie ostatni elektor Bawarii z dynastii Wittelsbachów wilhelmińskich (bawarskich), Maksymilian III Józef. Cesarz rzymski, współregent, Józef II dążący do wyzwolenia się spod wpływów matki i kanclerza Kaunitza, pragnący prowadzić własną, samodzielną politykę, dostrzegł w tym szansę na realizację swoich planów. Jeszcze przed śmiercią elektora prowadził zabiegi dyplomatyczne, których celem było przejęcie terytorium Bawarii przez Austrię.
Prawa Józefa II do Bawarii były właściwie żadne, gdyż zgodnie z prawami dziedziczenia, schedę po Wittelsbachach wilhelmińskich (bawarskich) powinni objąć przedstawiciele rudolfińskiej (palatyńskiej) gałęzi rodu (założycielem obu dynastii byli bracia Wilhelm i Rudolf, którzy w XIV wieku objęli władzę odpowiednio w Bawarii i Palatynacie, dając początek nowym gałęziom rodu – były więc one niejako równorzędne).
Przedstawiciele domu Wittelsbachów bawarskich (wilhelmińskich) nie mieli jednak zamiaru dopuścić do inkorporacji swojej domeny do Austrii, i jeszcze przed 1777 przy poparciu Francji gromadzili dowody na niezaprzeczalne prawa dziedziczne gałęzi rudolfińskiej, reprezentowanej przez Karola Teodora, księcia Palatynatu, Jülichu i Bergu. Okazało się to jednak bez znaczenia wobec ścierania się interesów Prus i Austrii oraz chwiejnej postawy samego Karola Teodora.
Mediacje.
Początkowe próby pokojowego rozwiązania problemu sukcesji na wzór rozbiorów Polski, czyli poprzez różne dwustronne wymiany terytorialne i podział Bawarii, które prowadził doświadczony w tego typu procederach książę Henryk, brat Fryderyka II zakończyły się fiaskiem. Wobec tego dwór cesarski, prowadzący równolegle targi z niezdecydowanym Karolem Teodorem zaoferował mu ostatecznie w zamian za Bawarię część Niderlandów oraz tytuł królewski, na co elektor przystał. Konwencję w tej sprawie podpisano 3 stycznia 1778. Nim doszło do ratyfikacji traktatu, wojska austriackie zajęły Bawarię. Był to poważny błąd ze strony cesarza Józefa, gdyż dało świetny pretekst do interwencji Prus, występujących pod pozorem obrony praw Rzeszy i następcy Karola Teodora, Karola Wittelsbacha, księcia Palatynatu-Zweibrücken, przeciw imperializmowi habsburskiemu. Bierna postawa Rosji, brak zainteresowania państw Rzeszy do zbrojnego wystąpienia przeciw Habsburgom i pragnienie Fryderyka do pokojowego rozstrzygnięcia sprawy zadecydowały o wznowieniu dwustronnych rozmów. Kolejne plany pruskiego ministra Hertzberga i kanclerza Kaunitza, mimo wielu podobieństw, nie były akceptowane przez głowy państw. Wyczekująca postawa Francji i Rosji, które oczekiwały ze strony państw niemieckich próśb o ich mediację, oraz kolejna patowa sytuacja zrodzona z niepowodzenia obu stron przeprowadzenia wzajemnej dywersji i wykorzystania w sporze Rzeczypospolitej zdecydowała o rozwiązaniu zbrojnym.
Działania w polu.
Kolejny już raz pierwszy ruch wykonał Fryderyk, wydając 5 lipca 1778 rozkaz przekroczenia granicy Czech. Prusy, dzięki zabiegom i staraniom Fryderyka, ponownie okazały się technicznie lepiej przygotowane do wojny: doskonale rozwinięty system mobilizacji, aprowizacji armii i logistyki pozwolił monarchii Hohenzollernów wyprowadzić w pole 154 tys. żołnierzy, podczas gdy Austria wystawiła pośpiesznie 142 tys.
W czasie tej wojny obie strony, pamiętając wyniszczające bitwy wojny siedmioletniej, unikały otwartych starć, działając zgodnie z klasyczną, osiemnastowieczną strategią polegającą na wymanewrowaniu przeciwnika. Nie było większych bitew. Oddziały przeciwnych stron prowadziły głównie eskapady na terytorium nieprzyjaciela, starając się w serii ataków i kontrataków utrudnić mu dostęp do dostaw żywności i pasz. Część historyków uznaje wojnę o sukcesję bawarską za ostatnią wojnę gabinetową, w której manewrom i rajdom towarzyszyły podróże dyplomatów z misją od swojego władcy. Wydarzenia w teatrze działań wojennych miały wzmacniać argumenty dyplomatyczne.
Już w pierwszych dniach wojny, armia austriacka, dowodzona przez Józefa II i feldmarszałka Franza Moritza von Lacy’ego, stanęła na drodze sił pruskich dowodzonych przez Fryderyka II, który nie podjął ryzyka bezpośredniego starcia. Druga armia pruska natomiast, która wkroczyła na terytorium Czech od strony Saksonii zmusiła do odwrotu oddziały austriackie. Także trzecia grupa wojsk pod wodzą księcia Henryka nie podjęła efektywniejszych działań. Takie działania, ciągłe przesiadywanie żołnierzy w obozach oraz oddalenie od własnych źródeł zaopatrzenia, co zmuszało żołnierzy do żywienia się wykopanymi na polach kartoflami, spowodowało, że konflikt ten zwany był też czasem „wojną kartoflaną” – "Kartoffelkrieg". Ponadto w oddziałach pruskich szerzyły się choroby, pomór koni, a także, jak zawsze zresztą, plaga dezercji. Sytuacja ta doprowadziła jesienią do odwrotu wojsk pruskich na leża zimowe na własne terytorium, co było właściwie sukcesem Austriaków, znajdujących się w defensywie.
Pod osłoną nocy 17 stycznia 1779 wojska austriackie pod dowództwem cesarskiego feldmarszałka Dagoberta Sigmunda von Wurmsera w pięciu kolumnach wkroczyły niespodziewanie na ziemię kłodzką i zaatakowały Fort w Szalejowie Górnym. Efektywna obrona tego fortu przez 60-osobową załogę pod dowództwem kpt. Capellera, choć sam fort został poddany, uchroniła przed atakiem twierdzę kłodzką. Wojska Wurmsera zdobyły również Bystrzycę Kłodzką, biorąc wielu jeńców, w tym księcia generała , 24 oficerów i 714 żołnierzy. W ręce Austriaków wpadły też trzy działa i siedem sztandarów.
W lutym 1779 Austriacy przeprowadzili atak artyleryjski na Prudnik, przez co spaliło się prawie całe miasto. W odwecie Prusacy zniszczyli Karniów.
Do wiosennej ofensywy już nie doszło. Obie strony były zawiedzione brakiem pomocy sojuszników: Austria brakiem wsparcia Francji, a Prusy – Rosji. Na dodatek, te wystąpiły w roli niechcianego mediatora, toteż dyplomacja obu zwaśnionych stron ponownie rozpoczęła akcję dyplomatyczną i propagandową w Reichstagu, wzajemnie oskarżając się o łamanie praw Rzeszy i dążenia do podporządkowania sobie pozostałych państewek.
Zawarcie pokoju.
Zawarty pod naciskiem Marii Teresy i z inspiracji rosyjskiej 13 maja 1779 pokój cieszyński, gwarantowany przez Petersburg i Paryż, przyniósł Austrii niewielkie nabytki terytorialne między Salzburgiem a Pasawą. Fryderyk Wielki natomiast kolejny raz wyszedł zwycięsko, uzyskując potwierdzenie sukcesji głównej gałęzi Hohenzollernów w księstwach Ansbach i Bayreuth, na których tak bardzo zależało jemu i jego poprzednikom. Pokój ten ostatecznie oddalił szanse utworzenia trzeciej, obok Austrii i Prus siły w Rzeszy Niemieckiej, stworzonej przez ligę średnich i małych państw. Rosja ponadto uzyskała trwały wpływ na politykę i ustrój Rzeszy, a także poszczególnych dworów niemieckich wchodzących w jej skład. Obaliło to definitywnie porządek ustalony po pokoju westfalskim.

</doc>
<doc id="980173" url="https://pl.wikipedia.org/wiki?curid=980173" title="Kartoffelkrieg">
Kartoffelkrieg



</doc>
<doc id="980175" url="https://pl.wikipedia.org/wiki?curid=980175" title="Zathura – Kosmiczna przygoda">
Zathura – Kosmiczna przygoda

Zathura – Kosmiczna przygoda (ang. "Zathura: A Space Adventure", 2005) – amerykański film przygodowy/fantasy w reżyserii Jona Favreau. Na podstawie książki Chrisa Van Allsburga pod tym samym tytułem.
Wersja polska.
Opracowanie wersji polskiej: Start International Polska
Reżyseria: Artur Kaczmarski
Dialogi polskie: Katarzyna Wojsz
Dźwięk i montaż: Hanna Makowska
Kierownik produkcji: Elżbieta Araszkiewicz
W wersji polskiej udział wzięli:
Lektor: Andrzej Butruk

</doc>
<doc id="980176" url="https://pl.wikipedia.org/wiki?curid=980176" title="Galeria Piętro Wyżej">
Galeria Piętro Wyżej

Galeria Piętro Wyżej − galeria sztuki współczesnej, która powstała w latach 90. XX wieku istniała do około 2014 roku; miała swoją siedzibę na 2. piętrze gmachu przy placu Sejmu Śląskiego 2. 
Placówka została założona przez Grzegorza Jędrzejowskiego, który był również jej kuratorem i opiekunem. Galeria prezentowała wystawy o charakterze artystycznym, edukacyjnym, jak i komercyjnym. Została rozebrana i zlikwidowana około 2014 roku.

</doc>
<doc id="980182" url="https://pl.wikipedia.org/wiki?curid=980182" title="Galeria Pusta">
Galeria Pusta

Galeria Pusta − galeria założona w 1993 i prowadzona do 2010 przez Jakuba Byrczka (pracownika naukowego WRiTV UŚ, prezesa ZPAF w Katowicach). Obecnie funkcję kuratora galerii pełni Katarzyna Łata.
Galeria mieści się w gmachu Katowice Miasto Ogrodów Instytucji Kultury im. Krystyny Bochenek na pl. Sejmu Śląskiego 2.
W pierwszym okresie działalności Galeria prezentowała prace artystów polskich i zagranicznych eksplorujących możliwości sztuki fotograficznej, skupionych wokół idei fotografii kontaktowej (cykl Kontakty) i elementarnej. Organizowano wystawy monograficzne, np. dotyczące historii fotografii, oraz seminaria i wykłady. Odbywały się tutaj także wystawy fotografii studentów WRiTV UŚ.
Ostatnie wystawy, które odbyły się w Galerii:

</doc>
<doc id="980183" url="https://pl.wikipedia.org/wiki?curid=980183" title="Kompania Mississippi">
Kompania Mississippi



</doc>
<doc id="980184" url="https://pl.wikipedia.org/wiki?curid=980184" title="Wojna o hiszpańską sukcesję">
Wojna o hiszpańską sukcesję



</doc>
<doc id="980185" url="https://pl.wikipedia.org/wiki?curid=980185" title="Kompania Missisipi">
Kompania Missisipi

Kompania Missisipi – powszechna nazwa firmy udziałowej powstałej we Francji, gdy zakończyła się rujnującą skarb wojna o hiszpańską sukcesję. Zyski z handlu transoceanicznego miały pokryć straty spowodowane wojną. Pomysłodawcą kupowania akcji, których cenę miały zabezpieczyć spodziewane zyski w Ameryce był szkocki ekonomista John Law.
W maju roku 1716 utworzono "Banque Générale Privée" (Prywatny Bank Generalny), który miał prawo emisji banknotów. Bank był prywatny, lecz ¾ jego kapitału stanowiły rządowe obligacje i banknoty. W sierpniu 1717 Bank zakupił Kompanię Missisipi by pomóc w finansowaniu tworzenia francuskiej kolonii w Luizjanie.
W tym samym roku Kompania Missisipi wkroczyła na giełdę jako "Compagnie d’Occident", której przyznano monopol na handel z Indiami Zachodnimi i Ameryką Północną. Bank z kolei zmienił swą nazwę na "Banque Royale" (Bank Królewski) w roku 1718. Oznaczało to, że sam król gwarantował wypłacalność firmy.
Kompania wchłonęła inne firmy, takie jak: "Compagnie des Indes Orientales", "Compagnie de Chine" i stała się Stałą Kompanią Indyjską ("Compagnie Perpetuelle des Indes") z dniem 23 maja 1719 roku. Posiadała monopol handlu na wszystkich morzach. Akcje kompanii stały się rodzajem papierowego pieniądza nieznanego dotąd we Francji. Rezultatem spekulacji na gwałtownie rosnących w wartość akcjach było powstanie wielu fortun we Francji, a także w Wielkiej Brytanii, gdzie naśladowano doświadczenia francuskie tworząc równie monopolistyczną Kompanię Mórz Południowych ("South Sea Company"). A także w Holandii. W 1720 bank i kompanię połączono w jedną firmę a Lawa uczyniono Generalnym Kontrolerem Finansów ("General Controlleur des Finances"), by przyciągnąć inwestorów. Eksperyment Lawa był niezwykle udany aż do momentu, gdy okazało się, że kompanie nie przyniosą spodziewanych zysków i nie pokryją wartości akcji. Wówczas nastąpił krach.
Law spodziewał się znacznie większych zysków z kompanii. W roku 1719 nastąpił kolejny boom inwestycyjny, który okazał się bańką spekulacyjną. W lutym roku 1720 płacono 10 000 liwrów za udziały, które w 1719 miały wartość 500 liwrów. W szczytowym momencie notowań wycena sięgała 130-krotnej wartości wskaźnika cena-zysk. Po osiągnięciu ceny 15 000 liwrów, ich wartość gwałtownie zaczęła spadać latem 1720 roku. W 1721 roku spadek wynosił już 97%. Podobnej sytuacji doświadczyły Wielka Brytania, gdzie mówiono o „pęknięciu bańki” ("South Sea Bubble") i Holandia, gdzie rysowano karykatury przedstawiające „handel powietrzem”.
Całkowite załamanie nastąpiło w 1720, gdy przeciwnicy finansisty próbowali wymienić swe banknoty na złoto. Pod koniec roku Filip II Orleański zwolnił Lawa, który uniknąwszy rozszarpania przez Paryżan, uciekł z Francji do Brukseli.

</doc>
<doc id="980188" url="https://pl.wikipedia.org/wiki?curid=980188" title="Galeria Sektor I">
Galeria Sektor I

Galeria Sektor I – galeria założona w 1998 przez Leszka Lewandowskiego, która zajmowała się popularyzacją sztuki współczesnej.
Galeria miała swoją siedzibę w gmachu Centrum Kultury Katowice w Katowicach na pl. Sejmu Śląskiego 2. W galerii odbywały się wystawy malarstwa i rzeźby. Obecnie w tym miejscu znajduje się klub Strefa Centralna.
W Galerii Sektor I prezentowali swoje prace m.in.: Wojciech Łazarczyk, Leszek Lewandowski, Kamil Kuskowski, Tomasz Ciecierski, Bogna Burska, Andrzej Tobis, Stanisław Koba, Grzegorz Sztwiertnia, Ryszard Grzyb, Anna Witkowska, Paweł Książek, Paweł Warchoł, Andrzej Urbanowicz, Mirosław Bałka, Sławomir Brzoska, Stanisław Dróżdż, Paweł Dutkiewicz, Koji Kamoji, Wojciech Kubiak, Piotr Kurka, Konrad Kuzyszyn, Dominik Lejman, Paweł Prusaczyk, Anna Sielska, Roman Lipski, Natalia LL, Krzysztof Sołowiej, Zofia Kulik, Leszek Knaflewski, Maciej Kurak, Andrzej Syska, Joanna Hoffmann, Agata Michowska, Sławomir Sobczak, Anna Tyczyńska, Sabina Ścisłowicz, Małgorzata Szymankiewicz, Grzegorz Klaman, Sławomir Śląski.

</doc>
<doc id="980191" url="https://pl.wikipedia.org/wiki?curid=980191" title="Galeria Engram">
Galeria Engram

Galeria Engram − galeria sztuki współczesnej znajdująca się w stolicy województwa śląskiego, na placu Sejmu Śląskiego 2, w gmachu Katowice Miasto Ogrodów - Instytucji Kultury im. Krystyny Bochenek.
Galeria początkowo funkcjonowała jako Galeria ASP, w której każdego roku prezentowane były prace dyplomowe absolwentów Akademii Sztuk Pięknych w Katowicach.
Kuratorem wystaw był Krzysztof Kula, pracownik naukowy Instytutu Sztuki Uniwersytetu Śląskiego w Cieszynie. 
Obecnie kuratorem galerii jest Katarzyna Łata-Wrona.

</doc>
<doc id="980193" url="https://pl.wikipedia.org/wiki?curid=980193" title="Międzynarodowy Festiwal Teatrów „A Part”">
Międzynarodowy Festiwal Teatrów „A Part”

Międzynarodowy Festiwal Teatrów „A Part”, coroczny festiwal teatralny odbywający się w Katowicach. Pierwsza edycja miała miejsce w 1994.
Jest przeglądem teatru alternatywnego. Przedstawienia konkursowe odbywają się w różnych miejscach na terenie stolicy województwa śląskiego: w budynku starego dworca kolejowego, w Górnośląskim Centrum Kultury, w Kinoteatrze Rialto i na scenie Teatru Śląskiego.

</doc>
<doc id="980195" url="https://pl.wikipedia.org/wiki?curid=980195" title="Mieczysław Długoborski">
Mieczysław Długoborski

Mieczysław Długoborski (ur. 10 stycznia 1931 w Pruszkowie, zm. 4 kwietnia 2020) – polski lekkoatleta, olimpijczyk, medalista mistrzostw Polski.
Startował w biegach średniodystansowych. Wystąpił na igrzyskach olimpijskich w 1952 w Helsinkach, gdzie odpadł w eliminacjach biegu na 1500 m. 
Na mistrzostwach Polski seniorów na otwartym stadionie zdobył dwa medale: srebrny w sztafecie 4 × 400 metrów w 1952 i brązowy w sztafecie 3 × 1000 metrów w 1949. Indywidualnie najlepsze miejsce osiągnął w 1952, zajmując 7. miejsce w biegu na 1500 metrów. W halowych mistrzostwach Polski seniorów wywalczył dwa srebrne medale w sztafecie 3 × 800 metrów: w 1951 i 1954. 
Rekordy życiowe:
Startował w barwach Spójni Wrocław (1949-1950), Gwardii Warszawa (1951-1952) i Polonii Warszawa (1953-1954). W 1951 ukończył kurs trenerski Pracował jako trener w Gwardii Warszawa (1951) i Polonii Warszawa (1952-1982). 
Pochowany został w grobie rodzinnym na cmentarzu parafialnym w Pruszkowie (aleja W, rząd I, miejsce 25).

</doc>
<doc id="980196" url="https://pl.wikipedia.org/wiki?curid=980196" title="Palatynat saski">
Palatynat saski

Palatynat saski – istniejące w średniowieczu jedno z państw Świętego Cesarstwa Rzymskiego, położone na terenie centralnych Niemiec, w rejonie Soławy i Unstruty. Został utworzony przez cesarza Ottona I w 965 w południowej części ówczesnego księstwa saskiego. W 1180 dostał się pod berło landgrafów Turyngii z dynastii Ludowingów. Po śmierci ostatniego z nich, antykróla Niemiec Henryka Raspe w 1247 godność palatynów saskich przeszła w ręce Wettynów. Utracona przez nich pod koniec XIII w. została odzyskana w 1423 i palatynat saski połączony z Saksonią-Wittenbergią, Miśnią i Turyngią stał się częścią elektoratu saskiego.
Palatyni sascy.
Ludowingowie:
Wettynowie:

</doc>
<doc id="980197" url="https://pl.wikipedia.org/wiki?curid=980197" title="Galeria Katowice">
Galeria Katowice

Galeria Katowice − galeria Śląskiego Okręgu Związku Polskich Artystów Fotografików mieszcząca się w Katowicach.
Galeria powstała pod koniec lat 70. XX wieku. W ciągu prawie trzydziestoletniej działalności w galerii prezentowane były wystawy fotografików polskich i obcych.

</doc>
<doc id="980198" url="https://pl.wikipedia.org/wiki?curid=980198" title="James Wolfe">
James Wolfe

James Wolfe (ur. 2 stycznia 1727 w Westerham, Kent, Wielka Brytania, zm. 13 września 1759 w Québecu, Nowa Francja) – generał brytyjski, który w 1759 poprowadził śmiałą ofensywę na Quebec, pokonując Francuzów i doprowadzając do tego, że Kanada dołączyła do grona prowincji brytyjskich.
Życiorys.
Był synem generała Edwarda Wolfe'a. W wieku 14 lat został żołnierzem królewskiej piechoty morskiej, ale zgodnie z powszechnym wówczas zwyczajem zdecydował się zmienić jednostkę i przeniósł się do 12. regimentu piechoty w celu zapewnienia sobie awansu. W wieku 16 lat brał udział w bitwie z Francuzami pod Dettingen w 1743, zaś w 1746 był już adiutantem generała Hawley w bitwach pod Falkirk i Culloden podczas powstania jakobitów dowodzonych przez Karola Edwarda Stuarta. W 1750 awansował na podpułkownika i został dowódcą 20. regimentu piechoty. Zdobył opinię oficera o wysokich zdolnościach w sprawach dotyczących szkolenia żołnierzy. Równocześnie chorował na gruźlicę. Gdy rozgorzała wojna siedmioletnia, minister William Pitt, 1. hrabia Chatham wysłał Wolfe'a, by zdobył dla Brytyjczyków posiadłości francuskie w Ameryce Północnej (Nowa Francja). Towarzyszył mu inny oficer brytyjski, William Howe, który walczył później w stopniu generała przeciw Jerzemu Waszyngtonowi. James Wolfe uczestniczył w 1757 w nieudanym najeździe na Rochefort na atlantyckim wybrzeżu francuskim. W 1758 dowodził brawurowym natarciem na Cap-Breton - wyspę kanadyjską - które zakończyło się zdobyciem francuskiego fortu Louisbourg, po czym wrócił do Anglii w celu wykurowania się, jednak William Pitt awansował go do stopnia generała brygady, nakazując mu powrót do Kanady i podbicie Quebecu.
W czerwcu 1759 popłynął z 5 000 żołnierzami w górę Rzeki Świętego Wawrzyńca i wylądował wraz z nimi na wyspie położonej naprzeciwko miasta Quebec. Stacjonującymi tam wojskami francuskimi dowodził Louis-Joseph de Montcalm, który rozlokował armię na dobrze umocnionych pozycjach wzdłuż wysokich brzegów rzeki. Nie miał zamiaru ich opuścić, jednak chory James Wolfe nadal nie zrezygnował. Przypuścił zakończony niepowodzeniem szturm na położony na wschód od miasta Beauport, po czym popłynął półtora kilometra dalej w górę rzeki i zatrzymał się w wąwozie koło Cap Diamant, które dzisiaj nosi jego nazwę. Jako jeden z pierwszych podążył stromą ścieżką na niedokładnie pilnowane Wzgórze Abrahama. Plan przejścia ciężką ścieżką wzbudził protesty większości oficerów zgromadzonych przy Wolfe. Była ona tak wąska, stroma, trudna do sforsowania i pełna wykrotów, że jego oddziały, składające się z lekkich piechurów i Szkotów, pokonywały drogę wspinając się pojedynczo i łapiąc gałęzi i drzew w celu uniknięcia przeszkód. Francuskie wojsko nie spodziewało się ataku z tej strony, uważając ścieżkę za zbyt trudną, a wręcz niemożliwą do przejścia. Umożliwiło to Wolfe'owi dokonanie ataku na armię Francji, która na skutek zaskoczenia zarządziła odwrót, dzięki czemu generał opanował Wzgórze Abrahama. Wtedy, 13 września 1759 roku, wywiązała się ostateczna walka o Quebec, tak zwana bitwa na Równinie Abrahama.
Dowódca francuski Louis-Joseph de Montcalm nie zdołał obronić miasta, gdyż wcześniej spodziewał się, że będzie walczyć tylko ze strażą przednią. W wyniku tego poległ, natomiast James Wolfe, za życia posądzany o szaleństwo na skutek wykazywania się bezprecedensową odwagą, otrzymał 3 rany, z których ostatnia okazała się śmiertelna. Mimo to Brytyjczycy odnieśli zwycięstwo: 5 dni później Quebec się poddał, a rok później Montreal został zajęty, co przypieczętowało brytyjską dominację nad Kanadą.

</doc>
<doc id="980199" url="https://pl.wikipedia.org/wiki?curid=980199" title="Charles Wilkes">
Charles Wilkes

Charles Wilkes (ur. 3 kwietnia 1798 w Nowym Jorku, zm. 8 lutego 1877 tamże) – amerykański podróżnik i odkrywca, oficer US Navy działający na obszarze Pacyfiku, obu Ameryk i w Antarktyce.
Początki.
Był synem znanego biznesmena. Dobrze wykształcony w zakresie matematyki i nawigacji, w wieku 17 lat wyruszył na morze, by w trzy lata później zostać chorążym, a w roku 1826, po rejsie na Morze Śródziemne porucznikiem. W latach 1832-1833 brał udział w kreśleniu map morskich obszaru zatoki Narragansett i został dyrektorem Wydziału Map i Instrumentów (ang. "Depot of Charts and Instruments") US Navy.
W roku 1838 stanął na czele wyprawy badawczej w rejon południowego Pacyfiku. Projekt – zgłoszony przezeń 10 lat wcześniej – zakładał kartowanie wybrzeży Antarktydy dla potrzeb amerykańskich kupców i wielorybników, a także badanie wysp południowego Pacyfiku i wysp przybrzeżnych wzdłuż Ameryki Południowej.
Wielka wyprawa.
W sierpniu 1838 roku Wilkes opuścił Norfolk, Wirginia, na czele flotylli składającej się z sześciu statków: flagowego "Vincennes", oraz "Peacocka", "Reliefa", "Porpoise'a", "Sea Gulfa" i "Flying Fish". Po krótkim postoju na Azorach i Wyspach Zielonego Przylądka flotylla skierowała się wzdłuż brzegów Ameryki Południowej ku Przylądkowi Horn, gdzie założono bazę, w oparciu o którą podjęto szereg wypraw na południe kreśląc mapy Orkadów i Szetlandów Południowych, a następnie wybrzeży Antarktydy. Po miesięcznej eksploracji, gdy ląd zniknął za polami gęstniejącej kry, ekspedycja zawróciła na północ, żeglując tym razem wzdłuż zachodnich wybrzeży Ameryki Południowej. W Valparaiso (Chile) Wilkes wysłał pieszą ekspedycję dla spenetrowania pasma Andów, a w Peru badano ruiny dawnego imperium Inków.
Następnie Wilkes skierował swe statki na zachód, do Nowej Zelandii i Australii, zatrzymując się na Tahiti, Samoa i kilku innych archipelagach. Z Australii ponownie obrał kurs na południe i po pokonaniu 1 600 mil przez gęste pola lodowe, w styczniu 1840 roku, odnotował w dzienniku wyprawy dostrzerzenie lądu kontynentu południowego.
Po powrocie do Sydney w Australii Wilkes odwiedził jeszcze Fidżi i Wyspy Sandwich, by powrócić do Ameryki wzdłuż jej północnych wybrzeży. W kwietniu roku 1841 wyprawa dotarła do ujścia rzeki Kolumbia, gdzie stracono jeden ze statków. Po przeprowadzeniu badań dzisiejszej północnej Kalifornii i sporządzeniu map wybrzeży od dzisiejszego San Francisco po Los Angeles flotylla Wilkesa zamknęła pętlę wokół Ziemi i w czerwcu 1842 r. przybyła do Nowego Jorku. Tylko dwa statki ekspedycji ("Vincennes" i "Porpoise") pokonały całą trasę; inne trzeba było porzucić po drodze.
Dalsze losy.
W chwili wybuchu wojny secesyjnej w roku 1861 Wilkes, dowodzący okrętem USS San Jacinto, zatrzymał na wodach międzynarodowych angielski statek handlowy "Trent", aresztując dwóch przedstawicieli rządu Konfederacji. Incydent spowodował napięcia w stosunkach międzynarodowych i omal nie doprowadził do wojny z Wielką Brytanią.
W tej sytuacji Wilkes został mianowany dowódcą flotylli działającej w obszarze Karaibów, gdzie miał strzec bezpieczeństwa statków towarowych USA. Podczas wykonywania tych zadań został oskarżony o przekroczenie uprawnień, postawiony przed sądem i zdymisjonowany. W roku 1866 odszedł na emeryturę w stopniu kontradmirała.
Podsumowanie.
Wyprawa Wilkesa z lat 1838-1842 była pierwszą sponsorowaną przez rząd USA wyprawą dookoła świata. Naukowcy uczestniczący w wyprawie zebrali ponad 5 000 eksponatów i poczynili znaczące obserwacje w takich dziedzinach jak meteorologia, geologia, biologia, a także dokonali licznych obserwacji życia wyspiarzy archipelagów Pacyfiku i Indian zachodniego wybrzeża Ameryki Północnej.
Mapy wysp Pacyfiku sporządzone przez Wilkesa były tak doskonałe, że zostały użyte podczas operacji desantowych w czasie II wojny światowej. Część wybrzeża Antakrtydy została nazwana, na jego cześć, Ziemią Wilkesa.

</doc>
<doc id="980204" url="https://pl.wikipedia.org/wiki?curid=980204" title="Herb Mińska Mazowieckiego">
Herb Mińska Mazowieckiego

Herb Mińska Mazowieckiego – jeden z symboli miasta Mińsk Mazowiecki w postaci herbu.
Wygląd i symbolika.
Herb przedstawia ośmioramienną gwiazdę i półksiężyc na tarczy francuskiej nowoczesnej. Jest to herb Leliwa.
Historia.
Herbem pierwszego właściciela miasta był Prus III, zaś herbem rodu Dernałowiczów (ostatnich właścicieli) Lubicz. Herbem Leliwa posługiwał się Jan Hlebowicz – inny z historycznych właścicieli miasta.
Herb Leliwa został przyjęty przed radę miejską 3 września 1936 roku, zaś zatwierdzony przez Ministerstwo Spraw Wewnętrznych 2 marca 1938 roku. Oryginalny opis brzmiał: "W polu błękitnym półksiężyc, rogami do góry obrócony, w środku jego gwiazda ośmiopromienna; półksiężyc i gwiazda - złote".

</doc>
<doc id="980208" url="https://pl.wikipedia.org/wiki?curid=980208" title="Flaga Mińska Mazowieckiego">
Flaga Mińska Mazowieckiego



</doc>
<doc id="980228" url="https://pl.wikipedia.org/wiki?curid=980228" title="Dekanat Niepołomice">
Dekanat Niepołomice

Dekanat Niepołomice – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 9 parafii:
Sąsiednie dekanaty.
Bochnia Wschód "(diec. tarnowska)", Bochnia Zachód "(diec. tarnowska)", Kraków – Bieńczyce, Kraków – Mogiła, Kraków – Prokocim, Niegowić, Proszowice "(diec. kielecka)", Uście Solne "(diec. tarnowska)", Wieliczka

</doc>
<doc id="980229" url="https://pl.wikipedia.org/wiki?curid=980229" title="Marta Olszewska">
Marta Olszewska

Marta Olszewska z domu Miklaszewska (ur. 2 maja 1932 w Warszawie, zm. 5 kwietnia 2020 tamże) – polska dziennikarka, działaczka opozycji demokratycznej.
Życiorys.
Córka Szczęsnego Miklaszewskiego, inżyniera rolnictwa, oficera AK, więźnia Pawiaka, zamordowanego w obozie na Majdanku i Jadwigi z Nowaczyńskich. Wnuczka Walentego Łukasza Miklaszewskiego (lekarza, antropologa, publicysty). Prawnuczka Walentego Miklaszewskiego, profesora prawa karnego Szkoły Głównej Warszawskiej i Uniwersytetu Warszawskiego.
Po ukończeniu studiów polonistycznych na Uniwersytecie Warszawskim rozpoczęła pracę jako dziennikarka. Specjalizowała się w reportażu społeczno-obyczajowym i sądowym. Publikowała w „Kurierze Polskim”, „Prawie i Życiu” i tygodniku „Literatura”.
Należała do Klubu Krzywego Koła. Od połowy lat siedemdziesiątych związana z opozycją demokratyczną. Była autorką relacji z procesu robotników Ursusa w lipcu 1976, przekazanej działaczom opozycji, którzy nie zostali wpuszczeni na salę rozpraw. Dzięki niej ujawniona została skala bezprawia i dramatyczna sytuacja uwięzionych. Brała udział w zbieraniu podpisów pod listem do marszałka Sejmu, zawiadamiającego o powstaniu Komitetu Obrony Robotników. List został przez nią wysłany 23 września 1976. Po powołaniu Komitetu została jego współpracowniczką.
W stanie wojennym została negatywnie zweryfikowana i otrzymała zakaz publikowania. Od tamtego czasu związana z prasą podziemną. W 1989 została członkinią redakcji „Tygodnika Solidarność”. Publikowała pod nazwiskiem rodowym Marta Miklaszewska.
Była autorką sprawozdań z procesu po morderstwie Grzegorza Przemyka i z procesu zabójców Jerzego Popiełuszki oraz autorką pierwszego wywiadu z Ryszardem Kuklińskim.
W 2006 "za wybitne zasługi dla rozwoju niezależnego dziennikarstwa i wolnych mediów w Polsce, za działalność na rzecz przemian demokratycznych, za osiągnięcia i trud włożony w pracę w „Tygodniku Solidarność”" została odznaczona przez prezydenta Lecha Kaczyńskiego Krzyżem Oficerskim Orderu Odrodzenia Polski. 11 czerwca 2007 powołana do Kapituły Orderu Odrodzenia Polski.
Żona Jana Olszewskiego (1930–2019), adwokata, działacza opozycji demokratycznej, prezesa Rady Ministrów w latach 1991–1992.
Matka Marka Majle (ur. 1952), współpracownika KOR, działacza "Solidarności", internowanego w stanie wojennym.
Zmarła 5 kwietnia 2020. Została pochowana na cmentarzu Powązkowskim w Warszawie w grobie rodzinnym (Kwatera pod katakumbami, rząd 1, miejsce 49,50) .

</doc>
<doc id="980230" url="https://pl.wikipedia.org/wiki?curid=980230" title="Północne Wyspy Cooka">
Północne Wyspy Cooka

Północne Wyspy Cooka – jeden z dwóch łańcuchów wysp wchodzących w skład Wysp Cooka. W skład łańcucha wchodzi 6 atoli i wysp koralowych utworzonych na wypiętrzonej części dna Oceanu Spokojnego.
Północne Wyspy Cooka mają powierzchnię 22,3 km² i zamieszkane są przez 1460 osób (2007), a w jego skład wchodzą: 

</doc>
<doc id="980231" url="https://pl.wikipedia.org/wiki?curid=980231" title="Marta Miklaszewska">
Marta Miklaszewska



</doc>
<doc id="980233" url="https://pl.wikipedia.org/wiki?curid=980233" title="John Blow">
John Blow

John Blow (ochrzczony 23 lutego 1649, zm. 1 października 1708 w Westminsterze, w Londynie) – angielski kompozytor i organista epoki późnego baroku.
Jego uczniem był nieco młodszy odeń Henry Purcell. Jedna z „masek” ("masque") Blowa: "Venus and Adonis" (1683), posłużyła za wzór Purcellowi do jego : "Dydona i Eneasz". Uczniem Johna Blowa był też William Croft.
Życiorys.
Blow urodził się najprawdopodobniej w North Collingham w hrabstwie Nottingham. Znana jest tylko data jego chrztu. Jako chłopiec został chórzystą Chapel Royal.
Już jako chłopiec komponował liczne hymny takie jak: "Lord, Thou host been our refuge", "Lord, rebuke me not" i tak zwany "Club Anthem" („Hymn klubowy”), pt: "I will always give thanks", we współpracy z Pelhamem Humfreyem i Williamem Turnerem, z okazji pokonania Holendrów (1665), lub po prostu z okazji spotkania trojga przyjaciół-chórzystów.
Później Blow zaczął naśladować włoski styl Giacomo Carissimiego. W 1669 Blow został organistą w Opactwie Westminsterskim. W 1673 został "gentleman of the Chapel Royal", a we wrześniu tego roku poślubił Elizabeth Braddock, która jednak zmarła w 1683 roku przy porodzie.
Blow, który miał od roku 1678 tytuł "doctor of music", został w 1685 jednym z prywatnych muzyków króla Jakuba II. W 1682 napisał swe jedyne dzieło sceniczne - "masque" ku uciesze władcy: "Venus and Adonis". Mary Davis grała w niej rolę Wenus, a jej córka (spłodzona z królem) grała rolę Kupidyna. Trzyaktowy, w całości śpiewany utwór rozpoczyna się uwerturą francuską i zawiera chóry, pieśni, tańce, grounds oraz recytatywy. 
W roku 1687 Blow został chórmistrzem w katedrze św. Pawła w Londynie. W 1695 został organistą kościoła Św. Małgorzaty w Westminstere. Wtedy nie pracował już w Opactwie Westminsterskim, gdzie w roku 1680 zastąpił go Henry Purcell. Z okazji zawartego 20 września 1697 roku Pokoju w Ryswick, Blow skomponował anthem „"I was glad when they said unto me"”. Utwór został wykonany 2 grudnia 1697 roku w katedrze św. Pawła w Londynie. W 1699 Blow został pierwszym kompozytorem kaplicy królewskiej; był pierwszym, który piastował to dopiero co utworzone stanowisko.
Znanych jest 14 mszy i ponad 100 hymnów Blowa. Poza tym napisał on: pieśń: "Great sir, the joy of all our hearts", odę na Nowy Rok 1682 r., podobne dzieła okolicznościowe w 1683, 1686, 1687, 1688, 1689, 1693 (?), 1694 i 1700; dalej; ody na dzień Św. Cecylii (1684, 1691, 1695 i 1700), 2 hymny; "Behold, O God, our Defender" i "God spake sometimes in visions" koronacje Jakuba II (1685), nieco muzyki klawesynowej, Epicedium dla królowej Marii (1695) i odę na pogrzeb Purcella (1696). W 1700 roku Blow opublikował "Amphion Anglicus"; kolekcję muzyki na 1,2,3 i 4 głosy i basso continuo.
Blow zmarł 1 października 1708 roku w swoim domu w Broad Sanctuary i został pochowany w północnej części Opactwa Westminsterskiego.
W 300. rocznicę śmierci Blowa - 2008, chór westminsterski wykonał wiele jego hymnów i trochę dzieł jemu współczesnych kompozytorów. Podobnie uczyniło BBC Radio 3.

</doc>
<doc id="980235" url="https://pl.wikipedia.org/wiki?curid=980235" title="Południowe Wyspy Cooka">
Południowe Wyspy Cooka

Południowe Wyspy Cooka – jeden z dwóch łańcuchów wysp wchodzących w skład Wysp Cooka na Oceanie Spokojnym. W skład łańcucha wchodzi 9 atoli i wysp koralowych i wulkanicznych – są to wynurzone wierzchołki zachodniej części podmorskiego grzbietu Tubuai. Na wyspach tych dawne stożki wulkaniczne zostały otoczone podniesionymi i współczesnymi rafami koralowymi. 
Południowe Wyspy Cooka mają powierzchnię 214,4 km² i zamieszkane są przez 17 280 osób (2007), a w jego skład wchodzą: 

</doc>
<doc id="980236" url="https://pl.wikipedia.org/wiki?curid=980236" title="Slam Stewart">
Slam Stewart

Leroy Eliot 'Slam' Stewart (ur. 21 września 1914 w Englewood, zm. 10 grudnia 1987 w Binghamton) – amerykański basista jazzowy. Wcześniej grał również na skrzypcach.
Życiorys.
Stewart urodził się w Englewood, stan New Jersey w 1914 roku. Podczas uczęszczania do Boston Conservatory, usłyszał Raya Parry’ego śpiewającego i grającego jednocześnie na skrzypcach. To dało mu inspiracje do wykonywania podobnych rzeczy na swoim basie. W 1937 roku Stewart wraz z Slimem Gaillardem stworzył duet Slim and Slam. Największym przebojem był „Flat Fleet Floogie (with a Floy Floy)” z 1938 roku.
Stewart regularnie grywał w latach 40. z wielkimi jazzowymi wykonawcami jak Art Tatum, sekstet Benny’ego Goodmana czy wielu innych. Jedna z najbardziej znanych sesji miała miejsce w 1945 roku, kiedy Stewart grał z grupą Dizzy’ego Gillespie. Z tejże sesji wyszły takie standardy bebopowe jak „Groovin' High” czy „Dizzy Atmosphere”.
Umarł w 1987 roku w Binghamton, stan Nowy Jork.

</doc>
<doc id="980237" url="https://pl.wikipedia.org/wiki?curid=980237" title="Joseph Martin Kraus">
Joseph Martin Kraus

Joseph Martin Kraus (ur. 20 czerwca 1756 w Miltenbergu, zm. 15 grudnia 1792 w Sztokholmie) – niemiecko-szwedzki kompozytor epoki klasycyzmu, zwany „szwedzkim Mozartem”, zarówno ze względu na podobieństwo muzyki obu kompozytorów, jak i na same daty urodzin i śmierci ich obu.
Kraus studiował na uniwersytecie w niemieckim mieście Erfurt. Tam duży wpływ wywarł na niego literacki styl "Sturm und Drang". jego idolem został zwłaszcza poeta Friedrich Gottlieb Klopstock. Wpływy literatury są w muzyce Krausa bardzo wyraźne.

</doc>
<doc id="980240" url="https://pl.wikipedia.org/wiki?curid=980240" title="Daoxuan">
Daoxuan

Daoxuan (道宣; ur. 595, zm. 667) (kor. Tosŏn (도선), jap. Dōsen, wiet. Đaô Tuyên) – chiński mnich buddyjski, założyciel szkoły winai – lüzong.
Życiorys.
Był wybitnym uczonym buddyjskim i jest uważany za założyciela szkoły lü (winai), zwanej nanshan. Charakterystyczne dla niej jest przyjęcie reguły dyscyplinarnej szkoły dharmaguptaka, odłamu sarvāstivādy.
Daoxuan jest także autorem raportu dla cesarza, informującego go o stanie i rozwoju buddyzmu w Chinach. Omówione są tam szkoły buddyjskie, wśród nich nowa szkoła chan. Raport ten jest tradycyjnym źródłem wiadomości o wczesnym okresie chan w Chinach. Dzieło to powstało pomiędzy 645 a 667 r. i nosiło tytuł Xu gaoseng chuan, także Gaoseng zhuan’er ji lub Songgao sengzhuan (Biografie wybitnych mistrzów).
Prace.
Oto jego dzieła znajdujące się w chińskiej i koreańskiej Tripitace. T – numer katalogowy tekstu w "Taishō shinshū daizōkyō", Tokio 1924-1934; K – numer katalogowy tekstu w "The Korean Buddhist Canon: a Descriptive Catalogue", pod red. Lewisa R. Lancastera, Berkeley 1979.

</doc>
<doc id="980244" url="https://pl.wikipedia.org/wiki?curid=980244" title="Friedrich Wilhelm Haugwitz">
Friedrich Wilhelm Haugwitz



</doc>
<doc id="980245" url="https://pl.wikipedia.org/wiki?curid=980245" title="Friedrich Wilhelm von Haugwitz">
Friedrich Wilhelm von Haugwitz

Friedrich Wilhelm von Haugwitz (ur. 11 grudnia 1702 w Chróstniku, zm. 30 sierpnia 1765 w Miroslavskich Knínicach) – polityk austriacki; wysoki urzędnik państwowy, od 1742 starosta generalny Śląska (austriackiego), 1749-1760 dyrektor generalny zarządu i kamery, od 1753 naczelny kanclerz Królestwa Czech, od 1760 minister stanu ds. wewnętrznych; arystokrata, hrabia.
Życiorys.
Urodził się w rodzinnej posiadłości Haugwitzów, na zamku w Chróstniku k. Lubina, ówcześnie w Saksonii. W 1725 przeszedł na katolicyzm, co znacząco przyspieszyło jego karierę w administracji państwowej. W t.r. został urzędnikiem okręgowej administracji śląskiej, następnie kierował już departamentem podatków w zarządzie starościańskim we Wrocławiu. Podlegał wtedy bezpośrednio dyrektorowi Urzędu Zwierzchniego, reprezentującego, zwykle nieobecnego w zarządzie, starostę generalnego. W wyniku utraty Śląska przez Austrię na rzecz Prus na mocy porozumień kończących pierwszą wojnę śląską, Haugwitz musiał opuścić Wrocław w 1742. Następnie pełnił funkcję prezydenta Ślaska Austriackiego, czyli pozostałych przy Koronie Czeskiej ziem śląskich. Na tym stanowisku zreformował administrację terytorialną Śląska austriackiego. W 1743 przedstawił cesarzowej Marii Teresie plan reform finansów, mających na celu redukcję kontrybucji wojennych, uzyskując ich zwrot w ciągu dziesięciu lat. Jego koncepcja proponowała również rozdzielenie administracji i sądownictwa.
W wyniku niegospodarności w ziemiach Karyntii i Krainie, został oddelegowany w 1747 do ich usunięcia. Dwa lata później (1749) został dyrektorem generalnym zarządu i kamery (administracji i finansów). Zaprowadził podział na cyrkuły. Od 1753 pełnił funkcję naczelnego kanclerza Królestwa Czeskiego, a tym samym pierwszego kanclerza w historii monarchii habsburskiej. Po wojnie siedmioletniej Dyrekcja Zarządu i Kamery została rozwiązana, a Haugwitz zwolniony z urzędu. W 1760 został mianowany ministrem stanu ds. wewnętrznych w nowo utworzonej Radzie Stanu.
W trakcie pobytu na Morawach zachorował na czerwonkę, po czym zmarł 30 sierpnia 1765 w Miroslavskich Knínicach. Został pochowany 1 września t.r. w kościele św. Jana Chrzciciela w Náměšťi nad Oslavou. 19 lutego 1768 jego i małżonki szczątki zostały ponownie pochowane w tamtejszym kościele oo. Kapucynów.
Znaczenie dla gospodarki.
W 1752 nabył drogą kupna dobra bielskie, które następnie cesarzowa podniosła do rangi wolnego państwa stanowego. Szybko jednak zostało oddane w dzierżawę arystokratom dla doraźnych celów skarbu państwowego. W zamian za to Haugwitz otrzymał w dziedziczne posiadanie zamek, miasto i dobra Náměšť nad Oslavou na Morawach.
Na jego zaproszenie Johann Heinrich Gottlob von Justi - znany ekspert w Niemczech, przyjechał do Wiednia. Prawdopodobnie pod wpływem Haugwitza cesarzowa Maria Teresa założyła ekskluzywną szkołę administracji Theresianum. Haugwitz studiował najnowsze osiągnięcia ekonomii. Poznał m.in. pisma autorstwa Wilhelma von Schrödera, pod których silnym wpływem pozostawał, jako jeden z głównych praktyków kameralizmu.

</doc>
<doc id="980253" url="https://pl.wikipedia.org/wiki?curid=980253" title="45 K/32">
45 K/32



</doc>
<doc id="980254" url="https://pl.wikipedia.org/wiki?curid=980254" title="Bolivar La Paz">
Bolivar La Paz



</doc>
<doc id="980255" url="https://pl.wikipedia.org/wiki?curid=980255" title="Filipowizna">
Filipowizna

Filipowizna – kolonia w Polsce położona w województwie łódzkim, w powiecie pajęczańskim, w gminie Sulmierzyce.
W latach 1975–1998 miejscowość administracyjnie należała do województwa piotrkowskiego.

</doc>
<doc id="980256" url="https://pl.wikipedia.org/wiki?curid=980256" title="Rozruchy Gordona">
Rozruchy Gordona

Rozruchy Gordona () – niepokoje społeczne w Londynie w 1780 roku. Radykalni protestanci, którym przewodził lord George Gordon (1751–1793), protestowali przeciwko ustępstwom na rzecz katolików, które uzyskali przez Roman Catholic Relief Act, 1778. Wydanie tego aktu miało na celu uspokoić napiętą sytuację w Irlandii.
29 maja 1780 zaczął się zbierać tłum sympatyków Gordona i wrogów „papistów”. 2 czerwca tłum, którego liczebność oceniano na ok. 40–60 tys. ludzi, krzyczących „No Popery” próbował wtargnąć do Izby Gmin, co mu się jednak nie udało. Gordon wraz z kilkoma stronnikami przystrojonymi w niebieskie kokardy wszedł do Izby i przedstawił petycję o odwołanie aktu z 1778. Nie obyło się bez obelg rzucanych w stronę pobłażliwych wobec papistów biskupów i zdzierania peruk lordom. Wtedy tłum wymknął się spod kontroli: splądrowano więzienie Newgate, a także uszkodzono budynek Bank of England, rabowano domy nie tylko katolików, lecz również sędziów i urzędników.
Zajścia trwały tydzień i zostały stłumione przez wojsko. Szacuje się, że zabito i raniono koło 500 osób. Wystąpienia te pod względem skali porównywalne są do początków Wielkiej Rewolucji Francuskiej. Była to jednak bardziej żywiołowa eksplozja, niemająca politycznego programu. Wielu historyków uważa, że zamieszki były bardziej skutkiem spożycia nadmiernych ilości alkoholu przez uczestników i zwykłej bigoterii, niż jakichś przemian świadomości w społeczeństwie, wykorzystywanych przez zwalczające się frakcje.

</doc>
<doc id="980259" url="https://pl.wikipedia.org/wiki?curid=980259" title="Herba mate">
Herba mate



</doc>
<doc id="980261" url="https://pl.wikipedia.org/wiki?curid=980261" title="Dekanat Nowy Targ">
Dekanat Nowy Targ

Dekanat Nowy Targ – jeden z 45 dekanatów w rzymskokatolickiej archidiecezji krakowskiej.
Historia.
W 1350 roku po raz pierwszy wzmiankowano "decanatus de Longo Campo", którego siedzibę przed 1446 biskup Zbigniew Oleśnicki przeniósł do Nowego Targu. W latach 1772-1886 dekanat należał do diecezji tarnowskiej.
Lista parafii.
W skład dekanatu wchodzi 12 parafii.
Sąsiednie dekanaty.
Białka Tatrzańska, Biały Dunajec, Czarny Dunajec, Łącko "(diec. tarnowska)", Mszana Dolna, Niedzica, Rabka

</doc>
<doc id="980262" url="https://pl.wikipedia.org/wiki?curid=980262" title="Aubstadt">
Aubstadt

Aubstadt – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Bad Königshofen im Grabfeld. Leży w Grabfeldzie, około 15 km na wschód od Bad Neustadt an der Saale, nad rzeką Milz.
Oświata.
W gminie znajduje się 50 miejsc przedszkolnych (z 32 dziećmi) oraz szkoła podstawowa (7 nauczycieli, 94 uczniów).

</doc>
<doc id="980263" url="https://pl.wikipedia.org/wiki?curid=980263" title="Dekanat Pcim">
Dekanat Pcim

Dekanat Pcim – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 9 parafii:

</doc>
<doc id="980264" url="https://pl.wikipedia.org/wiki?curid=980264" title="Dekanat Rabka">
Dekanat Rabka

Dekanat Rabka – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 11 parafii:
Sąsiednie dekanaty.
Czarny Dunajec, Jabłonka, Jordanów, Mszana Dolna, Nowy Targ, Pcim.

</doc>
<doc id="980265" url="https://pl.wikipedia.org/wiki?curid=980265" title="Tabellverket">
Tabellverket

Tabellverket, "Szwedzkie Biuro Tabel" – powstało w 1749 roku w Szwecji, pierwsza instytucja dokonująca nowoczesnych pomiarów statystycznych i demograficznych. Była to pierwsza tego typu instytucja na świecie. Założył ją król Fryderyk I Heski.

</doc>
<doc id="980268" url="https://pl.wikipedia.org/wiki?curid=980268" title="S/2003 J 14">
S/2003 J 14



</doc>
<doc id="980269" url="https://pl.wikipedia.org/wiki?curid=980269" title="Manchester United Football Club">
Manchester United Football Club



</doc>
<doc id="980270" url="https://pl.wikipedia.org/wiki?curid=980270" title="Großbardorf">
Großbardorf

Großbardorf – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Bad Königshofen im Grabfeld. Leży około 12 km na południowy wschód od Bad Neustadt an der Saale.
Oświata.
W gminie znajduje się 75 miejsc przedszkolnych (z 49 dziećmi) oraz szkoła podstawowa.

</doc>
<doc id="980273" url="https://pl.wikipedia.org/wiki?curid=980273" title="Dekanat Skawina">
Dekanat Skawina

Dekanat Skawina – jeden z 45 dekanatów w rzymskokatolickiej archidiecezji krakowskiej.
Historia.
Po raz pierwszy wzmiankowana w "Liber contributionis" z 1513 roku.
Około 1600 roku dekanat obejmował parafie: Gaj, Głogoczów, Herbułtowice (Harbutowice), Izdebnik (fil. p. Lanckorona), Krzęcin, Krzywaczka, Lanckorona, Lińcze Górne (Leńcze), Mogilany, Pobiodr (ob. przysiółek Paszkówki), Przypkowice (Przytkowice), Radzieszowska Wola, Radzieszów, Skawina, Sulikowice (Sułkowice), Tyniec, Zebrzydowice.
Parafie.
W skład dekanatu wchodzi 13 parafii:
Sąsiednie dekanaty.
Czernichów, Kraków–Borek Fałęcki, Kalwaria, Kraków–Podgórze, Kraków–Salwator, Mogilany, Sułkowice, Wadowice–Północ

</doc>
<doc id="980274" url="https://pl.wikipedia.org/wiki?curid=980274" title="Forest Hills Women's Tennis Classic">
Forest Hills Women's Tennis Classic



</doc>
<doc id="980275" url="https://pl.wikipedia.org/wiki?curid=980275" title="Swiss Open Gstaad">
Swiss Open Gstaad

Swiss Open Gstaad (dawniej "Allianz Suisse Open Gstaad", "Crédit Agricole Suisse Open Gstaad") – męski turniej tenisowy kategorii ATP Tour 250 zaliczany do cyklu ATP Tour. Rozgrywany na kortach ceglanych w szwajcarskim Gstaad od 1915 roku.
Równolegle z męskim turniejem od lat sześćdziesiątych XX wieku rozgrywane były także zawody żeńskie – Swiss Ladies Open.

</doc>
<doc id="980278" url="https://pl.wikipedia.org/wiki?curid=980278" title="Herbstadt">
Herbstadt

Herbstadt – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Bad Königshofen im Grabfeld. Leży w Grabfeldzie, około 21 km na wschód od Bad Neustadt an der Saale, przy granicy z Turyngią.
Dzielnice.
W skład gminy wchodzą trzy dzielnice: Breitensee, Herbstadt i Ottelmannshausen..
Oświata.
W gminie znajduje się 25 miejsc przedszkolnych (z 27 dziećmi).

</doc>
<doc id="980280" url="https://pl.wikipedia.org/wiki?curid=980280" title="MF Silesia">
MF Silesia

MF Silesia – morski prom pasażersko-samochodowy (ROPAX) zbudowany w 1979 w Stoczni Szczecińskiej im. A. Warskiego na zamówienie kołobrzeskiego armatora – Polskiej Żeglugi Bałtyckiej. Drugi z serii B490; jego jednostkami bliźniaczymi były: MF Pomerania, zamówiona przez PŻB "MF Masovia" (sprzedana po ukończeniu tureckiemu armatorowi Turkish Maritime Lines, ostatecznie w służbie tureckiej marynarki wojennej pod nazwą "MF Iskenderun") oraz dwa promy zbudowane dla armatora tureckiego – "MF Ankara" i "MF Samsun". 
Prom pływał we flocie PŻB, pod marką "Polferries". W 2003 roku został przeniesiony z linii Gdańsk – Nynäshamn (zastąpiony przez MF „Scandinavia”) na linię Świnoujście – Ystad, zastępując tam prom „Rogalin”. W roku 2005 sprzedany został greckiemu armatorowi GA Ferries i przemianowany na "MF Felicia". Jeszcze w tym samym roku przeszedł w ręce ukraińskiego przedsiębiorstwa Ukrferry z Odessy, w którym do roku 2006 pływał jako "MF Felicia", a następnie zmieniono jego nazwę na "MF Yuzhnaya Palmyra" ("Южная Пальмира"). Obsługiwał linię Odessa – Stambuł. W 2010 sprzedany włosko-albańskiemu konsorcjum mafijnemu, pływa pod nazwą „Adriatica I”. W styczniu 2013 aresztowana za długi na Sycylii. 
W 2017 prom – jako "Galaxy" – został wyczarterowany przez FerryStrandfaraskip Landsins (SSL) z Wysp Owczych od European Seaways Inc. z Aten.

</doc>
<doc id="980282" url="https://pl.wikipedia.org/wiki?curid=980282" title="Spora Luksemburg">
Spora Luksemburg

CA Spora Luxembourg - luksemburski klub piłkarski z siedzibą w mieście Luksemburg, stolicy państwa.
Historia.
Klub Spora założony został w 1923 roku w wyniku fuzji dwóch czołowych klubów z początków luksemburskiego futbolu - Racing Club Luksemburg i Sporting Club Luksemburg. Przez pierwsze 17 lat swego istnienia Spora toczyła boje o miano najlepszego w kraju klubu z klubem Red Boys z miasta Differdange. Chociaż Red Boys zdobył w tym okresie więcej mistrzowskich tytułów, Spora za to była niedościgniona w liczbie zebranych tytułów wicemistrzowskich.
Po II wojnie światowej Spora wciąż odnosiła sukcesy (choć nieco rzadziej niż przed wojną). Do swoich przedwojennych zdobyczy klub dorzucił cztery mistrzostwa i pięć pucharów. W roku 1956 Spora odniosła jeden z największych sukcesów w historii klubowego futbolu Luksemburga, pokonując drużynę mistrzów zachodnich Niemiec Borussię Dortmund.
W roku 2005 nie odnosząca od dłuższego czasu większych sukcesów Spora połączyła się z dwoma innymi klubami - CS Alliance 01 i Union Sportive Luxembourg, tworząc klub Racing Football Club Union Lëtzebuerg.

</doc>
<doc id="980286" url="https://pl.wikipedia.org/wiki?curid=980286" title="Obóz TA">
Obóz TA

Obóz TA – polska grupa muzyczna wykonująca hip-hop. Powstała w 1997 roku w Łodzi. Na przestrzeni lat w jej skład wchodzili Ernest "Red" Ivanda, Paweł "Spinache" Grabowski, Bartek "Czizz" Serafiński, Emes OTA oraz Adam "O.S.T.R." Ostrowski. Skład Obóz TA bezpośrednio nawiązuje do formacji Thinkadelic.
"Moi ludzie", "By usłyszeć to co zawsze" i "Dla publiki szerszej" ukazały się w 1999 i 2000 roku na kompilacjach płytowych dołączanych do magazynu branżowego Klan. Także w 1999 roku grupa wystąpił gościnnie na jedynym albumie zespołu Parafun – "Jedna siła jeden cel" w utworze "Wrócę". 21 lipca 2000 roku ukazał się debiutancki album formacji zatytułowany "Obóz TA". Wydawnictwo ukazało się nakładem wytwórni muzycznej Camey Studio. Produkcji materiału podjęli się Red, Spinache, O.S.T.R. i DJ Złodziej. Gościnnie w nagraniach wzięli udział Enter, Meis, D. P., Upstars, Mizone i Kochan. Album poprzedził wydany w czerwcu, także 2000 roku singel pt. "Kochamy" do którego został zrealizowany teledysk, który wyreżyserował Dominik Blok.
W 2001 roku na kompilacji "Robię swoje 2", wydanej przez Camey Studio znalazł się utwór Obóz TA – "5 światów" z udziałem Mizone. Następnie w atmosferze konfliktu skład opuścił O.S.T.R. Druga płyta formacji pt. "OBÓ2 TA" ukazała się 17 czerwca 2004 roku nakładem wytwórni muzycznej Fonografika. Gościnnie na albumie wystąpili Dedote i Oxy. Nagrania zostały wyprodukowane przez Spinache, Reda, N.O/Respekt, Dimo, Miko i Absolwenta. Natomiast za scratche na płycie odpowiedzialny był DJ Cube. W ramach promocji do utworów "Na zawsze", "Kości rzucone 4" i "Miłość do hip-hopu 2" zostały zrealizowane teledyski. Także w 2004 roku nagrania Obóz TA ukazały się na popularnych składankach "ESKA Squad 2", "Hiphopstacja 2" oraz "VIVA Hip Hop vol.4".
W 2005 roku projekt został zarzucony.

</doc>
<doc id="980290" url="https://pl.wikipedia.org/wiki?curid=980290" title="Tomás de Herrera">
Tomás de Herrera

Tomás José Ramón del Carmen de Herrera y Pérez Dávila (ur. 21 grudnia 1804, zm. 1 grudnia 1859) – nowogrenadzki polityk i generał, w 1840 jedyny prezydent Wolnego Państwa Przesmyku, prezydent Republiki Nowej Granady w 1854 roku, podczas rebelii przeciwko prezydentowi José María Melo.

</doc>
<doc id="980291" url="https://pl.wikipedia.org/wiki?curid=980291" title="Barcelona Ladies Open">
Barcelona Ladies Open

Barcelona Ladies Open – kobiecy turniej tenisowy kategorii WTA International Series zaliczany do cyklu WTA Tour. Rozgrywany na kortach ziemnych w Barcelonie w latach 2007–2012. W sezonie 2013 został zastąpiony przez turniej w Norymberdze.
Historia nazw turnieju:

</doc>
<doc id="980294" url="https://pl.wikipedia.org/wiki?curid=980294" title="Thinkadelic">
Thinkadelic

Thinkadelic – polski zespół hip-hopowy założony w Łodzi w 1995 roku. Osoby tworzące zespół to Bartek "Czizz/CeZet" Serafiński, Paweł "Spinache/3Oko" Grabowski i Paweł "Senior" Serafiński.
Życiorys.
Bartek "Czizz" Serafiński i Paweł "Spinache" Grabowski poznali się w okresie szkolnym. W 1995 roku młodzi raperzy założyli zespół Thinkadelic. Do współpracy zaprosili ojca Serafińskiego znanego jako Senior.
W 1996 roku ukazały się pierwsze nagrania zespołu na wydawnictwie pt. "Thinkadelic".
W 1998 roku muzycy podpisali kontrakt z wytwórnią muzyczną Beat Records nakładem której ukazał się album "Lek". Muzyka zespołu oparta na jazzowych podkładach. Gościnnie w nagraniach wzięli udział ponadto członkowie grupy Kaliber 44 oraz wokalistki Krystyna Prońko i Reni Jusis. Nagrania uzyskały nominację do nagrody polskiego przemysłu fonograficznego Fryderyka w kategorii "Album roku - rap &amp; hip-hop". W 2000 roku nakładem Pomaton EMI ukazał się kolejny album "Obiecana ziemia". Gościnnie w nagraniach wzięli udział m.in.: Karolina Ciemniewska, Raqba, Enter, Mizone, O.S.T.R. i Red. Płyta przyniosła zespołowi kolejną nominację do Fryderyka.
W latach późniejszych działalność projektu została zarzucona. Bartek "Czizz" Serafiński nagrał wraz z grupą Obóz TA album pt. "Obó2 TA" (2004). Z kolei Paweł "Spinache" Grabowski nagrał wydany w 2003 roku album solowy zatytułowany "Za wcześnie" (2003).
Od 2007 roku brak jest doniesień o działalności zespołu.

</doc>
<doc id="980295" url="https://pl.wikipedia.org/wiki?curid=980295" title="Kościół Najświętszego Serca Pana Jezusa w Sułkowicach">
Kościół Najświętszego Serca Pana Jezusa w Sułkowicach

Kościół Najświętszego Serca Pana Jezusa – rzymskokatolicki kościół parafialny należący do dekanatu Sułkowice archidiecezji krakowskiej.
W latach 30. XX wieku rozpoczął działalność Komitet Budowy Kościoła pod przewodnictwem księdza kanonika Józefa Grosa. Wkrótce władze zatwierdziły miejsce budowy, zostały kupione wapno, cement i kamienie. W 1936 roku rozpoczęto wykopy pod fundamenty. Dużą część prac wierni wykonali systemem gospodarczym. 
Podczas II Wojny Światowej prace budowlane zostały przerwane. Proboszczem został mianowany ksiądz kanonik Jan Sidełko, którego zaangażowanie stanowiły wzór dla wiernych. Pomimo trudności, spowodowanych powojenną rzeczywistością dawali oni pieniądze, a jeśli ktoś ich nie miał, przychodził częściej do pracy przy budowie nowego kościoła. W 1949 roku, gdy została uzyskana zgoda władz państwowych, powoli zaczęto budować mury, następnie zostały położone płyty stropowe i na końcu dach z sygnaturką. Wieża nie powstała, ponieważ nie zgodziły się na jej wybudowanie władze państwowe.
W 1964 roku ksiądz biskup Julian Groblicki konsekrował nową świątynię pod wezwaniem Najświętszego Serca Jezusowego. Proboszczem był wtedy ksiądz kanonik Bruno Wyrobisz.
W dniu 20 września 2014 roku ksiądz kardynał Stanisław Dziwisz konsekrował nowy ołtarz w kościele.

</doc>
<doc id="980301" url="https://pl.wikipedia.org/wiki?curid=980301" title="Friedrich von Gagern (generał)">
Friedrich von Gagern (generał)

Friedrich Ludwig Balduin Karl Moritz Freiherr von Gagern (ur. 24 października 1794 w Weilburgu, zm. 20 kwietnia 1848 w bitwie pod Kandern) – generał holenderski niemieckiego pochodzenia.
Życiorys.
Był najstarszym synem ministra stanu księstwa Nassau Hansa Christopha Ernsta von Gagerna i bratem Heinricha oraz Maximiliana. 
Służył w armii austriackiej i holenderskiej. Dowodził w 1848 roku wojskami hesko-darmsztadzkimi przy tłumieniu powstania Heckera. Zmarł podczas strzelaniny w starciu pod Kandern.

</doc>
<doc id="980303" url="https://pl.wikipedia.org/wiki?curid=980303" title="Władysław Maczuski">
Władysław Maczuski

Władysław Maczuski (ur. 1837, zm. 1898 w Nanterre) – szachista polski.
Większość życia spędził na emigracji we Francji, ale jeszcze przed opuszczeniem kraju dał się poznać jako utalentowany szachista i uczestnik rozgrywek w warszawskiej kawiarni szachowej "U Zuzi". Po wyjeździe do Paryża redagował pismo "Le Pion", cieszył się też sławą pedagoga szachowego. Wspierał polską emigrację po powstaniu styczniowym. Prawdopodobnie zasługą Maczuskiego było wprowadzenie do słynnej paryskiej kawiarni Café de la Régence polskich uchodźców Samuela Rosenthala i Stanisława Sittenfelda.
W latach 1875-1876 odbył podróż do Włoch, tocząc kilka pojedynków ze znanymi zawodnikami, przede wszystkim jednak zasłynął grą "na ślepo", w tym symultanami "na ślepo". Do najcenniejszych zwycięstw Maczuskiego należy pokonanie w latach 60. XIX wieku Ignaca von Kolischa. W 1878 zajął dzielone II-III miejsce w turnieju w Café de la Régence, a następnie pokonał w odrębnym meczu zwycięzcę imprezy Chamiera.

</doc>
<doc id="980304" url="https://pl.wikipedia.org/wiki?curid=980304" title="Aciklowir">
Aciklowir



</doc>
<doc id="980307" url="https://pl.wikipedia.org/wiki?curid=980307" title="Demetrio H. Brid">
Demetrio H. Brid

Demetrio Honorato Brid Lasso (ur. 21 grudnia 1859, zm. 27 maja 1917) jest powszechnie uważany za pierwszego 'de facto' prezydenta Republiki Panamy. Przewodniczący Rady Najwyższej od 3 listopada do 4 listopada 1903. Tego dnia mianował 3 członków tymczasowego rządu (Junta de Gobierno Provisional). Był politykiem konserwatywnym.

</doc>
<doc id="980308" url="https://pl.wikipedia.org/wiki?curid=980308" title="Herrerazaury">
Herrerazaury

Herrerazaury (Herrerasauria) - infrarząd obejmujący jedne z najstarszych znanych dinozaurów. Nazwę dla kladu ukuł paleontolog Peter Galton w 1985 r, lecz dopiero Langer (2004) zaproponował dla niego definicję (wszystkie dinozaury mające bliższego wspólnego przodka z herrerazaurem niż liliensternem i plateozaurem). Sereno (2005) uważa tak definiowane Herrerasauria za młodszy synonim rodziny Herrerasauridae "sensu" Sereno, 1998.
Żyły w okresie triasu (ok. 228-225 mln lat temu) głównie na terenach współczesnej Ameryki Południowej (Brazylia, Argentyna); przedstawicielem grupy może być ponadto północnoamerykański czindezaur. Niedźwiedzki i współpracownicy (2014) opisali europejskiego przedstawiciela grupy na podstawie skamieniałości odkrytych w Polsce. Długość ciała 2-4 m, wysokość ok. 1 m, masa do 100 kg.
Pierwsze analizy kladystyczne sugerowały, że herrerazaury są bazalnymi dinozaurami nie należącymi ani do Saurischia ani do Ornithischia. Odkrycie nowych skamieniałości herrerazaura, w tym czaszki, w 1988 r. dało dodatkowy materiał do badań i porównań. Mimo to analizy kladystyczne z ostatnich lat dają różne rezultaty, a pozycja systematyczna herrerazaurów pozostaje przedmiotem sporów. Obecnie wśród naukowców najbardziej popularne są dwie koncepcje: według pierwszej herrerazaury są bazalnymi teropodami, nie należącymi do bardziej zaawansowanych ewolucyjnie neoteropodów, według drugiej - bazalnymi dinozaurami gadziomiednicznymi, nie należącymi do bardziej zaawansowanego ewolucyjnie kladu Eusaurischia, obejmującego teropody i zauropodomorfy. Według analizy Nesbitta (2011) "Staurikosaurus" i "Herrerasaurus" były bazalnymi teropodami; nie tworzyły one kladu, lecz były sukcesywnie bardziej odległymi grupami zewnętrznymi w stosunku do kladu obejmującego neoteropody i rodzaje "Eoraptor" oraz "Tawa". Gdy jednak w analizie kladystycznej nie uwzględniano rodzaju "Tawa", "Staurikosaurus" i "Herrerasaurus" znajdowały się w nierozwikłanej politomii z zauropodomorfami oraz z kladem obejmującym neoteropody i eoraptora.
Klasyfikacja herrerazaurów:
Herrerasauria

</doc>
<doc id="980309" url="https://pl.wikipedia.org/wiki?curid=980309" title="Höchheim">
Höchheim

Höchheim – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Bad Königshofen im Grabfeld. Leży w Grabfeldzie, około 18 km na północny wschód od Bad Neustadt an der Saale, nad rzeką Milz, przy granicy z Turyngią.
Dzielnice.
W skład gminy wchodzą cztery dzielnice: Gollmuthhausen, Höchheim, Irmelshausen i Rothausen.
Oświata.
W gminie znajduje się 50 miejsc przedszkolnych (z 49 dziećmi).

</doc>
<doc id="980312" url="https://pl.wikipedia.org/wiki?curid=980312" title="Anomalia Ebsteina">
Anomalia Ebsteina

Anomalia Ebsteina (ang. Ebstein's anomaly) – wrodzona, przewodozależna, sinicza wada serca, która dotyczy zastawki trójdzielnej. Jeden lub dwa płatki tej zastawki przemieszczone są w kierunku koniuszka do jamy prawej komory. Płatek przedni łączy się z prawidłowo położoną częścią dysplastycznego pierścienia, przegrodowy odchodzi od przegrody, a tylny od okolicy koniuszka. Zastawka nie jest prawidłowo wykształcona, co objawia się mniejszą, lub większą jej niedomykalnością.
Przemieszczone płatki dzielą komorę prawą na dwie części:
W czasie skurczu część krwi wraca do przedsionka, a rzut do pnia płucnego jest mniejszy niż w normie. Przy odpowiednim leczeniu chorzy mogą dożyć późnego wieku.
Wadę jako pierwszy opisał niemiecki lekarz Wilhelm Ebstein (1836–1912) w 1866.
Epidemiologia.
Częstość wady szacuje się na 1:50 000–100 000 populacji ogólnej. Jej wystąpienie może być związane z przyjmowaniem przez matkę dziecka preparatów litu w pierwszym trymestrze ciąży, na przykład u ciężarnych z zaburzeniami afektywnymi dwubiegunowymi.
Objawy i przebieg.
Nieprawidłowości w badaniach dodatkowych.
Badanie radiologiczne ujawnić może różnego stopnia powiększenie sylwetki serca (od normalnej do znacznie powiększonej).
W badaniu EKG charakterystyczne są: wydłużenie odstępu PQ, wysokie załamki P, prawogram, całkowity blok prawej odnogi, niski woltaż zespołów QRS w odprowadzeniach przedsercowych.
U około 25% pacjentów występują cechy zespołu WPW o typie bloku lewej odnogi.
Często stwierdza się zaburzenia rytmu (częstoskurcz nadkomorowy, migotanie lub trzepotanie przedsionków, częstoskurcz komorowy, bloki serca). Z anomalią Ebsteina skorelowane jest też występowanie zespołu Wolffa-Parkinsona-White’a.
Najbardziej wiarygodną metodą jest badanie echokardiograficzne, które uwidacznia przemieszczenie płatka przegrodowego, duży i wydłużony płatek przedni, poszerzenie pierścienia zastawki trójdzielnej, zwiększony ruch płatków zastawki.
Rozpoznanie.
Rozpoznanie wady opiera się na badaniu:
Leczenie.
Po urodzeniu u objawowych noworodków leczenie farmakologiczne. Przy pogarszającej się tolerancji wysiłku, zaawansowanej niewydolności serca, znacznej sinicy lub arytmii wskazania do leczenia operacyjnego. Zabieg naprawczy na zastawce trójdzielnej, lub jej wymiana na zastawkę sztuczną techniczną lub biologiczną. Większość pacjentów po operacji ma zadowalającą wydolność fizyczną. Problemem są zaburzenia rytmu serca, które nie poddają się leczeniu farmakologicznemu.

</doc>
<doc id="980315" url="https://pl.wikipedia.org/wiki?curid=980315" title="Marceli Kosman">
Marceli Kosman

Marceli Kosman (ur. 8 maja 1940 w Izbicy Kujawskiej) – polski historyk, profesor nauk humanistycznych, nauczyciel akademicki Uniwersytetu im. Adama Mickiewicza w Poznaniu. Jego mistrzami naukowymi byli prof. Henryk Łowmiański i prof. Gerard Labuda.

</doc>
<doc id="980316" url="https://pl.wikipedia.org/wiki?curid=980316" title="Herrerasauria">
Herrerasauria



</doc>
<doc id="980317" url="https://pl.wikipedia.org/wiki?curid=980317" title="Dorsz pacyficzny">
Dorsz pacyficzny

Dorsz pacyficzny ("Gadus macrocephalus") – drapieżna ryba morska z rodziny dorszowatych (Gadidae). Z wyglądu podobna do dorsza atlantyckiego. Poławiana na dużą skalę gospodarczo oraz w wędkarstwie morskim.
Zasięg występowania.
Północny Ocean Spokojny od Morza Żółtego, wzdłuż wschodnich wybrzeży Azji, Cieśnina Beringa, Aleuty i wzdłuż zachodnich wybrzeży Ameryki Północnej do wysokości Los Angeles. Występuje w szerokim zakresie głębokości, od 10–1280 m p.p.m., najczęściej spotykany pomiędzy 100–400 m p.p.m.
Charakterystyka.
Budowa i biologia podobne do dorsza atlantyckiego ("Gadus morhua"). Dorsz pacyficzny osiąga mniejsze rozmiary – dorasta maksymalnie do 1,2 m długości i 22 kg masy ciała. Przeciętne, 2–3 letnie, osobniki mierzą do 50 cm długości.
Dorsz pacyficzny tworzy ławice. Sezonowe wędrówki pokarmowe i rozrodcze są znacznie krótsze niż u gatunku atlantyckiego. Dojrzała samica składa od ok. 1–6,4 mln ziaren ikry

</doc>
<doc id="980318" url="https://pl.wikipedia.org/wiki?curid=980318" title="Dziób (zoologia)">
Dziób (zoologia)

 
Dziób ("rostrum") – rogowy twór u ptaków oraz niektórych innych zwierząt. Tworzą go przekształcone kości szczęki, kości międzyszczękowej oraz kości żuchwy. Kości te tworzą zrąb kostny pokryty pochwą rogową – ramfoteką ("rhamphotheca"). Część dzioba najbardziej wysunięta do przodu to wierzchołek ("culmen").
U praptaka ("Archaeopteryx lithographica") dziób zaopatrzony był w ostre, dobrze rozwinięte zęby, podobnie jak u gadów. Zęby "Hesperornis" tkwiły w rynience zębodołowej, a u "Ichthyornis" w zębodołach. Dzioby ptaków współczesnych są już pozbawione zębów, jedynie u niektórych gatunków traczy i kaczek jest on zaopatrzony w rogowe wypustki. Wykluwające się pisklęta mają ułatwiający im przebicie skorupy twór zwany guzem jajowym lub zębem jajowym. Po wykluciu ząb jajowy zanika.
W zależności od typu pobierania pokarmu i od jego jakości, dzioby ptaków mają różne kształty. Wewnętrzne brzegi szczęki i żuchwy, nazywane krajcami, u wielu gatunków są gładkie, u innych mniej lub bardziej pofałdowane, a np. u sokołów mają wyraźny „ząb” na szczęce, dopasowany do „szczerby” w żuchwie. U ptaków blaszkodziobych na wewnętrznej powierzchni szczęk i żuchwy wyrastają liczne blaszki rogowe ("lamellae"), umożliwiające przecedzanie pokarmu pobieranego z wody. U traczy występują ostre ząbki służące do przytrzymywania śliskiej zdobyczy (ryby), oraz silnie unerwiony tzw. paznokieć na końcu dzioba. U ptaków drapieżnych, sów czy papug brzegi są ostre, a sam dziób silny. U kuraków, papug oraz ptaków drapieżnych występuje zmodyfikowana, silnie unerwiona skóra, otaczający nozdrza zewnętrzne – woskówka ("ceroma").

</doc>
<doc id="980319" url="https://pl.wikipedia.org/wiki?curid=980319" title="Gadus macrocephalus">
Gadus macrocephalus



</doc>
<doc id="980320" url="https://pl.wikipedia.org/wiki?curid=980320" title="Kohut">
Kohut



</doc>
<doc id="980323" url="https://pl.wikipedia.org/wiki?curid=980323" title="Sulzdorf an der Lederhecke">
Sulzdorf an der Lederhecke

Sulzdorf an der Lederhecke, Sulzdorf a.d.Lederhecke – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Bad Königshofen im Grabfeld. Leży w Grabfeldzie, około 27 km na południowy wschód od Bad Neustadt an der Saale, nad rzeką Soława Frankońska, przy drodze B279.
Dzielnice.
W skład gminy wchodzą następujące dzielnice: Obereßfeld, Schwanhausen, Serrfeld, Sternberg im Grabfeld, Sulzdorf an der Lederhecke i Zimmerau..
Oświata.
W gminie znajduje się 50 miejsc przedszkolnych (z 46 dziećmi).

</doc>
<doc id="980324" url="https://pl.wikipedia.org/wiki?curid=980324" title="Heinrich von Gagern">
Heinrich von Gagern

Heinrich Wilhelm August Freiherr von Gagern (ur. 20 sierpnia 1799 w Bayreuth, zm. 22 maja 1880 w Darmstadt) – niemiecki polityk.
Życiorys.
Był synem ministra stanu księstwa Nassau Hansa Christopha Ernsta von Gagerna i bratem Friedricha oraz Maximiliana. 
Jako jeden z przywódców partii umiarkowano-liberalnej i zjednoczeniowej w Niemczech został 18 maja 1848 wybrany pierwszym przewodniczącym Frankfurckiego Zgromadzenia Narodowego. Od grudnia 1848 do marca 1849 był premierem pierwszego parlamentarnego rządu niemieckiego, w którym był także ministrem spraw wewnętrznych i spraw zagranicznych.
Od 1864 do 1872 był przedstawicielem dyplomatycznym Wielkiego Księstwa Hesji w Austrii.

</doc>
<doc id="980325" url="https://pl.wikipedia.org/wiki?curid=980325" title="Dreros">
Dreros

Dreros ("Driros") – stanowisko archeologiczne w okręgu Lassithi na Krecie.
Prawa tego starożytnego miasta, których spisanie datuje się na koniec VII w. p.n.e., uchodzą za najstarszą grecką inskrypcję.
Została tu znaleziona grupa rzeźbiarska trzech postaci interpretowanych jako Apollina, Artemidę i Latonę ("Triada z Dreros"). Statuetki zostały wykonane w technice sfyrelaton i spojone w całość z kilku elementów. Oczy postaci były inkrustowane. Kobiety przedstawiono szczelnie osłonięte szatami, natomiast mężczyznę nagiego, co miało podkreślić jego ważną rolę (heroizacja).

</doc>
<doc id="980326" url="https://pl.wikipedia.org/wiki?curid=980326" title="Sulzfeld (Bawaria)">
Sulzfeld (Bawaria)

Sulzfeld – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Bad Königshofen im Grabfeld. Leży w Grabfeldzie, około 15 km na południowy wschód od Bad Neustadt an der Saale.
Dzielnice.
W skład gminy wchodzą następujące dzielnice: Kleinbardorf, Leinach, Sulzfeld i Sulzfelder Forst.
Oświata.
W gminie znajduje się 100 miejsc przedszkolnych (z 78 dziećmi) oraz szkoła podstawowa (z częścią Hauptschule).

</doc>
<doc id="980327" url="https://pl.wikipedia.org/wiki?curid=980327" title="N-acetylocysteina">
N-acetylocysteina



</doc>
<doc id="980328" url="https://pl.wikipedia.org/wiki?curid=980328" title="Hall of Fame Open">
Hall of Fame Open

Hall of Fame Open – męski turniej tenisowy rangi ATP Tour 250 zaliczany do cyklu ATP Tour. Rozgrywany od 1976 roku na kortach trawiastych amerykańskim Newport.

</doc>
<doc id="980329" url="https://pl.wikipedia.org/wiki?curid=980329" title="Sylvain Chavanel">
Sylvain Chavanel

Sylvain Chavanel (ur. 30 czerwca 1979 w Châtellerault) – francuski kolarz szosowy, dwukrotny mistrz świata w jeździe drużynowej na czas.
Rozpoczął karierę zawodowego kolarza w 2000 w grupie Bonjour (obecnie Team Europcar), w latach 2009–2013 jeździł w należącej do dywizji UCI ProTeams ekipie Omega Pharma-Quick Step. Od sezonu 2014 startował w drużynie IAM Cycling, która w 2015 otrzymała status UCI WorldTeams. Od sezonu 2016 startuje w drużynie Direct Énergie.
Jego młodszy brat Sébastien Chavanel również jest kolarzem szosowym.

</doc>
<doc id="980335" url="https://pl.wikipedia.org/wiki?curid=980335" title="Boten Anna">
Boten Anna

„Boten Anna” – singel szwedzkiego muzyka Basshuntera, wydany 9 maja 2006 roku, singiel z debiutanckiego albumu Basshuntera – "LOL &lt;(^^,)&gt;".
Singel był notowany na pierwszym miejscu listy szwedzkiej (uzyskał status platynowej płyty za sprzedaż w nakładzie 20 tys. egzemplarzy) i duńskiej (uzyskał status trzykrotnej platyny i został sprzedany w około 61 tys. egzemplarzy w 2006 roku). W Austrii singel pokrył się złotem, za sprzedaż w nakładzie 15 tys. egzemplarzy. W 2007 roku singel znalazł się na 13. miejscu szwedzkiej listy Best of All Time prowadzonej przez Sverigetopplistan.
W 2006 roku singel zdobył nagrodę Grammis w kategorii Årets svenska låt oraz nagrodę Eurodanceweb Award. Utwór wykorzystano także jako motyw muzyczny podczas LAN party The Gathering.
Tekst i interpretacja.
Utwór został napisany w oparciu historię z życia Basshuntera. Na początku 2006 roku artysta z pomocą Faniniego utworzył swój kanał #basshunter.se w usłudze sieciowej Internet Relay Chat. Fanini stwierdził, że potrzebny jest bot, którego można by umieścić na kanale. W tym samym czasie gdy Fanini zainstalował bota, Anna pojawiła się na kanale. Basshunter i jego znajomy myślał, że jest to nowo zainstalowany bot na kanale. W marcu 2006 roku muzyk wrócił z pubu do domu, włączył komputer i wszedł na swój kanał IRC, a jego bot zbanował go. Okazało się, że bot Anna to dziewczyna ze związku kolegi Basshuntera.
„Boten Anna” zawiera w tekście słowo „bot”, które według muzyka było mylone przez ludzi ze słowem „båt” (łódź). W teledysku w niektórych momentach Basshunter porusza się łódką po kanale wodnym. W rzeczywistości Basshunter śpiewa o dziewczynie o imieniu Anna, którą Basshunter wziął za bota swojego kanału. Artysta stwierdził, że piosenka jest łatwa do zrozumienia i śpiewania, gdy osoba nie zna języka szwedzkiego.
„Boten Anna” jest utworem w stylu dance, trwającym 3 minuty i 29 sekund.
Wydanie.
Basshunter stworzył utwór „Boten Anna” w marcu 2006 roku jednej nocy w ciągu sześciu godzin. Udostępnił go na swojej stronie internetowej do pobrania. Utwór został pobrany 37 tys. razy w ciągu pierwszych dwóch dni, a do czerwca liczba pobrań przekroczyła milion. W kwietniu piosenkarz podpisał kontrakt z Extensive Music i Warner Music Sweden.
1 kwietnia 2006 roku utwór został wydany na singlu Basshuntera – „Welcome to Rainbow” jako utwór dodatkowy. Singel został wydany 9 maja 2006 roku, a utwór trafił na debiutancki album studyjny muzyka – "LOL &lt;(^^,)&gt;", który został wydany 28 sierpnia. Maxi singel zawiera cztery remiksy oraz wersję instrumentalną i Radio Edit. W 2008 roku utwór został wydany na drugim studyjnym albumie artysty – "Now You’re Gone – The Album" jako utwór dodatkowy.
Teledysk.
Na realizację teledysku do „Boten Anna” przeznaczone zostały trzy dni. Teledysk został wyreżyserowany przez Carl-Johana Westregårda i Kima Parrota w maju 2006 roku. Był kręcony między innymi w klubie Björksäter. Wersję z 2007 roku samodzielnie wyreżyserował Parrot.
Odbiór.
Covery i alternatywne wersje utworu.
14 lipca 2006 roku została wydana wersja „Boten Anna” wykonana przez holenderski zespół Gebroeders Ko. Cover znalazł się na trzecim miejscu listy holenderskiej oraz na ósmym listy flamandzkiej (Belgia). 26 października został wydany drugi cover zespołu Gebroeders Ko „Sinterklaas boot (Boten Anna)”, który był notowany na drugim miejscu holenderskiej listy.
W 2007 roku została wydana wykonana przez Basshuntera wersja piosenki w języku niemieckim. W 2010 roku został wydany album studyjny "Dansbandsnatt" szwedzkiego zespołu Torgny Melins zawierający cover utworu „Boten Anna”.
W 2007 roku holenderski DJ i producent muzyczny Bazzheadz z wokalnym udziałem Sebastiana Westwooda nagrał swoją wersję utworu „Boten Anna” w języku angielskim pod tytułem „Now You’re Gone” bez zgody autora. Singel znalazł się na duńskiej liście sprzedaży. Basshunter przy współpracy Bazzheadza z wokalnym udziałem Westwooda nagrał własną wersję utworu, która została wydana na singlu 31 grudnia 2007. Singel był notowany między innymi na pierwszym miejscu brytyjskiej i irlandzkiej listy przez pięć tygodni.
Wykorzystanie.
Utwór stanowił motyw muzyczny podczas LAN party The Gathering w 2006 roku. Został również wybrany hymnem russefeiringu w Norwegii. W 2007 roku Birgitte Söndergaard i Johan Andersson zatańczyli do utworu w programie "Let’s Dance". W tym roku również została wydana gra komputerowa "Singstar Pop Hits", której skandynawska wersja zawiera utwór „Boten Anna”.
Występy na żywo.
Basshunter wykonał utwór w 2006 roku na żywo podczas „Elämä Lapselle”. Wykonywał też „Boten Anna” na żywo podczas koncertów „Hity Na Czasie”. W 2008 roku wykonał utwór na żywo podczas festiwalu muzycznego „Donauinselfest”. W 2012 roku wykonał utwór na żywo podczas „Allsång på Skansen”.

</doc>
<doc id="980337" url="https://pl.wikipedia.org/wiki?curid=980337" title="Olszowy Kierz">
Olszowy Kierz

Olszowy Kierz (kaszb. "Òlszowi Czerz") – osada kaszubska w Polsce położona w województwie pomorskim, w powiecie kościerskim, w gminie Nowa Karczma, w pobliżu trasy drogi wojewódzkiej nr 224. Wieś jest częścią składową sołectwa Nowa Karczma.
W latach 1975–1998 miejscowość administracyjnie należała do województwa gdańskiego.

</doc>
<doc id="980338" url="https://pl.wikipedia.org/wiki?curid=980338" title="Júlio César da Silva">
Júlio César da Silva

Júlio César da Silva (znany także jako Júlio César) (ur. 8 marca 1963 w São Paulo) – brazylijski piłkarz, reprezentant kraju. Uczestnik mistrzostw świata w 1986 roku.
Kariera.
Znany jako silny i wytrzymały obrońca, dobry egzekutor rzutów wolnych. Zaczynał karierę w Guarani FC, skąd w wieku 23 lat trafił do Francji a konkretnie do Stade Brest. Po roku gry w tym klubie przeniósł się do Montpellier HSC, skąd na początku lat 90. XX wieku wykupił go Juventus F.C. Na zakończenie swojej przygody we Francji wraz z Montpellier zdobył puchar Francji. We włoskim klubie grał przez 4 lata wygrywając Puchar UEFA w 1993 roku, by w 1994 roku przenieść się do Niemiec do Borussii Dortmund. To właśnie występy w niemieckim klubie przysporzył mu najwięcej sukcesów - dwukrotnie wygrał mistrzostwo Niemiec (1995, 1996), osiągnął finał pucharu Niemiec, zdobył Superpuchar Niemiec, wygrał puchar Interkontynentalny i przede wszystkim wygrał Ligę Mistrzów. Z Borussii odszedł na krótkie wypożyczenie do Botafogo de Futebol e Regatas. Po powrocie do Niemiec znów nie znalazł poparcia u nowego trenera BVB Nevio Scali dlatego przeniósł się na półroczne wypożyczenie do greckiego Panathinaikosu. Po zakończeniu sezonu trafił do Werderu Brema, gdzie występował przez rok. W 2001 postanowił powrócić do Brazylii i występować w barwach Rio Branco São Paulo. Tam też zakończył karierę piłkarską.

</doc>
<doc id="980339" url="https://pl.wikipedia.org/wiki?curid=980339" title="Marek Czapliński">
Marek Czapliński

Marek Czapliński (ur. 31 grudnia 1940 w Krakowie) – polski historyk, prof. dr hab., pracownik Uniwersytetu Wrocławskiego i Państwowej Wyższej Szkoły Zawodowej w Nysie.
Życiorys.
Jest synem profesora Władysława Czaplińskiego. Absolwent V Liceum Ogólnokształcącgo we Wrocławiu W latach 1958–1963 studiował historię na Wydziale Filozoficzno-Historycznym Uniwersytetu Wrocławskiego. Ważniejsze obszary jego zainteresowań to historia niemieckiego kolonializmu, historia niemieckiej propagandy morskiej, dzieje biurokracji niemieckiej, mentalność w XIX w., życie codzienne XIX w., historia prasy, dzieje Śląska w XIX - XX w. (ruchu polskiego, miast śląskich, Uniwersytetu Wrocławskiego). Jest członkiem rad naukowych:
W latach 1990-1996 był dziekanem Wydziału Nauk Historycznych i Pedagogicznych Uniwersytetu Wrocławskiego, wcześniej był prodziekanem. Poza tym był wicedyrektorem Instytutu Historycznego. Obecnie pełni funkcję kierownika Zakładu Historii Śląska. Członek Collegium Invisibile. W 1993 r. uzyskał tytuł profesora nauk humanistycznych.

</doc>
<doc id="980340" url="https://pl.wikipedia.org/wiki?curid=980340" title="Płat polski">
Płat polski



</doc>
<doc id="980341" url="https://pl.wikipedia.org/wiki?curid=980341" title="Zimne Zdroje">
Zimne Zdroje

2 miejscowości w Polsce:

</doc>
<doc id="980342" url="https://pl.wikipedia.org/wiki?curid=980342" title="Maximilian von Gagern">
Maximilian von Gagern

Maximilian Joseph Ludwig Freiherr von Gagern (ur. 25 marca 1810 w Weilburgu, zm. 17 października 1889 w Wiedniu) – polityk i dyplomata niemiecki, a następnie austriacki.
Życiorys.
Przez wiele lat w służbie księstwa Nassau. Od 1848 r. wspierał zjednoczenie Niemiec pod przewodnictwem Prus. Zasiadał w parlamencie frankfurckim i erfurckim. W latach 1855–1874 w służbie cywilnej austriackiej. W 1881 r. został członkiem Izby Panów.
Syn ministra stanu księstwa Nassau Hansa Christopha Ernsta von Gagerna, brat Heinricha i Friedricha. W 1843 r. przeszedł na katolicyzm.

</doc>
<doc id="980348" url="https://pl.wikipedia.org/wiki?curid=980348" title="Zimne Zdroje (powiat kościerski)">
Zimne Zdroje (powiat kościerski)

Zimne Zdroje – osada kaszubska w Polsce położona w województwie pomorskim, w powiecie kościerskim, w gminie Nowa Karczma.
W latach 1975–1998 miejscowość administracyjnie należała do województwa gdańskiego.

</doc>
<doc id="980349" url="https://pl.wikipedia.org/wiki?curid=980349" title="Kogel mogel">
Kogel mogel



</doc>
<doc id="980355" url="https://pl.wikipedia.org/wiki?curid=980355" title="Opacz (przystanek kolejowy)">
Opacz (przystanek kolejowy)

Opacz – przystanek Warszawskiej Kolei Dojazdowej położony przy ul. Ryżowej w Opaczy-Kolonii. Najbliższy administracyjnej granicy Warszawy.
W roku 2017 przystanek obsługiwał 300–499 pasażerów na dobę.
Przystanek jest granicą strefy wspólnego biletu ZTM – KM – WKD.
Opis przystanku.
Peron.
Przystanek składa się z dwóch peronów bocznych leżących po przeciwnych stronach ulicy. Każdy peron posiada jedną krawędź peronową.
Powierzchnia peronów pokryta jest kostką brukową.
Na peronach znajdują się dwie blaszane wiaty przystankowe
Przejazd kolejowy.
Pomiędzy peronami znajduje się przejazd kolejowy. Położony jest wzdłuż ul. Ryżowej.
Dojazd.
Do przystanku WKD Opacz można dojechać autobusem ZTM linii 177 i 220, wysiadając na przystanku "WKD Opacz".
Ciekawostki.
Przystanek WKD Opacz wystąpił na początku lat 70. w teledysku do piosenki Marty Mirskiej "Mała stacja" .

</doc>
<doc id="980358" url="https://pl.wikipedia.org/wiki?curid=980358" title="Swedish Open">
Swedish Open

Swedish Open – męski turniej tenisowy rangi ATP Tour 250 zaliczany do cyklu ATP Tour i kobiecy turniej tenisowy kategorii WTA 125. Rozgrywany od 1948 roku na kortach ziemnych w szwedzkim Båstad.
Kobiece rozgrywki w latach 2002–2008 rozgrywane były na kortach twardych, a od 2009 zawodniczki rywalizują na nawierzchni ziemnej. W 2002 i 2003 roku zawody odbywały się w Helsinkach, natomiast w latach 2004–2008 w Sztokholmie. W 2009 roku turniej został przeniesiony do Båstad. Ostatnia edycja zawodów pań odbyła się w sezonie 2017, a od 2018 turniej został zastąpiony rozgrywkami w Moskwie. Od 2019 roku turniej powrócił do Båstad jako zawody cyklu WTA 125K series.

</doc>
<doc id="980362" url="https://pl.wikipedia.org/wiki?curid=980362" title="Adam Włodarczyk">
Adam Włodarczyk

Adam Wojciech Włodarczyk (ur. 16 grudnia 1954 w Radomiu) – polski samorządowiec, działacz PZPR, prezydent Radomia w latach 1998–2002.
Życiorys.
Syn Władysława i Janiny. Ukończył w 1977 studia na Uniwersytecie Marii Curie-Skłodowskiej w Lublinie. Pracował w Kieleckim Wydawnictwie Prasowym „Słowo Ludu” jako dziennikarz. W drugiej połowie lat 80. był sekretarzem Komitetu Wojewódzkiego PZPR w Radomiu. Należał do regionalnych założycieli SdRP.
W latach 90. prowadził własną działalność gospodarczą. W latach 1994–2006 był przez trzy kadencje radnym Radomia z ramienia SLD. W 2004 stworzył w Radzie Miejskiej Radomia klub radnych Rozważny Radom. Od 1998 do 2002 sprawował urząd prezydenta Radomia z rekomendacji Sojuszu Lewicy Demokratycznej. W 2002 przegrał w wyborach bezpośrednich w drugiej turze ze Zdzisławem Marcinkowskim. Uzyskał jednocześnie mandat radnego Radomia. W 2004 przeszedł do Socjaldemokracji Polskiej. Dwa lata później ponownie kandydował na stanowisko prezydenta miasta z ramienia Komitetu Wspólny Radom, jednak z wynikiem 7,53% poparcia odpadł już w pierwszej turze i nie zdobył także mandatu radnego Radomia. W 2010 ponownie uzyskał mandat radnego Radomia z listy SLD.
Kierował także radomską podstrefą ekonomiczną. Odznaczony Złotym Krzyżem Zasługi.

</doc>
<doc id="980364" url="https://pl.wikipedia.org/wiki?curid=980364" title="Julio Cesar da Silva">
Julio Cesar da Silva



</doc>
<doc id="980365" url="https://pl.wikipedia.org/wiki?curid=980365" title="Dekanat Wadowice-Południe">
Dekanat Wadowice-Południe

Dekanat Wadowice – Południe – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 10 parafii:
Historia.
Dekanat Wadowice–Południe powstał 25 marca 1992 na mocy bulli Jana Pawła II Totus Tuus Poloniae populus z rozdzielenia dekanatu Wadowice na dwa dekanaty: dekanat Wadowice–Północ i właśnie dekanat Wadowice–Południe.
Sąsiednie dekanaty.
Dekanat Andrychów "(diec. bielsko-żywiecka)", Dekanat Kalwaria, Dekanat Sucha Beskidzka, Dekanat Sułkowice, Dekanat Wadowice-Północ

</doc>
<doc id="980366" url="https://pl.wikipedia.org/wiki?curid=980366" title="Przełowienie">
Przełowienie

Przełowienie – nadmierna, niekontrolowana eksploatacja łowisk sprowadzająca populacje poławianych gatunków poniżej poziomu bezpiecznego dla ich odtworzenia. Przełowienie jest przykładem zjawiska znanego jako tragedia wspólnego pastwiska.

</doc>
<doc id="980367" url="https://pl.wikipedia.org/wiki?curid=980367" title="PEZP">
PEZP



</doc>
<doc id="980368" url="https://pl.wikipedia.org/wiki?curid=980368" title="Dekanat Wadowice-Północ">
Dekanat Wadowice-Północ

Dekanat Wadowice – Północ – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 10 parafii:
Historia.
Dekanat Wadowice – Północ powstał 25 marca 1992 na mocy bulli Jana Pawła II Totus Tuus Poloniae Populus z rozdzielenia dekanatu Wadowice na dwa dekanaty: Wadowice – Południe i Wadowice – Północ.
Sąsiednie dekanaty.
Dekanat Andrychów "(diec. bielsko-żywiecka)", Dekanat Czernichów, Dekanat Kalwaria, Dekanat Skawina, Dekanat Wadowice-Południe, Dekanat Zator

</doc>
<doc id="980370" url="https://pl.wikipedia.org/wiki?curid=980370" title="Gatunek euryhaliczny">
Gatunek euryhaliczny

Gatunek euryhaliczny, także: "gatunek euryhalinowy" – gatunek znoszący różny stopień zasolenia środowiska, np. rekin tępogłowy lub węgorz europejski.
U zwierząt euryhalicznych poziom ATP-azy jest od dwóch do pięciu razy wyższy w morzu niż w wodach słodkich, w których pobierają więcej tlenu niż w morzach.

</doc>
<doc id="980371" url="https://pl.wikipedia.org/wiki?curid=980371" title="Dekanat Wieliczka">
Dekanat Wieliczka

Dekanat Wieliczka – dawny dekanat rzymskokatolickiej archidiecezji krakowskiej. Dekretem księdza kardynała Stanisława Dziwisza z dnia 26 sierpnia 2014 został podzielony na dwa dekanaty: dekanat Wieliczka Wschód i dekanat Wieliczka Zachód.
Parafie.
W skład dekanatu wchodziło 15 parafii:
oraz 2 rektoraty:
Sąsiednie dekanaty.
Dobczyce, Kraków-Podgórze, Kraków-Prokocim, Mogilany, Myślenice, Niegowić, Niepołomice

</doc>
<doc id="980374" url="https://pl.wikipedia.org/wiki?curid=980374" title="Port lotniczy Bandżul">
Port lotniczy Bandżul

Port lotniczy Bandżul (ang. "Banjul International Airport") – międzynarodowy port lotniczy położony 24 km na południe od Bandżulu w okolicach miejscowości Yundum. Jest największym portem lotniczym w Gambii. W 2004 obsłużył 310 719 pasażerów. Lotnisko posiada nowoczesne pasy startowe i w przeszłości służło jako awaryjne miejsce lądowań amerykańskich promów kosmicznych Space Shuttle. Jest głównym węzłem dla gambijskich linii lotniczych Gambia International Airlines. Dodatkowo loty na lotnisko w Bandżulu obsługuje linia Brussels Airlines, jako jedyna oferujące regularne połączenia z Europą, oraz szereg linii z krajów Afryki Zachodniej. Ponadto na lotnisko w Bandżulu latają z Europy samoloty wielu linii czarterowych, m.in. Condor Airlines oraz polskiego przewoźnika Enter Air.

</doc>
<doc id="980375" url="https://pl.wikipedia.org/wiki?curid=980375" title="Poty">
Poty



</doc>
<doc id="980378" url="https://pl.wikipedia.org/wiki?curid=980378" title="Fulguroterium">
Fulguroterium

Fulguroterium ("Fulgurotherium") − wymarły gad z rzędu dinozaurów ptasiomiednicznych, żyjący we wczesnej kredzie, około 130 milionów lat temu na terenie dzisiejszej Australii. Jego nazwa oznacza "zwierzę gromu" Zdaniem wielu badaczy fulguroterium jest w rzeczywistości chimerą złożoną ze szczątków kilku hypsilofodontów.
Wielkość.
Fulguroterium osiągało 2 m długości i około 1 m wysokości. Ważyło około 15 kg.
Filogeneza.
Gatunek bardzo podobny do blisko spokrewnionego z nim hipsylofodona. Początkowo szczątki fulguroterium uznano za skamieniałości teropoda, a nie niewielkiego ornitopoda.
Behawior i etologia.
Niewielki dinozaur roślinożerny, być może prowadzący stadny tryb życia. Fulguroterium żyło w czasach, kiedy Australia była połączona z Antarktydą. Zapewne było gatunkiem dobrze znoszącym niskie temperatury, bądź wędrownym, migrującym na północ, uciekając przed nocą polarną.

</doc>
<doc id="980379" url="https://pl.wikipedia.org/wiki?curid=980379" title="Uwodzenie">
Uwodzenie

Uwodzenie – zachowanie mające na celu przyciągnięcie partnera/partnerki bez użycia przemocy. Może ono doprowadzić do stosunku płciowego lub utworzenia związku nieformalnego, niekiedy zakończonego małżeństwem. 
Taktyki uwodzenia są rozważane w nurcie psychologii ewolucyjnej. W tym sensie pojęcie to może być używane także w odniesieniu do zwierząt.
Techniki wykorzystywane w uwodzeniu.
. Robert Greene analizując dostępne źródła historyczne wyodrębnił też kilka kobiecych i męskich tożsamości uwodziciela, charakteryzujących się właściwymi sobie, pociągającymi cechami. Należą do nich:
Szkolenia i serwisy o tematyce uwodzenia.
Wraz z rozwojem internetu powstały specjalne fora, na których mężczyźni wymieniają się spostrzeżeniami na temat uwodzenia kobiet, a także miejsca, gdzie kobiety dzielą się sposobami na uwodzenie mężczyzn.
Dla części ich uczestników porady w zakresie podrywania kobiet stały się sposobem na biznes. Regularnie organizowane są płatne szkolenia, połączone z wykładami i częścią praktyczną. Kursy wzbudzają często wiele kontrowersji wśród ich uczestników, krytyków i nawet służb publicznych.

</doc>
<doc id="980382" url="https://pl.wikipedia.org/wiki?curid=980382" title="45 mm haubica batalionowa wz. 1929">
45 mm haubica batalionowa wz. 1929

45 mm haubica batalionowa wz. 1929 (ros. "45-мм батальонная гаубица образца 1929 года") – radzieckie działo piechoty skonstruowane w połowie lat 20.
Działo te zostało skonstruowane w 1925 roku przez F. F. Łendora w ramach programu mającego na celu opracowanie lekkiego działa przeznaczonego do wspierania piechoty, które według planów miało być umieszczone na szczeblu batalionu. Zostało przyjęte do uzbrojenia w 1930 roku. W 1931 roku uruchomiono produkcję tych dział w fabrykach "Krasnyj Putiłowiec" i numer 8. W momencie uruchomienia produkcji działo wz. 1929 było już konstrukcja przestarzałą. W tym czasie lekkie działa piechoty były już wypierane przez wyspecjalizowane działa przeciwpancerne. Pociski wystrzelone z działa wz. 1929 potrafiły przebić 40 mm pionowo ustawionego pancerza z odległości 1000 m, ale samo działo miało wysoka sylwetkę utrudniającą maskowanie i niewielki kąt ostrzału w poziomie. Dlatego zdecydowano się na zakup w Niemczech licencji na 37 mm armatę przeciwpancerną 1-K. Produkcje działa wz. 1929 zakończono w 1932 roku po wyprodukowaniu około 100 dział.
Wyprodukowane działa wz. 1929 znajdowały się na uzbrojeniu sowieckiej piechoty do 1942 roku.

</doc>
<doc id="980386" url="https://pl.wikipedia.org/wiki?curid=980386" title="Rib Hillis">
Rib Hillis

Robert "Rib" Hillis, a właściwie Robert Duane Hillis (ur. 21 listopada 1970 roku w Suffern, w stanie Nowy Jork) – amerykański model i aktor telewizyjny i filmowy.
Życiorys.
Dorastał w Bostonie, w stanie Massachusetts, z rodzicami, dwiema siostrami i bratem. Swój pseudonim "Rib" otrzymał w trzeciej klasie szkoły podstawowej, gdy podczas występu z żabami korzystał z ich dźwięków. Na pierwszym roku studiów na Uniwersytet Stanu Colorado w Boulder został odkryty przez agenta modelingu. Po ukończenie studiów, podjął pracę w Paryżu, gdzie uczestniczył w kampaniach reklamowych światowej sławy projektantów mody takich jak Versace, Armani i wody kolońskiej "Cologne". Po powrocie do Stanów Zjednoczonych, w 1996 roku zamieszkał w Los Angeles i został zaangażowany do roli Jedsa w jednym z odcinków serialu "Nocny patrol" ("Baywatch Nights", 1996), a także reklamował wyroby firmy "Braun". Następnie odtwarzał postać doktora Jake'a Marshaka w operze mydlanej ABC "Szpital miejski" ("General Hospital", 1997-1998) i spin-off tego serialu "Port Charles" (1997-1998). Potem trafił do obsady seriali – "Słoneczny patrol" ("Baywatch", 1999) i "Anioł Ciemności" ("Angel", 1999). Na dużym ekranie pojawił się po raz piewrwszy w komedii "Sok Dżungli" ("Jungle Juice", 2001) u boku Roberta Wagnera i Rutgera Hauera.
Życie prywatne.
Jest żonaty z Melissą Blackler. Mają bliźniaki – Dane i Hannah Hillis (ur. w czerwcu 2003).

</doc>
<doc id="980387" url="https://pl.wikipedia.org/wiki?curid=980387" title="Synagoga w Krośnie">
Synagoga w Krośnie

Synagoga w Krośnie – nieistniejąca synagoga znajdująca się w Krośnie przy ulicy Juliusza Słowackiego.
Synagoga została zbudowana pod koniec XIX bądź na początku XX wieku. Podczas II wojny światowej hitlerowcy zdewastowali synagogę i urządzili w niej magazyn. Pod koniec lat 40. budynek synagogi został wyburzony. Obecnie w miejscu synagogi stoi hala sportowa KKS Karpaty.
Murowany, trójkondygnacyjny budynek synagogi wzniesiono na planie prostokąta. Charakterystycznym elementem zewnętrznym synagogi były tablice Dekalogu, zwieńczające fasadę główną.

</doc>
<doc id="980388" url="https://pl.wikipedia.org/wiki?curid=980388" title="Dekanat Zakopane">
Dekanat Zakopane

Dekanat Zakopane – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 10 parafii:
Sąsiednie dekanaty.
Biały Dunajec, Czarny Dunajec

</doc>
<doc id="980393" url="https://pl.wikipedia.org/wiki?curid=980393" title="Henry Drysdale Dakin">
Henry Drysdale Dakin

Henry Drysdale Dakin (ur. 12 marca 1880 w Londynie - zm. 1952), brytyjski chemik. Twórca płynu Dakina.
Wraz z Alexisem Carrelem opracował metodę leczenia ran, która polegała na powtarzanym przemywaniu ich płynem Dakina.

</doc>
<doc id="980398" url="https://pl.wikipedia.org/wiki?curid=980398" title="Anchizaur">
Anchizaur

Anchizaur ("Anchisaurus") – roślinożerny zauropodomorf z rodziny anchizaurów (Anchisauridae). Żył we wczesnej jurze (ok. 200–182 mln lat temu) na terenach Ameryki Północnej. Długość ciała 2,5–4,0 m, masa ok. 50 kg; był to jeden z najmniejszych znanych zauropodomorfów. Jego szczątki znaleziono w USA (Connecticut, Massachusetts).
Anchizaur zamieszkiwał m.in. tereny obecnej doliny rzeki Connecticut w USA. We wczesnej jurze był to potężny kanion o stromych zboczach i ciepłym klimacie, przypominający dzisiejszy Wielki Rów w Afryce Wschodniej i Środkowej.
Nie odkryto kompletnego szkieletu anchizaura, znaczna część rekonstrukcji szkieletu oparta jest na szczątkach innych wczesnych zauropodomorfów. Pierwsze odkryte kości szkieletu były tak małe, ze pomylono je z ludzkimi. Wiemy jednak dość dobrze, jak mógł wyglądać ten dinozaur. Anchizaur miał bardzo długą szyję, tułów i ogon, a także lekko zbudowaną, szpiczastą czaszkę. Zęby były wąskie, z piłkowaną krawędzią i brzegami. W przeciwieństwie do plateozaurów, staw szczękowy leżał na przedłużeniu szeregu zębowego. Anchizaur miał po cztery potężne pazury i dwa palce szczątkowe w przednich kończynach. Zazwyczaj chodził na czterech kończynach, tylko w wypadku zagrożenia szybko uciekał na tylnych łapach.
Taksonomia.
Synonimy.
Wiele rodzajów prozauropodów okazało się gatunkami anchizaura, jak np. "Ammosaurus", "Massospondylus carinatus" czy "Yaleosaurus".

</doc>
<doc id="980402" url="https://pl.wikipedia.org/wiki?curid=980402" title="Dekanat Zator">
Dekanat Zator

Dekanat Zator – jeden z 44 dekanatów w rzymskokatolickiej archidiecezji krakowskiej.
Historia.
Według spisu parafii płacących dziesięcinę sześcioletnią w diecezji krakowskiej z 1326 na dekanat Zator ("decanatus de Zathor") składały się następujące parafie: Zator (Zathor), Przeciszów (Villa Hertmanni), Polanka Wielka (Polenka), Piotrowice (Petrowicz), Gierałtowice (Villa Gerardi), Głębowice (Glambowicz), Zygodowice (Villa Zebotonis, ewentualnie Przybradz), Witanowice (Villa Wriderici seu Vitanowicz), Wieprz (Weprez), Inwałd (Helwand), Spytkowice (Spichowicz), Woźniki (Woznik), Frydrychowice (Wridirichowicz), Jaroszowice ("Zarissow"), Barwałd (Berwald), Zebrzydowice (Villa Siffridi), Pobiedr (Paszkówka) (Bobedre), Regulice (Regulicz), Graboszyce (Grabssicz), Mucharz (Muchar), Nidek (Nidek), Radziszów (Antiquo Radissow), Wola Radziszowska (Novo Radissow), Czernichów (Cirnechow), Tyniec (Thintia), Morawica (Moravitia), Rudawa (Rudawa), Przeginia (Pregyna), Krzęcin (Crenczin), Stronie (Stronow), Wadowice (jako filia Mucharza) (Wadowicz), Palczowice (Palzowicz), Poręba Żegoty (Paromba Zeuota), Krzeszowice (Cressowicz), Liszki (Lissek). Pewne wątpliwości w identyfikacji budzi parafia "Villa Mathei" (wzmiankowana również w następnych latach wielokrotnie, identyfikowana z Radoczą) i "Somscow" (Sanka?).
Spis świętopietrza z 1335 wymienia nową parafię Marcyporęba (Poramba Marconis), Rybna (najpierw jako Przeginia, później "Prsegina", "Przegina vel Ribna") oraz "Panedrzeu", a część parafii na północ od Wisły przeszła do dekanatu nowogórskiego (Przeginia, Krzeszowice, Regulice, Rudawa). Przed 1342 pojawiła się parafia "Bolechovicz" (zapewne Bachowice (1346–1358: Bathovicz, Bachovicz). W kolejnych spisach świętopietrza z lat 1346–1358 występują nowe parafie w Babice (Babicz), Andrychów (Henrichow), Przytkowice (Przibcovicz), Sanka ("Sosnka"), Klecza ("Kleczce", "Kleczce sive Iarossin"), , Wysoka (Vissoka), Chocznia (Choczna), Krzeszów (Cressow), Tłuczań (Cluczan), Radocza (Radocza).
W czasach Jana Długosza w "Liber beneficiorum dioecesis Cracoviensis" większość z powyższych parafii objął dekanat Oświęcim. 
Z czasem reaktywowany po Długoszu dekanat nowogórski przejął wszystkie parafie na północ od Wisły, a powstały na początku XVI wieku dekanat Skawina objął parafie spoza powiatu śląskiego (Pobiodr/Paszkówka, Zebrzydowice, Krzęcin, Radzieszów itd.).
W latach 1747–1749 dekanat obejmował 25 parafii. Ówczesną liczbę katolików szacuje się 38 889, żydów na 78, protestantów na terenie dekanatu nie było.
Parafie.
W skład dekanatu wchodzi 9 parafii:
Sąsiednie dekanaty.
Babice, Czernichów, Osiek "(diec. bielsko-żywiecka)", Wadowice – Północ

</doc>
<doc id="980403" url="https://pl.wikipedia.org/wiki?curid=980403" title="Air Mauritius">
Air Mauritius

Air Mauritius – maurytyjskie narodowe linie lotnicze z siedzibą w Port Louis.
Głównym węzłem jest Port lotniczy Mauritius. Agencja ratingowa Skytrax przyznała liniom 4 gwiazdki.
Flota.
Flota Air Mauritius składa się z 9 samolotów o średnim wieku 7,8 roku (stan na luty 2023 r.).

</doc>
<doc id="980404" url="https://pl.wikipedia.org/wiki?curid=980404" title="Edgaras Jankauskas">
Edgaras Jankauskas

Edgaras Jankauskas (, ur. 12 marca 1975 w Wilnie) – litewski piłkarz występujący na pozycji napastnika, reprezentant Litwy w latach 1991–2008, trener piłkarski.
Kariera klubowa.
Jankauskas karierę piłkarską na poziomie seniorskim rozpoczął w 1991 roku w klubie FK Žalgiris Wilno. Zdobył z nim dwukrotnie mistrzostwo Litwy (1991, 1991/92) oraz trzykrotnie Puchar Litwy (1991, 1992/93, 1993/94). Grał tam przez pięć lat, a następnie przeniósł się do CSKA Moskwa w 1996 roku, a po sezonie do lokalnego rywala, Torpedo Moskwa. W 1998 roku przeszedł do Club Brugge, występującego w Eerste Klasse, gdzie w sezonie 1997/98 wywalczył mistrzostwo Belgii i krajowy superpuchar. W styczniu 2000 roku został sprzedany do Realu Sociedad, który wtedy występował w Primera División, za 2,3 miliona euro. Po sezonie przeniósł się do Benfiki; tam występował tylko w jednym sezonie, po czym trafił do największego rywala dotychczasowego klubu, FC Porto, gdzie sprowadził go ówczesny menedżer tego klubu, José Mourinho.
W FC Porto występował regularnie, w latach 2002-2004 zdobył wraz ze swoją drużyną: dwa razy mistrzostwo Portugalii, Puchar Portugalii, Superpuchar Portugalii, a jako jedyny Litwin triumfował w Lidze Mistrzów i Pucharze UEFA. Gdy z klubu odszedł Mourinho, piłkarz przeszedł do francuskiego OGC Nice. W roku 2005 został sprzedany do FBK Kowno. Gdy Władimir Romanow przeszedł z FBK do Heart of Midlothian FC, piłkarz został wypożyczony w sezonie 2005/06 do klubu występującego w Scottish Premier League. Odniósł tam kolejny sukces zdobywając Puchar Szkocji 2006. W Midlothian grał do 2007 roku. W sezonie 2007/08 był zawodnikiem cypryjskiego AEK Larnaka. W 2008 roku odszedł do CF Os Belenenses, ale po pół roku zasilił Skonto FC. W 2009 roku podpisał kontrakt z amerykańskim New England Revolution. W grudniu 2010 roku ogłosił zakończenie kariery, jednak w lutym 2011 roku dołączył do rosyjskiego Fakiełu Woroneż, w którym zakończył występy piłkarskie.
Kariera reprezentacyjna.
W latach 1991-2008 występował w reprezentacji Litwy. Łącznie rozegrał 56 gier i strzelił 10 goli.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw od 16 lipca 2011 do 25 czerwca 2012 pracował jako trener-tłumacz w Lokomotiwie Moskwa, a od 2 lipca 2012 do 31 maja 2013 był asystentem trenera Heart of Midlothian FC. W 2014 roku prowadził FK Trakai. 12 stycznia 2016 został mianowany na stanowisko selekcjonera reprezentacji Litwy. Funkcję tę pełnił do 2018 roku.

</doc>
<doc id="980406" url="https://pl.wikipedia.org/wiki?curid=980406" title="Bogorodczany">
Bogorodczany



</doc>
<doc id="980407" url="https://pl.wikipedia.org/wiki?curid=980407" title="Edgar Jankauskas">
Edgar Jankauskas



</doc>
<doc id="980408" url="https://pl.wikipedia.org/wiki?curid=980408" title="Karol I Podiebradowicz">
Karol I Podiebradowicz

Karol I Podiebradowicz (ur. 4 maja 1476 w Kłodzku, zm. 31 maja 1536 w Ząbkowicach Śląskich), w latach 1498–1536 książę ziębicki, w latach 1498–1501 hrabia kłodzki (tytularnie do śmierci), w latach 1495–1536 książę oleśnicki. Starosta generalny Dolnego Śląska od 1517 r. oraz Górnego Śląska od 1528 r.
Życiorys.
Karol I był piątym dzieckiem i czwartym synem Henryka I Starszego i Urszuli Brandenburskiej. 6 stycznia 1488 r. ożenił się w Głogowie z Anną, córką księcia żagańskiego Jana II Szalonego i Katarzyny, córki księcia opawskiego Wilhelma z dynastii Przemyślidów. W chwili zawarcia ślubu małżonkowie byli jeszcze dziećmi, dlatego też faktyczne zawarcie małżeństwa nastąpiło dopiero wkrótce po 14 lutego 1495 r., zapewne 3 marca 1495 r., czyli w ostatni dzień karnawału. Posag żony wynoszący 6000 dukatów został zabezpieczony na majątkach Podiebradów. Po śmierci ojca Karol rządził razem ze starszymi braćmi Albrechtem i Jerzym. Rezydował początkowo w Kłodzku. Po śmierci Jerzego Karol przeniósł się do Oleśnicy. Po śmierci Albrechta stał się posiadaczem całego ojcowskiego majątku, a w 1515 r. po śmierci bratanka , syna Wiktoryna, jedynym męskim przedstawicielem dynastii Podiebradów.
Na początku XVI w. doszło do spadku znaczenia jego rodu. 3 maja 1500 r. za 60 000 talarów zostało sprzedane hrabstwo kłodzkie, w 1509 r. książę opolski Jan II Dobry został panem Ziębic, a w 1517 r. Wołowa. Karol sprzedał również Ścinawę Janowi Thurzonowi, młodszemu bratu biskupa wrocławskiego.
Równocześnie Karol był ostatnim Podiebradem, którego znaczenie wychodziło poza Śląsk. W 1515 r. król Władysław Jagiellończyk mianował Karola swoim doradcą, a jego syn nominacje tę odnowił. Dalsza kariera wyglądała następująco: w 1519 r. został zwierzchnim wójtem Górnych Łużyc, w 1523 r. namiestnikiem Królestwa Czeskiego, w 1517 r. starostą generalnym Dolnego Śląska i dożywotnim starostą księstwa głogowskiego ze wszystkimi dochodami i korzyściami, a w 1528 r. został mianowany przez Ferdynanda I starostą Dolnego i Górnego Śląska. W 1532 r. potwierdzono mu dożywotnio wszystkie urzędy. Odzyskał księstwo ziębickie z Ząbkowicami, gdzie w latach 1524–1532 rozpoczął budowę zamku, której jednak nie ukończył z braku pieniędzy.
W 1522 r. nawiązał kontakt z Marcinem Lutrem, ale do śmierci pozostał katolikiem. Karol został pochowany w kościele św. Anny w Ząbkowicach Śląskich. W 1541 r. spoczęła tam również jego żona. Dzieci ufundowały im grobowiec wykonany przez Ulryka z Żagania, który stał pierwotnie w prezbiterium świątyni, a od 1815 do dziś w kaplicy Kauffunga.
Potomstwo.
Ze związku z Anną, córką księcia żagańskiego Jana II Szalonego i Katarzyny Opawskiej miał dwanaścioro dzieci:

</doc>
<doc id="980413" url="https://pl.wikipedia.org/wiki?curid=980413" title="Duszan Radolsky">
Duszan Radolsky



</doc>
<doc id="980420" url="https://pl.wikipedia.org/wiki?curid=980420" title="Drogoniów">
Drogoniów

Drogoniów – przysiółek wsi Lubięcin w Polsce położony w województwie lubuskim, w powiecie nowosolskim, w gminie Nowa Sól.
W latach 1975–1998 przysiółek administracyjnie należał do województwa zielonogórskiego.

</doc>
<doc id="980425" url="https://pl.wikipedia.org/wiki?curid=980425" title="Gabriel Paletta">
Gabriel Paletta

Gabriel Alejandro Paletta (ur. 15 lutego 1986 w Buenos Aires) – włoski piłkarz argentyńskiego pochodzenia występujący na pozycji obrońcy we włoskim klubie AC Monza. Wychowanek Banfield, w swojej karierze reprezentował także barwy Liverpoolu, Boca Juniors, Parmy oraz Atalanty BC. Były młodzieżowy reprezentant Argentyny oraz seniorski reprezentant Włoch.

</doc>
<doc id="980426" url="https://pl.wikipedia.org/wiki?curid=980426" title="Johannes Tauler">
Johannes Tauler

Johannes Tauler (ur. 2 maja 1301 w Strasburgu, zm. 15 czerwca 1361 tamże) – niemiecki dominikanin, teolog i mistyk. Przedstawiciel mistyki nadreńskiej.
Życie.
Przyszedł na świat w zamożnej rodzinie; na podstawie zachowanych do dzisiaj dokumentów można przypuszczać, że jego ojcem był Klaus Tauler, rajca miejski.
Tauler wstąpił do zakonu dominikanów i zamieszkał w klasztorze w mieście rodzinnym. Prawdopodobnie zdobył wykształcenie, jakie w owym czasie było wymagane od mnicha, który chciał zostać księdzem zakonnym w zakonie dominikanów, a zatem studiował filozofię i teologię przez przynajmniej sześć lat. W strasburskim klasztorze musiał się zetknąć z Mistrzem Eckhartem, który w latach 1314-1324 był wikariuszem generała zakonu. Po ukończeniu nauki Tauler przede wszystkim zajmował się posługą duszpasterską dla pobożnych niewiast, mniszek, beginek. Napisał dla nich po niemiecku zbiór kazań o charakterze mistycznym (ok. 80) – antologia ta uchodzi dziś za jedyne zachowane autentyczne dzieło Taulera (pierwodruk: Lipsk 1498).
Podczas konfliktu pomiędzy cesarzem Ludwikiem IV i papieżem Janem XXII Strasburg stanął po stronie cesarza – miasto zostało obłożone interdyktem papieskim. Ponieważ wierni papieżowi dominikanie odmawiali odprawiania mszy dla ekskomunikowanych mieszczan, w roku 1338 musieli opuścić miasto. W ten sposób również Tauler powędrował do Bazylei, gdzie pozostał do roku 1342 (1343), gdy dominikanie powrócili do Strasburga. W trakcie pobytu w Bazylei Tauler nawiązał kontakt z rozpowszechnionym także wśród świeckich ruchem mistycznym, tzw. „przyjaciółmi Boga”. Wiadomo również, że Tauler pełnił funkcję kaznodziei w Kolonii.
Doktryna.
Doktryna Taulera wywodzi się z tradycji ojca mistyki chrześcijańskiej Pseudo-Dionizego Areopagity; specyficzny wpływ wywarł na nią także Mistrz Eckhart, którego Tauler wymienia w swych kazaniach. Innymi źródłami jego myśli są także dzieła św. Augustyna, Bernarda z Clairvaux, Hildegardy z Bingen oraz Mechtyldy z Magdeburga.
Tauler próbował przedstawić swym słuchaczom ideę "unio mystica", zjednoczenia duszy z Bogiem; miałoby to być możliwe tylko wówczas, gdy człowiek odkryje boski rdzeń w swej duszy. Owo „dno” (niem. "Grund") duszy pochodzi bezpośrednio od Boga i do niego tęskni.
Droga do tego zjednoczenia miałaby prowadzić przez ascezę, wiodąc do kenozy, „wypróżnienia” duszy z wszelkich innych treści i obrazów – także obrazu Boga. Idea Boga u Taulera ma zabarwienie neoplatońskie, nawiązuje też do tradycji teologii apofatycznej Pseudo-Dionizego Areopagity. Tauler mówi o bezpośrednim i nieobrazowym doświadczeniu Boga, nie należy go jednak poszukiwać w oderwaniu od przykładu, jaki dał Chrystus – jest ono możliwe do osiągnięcia jako ostatni etap procesu rozwoju duchowego, dane jest jako łaska.
Kazania Taulera były cenione przez Marcina Lutra i były wydawane drukiem zarówno przez protestantów, jak i przez katolików.

</doc>
<doc id="980428" url="https://pl.wikipedia.org/wiki?curid=980428" title="Radosławice">
Radosławice

Radosławice – przysiółek wsi Lubięcin w Polsce, położony w województwie lubuskim, w powiecie nowosolskim, w gminie Nowa Sól.
W latach 1975–1998 przysiółek administracyjnie należał do województwa zielonogórskiego.

</doc>
<doc id="980432" url="https://pl.wikipedia.org/wiki?curid=980432" title="STS-51-F">
STS-51-F

STS-51-F (ang. "Space Transportation System") (Spacelab 2) – dziewiętnasta wyprawa w ramach programu lotów amerykańskich wahadłowców. W misji wziął udział wahadłowiec kosmiczny Challenger, był to ósmy lot tego wahadłowca. Był to jednocześnie pięćdziesiąty lot załogowy USA.
Cel misji.
Prowadzenie obserwacji astronomicznych i astrofizycznych w laboratorium Spacelab-2. Większość jego oprzyrządowania naukowego służyła do obserwacji Słońca i wiatru słonecznego. Prowadzenie badań z dziedziny biomedycyny kosmicznej.
Przebieg misji.
Start.
Pierwsza próba startu 12 lipca 1985 roku nie powiodła się, gdyż komputer wkrótce po zapłonie silników wyłączył je.
Ostatecznie start odbył się 29 lipca 1985 roku. Przez 5 minut i 45 sekund przebiegał prawidłowo. Po tym czasie został wyłączony jeden z trzech silników głównych – SSME. Gdyby wyłączenie nastąpiło 33 sekundy wcześniej, Challenger nie byłby w stanie osiągnąć trwałej orbity wokółziemskiej. Po skoku nad Atlantykiem musiałby lądować awaryjnie w Saragossie w Hiszpanii. Pozostałe silniki pracowały nadal i szansa na powodzenie misji rosła. By odciążyć prom, wyrzucono około 2000 kg z zapasu 11 000 kg materiałów pędnych dla silników OMS. Dodatkowy nieplanowany manewr tymi silnikami pochłonął dalsze 750 kg paliwa i utleniacza. Ostatecznie Challenger znalazł się na orbicie, lecz przebiegającej 71 km niżej (311–301 km), niż planowano. Nachylenie orbity wyniosło 49,5°. Jak się później okazało przyczyną kłopotów była nie awaria silnika SSME nr 1, a czujników temperatury w pompie turbinowej podającej ciekły wodór do komory spalania. Wadliwie działające czujniki sygnalizowały wzrost temperatury turbiny powyżej 1071 °C, co groziłoby jej uszkodzeniem, a w konsekwencji także całego pojazdu.
Misja.
Tymczasem rozpoczęto wysiłki, by uratować naukowy charakter misji. W związku z mniejszą wysokością orbity trzeba było zaktualizować program badań i przeprogramować komputery. Przesłano w tym celu na pokład wahadłowca rekordową w historii wypraw STS liczbę 12 932 instrukcji zmieniających programy komputerowe oraz zapełniono poleceniami dla załogi 140 m papieru dalekopisowego. Z kolei dane naukowe napływające ze Spacelaba 2 zostały zarejestrowane na około 430 km taśm magnetycznych. Za pomocą teleskopu słonecznego zarejestrowano w ciągu 16 godzin (pierwotnie planowano 50 godzin) planowane 12 000 obrazów Słońca o wysokiej rozdzielczości. Zebrano więcej informacji niż podczas trwających 171 dni obserwacji prowadzonych przez załogi stacji kosmicznej Skylab.
Z kolei teleskop sprzężony ze spektrografem dostarczył 4150 zdjęć metodą fotograficzną. Zebrano je w ciągu 20 okrążeń Ziemi. W ciągu poprzednich lat za pomocą rakiet sondażowych przeprowadzono podobne badania, lecz ich łączny czas obserwacji wyniósł zaledwie 16 minut.
Niestety, nie wszystkie doświadczenia i pomiary przebiegały pomyślnie. Część danych miała mniejszą dokładność, w związku z mniejszą wysokością orbity. Szereg przyrządów odmawiało posłuszeństwa – system pozycjonowania przyrządów astronomicznych IPS udało się uruchomić dopiero w ostatniej dobie – przedłużonej z siedmiu do ośmiu dni – wyprawy. Okazało się, że w programach komputerowych były błędy, które stopniowo wykrywano i korygowano.
Ostatecznie NASA i współpracujące z nią instytucje naukowe USA i innych krajów oceniły misję Spacelaba 2 wieńczącą ośmioletni okres przygotowań pozytywnie. W międzynarodowych badaniach Słońca, których częścią była misja Spacelaba 2 brały udział – wśród około 50 placówek na całym świecie – także Instytut Astronomiczny Uniwersytetu Wrocławskiego i Centrum Badań Kosmicznych Polskiej Akademii Nauk, prowadząc badania porównawcze.
Lot STS-51-F zakończył się po 127 okrążeniach Ziemi lądowaniem w Kalifornii. Dla zmniejszenia prędkości w czasie powrotu na Ziemię Challenger zużył resztki materiałów pędnych. Powrót przez atmosferę odbywał się szerokimi zakosami, by zniwelować odchylenia płaszczyzny orbity od lądowiska, wynoszące około 1120 km.

</doc>
<doc id="980434" url="https://pl.wikipedia.org/wiki?curid=980434" title="Jan Tauler">
Jan Tauler



</doc>
<doc id="980435" url="https://pl.wikipedia.org/wiki?curid=980435" title="Stawy (Lubięcin)">
Stawy (Lubięcin)

Stawy – przysiółek wsi Lubięcin w Polsce, położony w województwie lubuskim, w powiecie nowosolskim, w gminie Nowa Sól.
W latach 1975–1998 przysiółek administracyjnie należał do województwa zielonogórskiego.

</doc>
<doc id="980436" url="https://pl.wikipedia.org/wiki?curid=980436" title="Alamozaur">
Alamozaur

Alamozaur ("Alamosaurus") – rodzaj zauropoda z grupy tytanozaurów (Titanosauria); jego nazwa oznacza "jaszczur z Alamo". Nazwa pochodzi od pasma górskiego Ojo Alamo w stanie Nowy Meksyk, gdzie znaleziono go po raz pierwszy.
Żył u schyłku późnej kredy (ok. 71-65,5 mln lat temu) na terenach Ameryki Północnej. Był jednym z ostatnich zauropodów na Ziemi. Jego szczątki znaleziono w USA (w stanach Nowy Meksyk, Teksas oraz Utah). Jest jedynym dotąd poznanym zauropodem, jaki żył w okresie późnej kredy na obszarze obecnej Ameryki Północnej. Pierwotnie jego rozmiary szacowano na ok. 20-21 m długości, ok. 6 m wysokości i ok. 26-35 ton masy ciała. Fowler i Sullivan (2011) opisali jednak odkryte w Nowym Meksyku dwa kręgi i niekompletną kość udową, które ich zdaniem najprawdopodobniej należą do zauropoda z gatunku "A. sanjuanensis", a które należały do zwierzęcia znacznie większego od wcześniej odkrytych przedstawicieli tego gatunku, porównywalnego z argentynozaurem i puertazaurem. Jeśli kości te faktycznie należą do alamozaura, oznacza to, że odkryte wcześniej skamieniałości "A. sanjuanensis" należały do osobników młodocianych; oznacza to również, że alamozaur był jednym z największych znanych dinozaurów i zarazem największym znanym północnoamerykańskim dinozaurem.
"Alamosaurus" poruszał się na czterech nogach. Miał długi i cienki ogon – prawdopodobnie używał go jako broni, lub ogon służył do kontaktowania się z innymi osobnikami tego gatunku.
W obrębie rodzaju wyróżniany jest gatunek "Alamosaurus sanjuanensis".

</doc>
<doc id="980440" url="https://pl.wikipedia.org/wiki?curid=980440" title="Józefów (Jeziorna)">
Józefów (Jeziorna)

Józefów – przysiółek wsi Jeziorna w Polsce, położony w województwie lubuskim, w powiecie nowosolskim, w gminie Nowa Sól.
W latach 1975–1998 przysiółek administracyjnie należał do województwa zielonogórskiego.

</doc>
<doc id="980444" url="https://pl.wikipedia.org/wiki?curid=980444" title="Okopiec">
Okopiec

Okopiec – przysiółek wsi Dąbrowno w Polsce, położony w województwie lubuskim, w powiecie nowosolskim, w gminie Nowa Sól.
W latach 1975–1998 przysiółek administracyjnie należał do województwa zielonogórskiego.

</doc>
<doc id="980445" url="https://pl.wikipedia.org/wiki?curid=980445" title="Manfred Burgsmüller">
Manfred Burgsmüller

Manfred "Manni" Burgsmüller (ur. 22 grudnia 1949 w Essen, zm. 18 maja 2019 tamże) – niemiecki piłkarz, jeden z najlepszych strzelców w historii Bundesligi (213 bramek w 447 występach).
Kariera.
Zaczynał grę w VFB Recklinghausen 08, gdy miał 7 lat. W wieku 20 lat postanowił opuścić klub i za namową brata przenieść się do Rot-Weiss Essen. Trenerem tego pierwszoligowego klubu był Herbert Burdenski, który dał szansę zadebiutować w Bundeslidze młodemu Manfredowi 27 września 1969 roku w spotkaniu z VfB Stuttgart. W 1971 roku został sprzedany do Bayeru Uerdingen, gdzie spędził kolejne dwa lata. W drugim sezonie został królem strzelców zachodniej ligi regionalnej, co doprowadziło do powrotu Burgsmüllera do Essen. 25 letni zawodnik był już wtedy na celowniku RSC Anderlecht oraz Borussii Dortmund, jednak wybrał Rot-Weiss i grę u boku Williego Lippensa. Dwa sezony, podczas których zagrał w 64 spotkaniach i strzelił 32 bramki, sprawiły, że znalazł się na celowniku wielu potentatów lig europejskich, jednak wybrał ofertę klubu ze środka tabeli Borussii Dortmund.
27-letni Manni, jak nazywali go kibice, trafił do klubu prowadzonego przez charyzmatycznego Otto Rehhagela, w tym też klubie grał najlepiej w swojej karierze. Przez 7 lat gry w westfalskim klubie grał jak z nut. W 251 występach dla drużyny z Westfalenstadion strzelił aż 158 bramek, co czyni go najskuteczniejszym graczem w historii Borussii Dortmund. Od roku 1979 przejął opaskę kapitańską od Lothara Hubera. Nosił ją aż do 1983 roku, gdy postanowił opuścić Dortmund. Przeszedł do 1. FC Nürnberg, gdzie grał przez kolejny sezon. Po roku przeniósł się Rot-Weiss Oberhausen, gdzie zdobył tytuł króla strzelców 2 Bundesligi (w 35 występach zdobył 29 bramek i wyprzedził drugiego w klasyfikacji Pascala Notthoffa o 16 bramek). 36-latek trafił nad Morze Północne do Bremy, by w barwach Werderu stworzyć wraz z Frankiem Neubarthem jeden z najbardziej bramkostrzelnych duetów Bundesligi. Po roku powrócił do Oberhausen, gdzie spędził kolejny sezon. Po zakończeniu sezonu Werder zdecydował się wykupić 37-letniego gracza za 150 tysięcy marek, co uczyniło go najdroższym 37-latkiem świata piłkarskiego. Mimo wieku grał regularnie w barwach bremeńskiego klubu, aż do 12 maja 1990 roku, gdy w wieku 41 lat zagrał ostatni mecz ligowy przeciwko Bayerowi 04 Leverkusen. Tydzień później wystąpił jeszcze w spotkaniu o Puchar Niemiec, przegrany przez Werder 2-3 z Kaiserslautern, jednak sam zawodnik na pożegnanie z futbolem strzelił jedną z bramek.
Po zakończeniu kariery piłkarskiej zajął się prowadzenie działalności sportowej na polu gospodarczym. Założył agencję marketingową zajmującą się sportem, negocjującą m.in. z Reebokiem kwestie sponsorowania Werderu Brema.
W 1996 roku podpisał kontrakt z drużyną Rhine Fire Düsseldorf występującą w lidze futbolu amerykańskiego. Występował w tej drużynie do 2002 roku, gdy w wieku 53 lat zrezygnował z kariery sportowca. W styczniu 2005 roku został trenerem występującego w regionalnej lidze Dortmundu klubu SSV Hacheney.

</doc>
<doc id="980449" url="https://pl.wikipedia.org/wiki?curid=980449" title="Sam Allardyce">
Sam Allardyce

Samuel Allardyce (ur. 19 października 1954 w Dudley) – angielski trener piłkarski i piłkarz.
Życiorys.
Urodził się i dorastał w miejscowości Dudley, w środkowo-zachodniej Anglii. W roku 1973 dołączył do drużyny Boltonu Wanderers. Występował na pozycji środkowego obrońcy. Wraz z całą drużyną wygrał drugą ligę i wywalczył awans do ekstraklasy. W Boltonie spędził 7 lat, następnie przeniósł się do Sunderlandu. W swojej karierze zagrał również w takich klubach jak Huddersfield Town, Preston North End czy Tampa Bay Rowdies.
Karierę menedżerską rozpoczął w 1989 roku, jako asystent menedżera West Bromwich Albion. W 1994 roku został mianowany menedżerem Blackpool. Pomimo osiągnięcia najlepszego rezultatu w klubie od lat, został zwolniony za przegranie baraży o awans do wyższej klasy rozgrywkowej. W 1999 roku został mianowany menedżerem klubu, w którym zaczynał karierę – Boltonu Wanderers.
Allardyce zdołał awansować już w pierwszym sezonie do baraży o Premiership, które przegrał z Ipswich Town. W tym samym, pierwszym roku doszedł do półfinału Pucharu Anglii. Sezon później również doszli do baraży, które tym razem wygrali. Dało to Boltonowi powrót do Premiership po trzech latach nieobecności. Sezony 2001/2002 i 2002/2003 przeminęły pod znakiem przemian w klubie. W sezonie 2003/2004 Bolton zajął ósme miejsce w Premiership i awansował do finału Pucharu Ligi. Rok później klub zajął miejsce szóste i po raz pierwszy w historii wywalczył awans do europejskich pucharów. Allardyce przestał być trenerem Boltonu w kwietniu 2007.
Od 15 maja 2007 do 9 stycznia 2008 był menedżerem Newcastle United. Następnie 17 grudnia 2008 został szkoleniowcem Blackburn Rovers, gdzie pracował do 13 grudnia 2010.
1 czerwca 2011 został menadżerem West Hamu United.
9 października 2015 zastąpił Dicka Advocaata na stanowisku menadżera Sunderlandu.
22 lipca 2016 roku został selekcjonerem reprezentacji Anglii i tym samym zrezygnował z prowadzenia Sunderlandu.
27 września 2016 roku został dyscyplinarnie zwolniony z posady szkoleniowca kadry narodowej w związku z aferą korupcyjną. W zamian za 400 tys. funtów od azjatyckiej spółki "Far East" miał pomóc jej w ominięciu przepisów dotyczących transferów zawodników. Pod jego wodzą Anglicy zdążyli rozegrać zaledwie jeden mecz w ramach eliminacji do mistrzostw świata w Rosji, wygrany na wyjeździe ze Słowacją 1:0.
23 grudnia 2016 roku został ogłoszony nowym trenerem Crystal Palace, podpisując 2,5 letnią umowę. 23 maja 2017 roku zrezygnował z tej funkcji.
30 listopada 2017 roku został nowym trenerem Evertonu, z którym rozstał się po zakończeniu sezonu 2017/2018.
Pod koniec 2020 roku objął funkcję trenera beniaminka Premier League – West Bromwich Albion.

</doc>
<doc id="980452" url="https://pl.wikipedia.org/wiki?curid=980452" title="STS-51-G">
STS-51-G

STS-51-G (ang. "Space Transportation System") – osiemnasta wyprawa w ramach programu lotów amerykańskich wahadłowców i piąta promu kosmicznego Discovery. NASA była bardzo zadowolona, że udało się zrealizować trzy kolejne starty ze średnią częstotliwością jeden start miesięcznie.
Załoga.
Załoga to trzon zespołu odsuniętego od wyprawy STS-51-D. Zespół, do którego zostali dokooptowani Francuz Patrick Baudry oraz przedstawiciel Arabii Saudyjskiej, a jednocześnie organizacji Arabsat. Zarówno więc załoga, jak i ładunki użyteczne nadawały misji charakter międzynarodowy.
Cel misji.
Umieszczenie na orbicie satelitów telekomunikacyjnych Morelos 1 – dla Meksyku, Arabsat-1B – dla organizacji komunikacji satelitarnej utworzonej przez 21 krajów arabskich i OWP, i Telstar-3D – dla amerykańskiego koncernu AT&amp;T. Ponadto znalazł się tam satelita astronomiczny Spartan-1 przeznaczony do odzyskania po krótkotrwałym samodzielnym locie oraz sześć pojemników GAT do doświadczeń nad wytopem materiałów w stanie nieważkości.
Przebieg misji.
Po starcie silniki główne wahadłowca wprowadziły go na wstępny tor o parametrach: 343÷61 km przy nachyleniu 28,5°. Po 30 minutach silniki OMS zmieniły orbitę tak, że przebiegała na wysokości 352÷354 km.
Już pierwszego dnia wyprawy uwolniono z ładowni satelitę Morelos 1. Był to geostacjonarny obiekt serii HS-376 firmy Hughes, przeznaczony do utrzymywania łączności telefonicznej, TV i dalekopisowej. Dysponował 18 kanałami pracującymi w paśmie C i 4 w paśmie Ku. Wraz z drugim podobnym obiektem oraz siecią stacji naziemnych miał świadczyć usługi telekomunikacyjne dla kilkunastu tysięcy wiosek meksykańskich. Następnego dnia opuścił komorę towarową Arabsat-1B zbudowany przez zespół firm, którymi kierowała francuska Aerospatiale, a po kolejnej dobie, Telstar-3D – zbliżony budową do Moralesa 1. Wszystkie trzy satelity telekomunikacyjne były wyposażone w pomocnicze człony rakietowe PAM-D, które wprowadziły je na wydłużone orbity eliptyczne sięgające w apogeum wysokości, jaka charakteryzuje tor geostacjonarny. Przelatując przez apogeum uruchomiły własne silniki korekcyjne i stały się obiektami stacjonarnymi względem Ziemi.
Powodzeniem zakończyły się również eksperymenty prowadzone po raz pierwszy za pomocą mającego masę 1100 kg i długość około 3,5 m obiektu Spartan (Shuttle Pointed Autonomous Research Tool for Astronomy). Umieszczono go na orbicie korzystając z ramienia manipulatora RMS, a następnie po około 40 godzinach w ten sam sposób odzyskano, by sprowadzić na Ziemię i wykorzystać w przyszłych lotach wahadłowców. Spartan 1 miał za zadanie dostarczyć podczas samodzielnego lotu danych dotyczących pochodzenia i zachowania się gorącego gazu w dużych gromadach galaktyk oraz budowy centralnej części Drogi Mlecznej. Dawniej tego typu badania prowadzono za pomocą rakiet sondażowych, wobec czego seanse pomiarowe trwały każdorazowo zaledwie 5 minut. Spartan wydłużył ten czas 400-krotnie.
Po wyładowaniu satelitów astronauci przystąpili do realizacji pozostałych eksperymentów. Najgłośniejszym było doświadczenie z reflektorem odbijającym wysłany z Ziemi promień lasera małej mocy. Chodziło o weryfikację jednej z technik, jaka miała być wykorzystana w programie SDI. Reflektor zwierciadlany odbył drogę w kosmos w pojemniku, a na orbicie załoga przymocowała go 9 śrubami wizjera włazu z lewej strony kabiny. Reflektor miał średnicę około 21 cm (z obudową ponad 26 cm) i wysokość 18 cm. Wobec błędnego zaprogramowania komputerów pokładowych wahadłowiec był źle ustawiony w przestrzeni, mimo że astronauci widzieli niebieski błysk lasera o mocy 4 W. Dwie następne powtórki były udane. Powadzono Discovery laserem przez około 5 minut. 
Równocześnie z lotem Spartana wewnątrz Discovery Patric Baudry prowadził na sobie (a także mając za pacjenta Al Su’uda) doświadczenia biomedyczne. Były one powtórzeniem eksperymentów, jakie realizował Chretien na pokładzie Saluta 7. Baudry obsługiwał też piec do krystalizacji kierunkowej, by otrzymać trwałe magnesy. Natomiast dowódca i drugi pilot testowali nowe układy i metody pilotażu oraz instalacje pokładowe.
Wyprawa STS-51-G zakończyła się 24 czerwca 1985 roku lądowaniem w bazie Edwards w Kalifornii.

</doc>
<doc id="980454" url="https://pl.wikipedia.org/wiki?curid=980454" title="Worland">
Worland

Worland – miasto leżące w stanie Wyoming w Stanach Zjednoczonych. Przez Worland przepływa jeden z mniej zabrudzonych dopływów rzeki Yellowstone. Posiada 10,8 km² powierzchni, oraz 4,967 mieszkańców .

</doc>
<doc id="980455" url="https://pl.wikipedia.org/wiki?curid=980455" title="Odra (województwo lubuskie)">
Odra (województwo lubuskie)

Odra – osada leśna w Polsce położona w województwie lubuskim, w powiecie nowosolskim, w gminie Nowa Sól.
W latach 1975–1998 miejscowość administracyjnie należała do województwa zielonogórskiego.

</doc>
<doc id="980456" url="https://pl.wikipedia.org/wiki?curid=980456" title="Porębów">
Porębów

Porębów – osada leśna w Polsce położona w województwie lubuskim, w powiecie nowosolskim, w gminie Nowa Sól.
W latach 1975–1998 miejscowość administracyjnie należała do województwa zielonogórskiego.

</doc>
<doc id="980457" url="https://pl.wikipedia.org/wiki?curid=980457" title="CA Spora Luxembourg">
CA Spora Luxembourg



</doc>
<doc id="980460" url="https://pl.wikipedia.org/wiki?curid=980460" title="Walter Christaller">
Walter Christaller

Walter Christaller (ur. 1893, zm. 1969) – niemiecki geograf, autor teorii ośrodków centralnych (po raz pierwszy opublikowanej w 1933 r.). Podczas II wojny światowej brał udział w opracowaniu Generalnego Planu Wschodniego, zajmował się m.in. optymalnym rozmieszczeniem ośrodków administracyjnych na podbitych terenach polskich. Po wojnie – aktywista Partii Komunistycznej. Był autorem prac z zakresu geografii osadnictwa, geografii ekonomicznej i geografii turyzmu.

</doc>
<doc id="980461" url="https://pl.wikipedia.org/wiki?curid=980461" title="Komandosi z Nawarony">
Komandosi z Nawarony

Komandosi z Nawarony () – powieść szkockiego pisarza Alistaira MacLeana, napisana w 1968. Powieść jest kontynuacją słynnej książki "Działa Nawarony".
Treść.
Po zniszczeniu niemieckich dział na greckiej wyspie Nawarona kapitan Keith Mallory oraz kapral Dusty Miller liczą na zasłużony urlop. Zamiast tego otrzymują jednak z dowództwa nowe zadanie. Mają udać się do Jugosławii i nawiązać kontakt z partyzantami Tito. Celem ich misji jest zniszczenie wielkiej tamy na rzece Neretwa i zatopienie dwóch dywizji pancernych niemieckiego generała Zimmermana. Wraz z nimi wyrusza grecki pułkownik Andrea Stavros ich znajomy z poprzedniej misji oraz trzech innych komandosów, których wcześniej nie znali. Jednak już na początku misji prześladuje ich pech, kiedy, zamiast wylądować wśród partyzantów, trafiają w ręce współpracujących z Niemcami czetników.

</doc>
<doc id="980462" url="https://pl.wikipedia.org/wiki?curid=980462" title="Hak holowniczy">
Hak holowniczy

Hak holowniczy, inaczej zaczep kulowy – mechaniczne urządzenie sprzęgające służące do holowania przyczep lub instalacji urządzeń typu bagażnik na rowery montowany na kuli haka. Został wynaleziony przez niemiecką rodzinę z Bawarii, która zajmowała się produkcją wozów oraz karet. Obecnie firma rozrosła się i znana jest jako Westfalia Automotive. Haki holownicze spotykane są z różnymi systemami kuli (czyli końcówki): stałe (kula przyspawana na stałe), odkręcane, wypinane poziomo lub pionowo. Producent haka holowniczego zobowiązany jest do uzyskania homologacji typu (angielskie Type Approval) na każdy produkowany model haka. Przepisy homologacji haków holowniczych zawarte są w Regulaminie R55 EKG ONZ oraz (wcześniej) także w Dyrektywie nr 94/20 UE. 
Wyróżnia się dwie europejskie homologacje w Polsce: 
Regulamin nr 55 Europejskiej Komisji Gospodarczej Organizacji Narodów Zjednoczonych (EKG ONZ) – Jednolite przepisy dotyczące homologacji mechanicznych elementów sprzęgających zespołów pojazdów - jako definicję haka holowniczego podają: 
„Mechaniczne urządzenia sprzęgające i ich elementy” oznaczają wszelkie elementy ramy, części nośnych nadwozia i podwozia pojazdu silnikowego oraz przyczepy, przy pomocy których są one sprzężone, aby stworzyć zespół pojazdów lub pojazdy przegubowe. Należą do nich także części zamontowane na stałe lub odłączane, służące mocowaniu lub obsługiwaniu wyżej wymienionych urządzeń i elementów sprzęgających.

</doc>
<doc id="980468" url="https://pl.wikipedia.org/wiki?curid=980468" title="FC Dinamo Bucureşti">
FC Dinamo Bucureşti



</doc>
<doc id="980476" url="https://pl.wikipedia.org/wiki?curid=980476" title="Adrian Newey">
Adrian Newey

Adrian Newey (ur. 26 grudnia 1958 w Stratford-upon-Avon) – brytyjski specjalista techniczny zespołu Formuły 1, Red Bull Racing. Pracował dla Williamsa i McLarena. W trakcie swojej kariery zaprojektował wiele modeli samochodów Formuły 1, które zdobywały tytuły mistrzowskie zarówno w klasyfikacji kierowców jak i konstruktorów.
Życiorys.
Dzieciństwo i początki kariery.
Adrian Newey dorastał zafascynowany samochodami i kochał modele wyścigowe. Kupił stare maszyny, którym zwiększył wydajność poprzez modyfikacje techniczne. Chodził do szkoły Repton School. Uczył się w Leamington Spa College of Further Education i studiował na Ordinary National Diploma, co pomogło mu zdobyć miejsce w University of Southampton, gdzie studiował aerodynamikę i astronautykę. Newey ukończył studia w 1980 roku i uzyskał dyplom z wyróżnieniem pierwszej klasy. Tam spotkał Iana Reeda z March Engineering, który był pod wrażeniem jego pracy, dlatego zaoferował mu ją na stanowisku kreślarza.
Po ukończeniu nauki na uniwersytecie pracował w Fittipaldi Automotive. W 1981 roku rozpoczął pracę dla March Engineering. Podczas zimy 1982 roku zaprojektował samochód sportowy March GTP, który zdobył dwa tytuły mistrzowskie w IMSA. Pod koniec 1983 roku otrzymał zadanie zaprojektowania March 84C Indycar. Tom Sneva zajął drugie miejsce w CART a Rick Mears wygrał wyścig w Indianapolis 500.
W połowie 1986 roku Teddy Mayer poprosił Neweya by ten opuścił March i przeszedł do zespołu Formuły 1 FORCE by spróbować poprawić bolid. W listopadzie 1986 roku było wiadome, że zespół wycofa się z rywalizacji, Newey został zatrudniony na stanowisku inżyniera wyścigowego Mario Andrettiego w serii CART. W sierpniu 1986 roku powrócił do March Engineering, rozpoczął pracę na stanowisku głównego projektanta by zaprojektować bolid Formuły 1 March 881. W 1989 roku gdy March Engineering został wykupiony przez Leyton House Newey objął stanowisko dyrektora technicznego zespołu, w lecie 1990 roku został zwolniony ponieważ bolidy March CG891 i Leyton House CG901 były niezadowalające.
Praca dla Williamsa.
W 1990 roku Patrick Head zaproponował mu pracę w Williamsie, Newey objął stanowisko dyrektora technicznego i zaprojektował Williams FW14 (1991) i wersję FW14B (1992), Williams FW15C (1993), Williams FW16 (1994) i wersję FW16B (1994), Williams FW17 (1995) i wersję FW17B (1995), Williams FW18 (1996) i Williams FW19 (1997).
Wypadek Ayrtona Senny.
Podczas Grand Prix San Marino 1 maja 1994 roku na włoskim torze Autodromo Enzo e Dino Ferrari w Imoli podczas wypadku zginął Ayrton Senna, który prowadził bolid Williams FW16 zaprojektowany przez Neweya. Newey i Patrick Head zostali posądzeni o spowodowanie wypadku, w samochodzie wykryto, że kolumna kierownicy została źle zmodyfikowana i pękła. Williams przez cały czas sprzeciwiał się tym zarzutom. W 1997 roku został wydany wyrok uniewinniający Neweya i Heada, w 1999 roku go podtrzymano a w 2003 roku proces został wznowiony, obaj zostali uniewinnieni, 27 maja 2005 roku zostali uniewinnieni przez sąd apelacyjny. W 2011 roku Newey przyznał, że wypadek go zmienił, chciał wycofać się z rywalizacji w Mistrzostwach Świata Formuły 1.
Praca dla McLarena.
Pod koniec 1996 Newey nie chciał pozostać w Williamsie. Na początku 1998 roku rozpoczął pracę dla McLarena jako dyrektor techniczny. Zaprojektował bolidy McLaren MP4/13 (1998) i McLaren MP4/14 (1999), McLaren MP4/15 (2000), McLaren MP4-16 (2001), McLaren MP4-17 (2002) i wersję MP4-17D (2003), McLaren MP4-18 (2003), McLaren MP4-19 (2004) i wersję MP4-19B (2004), McLaren MP4-20 (2005) i McLaren MP4-21 (2006).
1 czerwca 2001 ogłoszono, że po wygaśnięciu kontraktu Neweya z McLarenem, w sierpniu 2002 roku rozpocznie on pracę dla Jaguar Racing, kilka godzin później, ogłoszono, że Newey będzie projektował bolidy na lata 2002-2003 nadal dla McLarena.
Praca dla Red Bull Racing.
29 stycznia 2006 roku Newey opuścił McLarena i rozpoczął pracę dla Red Bull Racing. Był zaangażowany w początkowy rozwój zespołu Red Bull Racing, przed podjęciem wyzwania chciał pracować przy jachtach startujących w regatach o Puchar Ameryki. Zaprojektował bolidy Red Bull RB3 (2007), Red Bull RB4 (2008), Red Bull RB5 (2009), Red Bull RB6 (2010), Red Bull RB7 (2011), Red Bull RB8 (2012) i zmodyfikował Red Bull RB2 w 2006 roku.
Newey otrzymał kilka propozycji pracy dla Scuderia Ferrari, za każdym razem odmawiał.
Udział w wyścigach.
W 2006 roku wziął udział w wyścigu Le Mans Classic w Fordzie GT40, miał wypadek, stracił przytomność i został przewieziony do szpitala.
W 2007 roku wziął udział w wyścigu Le Mans. Wraz z Joe Macari i Benem Aucott siadł za kierownicą Ferrari F430 GT. Wyścig ukończyli na czwartym miejscu w kategorii GT2 oraz na 22 pozycji w klasyfikacji generalnej.
W czerwcu 2009 roku wziął udział w wyścigu Britcar Spa Euro Race w Lotusie Elise wyścig ukończył na trzecim miejscu.
W listopadzie 2009 roku wziął udział w wyścigu Vallelunga Six Hours w BMW M3 w klasie Silver Cup.
2 i 3 lipca 2010 roku Newey prowadził bolid Red Bull RB5 podczas Goodwood Festival of Speed, następnie otrzymał bolid Red Bull RB5 jako podziękowanie, prezent po tym jak Sebastian Vettel i Mark Webber wygrali łącznie dziewięć wyścigów w sezonie 2010.
8 sierpnia 2010 roku miał wypadek podczas wyścigu Ginetta GT Supercup na torze Snetterton Motor Racing Circuit, gdy startował jako kierowca (gość). Samochód został wprowadzony w poślizg i znalazł się na drodze innego nadjeżdżającego samochodu, po czym doszło do uderzenia z boku natomiast Newey odniósł nietrwałe poważne obrażenia, został przewieziony do szpitala.
W 2010 roku wziął udział w Endurance Champions Cup w wyścigu 6. godzinnym wyścigu Misano Notturna na torze Misano World Circuit.
W listopadzie 2010 wystartował w Endurance Champions Cup w 6. godzinnym wyścigu Vallelungi na torze ACI Vallelunga Circuit.
11 marca 2011 roku Newey wystąpił podczas Spirit Montjuic w Fordzie GT40, wydarzenie miało miejsce na torze Circuit de Catalunya, miało to upamiętnić miejsce rozgrywania ulicznego wyścigu w barcelońskim Parku Montjuic, gdzie w latach 1969-1975 odbyły się cztery edycje Grand Prix Hiszpanii.
24 lipca 2011 roku ponownie wystartował w rundzie Endurance Champions Cup w wyścigu 6. godzinnym wyścigu Misano Notturna na torze Misano World Circuit w zespole Austrian Duller Motorsport w samochodzie Ferrari F430 GT2. Jego zmiennikiem był jego przyjaciel Joe Macari.
Samochód zaprojektowany do gry komputerowej.
Adrian Newey wraz z Red Bull Racing i Polyphony Digital zaprojektował wirtualny samochód Red Bull X2010 do gry komputerowej "Gran Turismo 5" wydanej na konsolę PlayStation 3 24 listopada 2010 roku, Projekt samochodu był testowany przez mistrza świata Formuły 1 Sebastiana Vettela, ustanowił on własny rekord toru na Suzuka International Racing Course będąc szybszym od bolidu Formuły 1 o ponad 20 sekund, na Nürburgring GP osiągnął rekordowy czas 1 minuty i 4 sekund. Istnieją trzy wersje samochodu, każda jest w kategorii premium: Red Bull X2010 S. Vettel (malowanie Red Bull Racing), Red Bull X2010 (dowolny kolor) oraz Red Bull X2010 Prototype (niemalowane włókno węglowe). Samochód jest odpowiedzą na pytanie "A co by było, gdyby...?", wszystkie zasady przy projektowaniu zostały pominięte, jest połączeniem różnych technologii. Samochód Red Bull X2010 Prototype jest wyrazem ciekawości, pasji i sił, które razem zapewniają wygląd, symulację fizyki, technologię wyścigową oraz jazdę na najwyższym światowym poziomie. Samochód zbliża się do granic możliwości kierowców, samochód osiąga prędkość maksymalną ponad 450 km/h a jego maksymalne przeciążenie czołowe lub boczne wynosi 8,25 G przy 300 km/h.
Opinie i nagrody.
Po zdobyciu tytułu mistrzowskiego w 2010 roku przez Red Bull Racing Mark Webber stwierdził, że „Adrian jest wielkim członkiem naszego zespołu i jego geniusz projektowania samochodów F1 jest bardzo dobrze znany” oraz „On jest geniuszem, umiejętność rozumienia tego co potrzebuje samochód od strony aerodynamicznej jest jego największą siłą i jest tym co sprawia, że jego bolidy są tak szybkie. To jest zbliżone do ludzi, którzy projektują samoloty czy jachty. On jest niesamowity w zrozumieniu tego czego potrzebuje samochód, aby wytworzyć siłę docisku, co tworzy czas okrążenia, a to z kolei kreuje zwycięstwa”.
Stefano Domenicali stwierdził, że „(...) Adrian jest jednym z najlepszych, o ile nie najlepszym w F1”.
Fernando Alonso stwierdził „On jest naprawdę bardzo dobry i buduje świetne samochody, ale był takim samym geniuszem przez pierwsze pięć lat i ich bolidy nie były tak dobre. Aby odnieść sukces potrzebujesz wielu rzeczy, włącznie z grupą inteligentnych osób, budżetem – właściwie bez tej mieszanki jest to niemożliwe. Newey nie pójdzie do Virgina i nie zdobędzie mistrzostwa bez właściwych struktur”.
Adrian Newey jest jedyną osobą w Red Bull Racing, która do pracy nie używa komputerów, wszystko wykonuje na papierze.
W listopadzie 2010 roku ogłoszono, że Adrian Newey jest najlepiej zarabiającym pracownikiem w Red Bull Racing.
Newey jest jedynym konstruktorem oraz projektantem, który pomógł zdobyć tytuły mistrzowskie w klasyfikacji konstruktorów w różnych zespołach.
6 grudnia 2009 roku w Londynie Newey otrzymał nagrodę Johna Bolstera przyznawaną przez Autosport za osiągnięcia techniczne.
W lipcu 2011 roku podczas corocznej gali w angielskiej Izbie Lordów otrzymał nagrodę przyznawaną przez Motorsport Industry Association (MIA), nagrodę wręczył mu Damon Hill, kierowca Formuły 1. Nagrodę otrzymał za największy wkład w rozwój przemysłu sportów wyścigowych i sukcesy odnoszone w tej dziedzinie na przestrzeni ostatnich 30 lat.
W styczniu 2011 roku podczas szóstej edycji Race Tech World Motorsport Symposium Adrian Newey otrzymał nagrodę Dino Toso w kategorii Racecar Aerodynamicist of the Year.
W 2012 roku otrzymał odznaczenie Oficera Orderu Imperium Brytyjskiego.
15 stycznia 2007 roku został wydany przez J H Haynes &amp; Co Ltd tom "Scalextric: A Race Through Time - The Official 50th Anniversary Book" gdzie przedstawiono Neweya w dzieciństwie na zdjęciach.
Życie prywatne.
W 2006 roku Newey stwierdził, że chciałby współpracować z Michaelem Schumacherem.
Jest przyjacielem Bobby'ego Rahala i Joe Macariego.
Nazywa swoje samochody męskimi imionami. Newey lubi projektowanie, sportową rywalizację i konstruowanie.
Newey mieszka w domu w stylu georgiańskim, zbudowanym w połowie XIX wieku, a jego wewnętrzny wystrój stanowi mieszankę tradycji oraz nowoczesności.

</doc>
<doc id="980477" url="https://pl.wikipedia.org/wiki?curid=980477" title="Galatasaray Spor Kulübü">
Galatasaray Spor Kulübü



</doc>
<doc id="980480" url="https://pl.wikipedia.org/wiki?curid=980480" title="E. K. Nayanar">
E. K. Nayanar



</doc>
<doc id="980481" url="https://pl.wikipedia.org/wiki?curid=980481" title="Julio Cesar (ur. 1963)">
Julio Cesar (ur. 1963)



</doc>
<doc id="980484" url="https://pl.wikipedia.org/wiki?curid=980484" title="Wyspa doktora Moreau (film 1996)">
Wyspa doktora Moreau (film 1996)

Wyspa doktora Moreau – amerykański film fabularny z roku 1996 w reżyserii Johna Frankenheimera oparty na motywach powieści pt. "Wyspa doktora Moreau", której autorem jest Herbert George Wells. W głównych rolach występują Marlon Brando, Val Kilmer i David Thewlis.
Opis fabuły.
Akcja filmu toczy się na tropikalnej wyspie, na której doktor Moreau (Marlon Brando)
dokonuje eksperymentów genetycznych, tworząc zdeformowane małpokształtne istoty. Sam każe nazywać siebie "ojcem" i staje się przywódcą wszystkich stworów zamieszkujących wyspę. Są mu one bezwzględnie posłuszne, gdyż w ich ciałach znajdują się urządzenia sterowane przez doktora, mogące zadawać ból. W opiece nad stworzeniami doktorowi pomaga Montgomery (Val Kilmer).
Pewnego razu na wyspę trafia rozbitek Douglas, którego uratował Montgomery. Douglas odkrywa zwierzęta i córkę doktora – piękną kobietę zmieniającą się w kota.
Pewnego dnia zwierzęta zaczęły się buntować.
Krytyka.
Film otrzymał głównie negatywne recenzje. Serwis RottenTomatoes wystawił ocenę 23% w oparciu o 35 recenzji.

</doc>
<doc id="980485" url="https://pl.wikipedia.org/wiki?curid=980485" title="Alkyoneus">
Alkyoneus



</doc>
<doc id="980491" url="https://pl.wikipedia.org/wiki?curid=980491" title="F-4C Phantom">
F-4C Phantom



</doc>
<doc id="980496" url="https://pl.wikipedia.org/wiki?curid=980496" title="Pokłon Trzech Króli (fresk Giotta)">
Pokłon Trzech Króli (fresk Giotta)

Pokłon Trzech Króli – fresk autorstwa Giotta di Bondone, powstały w latach 1304–1306.
Przedstawia on trzech mędrców ze wschodu składających pokłon małemu Chrystusowi. Dzieło ma wymiary 200x185 cm, znajduje się we wnętrzu kaplicy dell’Arena (Scrovenich) w Padwie.
Całą kompozycję artysta nasycił dostojeństwem i atmosferą dworskości. Scena i jej otoczenie są gotyckie, natomiast budowa poszczególnych części przypomina styl szkoły z Pizy. Święta Rodzina, chroniąca się po dachem stajenki została nieco odsunięta od środka kompozycji, tak by w tej przestrzeni mogła się zmieścić postać klęczącego króla. Pozy Józefa i Maryi uroczyście przyjmujących hołd harmonizuje z atmosferą dworskości całej sceny. Po prawej stronie stajenki stoi anioł. Długa szata podkreśla pion postaci anioła. Szata anioła ozdobiona jest u dołu misternym złotym haftem (jest to kolejny dworski akcent sceny). Nowym elementem w scenach z "Trzema Królami" jest wielbłąd. Na obrazie znajdujemy dwa wielbłądy, stojące blisko siebie, a perspektywiczność takiego ujęcia dodaje głębi dość ograniczonej przestrzeni.

</doc>
<doc id="980497" url="https://pl.wikipedia.org/wiki?curid=980497" title="Międzynarodowa Komisja Rybołówstwa Morza Bałtyckiego">
Międzynarodowa Komisja Rybołówstwa Morza Bałtyckiego

Międzynarodowa Komisja Rybołówstwa Morza Bałtyckiego (International Baltic Sea Fishery Commission - IBSFC) - regionalna organizacja powołana na mocy Konwencji o rybołówstwie i ochronie żywych zasobów w Morzu Bałtyckim i Bełtach (Konwencja Gdańska) w 1974 do zarządzania rybołówstwem na Morzu Bałtyckim i w cieśninach Bełt. Zakończyła działalność 31 grudnia 2005 na skutek wycofania się z niej Unii Europejskiej.

</doc>
<doc id="980498" url="https://pl.wikipedia.org/wiki?curid=980498" title="Love Sculpture">
Love Sculpture

Love Sculpture (początkowo także The Human Beans) – brytyjski zespół rockowy założony przez Dave'a Edmundsa w 1966, rozwiązany w 1970.
Zespół w przeważającej mierze grał cudze kompozycje, jednak w świetnych i niepowtarzalnych aranżacjach okraszonych gitarową wirtuozerią Edmundsa. Były to głównie standardy bluesowe i rhythm and bluesowe (pierwszy album), a także piosenki rock and rollowe i utwory klasyczne np. "Farandole" Bizeta i wylansowana jako przebój elektryczna wersja "Tańca z Szablami" Arama Chaczaturiana. Po rozpadzie Zespołu Dave Edmunds kontynuował karierę solową.

</doc>
<doc id="980499" url="https://pl.wikipedia.org/wiki?curid=980499" title="International Baltic Sea Fishery Commission">
International Baltic Sea Fishery Commission



</doc>
<doc id="980501" url="https://pl.wikipedia.org/wiki?curid=980501" title="IBSFC">
IBSFC



</doc>
<doc id="980504" url="https://pl.wikipedia.org/wiki?curid=980504" title="Centralny Wojskowy Klub Sportowy Warszawa">
Centralny Wojskowy Klub Sportowy Warszawa



</doc>
<doc id="980505" url="https://pl.wikipedia.org/wiki?curid=980505" title="High fantasy">
High fantasy

High fantasy, nazywany także Epic Fantasy lub Hero’s Quest – podgatunek fantasy charakteryzujący się przede wszystkim tym, że akcja opowieści dzieje się w innym, fantastycznym świecie. Termin "High fantasy" został użyty po raz pierwszy przez pisarza Lloyda Alexandera w eseju „High Fantasy and Heroic Romance” w 1971 roku, następnie rozwinięty przez Roberta H. Boyera i Kennetha J. Zahorskiego, jako próbę usystematyzowania podgatunków fantasy. Jego swoistą przeciwność stanowi gatunek low fantasy.
Charakterystyka.
Głównym wyznacznikiem gatunku jest bohater, często wywodzący się z bardzo skromnego środowiska, który przezwycięża własne słabości będąc zaplątany w sytuację, nad którą nie ma kontroli. W miarę swej podróży bohater ten dojrzewa, staje się kimś niesamowitym i mimo przeciwności zwycięża nad złem i zepsuciem.
Świat przedstawiony w takiej opowieści jest jednym z trzech wariantów: 
Często powieści są opowiadane z perspektywy głównego bohatera, opisując niemalże wyłącznie tylko jego interakcje z innymi bohaterami. Bohater zwykle staje na czele „tych dobrych” i walczy ze złem, które próbuje zakłócić istniejący porządek. Opowieści te często są męsko-centryczne, zarówno pod względem płci bohatera, płci autora opowieści oraz głównego odbiorcy.

</doc>
<doc id="980506" url="https://pl.wikipedia.org/wiki?curid=980506" title="Bruno Absolon">
Bruno Absolon



</doc>
<doc id="980507" url="https://pl.wikipedia.org/wiki?curid=980507" title="Brunon Absolon">
Brunon Absolon

Brunon Absolon (Bruno Absolon) (ur. 26 czerwca 1892 lub 1893 w Marklowicach Górnych, zm. kwiecień 1940 w Chlewiskach) – polski inżynier, górnik, hutnik. 
Życiorys.
Był synem Tomasza i Matyldy z d. Peterek. W 1912 roku ukończył niemieckojęzyczne gimnazjum w Cieszynie. Naukę kontynuował w Wyższej Szkole Górniczej w Leoben. Po wybuchu I wojny światowej został wcielony do cesarskiej i królewskiej Armii. Jego oddziałem macierzystym był Pułk Artylerii Fortecznej Nr 2. Na stopień podporucznika został mianowany ze starszeństwem z 1 maja 1915 w korpusie oficerów rezerwy artylerii fortecznej. Później został przemianowany na oficera zawodowego i awansowany na porucznika ze starszeństwem z 1 lutego 1916.
Po zakończeniu wojny w 1918 studiował w Wyższej Szkole Górniczej w Przybramie i w Leoben. Podjął pracę w hutnictwie, napierw w hucie frysztackiej, potem w Hucie Pokój, gdzie od 1927 był dyrektorem. Szczególne zasługi miał utrzymując w ruchu opuszczone przez niemieckich specjalistów huty. Dokonywał ich modernizacji. Działał w społecznie w Stowarzyszeniu Polskich Inżynierów Górniczych i Hutniczych. 
W czasie okupacji hitlerowskiej Niemcy mianowali go kierownikiem zakładów podległych koncernowi „Pokój” z siedzibą w Chlewiskach. Jako kapitan rezerwy WP nawiązał współpracę z ZWZ, zwłaszcza z oddziałem mjr Hubala.
Gdy gestapo przeprowadziło rewizję pałacu w Chlewiskach, został aresztowany i rozstrzelany bez sądu kilka dni później. Jako powód rozstrzelania podaje się też przeprowadzenie polonizacji hutnictwa (pozbycie się niemieckiej kadry).

</doc>
<doc id="980510" url="https://pl.wikipedia.org/wiki?curid=980510" title="Turandot">
Turandot

Turandot – nieukończona opera w trzech aktach włoskiego kompozytora Giacoma Pucciniego. Libretto napisali Giuseppe Adami i Renato Simoni na podstawie sztuki "Turandot" Carla Gozziego. Na język polski przełożone zostało przez Marię Olszańską. Sztukę po śmierci Pucciniego dokończył Franco Alfano. Światowa prapremiera "Turandot" odbyła się 25 kwietnia 1926 w mediolańskiej La Scali. W tytułowej roli wystąpiła polska śpiewaczka Rosa Raisa. Dyrygował Arturo Toscanini, który przerwał przedstawienie po ostatnich taktach napisanych przez Pucciniego. Następnego dnia wystawiono przedstawienie w wersji dokończonej przez Franco Alfano. Prapremiera polska miała miejsce w Teatrze Wielkim – Operze Narodowej w Warszawie 15 grudnia 1932.
Treść.
Miejsca akcji: Pekin
Akt I
Przed pałacem cesarskim mandaryn czyta poddanym edykt. Każdy książę, który zapragnie poślubić księżniczkę Turandot, będzie musiał odpowiedzieć na trzy pytania. Jeśli odpowiedzi będą błędne, zapłaci za to życiem. Ostatni ze śmiałków, książę Persji, ma zostać właśnie stracony o zachodzie słońca. Wśród widzów znajdują się również niewolnica Liu, jej pan, król Timur, oraz książę Kalaf, który w postaci starca rozpoznaje swego zaginionego ojca. Stary Timur wyznaje, że tylko Liu mu wiernie służy, na pytanie Kalafa, dlaczego, niewolnica odpowiada, że to z powodu tego, iż dawno temu książę uśmiechnął się do niej i od tej pory ona darzy Kalafa uczuciem. Gdy pojawia się księżyc, skazaniec zostaje wprowadzony. Z początku łaknący krwi tłum na widok nieszczęśnika prosi księżniczkę o darowanie mu kary. Jednak Turandot pogardliwym gestem nakazuje jego stracenie. Tymczasem Kalaf, oczarowany urodą księżniczki, postanawia uderzyć w gong i poddać się próbie. Ministrowie na dworze Turandot – Ping, Pang i Pong – jak również stary Timur i Liu próbują go od tego odwieść. Na próżno. Kalaf uspokaja wszystkich i uderza w gong.
Akt II
Zebrani przed pałacem oczekują, aby wysłuchać, jak księżniczka zadaje swe pytania kolejnemu śmiałkowi. W międzyczasie trzej ministrowie – Ping, Pang i Pong – uskarżają się na krwawe rządy księżniczki Turandot i modlą się, aby litość i miłość zagościły w końcu w jej nieczułym sercu. Następuje moment próby. Stary cesarz, ojciec Turandot, prosi Kalafa, by ten się zastanowił nad swoją decyzją. Lecz Kalaf jest nieugięty. Przybywa Turandot. Wyjawia, czemu tak okrutnie traktuje pretendentów do swej ręki. Otóż dawno temu, jej krewna, księżniczka Lou-Ling, została uprowadzona i zamordowana przez cudzoziemskiego księcia, który chciał ją poślubić. Turandot poprzysięgła zemstę. Obiecała sobie, że nigdy żaden mężczyzna jej nie zdobędzie. Turandot zadaje trzy pytania Kalafowi. „Co rodzi się każdej nocy i ginie o świcie? – Nadzieja”, „Co migocze i jest ciepłe jak płomień, nie będąc płomieniem? – Krew”, „Co jest niczym lód, a parzy? – Turandot!”. Kalaf, ku zaskoczeniu wszystkich, odpowiedział prawidłowo na wszystkie pytania! Tłum szaleje z radości. Turandot rzuca się do stóp swojego ojca i błaga go, by nie oddawał jej przybyszowi. Jednak stary cesarz potwierdza, że danej obietnicy nie można złamać. Kalaf, pragnąc zdobyć serce księżniczki, rzuca jej wyzwanie. Jeśli do świtu odgadnie ona jego imię, sam położy głowę pod topór.
Akt III
Księżniczka Turandot wydaje rozkaz: nikt nie może zasnąć w Pekinie, póki ona nie pozna imienia przybysza, który odpowiedział na jej zagadki. Straże aresztują Timura i Liu. Byli widziani w obecności Kalafa, więc pewnie wiedzą, kim jest. Turandot chce zmusić Timura, aby ten wyjawił, kim jest przybysz. Aby go chronić, Liu wyznaje, że tylko ona zna imię przybysza. Pomimo tortur Liu nie wyrzeka ani słowa. Turandot jest pod wrażeniem hartu ducha dziewczyny. Gdy pyta ją, co pozwala jej znieść takie cierpienia, ta odpowiada, że miłość. Tortury stają się coraz dotkliwsze. Liu mówi księżniczce, że i ona pozna radość miłości, po czym wyrywa sztylet obecnego strażnika i zabija się. Tłum tworzy orszak pogrzebowy i zabiera ciało Liu. Turandot zostaje sam na sam z Kalafem. Gdy Kalaf składa na jej ustach pocałunek, w księżniczce budzi się uczucie, którego jeszcze nigdy nie zaznała. Kalaf oddaje swe życie w jej ręce i wyjawia swe imię. Turandot oznajmia ludowi imię cudzoziemca: dla niej nazywa się on Miłość.
Wybrane arie i fragmenty.
Akt I: "Signore ascolta" (Panie, posłuchaj)
Aria, w której Liu daje wyraz swojej miłości do Kalafa oraz wyraża obawy o jego przesądzony los po decyzji o podjęciu starań o rękę Turandot.
Akt I: „Non piangere, Liu!” (Nie płacz, Liu)
Aria Kalafa bezpośrednio po "Signore ascolta", w której pragnie uspokoić obawy Liu oraz wskazuje motywację swojej decyzji. Do arii dołączają się inne postaci, które swoimi wstawkami chcą odwieść go od tej decyzji albo podkreślają jej szaleńczość. W kulminacyjnym momencie Kalaf śpiewa o przeznaczeniu, które doprowadzi go do zwycięstwa w konkursie zagadek i zdobycie ręki Turandot. Jednocześnie tłum śpiewa o jego przegranym losie i śmierci: Kalaf trzykrotnie wzywa imienia Turandot, a tłum wraz z Liu tuż po tym dodaje „śmierć”. Książę trzykrotnie uderza w gong ogłaszając tym podjęcie starań o rękę księżniczki. Na sam koniec ministrowie nawołują tłum do pogodzenia się z wolą śmiałka oraz podkreślają jego przegrany los ("Quando rangola il gong, la morte gongola!"). Kończy się akt I.
Akt II, scena 2: "In questa reggia" (W tym pałacu)
Aria, w której Turandot wyjaśnia przyczynę swojego postępowania wobec starających się o jej rękę. Pod koniec arii dołącza się Kalaf. W tym krótkim duecie Turandot śpiewa: "Gli enigmi sono tre, la morte è una!" (Zagadki są trzy, a śmierć jedna), zaś Kalaf: "Gli enigmi sono tre, una è la vita!" (Zagadki są trzy, a jedno życie).
Tą arią rozpoczyna się partia Turandot.
Akt II, scena 2: "Straniero ascolta" (Słuchaj, nieznajomy)
Scena, w której Turandot stawia trzy pytania, zaś Kalaf w triumfalnym tonie na wszystkie odpowiada.
Akt III, scena 1: "Nessun dorma!" (Niechaj nikt nie śpi)
Aria Kalafa, który wyczekuje poranka w pewności, że księżniczka nie pozna jego imienia. Jednocześnie z oddali słychać lud śpiewający "Nessun dorma" – zgodnie z wcześniejszym obwieszczeniem herolda, tej nocy nikt nie zaśnie, gdyż pod groźbą śmierci, imię księcia ma być ujawnione przed świtem.
Akt III, scena 2 "Diecimila aani al nostro IImperatore" (Dziesięć tysięcy lat naszemu cesarzowi)
Po wyznaniu Turandot, że poznała imię nieznajomego – Miłość, tłum wyśpiewuje radość w monumentalnym chórze opartym na motywach arii "Nessun dorma!"

</doc>
<doc id="980511" url="https://pl.wikipedia.org/wiki?curid=980511" title="37 mm armata powietrznodesantowa wz. 1944 (CzK-M1)">
37 mm armata powietrznodesantowa wz. 1944 (CzK-M1)

37 mm armata powietrznodesantowa wz. 1944 (CzK-M1) (ros. "37-мм авиадесантная пушка образца 1944 года (ЧК-М1)") – radzieckie działo przeciwpancerne przeznaczone dla wojsk powietrznodesantowych.
Armata wz. 1944 została skonstruowana w 1943 roku w OKBŁ-46. Zespołem konstruktorów kierowali Czarnko i Komaricki. Przewód lufy i balistyka działa wz. 1944 były identyczne z armatą przeciwlotniczą 61-K. Poza typami amunicji opracowanymi dla armaty 61-K, działo wz. 1944 mogło wystrzeliwać specjalnie opracowany podkalibrowy pocisk przeciwpancerny przebijający 37 mm pancerza z odległości 500 m. Działo mogło być na krótkie dystanse holowane, na większe odległości przewożono je na przyczepie.
W 1944 roku wyprodukowano 315 dział CzK-M1, w roku następnym 157, po czym produkcje zakończono.

</doc>
<doc id="980514" url="https://pl.wikipedia.org/wiki?curid=980514" title="37 mm armata powietrznodesantowa wz. 1944">
37 mm armata powietrznodesantowa wz. 1944



</doc>
<doc id="980515" url="https://pl.wikipedia.org/wiki?curid=980515" title="Fukuiraptor">
Fukuiraptor

Fukuiraptor – rodzaj teropoda z rodziny Neovenatoridae żyjącego we wczesnej kredzie na obecnych terenach Azji. Jego skamieniałości odkryto w datowanych na apt osadach formacji Kitadani na terenie prefektury Fukui w Japonii. Początkowo uznano je za należące do olbrzymiego dromeozauryda, jednak w 2000 roku, gdy Yoichi Azuma i Philip J. Currie nazwali rodzaj "Fukuiraptor", stwierdzono, iż jest to karnozaur, a nie celurozaur. Holotyp obejmuje fragmenty czaszki, kręgosłupa oraz kończyn przednich i tylnych (FPDM-V97122). Należały one prawdopodobnie do osobnika młodocianego, którego długość oszacowano na 4,2 m, a masę na 175 kg. Azuma i Currie stwierdzili, że w chwili śmierci osobnik ten był bliski osiągnięcia dojrzałości. Później z tego samego stanowiska wydobyto również szczątki kilku kolejnych osobników – wszystkie były mniejsze niż holotyp. Niektóre ich kości były trzykrotnie krótsze od odpowiadających im kości holotypu.
Analiza filogenetyczna przeprowadzona przez Azumę i Currie'ego zasugerowała, że "Fukuiraptor" jest bazalnym allozauroidem, podobne wyniki przyniosły również badania Hocknulla i współpracowników oraz Holtza, Molnara i Curriego. Azuma i Currie zasugerowali, że "Fukuiraptor" może być blisko spokrewniony z teropodem, do którego należy odnaleziona w Australii kość skokowa. Hocknull i współpracownicy (2009) stwierdzili, iż kość ta reprezentuje prawdopodobnie rodzaj "Australovenator" lub podobny. Analiza Bensona i in. (2010) wsparła hipotezę Azumy i Curriego, umieszczając na drzewie filogenetycznym fukuiraptora i australowenatora jako taksony siostrzane wewnątrz grupy Megaraptora należącej do rodziny Neovenatoridae. Benson i współpracownicy sugerują, że przedstawiciele Megaraptora mogli być w ekosystemach odpowiednikami celurozaurów, co pozwalało im współwystępować z dużymi karcharodontozaurami i abelizaurami. "Fukuiraptor" miał stosunkowo długie kończyny przednie z silnie zakrzywionymi, ostrymi pazurami, co sugeruje, iż był aktywnie polującym drapieżnikiem.

</doc>
<doc id="980516" url="https://pl.wikipedia.org/wiki?curid=980516" title="CzK-M1">
CzK-M1



</doc>
<doc id="980520" url="https://pl.wikipedia.org/wiki?curid=980520" title="Lonsdaleit">
Lonsdaleit

Lonsdaleit (lub lonsdejlit) – odmiana diamentu znajdowana w meteorytach, dawniej uznawana za osobny minerał i osobną odmianę polimorficzną węgla. Nazwa pochodzi od nazwiska irlandzkiej krystalografki Kathleen Lonsdale (1903–1971). 
Występowanie.
Lonsdaleit występuje w postaci mikroskopijnych kryształów w meteorytach żelaznych i ureilitach, prawdopodobnie jako minerał szokowy powstający z grafitu w wyniku działania wysokiego ciśnienia i temperatury w chwili zderzenia meteorytu z Ziemią (szokmetamorfizmu). Rozpoznany i opisany został w pozostałości (ok. 200 mg) po rozpuszczeniu 5 kg meteorytu Canyon Diablo, który utworzył krater Barringera w Arizonie. Jego obecność stwierdzono także m.in. w żwirach i glebie w miejscu katastrofy tunguskiej.
Struktura.
Wśród naukowców nie było zgodności co do struktury lonsdaleitu, co wynikało m.in. z trudności w uzyskaniu próbek odpowiedniej jakości i czystości. Na podstawie niektórych badań sądzono, że jest on jednym z kilku możliwych politypów diamentu o symetrii heksagonalnej oznaczanej jako H2. W roku 2014 zakwestionowano tę interpretację, wskazując, że może on mieć typową symetrię regularną diamentu, ale z licznymi defektami sieci krystalicznej, takimi jak uskoki i zbliźniaczenia. Złożona struktura defektów odpowiadać może za obraz dyfrakcyjny, który wcześniej uznano za dowodzący występowania heksagonalnej sieci atomów węgla. 
W roku 2016 udało się otrzymać lonsdaleit w warunkach laboratoryjnych poprzez poddanie próbki działaniu ciśnienia do 112 GPa (ok. 1,1 mln atm) w temperaturze 400 °C. Badania strukturalne wskazały, że uzyskany produkt zawierał &gt;60% struktury heksagonalnej, co uznano za przesłankę wskazującą, że nie był to zdefektowany diament, lecz rzeczywisty heksagonalny lonsdaleit.
W 2017 r. przeprowadzono eksperymenty polegające na symulacji uderzeń meteorytów w specjalnej komorze do badania kolizji. Wykorzystywano pociski z fluorku litu o prędkości ok. 5,1 km/s, które uderzały w grafitową tarczę o grubości ok. 2 mm. Stwierdzono, że lonsdaleity powstają bezpośrednio z grafitu w wyniku gwałtownego uderzenia, w czasie miliardowych części sekundy, przy ciśnieniu 500 tys. atmosfer. Uzyskane kryształy miały strukturę heksagonalną.
Przewidywane własności.
Bazując na założeniu, że lonsdaleit jest heksagonalną odmianą diamentu, prowadzono symulacje komputerowe jego zachowania przy ściskaniu w diamentowym twardościomierzu. Analizy Zichenga Pana z uniwersytetu Jiao Tong w Szanghaju wskazały, że lonsdaleit może być o 58% twardszy od zwykłego diamentu (niższa twardość badanych rzeczywistych próbek lonsdaleitu wynikałaby z obecności zanieczyszczeń). Zatem lonsdaleit miał być najtwardszą znaną substancją. Późniejsze badania próbek wskazały, że nie ma on przewidywanej struktury, niemniej złożoność jego struktury daje mu nietypowe własności mechaniczne.

</doc>
<doc id="980521" url="https://pl.wikipedia.org/wiki?curid=980521" title="STS-51-B">
STS-51-B

STS-51-B (ang. "Space Transportation System") – siódma misja amerykańskiego wahadłowca kosmicznego Challenger i siedemnasta programu lotów wahadłowców. Po odwołaniu wyprawy STS-51-E Challenger został odłączony od zbiornika zewnętrznego ET i przetransportowany do hangaru OPF. Tam rozpoczęto instalowanie w jego ładowni laboratorium kosmicznego Spacelab-3.
Cel misji.
Kolejny lot laboratorium naukowego Spacelab-3. Obiekt ten dopełniała umieszczona również w ładowni niestandardowa konstrukcja MPSS z aparaturą do wykrywania domieszek w górnych warstwach atmosfery oraz do pomiaru ładunków elektrycznych niesionych przez niskoenergetyczne promieniowanie kosmiczne. Łącznie w misji STS-51-B miano wykonać 15 doświadczeń naukowych i naukowo-technicznych. Poza wymienionymi eksperymentami były to:
Przebieg misji.
Start wahadłowca do siedemnastego lotu programu STS odbył się 29 kwietnia 1985 roku. Bez problemu osiągnięto kołową orbitę o nachyleniu 57° i wysokości 352 km. Astronautów podzielono na dwie dwunastogodzinne zmiany: „złotą”, dzienną (CDR, MS-1, MS-3 i PS-2) oraz „srebrną”, nocną (PLT, MS-2, PS-1). 
Astronauci wykonali m.in. trzynaście eksperymentów z zakresu produkcji kryształów w stanie nieważkości, obserwacji zorzy polarnej i biologii (na pokładzie wahadłowca znajdowały się dwie małpy i dwadzieścia cztery szczury). Spośród dwóch niewielkich satelitów Ziemi, udało się wysłać tylko jednego. Był to wykonany przez studentów dla celów łączności radiowej satelita NUSAT o masie 52 kg. Drugi satelita NASA, oznaczony GLOMR, o masie 72 kg mający służyć pomiarom radarowym, nie został wysłany ze względu na zakleszczenie się w pojemniku GAT, z którego nie udało się go wydostać. Zdecydowano się przywieźć go z powrotem na Ziemię. Kłopoty sprawiała też śluza powietrzna, przez którą miano wysuwać na zewnątrz kamerę szerokokątną. Natomiast pomyślnie przebiegały doświadczenia z dziedziny inżynierii materiałowej i fizyki płynów. By w eksperymentach tych wyeliminować zakłócenia wprowadzone przez siłę bezwładności, ustawiono Challengera statecznikiem pionowym ku Ziemi, a prawym płatem w kierunku lotu. Dzięki temu pole grawitacyjne naszej planety stabilizowało położenie wahadłowca, a ewentualne odchylenie od przyjętej pozycji, wywołane między innymi przemieszczaniem się załogi, niwelowano za pomocą sześciu silników RCS o ciągu 111 N. Po początkowych kłopotach z klatkami, astronauci opracowali procedurę wymiany pojemników z pokarmem, a zwierzęta przyzwyczaiły się do warunków lotu kosmicznego. Na początku otwarcie drzwiczek powodowało wydostawanie się pyłów, które ruch powietrza przenosił przez tunel aż do kabiny. Na szczęście odkurzacz pozwolił przywrócić porządek wewnątrz promu. Ostatecznie z piętnastu zaplanowanych doświadczeń nie udało się całkowicie wykonać tylko jednego. 
Lądowanie wahadłowca w dniu 6 maja 1985 roku przebiegło pomyślnie. Po lądowaniu w Kalifornii trzeba było przetransportować Challengera na Florydę. Jak zwykle posłużył do tego przebudowany samolot Boeing 747 – SCA.

</doc>
<doc id="980522" url="https://pl.wikipedia.org/wiki?curid=980522" title="Centrum Inicjatyw Młodzieżowych „Horyzonty”">
Centrum Inicjatyw Młodzieżowych „Horyzonty”

Centrum Inicjatyw Młodzieżowych "Horyzonty" jest polskim oddziałem międzynarodowej organizacji pozarządowej - Youth for Exchange and Understanding i "spadkobiercą" stowarzyszenia Kontakt YEU Poland, które działało w Poznaniu w 1994-2003.
Stowarzyszenie Kontakt - oddział międzynarodowej organizacji pozarządowej Youth for Exchange and Understanding powstał w Polsce w 1994 za sprawą grupy studentów z Poznania. Stowarzyszenie Kontakt działało do 2003, a następnie przekształciło się w grupę nieformalną.
Na przełomie 2004-2005 nieformalna Grupa Kontakt zmieniła swoją nazwę na Horyzonty YEU Poland i została zarejestrowana jako stowarzyszenie w czerwcu 2006. W styczniu 2008 Horyzonty YEU Poland zostały zarejestrowane jako stowarzyszenie Centrum Inicjatyw Młodzieżowych "Horyzonty".

</doc>
<doc id="980523" url="https://pl.wikipedia.org/wiki?curid=980523" title="Mordwiński OA">
Mordwiński OA



</doc>
