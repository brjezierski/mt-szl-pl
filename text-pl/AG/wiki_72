<doc id="982701" url="https://pl.wikipedia.org/wiki?curid=982701" title="Maszkowo (Myślibórz Wielki)">
Maszkowo (Myślibórz Wielki)

Maszkowo (do 1945 niem. "Moritzhof") – część wsi Myślibórz Wielki w Polsce, położona w województwie zachodniopomorskim, w powiecie polickim, gminie Nowe Warpno, ok. 1 km na północ od Myślibórza Wielkiego przy granicy polsko-niemieckiej.
W latach 1975–1998 Maszkowo administracyjnie należało do województwa szczecińskiego.
Historia.
Pierwotnie w latach 30. XX wieku znajdował się tu majątek rolny, zamieszkany przed 1939 r. przez 10 osób.
W czasie II wojny światowej miejscowość niezniszczona. 27 kwietnia 1945 r. do osady wkroczyły wojska radzieckie (2 Front Białoruski – 2 Armia Uderzeniowa) a administracja polska przejęła ją w październiku 1945 r., później przybyli też pierwsi polscy osadnicy. Przynależność polityczno-administracyjna Maszkowa patrz Myślibórz Wielki.

</doc>
<doc id="982702" url="https://pl.wikipedia.org/wiki?curid=982702" title="Cicely Saunders">
Cicely Saunders

Cicely Mary Strode Saunders (ur. 22 czerwca 1918 w Barnet, zm. 14 lipca 2005 w Londynie) – brytyjska lekarka, założycielka Hospicjum św. Krzysztofa w Londynie. Jest uważana za twórczynię nowoczesnej medycyny paliatywnej.
Życiorys.
W czasie II wojny światowej była pielęgniarką. W 1947 poznała polskiego kelnera, uciekiniera z warszawskiego getta, Dawida Taśmę, umierającego w szpitalu na raka. Rozmowy z nim miały ogromny wpływ na dalsze działania Cicely. W 1958 ukończyła studia medyczne. W 1967 założyła Hospicjum św. Krzysztofa. Wkrótce powstało przy nim również Centrum Naukowe.
Otrzymała Order Imperium Brytyjskiego (OBE, DBE).
Żona Mariana Bohusza-Szyszko, polskiego malarza ekspresjonisty, krytyka sztuki i publicysty.
Zmarła w 2005 po kilkuletnich zmaganiach z chorobą nowotworową. 

</doc>
<doc id="982706" url="https://pl.wikipedia.org/wiki?curid=982706" title="Popielewo (powiat policki)">
Popielewo (powiat policki)

Popielewo (do 1945 niem. "Haffhorst") – osada w województwie zachodniopomorskim, w powiecie polickim, gminie Nowe Warpno, nad Zalewem Szczecińskim ok. 1, 5 km na północny wschód od Brzózek.
Historia.
Pierwotnie w latach 30. XX wieku znajdował się tu majątek rolny, zamieszkany przed 1939 r. przez 3 rodziny (10 os.).
W czasie II wojny światowej niezniszczona, osada została zajęta pod koniec kwietnia 1945 r. przez wojska radzieckie (2 Front Białoruski – 2 Armia Uderzeniowa) i została oddana pod administrację polską, przybyli pierwsi polscy osadnicy. Od II połowy XX w. powstawały tu letniska. W 1972 r. zlokalizowany został tu ośrodek wypoczynkowo-szkoleniowy Zakładów Chemicznych Police o nazwie "Brzózki", wtopiony w okoliczne lasy Puszczy Wkrzańskiej.
Osada często mylnie określana od nazwy ośrodka Brzózkami.
Przynależność polityczno-administracyjna:

</doc>
<doc id="982708" url="https://pl.wikipedia.org/wiki?curid=982708" title="Żałuję">
Żałuję

„Żałuję” − pierwszy singel z debiutanckiego albumu Eweliny Flinty zatytułowanego "Przeznaczenie". Autorką tekstu utworu jest Luiza Staniec, natomiast autorem muzyki jest Mirko Vukomanović. Piosenka była jednym z największych hitów 2003 roku. 
Utwór „Żałuję” znalazł się na ścieżce dźwiękowej do filmu "Nigdy w życiu".
Oryginalnie utwór był wykonywany pod tytułem „Sama” przez serbską artystkę popową Anę Stanić. W języku czeskim piosenkę tę nagrała w roku 2004 Aneta Langerová pod tytułem „Skvělej nápad“.
Teledysk.
Teledysk do singla miał premierę w marcu 2003 roku i został zrealizowany w Warszawie. W klipie można zobaczyć piosenkarkę spacerującą warszawskimi ulicami czy jadącą metrem. Teledysk został odtworzony ponad cztery miliony razy w serwisie YouTube.
Pozycje na listach.
Notowania tygodniowe
Notowania końcoworoczne

</doc>
<doc id="982709" url="https://pl.wikipedia.org/wiki?curid=982709" title="Gandyzm">
Gandyzm

Gandyzm (dewanagari गांधीवाद, trl. gandhīvād, ang. Gandhism) – doktryna społeczno-polityczna stworzona przez Mohandasa Karamchanda Gandhiego, przywódcę ruchu niepodległościowego w Indiach. Istotą gandyzmu jest dążenie do podporządkowania wszystkich dziedzin działalności ludzkiej (w tym także polityki) ideom moralnym. Moralne i filozoficzne treści gandyzmu nawiązują przede wszystkim do buddyzmu i hinduizmu.
Gandyzm opiera się na trzech zasadach moralnych. Są to:
W stosunkach międzynarodowych "ahinsa" polega na stosowaniu wyłącznie metod wykluczających przemoc i gwałt; celem jest wyeliminowanie uczuć zemsty, nienawiści i nieżyczliwości, gdyż prowadzą one do konfliktów i wojen.
W stosunkach międzyludzkich zasada "ahinsy" obejmuje postulaty: przeciwdziałania złu, tolerancji, życzliwości, szacunku wobec przeciwnika oraz walki bez gwałtu. Usprawiedliwione są tylko takie metody, które minimalizują cierpienia przeciwnika, a także służą likwidacji konfliktu i przyczyniają się do pokojowego ułożenia dalszych stosunków.
Podstawowymi metodami walki bez gwałtu są: masowe demonstracje, strajki, bojkot szkół państwowych, sądów oraz wyborów, niepłacenie podatków itd. Metody te określa się mianem „wierności prawdzie” ("satyagraha" – z hind. "satya" – prawda, "agraha" – upieranie się), „odmowy współpracy” lub obywatelskiego nieposłuszeństwa.
Poglądy polityczne J. Nehru i M.L. Kinga ukształtowały się w znacznej mierze pod wpływem idei gandyzmu.

</doc>
<doc id="982716" url="https://pl.wikipedia.org/wiki?curid=982716" title="Sebastiano Mocenigo">
Sebastiano Mocenigo

Alvise III Sebastiano Mocenigo (Wenecja, 29 sierpnia 1662 – Wenecja, 21 maja 1732) – doża Wenecji.
Trzeci doża o imieniu Alvise Mocenigo, przez historyków często zwany dla odróżnienia po prostu; Sebastiano Mocenigo. 
Dyplomacji i polityki uczył go dawny doża Francesco Morosini. Razem walczyli w latach 1684 - 1690 na Morzu Śródziemnym, podobnie w latach 1693 - 1694.
W roku 1718 Sebastiano Mocenigo był jednym ze zwolenników pokoju z Turcją. Udało mu się jednak potem też dokonać pewnych korzystnych dla Republiki korekty granic w roku 1721. Dlatego granice turecko-wenecką w Dalmacji zwano: "Linea Mocenigo".
Jako doża Wenecji od roku 1722 kontynuował politykę neutralności i próbował uzdrowić gospodarkę kraju. W 1729 roku zwodowano nową galerę doży Bucentaura. Z jego rozkazu wybrukowano plac św. Marka.

</doc>
<doc id="982717" url="https://pl.wikipedia.org/wiki?curid=982717" title="Rezerwat przyrody Wielistowskie Łęgi">
Rezerwat przyrody Wielistowskie Łęgi

Rezerwat przyrody Wielistowskie Łęgi – leśny rezerwat przyrody obejmujący lasy łęgowe blisko północno-zachodniej krawędzi Pojezierza Kaszubskiego, na południe od trasy drogi krajowej nr 6. Został utworzony w 2002 roku. Zajmuje powierzchnię 2,89 ha. Ochronie rezerwatu podlegają naturalne kompleksy leśne zbiorowisk źródliskowych z występującymi w nich populacjami rzadkich i chronionych gatunków roślin i zwierząt. Występują tu stanowiska: wawrzynka wilczełyko, wiciokrzewu pomorskiego, tojeści gajowej i kozłka bzowego. Najbliższa miejscowość to Wielistowo.

</doc>
<doc id="982718" url="https://pl.wikipedia.org/wiki?curid=982718" title="Ratusz w Namysłowie">
Ratusz w Namysłowie

Ratusz w Namysłowie – zabytkowy ratusz miejski w Namysłowie. Pochodzi z drugiej połowy XIV wieku. Pierwotnie zbudowany w stylu gotyckim, następnie przebudowany w duchu renesansu, w 2002 ukończono jego regotyzację. Dziś stanowi jeden z najpiękniej utrzymanych zabytków Namysłowa. Jest głównym budynkiem namysłowskiej starówki, znajduje się w centralnym punkcie rynku. Wpisany jest do rejestru zabytków pod numerem 939/64 z 04.06.1964 r.
Historia.
Właściwą część ratusza wzniesiono w latach 1374–1378. Jego głównym architektem był mistrz murarski Piotr, natomiast wieżę (jej wysokość dziś wynosi 57 m) zbudowano w latach 1381–1389, pod kierownictwem mistrza Piotra Tynetcza. Na początku XV wieku dobudowano do zachodniej części ratusza (wieży, postrzygalni sukna i izby rajców) budynki mieszczące sukiennice oraz ławy chlebowe i szewskie. Na początku XVII wieku przebudowano wschodnią część elewacji w stylu renesansowym. W 1622 na wieży ratuszowej zamontowano zegar. W międzyczasie ratusz kilkakrotnie nawiedzały pożary, do najpoważniejszych zaliczano pożary w 1483 i 1619. W 1783 dobudowano do zabudowań ratuszowych budynek wagi miejskiej, natomiast w 1823 w piwnicach urządzono wyszynk piwa. W 1839 ratusz gruntownie odnowiono, pod kierunkiem mistrza Hasenwinkela. W 1928 zastąpiono nowym dotychczasowy XVII-wieczny zegar. Budynek ratusza w XX wieku przeszedł dwie poważne przebudowy: w latach 1923–1924 i 1963–1965. W latach 2001–2002 przeprowadzono renowację i regotyzację namysłowskiego ratusza, na podstawie opracowania dr Czesława Lasoty, dr Andrzeja Legendziewicza i architekta Jerzego Burmity, pod kierunkiem profesora Edmunda Małachowicza z Politechniki Wrocławskiej.
Architektura.
Ratusz w Namysłowie jest murowany z cegły, otynkowany, na rzucie przypominającym literę L. Budynek główny jest dwupiętrowy. Wieża w dolnej części – kwadratowa, w górnej – ośmioboczna, przejście w ośmiobok zaopatrzono w późnogotyckie pinakle (sterczyny). Baniasty, ośmioboczny hełm wieży pochodzi z baroku, obity jest miedzianą blachą i zwieńczony chorągiewką.
Ratusz dziś.
Obecnie w namysłowskim ratuszu znajduje się m.in. biuro terenowe ZUS, Urząd Stanu Cywilnego, ośrodek zamiejscowy kluczborskiej prokuratury, notariusze, restauracja Pod Aniołami i inne. Codziennie o godzinie 12.00 z ratusza odtwarzany jest hejnał namysłowski (utwór na 3 trąbki skomponowany przez Eugeniusza Odoja).

</doc>
<doc id="982720" url="https://pl.wikipedia.org/wiki?curid=982720" title="Andrij Piatow">
Andrij Piatow

Andrij Wałerijowycz Piatow, ukr. Андрій Валерійович Пятов (ur. 28 czerwca 1984 w Kirowohradzie) – ukraiński piłkarz, grający na pozycji bramkarza, reprezentant Ukrainy.
Kariera piłkarska.
Kariera klubowa.
Wychowanek klubów Artemida Kirowohrad i Zirka Kirowohrad, a potem Worskła Połtawa, barwy których bronił w juniorskich mistrzostwach Ukrainy (DJuFL). W Worskle również rozpoczął karierę piłkarską. W jej barwach zadebiutował w sezonie 2004/2005 w pierwszej lidze ukraińskiej i był to jego jedyny mecz w lidze. W sezonie 2005/2006 grał już częściej i 11-krotnie pojawił się na boisku, z Worskłą zajmując 10. pozycję w lidze. Już wtedy został okrzyknięty jednym z najbardziej utalentowanych bramkarzy na Ukrainie. W sezonie 2006/2007 był już podstawowym bramkarzem Worskły, a 13 grudnia 2006 podpisał kontrakt z Szachtarem Donieck, ale do końca sezonu 2006/2007 miał grać w Połtawie. Do Szachtara trafił więc w sezonie 2007/2008
Kariera reprezentacyjna.
W reprezentacji Ukrainy zadebiutował 5 czerwca 2006 w wygranym 3:0 meczu z Libią. W tym samym roku został powołany do kadry na Mistrzostwa Świata w Niemczech, na których był rezerwowym bramkarzem dla Ołeksandra Szowkowskiego i nie rozegrał żadnego meczu, a Ukraina dotarła do ćwierćfinału tego turnieju.

</doc>
<doc id="982722" url="https://pl.wikipedia.org/wiki?curid=982722" title="Alvise Pisani">
Alvise Pisani

Alvise Luigi Pisani (ur. 1 stycznia 1664 w Wenecji, zm. 17 czerwca 1741 tamże) – doża Wenecji.
Jego rodzicami byli Gianfrancesco Pisani i Paolina Contarini.
Bardzo zamożny, lecz z powodu tendencji do imitowania stylu monarchów europejskich zwany był „biednym księciem” (wł: "povero principe"). Był ambasadorem we Francji (1699-1703), Austrii i Hiszpanii. Na stanowisko doży kandydował bezskutecznie w latach 1722 i 1732. W roku 1735 wygrał przekupiwszy wszystkich 41 elektorów, którzy go potem jednogłośnie poparli.
Ożenił się z Eleną Badoer.
Po elekcji dnia 15 stycznia roku 1735 od razu przeniósł się do Pałacu Dożów z całą rodziną. Za jego rządów Wenecja popadła w zastój gospodarczy, który ustępował tylko dzięki okresom, w których odbywał się karnawał wenecki na który przyjeżdżali turyści z całej Europy.
Od roku 1736 dzięki wprowadzeniu do produkcji nowego typu okrętów zwanych: „atte” (z wieloma armatami), ekonomia nabrała tempa po kryzysie lat 1733-1734.
W marcu roku 1741 Pisani postanowił odpocząć w swej willi na obszarze terraferma, lecz kiedy tylko wsiadł do gondoli by wypłynąć z metropolii poczuł się źle i musiał wrócić do Pałacu. Pisani zmarł 17 czerwca 1741.

</doc>
<doc id="982724" url="https://pl.wikipedia.org/wiki?curid=982724" title="Anarchistyczna Federacja Polski">
Anarchistyczna Federacja Polski

Anarchistyczna Federacja Polski (AFP) – organizacja anarchistyczna działająca w konspiracji na ziemiach polskich w latach 1926-1939. 
Historia.
AFP powstała z połączenia grupy młodzieży syjonistycznej – pozostałości partii socjalistycznej Ferajnigte oraz grupy warszawskich robotników drzewnych, wcześniej w SDKPiL, których liderem był Józef Golędzinowski, sekretarz Związku Robotników Przemysłu Drzewnego. Wśród założycieli były też osoby działające wcześniej niezależnie lub w związkach zawodowych. Organizacja uczestniczyła w strajkach i demonstracjach. Zrzeszała kilkanaście grup z dużych ośrodków robotniczych m.in. Warszawy, Łodzi, Krakowa, Częstochowy, Tarnowa.
Organizację zawiązano podczas I Konferencji Krajowej, która odbyła się 24–26 lipca 1926. W zwołanym przez Komisję Organizacyjną AFP spotkaniu wzięli udział przedstawiciele organizacji anarchistycznych z pięciu miast Polski. Jeszcze przed formalnym powstaniem organizacji rozpoczęto wydawanie „Głosu Anarchisty”, później oficjalnego organu AFP. Konferencja przyjęła trzy dokumenty określające przyszłą działalność organizacji. "Wskazania ideowe" w zwięzły sposób prezentowały podstawowe założenia anarchosyndykalizmu, z negatywnym stosunkiem do parlamentaryzmu i dyktatury proletariatu czy postulatami rewolucji socjalnej, prowadzącej ku społeczeństwu opartemu na idei federalizmu. „Taktyka” zawiera analizę majowego puczu Piłsudskiego, do którego anarchiści - w przeciwieństwie do Polskiej Partii Socjalistycznej i Komunistycznej Partii Polski (KPP) - od początku odnieśli się negatywnie, krytykę działalności partii politycznych, związków zawodowych i ruchu spółdzielczego, na koniec zaś przegląd metod prowadzenia akcji bezpośredniej. We "Wnioskach demonstracyjnych," poza złożeniem hołdu pomordowanym i więzionym przez władze rewolucjonistom, AFP apelowała do anarchistów na całym świecie o prowadzenie akcji na rzecz amnestii dla więźniów politycznych w Polsce.
W 1928 doszło do rozłamu w KPP i Związku Młodzieży Komunistycznej, część działaczy przeszła do AFP. Według danych policji z 1929 warszawska AFP liczyła wówczas przynajmniej 130 członków, zorganizowanych w 12 grupach, które utrzymywały ze sobą kontakt przez delegatów, wyłącznie za pośrednictwem sekretariatu organizacji.
1936 polscy anarchiści uzyskali ideowy wpływ na liczący się w skali kraju Związek Związków Zawodowych. Zaczęli nadawać mu anarchosyndykalistyczny charakter, co jednak przerwał wybuch II wojny światowej.
Przed 1939 duża grupa młodzieży anarchistycznej wyjechała do Palestyny, pod kierunkiem Beniamina Wolmana.
Podczas wojny członkowie AFP współtworzyli Syndykalistyczną Organizację „Wolność”.
Aktywistami AFP byli m.in. Paweł Lew Marek, Stefania Karolina Marek, Zofia Hajkowicz-Brodzikowska, Jan Paweł Rogalski, Aniela Wolberg, Konrad Świerczyński, Jerzy Woźnicki, Józef Dybowski, Salomon Filmus, Stefan Rosłoniec, Beniamin Wolman, Julian Komarnicki, Bohdan Ostromęcki, Jakub Galewicz, Jan Straszewski, Saul Hirsch Weindling, Mojżesz Finkelsztajn, Stanisław Banasiak, Bolesław Bolmowski.
Publikacje.
Organem prasowym AFP był „Głos Anarchisty”, a następnie od 1931 „Walka Klas”. Ukazywało się również pismo poświęcone zagadnieniom teoretycznym pt. „Nasze Życie” i dla młodzieży – a także przez nią redagowany – „Młody Rewolucjonista”. AFP zajmowało się także wydawaniem broszur w ramach „Biblioteczki Robotniczej”, a także okolicznościowych ulotek. 

</doc>
<doc id="982725" url="https://pl.wikipedia.org/wiki?curid=982725" title="Rezerwat przyrody Wielistowskie Źródliska">
Rezerwat przyrody Wielistowskie Źródliska

Rezerwat przyrody Wielistowskie Źródliska – leśny rezerwat przyrody obejmujący obszary źródliskowe położone na północno-zachodniej krawędzi Pojezierza Kaszubskiego w obrębie leśnictwa Godętowo, na południe od drogi krajowej nr 6. Został utworzony w 2002 roku. Zajmuje powierzchnię 11,68 ha. Ochronie rezerwatu podlega zespół wodnych cieków leśnych o charakterze strumieni górskich, otoczonych buczyną pomorską, ze szczególnym wyróżnieniem zachodzących tu procesów geomorfologicznych i hydrologicznych. Występują tu stanowiska gniezdnika leśnego i paprotki zwyczajnej. Rezerwat stanowi ostoję kruka, myszołowa i dzięcioła dużego. Najbliższa miejscowość to Wielistowo.

</doc>
<doc id="982726" url="https://pl.wikipedia.org/wiki?curid=982726" title="Pietro Grimani">
Pietro Grimani

Pietro Grimani (ur. 5 października 1677, Wenecja, zm. 7 marca 1752, tamże) – doża Wenecji.
Zostanie dożą w 1741 r. było dla Grimaniego ukoronowaniem długiej kariery dyplomatycznej. Był m.in. przez kilka lat ambasadorem w Wielkiej Brytanii (1710-1713), gdzie poznał m.in. Isaaca Newtona, i w Austrii (1715-1720).
Jako doża Wenecki kontynuował politykę neutralności.

</doc>
<doc id="982727" url="https://pl.wikipedia.org/wiki?curid=982727" title="Hrabstwo Henry (Illinois)">
Hrabstwo Henry (Illinois)

Hrabstwo Henry – hrabstwo w USA, w stanie Illinois, według spisu z 2000 roku liczba ludności wynosiła 51 020. Siedzibą hrabstwa jest Cambridge.
Hrabstwo jest jednym z czterech obok Davenport-Moline-Rock Island hrabstw tworzących jeden obszar metropolitalny USA.
Geografia.
Według spisu hrabstwo zajmuje powierzchnię 2138 km², z czego 2132 km² stanowią lądy, a 6 km² (0,29%) stanowią wody. Jest to 29 pod względem wielkości hrabstwo stanu Illinois
Teren hrabstwa jest płaski, leżący na wysokości od 650 stóp n.p.m. na północno zachodzie hrabstwa do 850 na południowym wschodzie. Ziemia w hrabstwie jest w 86,7% użytkowana rolniczo.
Historia.
Hrabstwo Henry powstało w 1826 z ziem należących do Hrabstwa Fulton. Swoją nazwę obrała na cześć Patrica Henry, uczestnika wojny o niepodległość Stanów Zjednoczonych, który odznaczał się tworzeniem własnych praw. Jemu przypisuje się slogan "daj mi wolność lub daj mi śmierć"
Demografia.
Według spisu z 2000 roku hrabstwo zamieszkuje 51 020 osób, które tworzą 20 056 gospodarstw domowych oraz 14 299 rodzin. Gęstość zaludnienia wynosi 24 osób/km2. Na terenie hrabstwa jest 21 270 budynków mieszkalnych o częstości występowania wynoszącej 10 budynków/km2. Hrabstwo zamieszkuje 96,19% ludności białej, 1,14% ludności czarnej, 0,10% rdzennych mieszkańców Ameryki, 0,25% Azjatów, 0,01% mieszkańców Pacyfiku, 1,31% ludności innej rasy oraz 0,99% ludności wywodzącej się z dwóch lub więcej ras, 2,88% ludności to Hiszpanie, Latynosi lub inni.
W hrabstwie znajduje się 20 056 gospodarstw domowych, w których 31,80% stanowią dzieci poniżej 18 roku życia mieszkający z rodzicami, 60,00% małżeństwa mieszkające wspólnie, 8,00% stanowią samotne matki oraz 28,70% to osoby nie posiadające rodziny. 25,10% wszystkich gospodarstw domowych składa się z jednej osoby oraz 13,20% żyje samotnie i ma powyżej 65 roku życia. Średnia wielkość gospodarstwa domowego wynosi 2,51 osoby, a rodziny wynosi 3,00 osoby.
Przedział wiekowy populacji hrabstwa kształtuje się następująco: 25,30% osób poniżej 18 roku życia, 7,70% pomiędzy 18 a 24 rokiem życia, 26,40% pomiędzy 25 a 44 rokiem życia, 24,30% pomiędzy 45 a 64 rokiem życia oraz 16,30% osób powyżej 65 roku życia. Średni wiek populacji wynosi 39 lat. Na każde 100 kobiet przypada 96,10 mężczyzn. Na każde 100 kobiet powyżej 18 roku życia przypada 92,50 mężczyzn.
Średni dochód dla gospodarstwa domowego wynosi 39 854 USD, a średni dochód dla rodziny wynosi 48 413 dolarów. Mężczyźni osiągają średni dochód w wysokości 34 436 dolarów, a kobiety 21 757 dolarów. Średni dochód na osobę w hrabstwie wynosi 18 716 dolarów. Około 5,60% rodzin oraz 8,00% ludności żyje poniżej minimum socjalnego, z tego 10,50% poniżej 18 roku życia oraz 6,60% powyżej 65 roku życia.

</doc>
<doc id="982729" url="https://pl.wikipedia.org/wiki?curid=982729" title="Pełnomocnik Federalny do spraw Materiałów Państwowej Służby Bezpieczeństwa NRD">
Pełnomocnik Federalny do spraw Materiałów Państwowej Służby Bezpieczeństwa NRD

Pełnomocnik Federalny do spraw Materiałów Państwowej Służby Bezpieczeństwa NRD (tzw. "Urząd Gaucka", niem. "Bundesbeauftragte für die Unterlagen des Staatssicherheitsdienstes der ehemaligen Deutschen Demokratischen Republik", "BStU") – niemiecki urząd federalny powołany w 1990 r.
Pierwszym Pełnomocnikiem został Joachim Gauck. Instytucja dysponuje kartoteką ok. 6 mln osób, zatrudnia 3100 pracowników, posiada 185 km bieżących dokumentów pochodzących z archiwów Ministerstwa Spraw Wewnętrznych NRD, ponad milion kaset wideo oraz 200 tys. taśm dźwiękowych.
Głównym jej zadaniem jest udostępnianie akt poszkodowanym. Pierwsi obywatele uzyskali możliwość wglądu do swoich teczek w styczniu 1992. Z możliwości tej skorzystało dotychczas ponad dwa mln osób (2007). Co roku 100 tys. osób zgłasza się o dostęp do akt instytutu. Urząd prowadzi ponadto działalność naukową i edukacyjną oraz sprawdza, czy w archiwach znajdują się informacje wskazujące na współpracę ze Stasi. Czyni to na zlecenie instytucji publicznych, jak i prywatnych.
W Niemczech obowiązkowej lustracji podlegają pracownicy instytucji publicznych i kandydaci na te stanowiska.
Od 2005 r. Instytut Pamięci Narodowej i niemiecki urząd związane są układem o współpracy. Są to dwie największe instytucje tego typu w Europie.

</doc>
<doc id="982733" url="https://pl.wikipedia.org/wiki?curid=982733" title="Lamborghini Genesis">
Lamborghini Genesis

Lamborghini Genesis – samochód marki Lamborghini, po raz pierwszy zaprezentowany 21 kwietnia 1988 na turyńskim pokazie motoryzacyjnym. 
Został zaprojektowany przez firmę Bertone. Konstrukcja samochodu zajęła ok. 30 tys. godzin. Głównym projektantem został Mark Deschamps, który stworzył samochód przypominający sportowego minivana. Jednostka napędzająca samochód została zaczerpnięta z innego modelu Lamborghini, a mianowicie z Lamborghini Countach Quattrovalvole. Osiągała moc dochodzącą do 455 KM, przy 7 tys. obrotów. W Genesis zamontowana została trójstopniowa, automatyczna skrzynia biegów. Auto zostało przystosowane do przewozu 5 osób. Nigdy nie trafiło do masowej produkcji, powstał tylko jeden, prototypowy egzemplarz.

</doc>
<doc id="982734" url="https://pl.wikipedia.org/wiki?curid=982734" title="Anna Langfus">
Anna Langfus

Anna Langfus z domu Szternfinkiel (ur. 2 stycznia 1920 w Lublinie, zm. 12 maja 1966 w Paryżu) – francuska pisarka, z pochodzenia polska Żydówka, laureatka Nagrody Goncourtów w 1962 roku.
Biografia.
Absolwentka Gimnazjum im. Unii Lubelskiej w Lublinie (matura 1937), debiutowała jeszcze w czasach szkolnych na łamach pisma „Filomata”.
Jej rodzice zginęli podczas II wojny światowej w getcie warszawskim. W czasie wojny zginął również jej mąż. 
Po zakończeniu wojny, w 1946 roku wyjechała do Francji, gdzie pracowała w sierocińcu, a potem jako nauczycielka matematyki. Wyszła ponownie za mąż i urodziła córkę, Marię. Langfus uczestniczyła w życiu wspólnoty żydowskiej we Francji, pojechała do Izraela wraz z grupą, do której należała, "Judaïsme français".
W 1956 wystawiony został pierwszy spektakl jej autorstwa napisany po francusku, "Les Lépreux" ("Trędowaci"), gdzie opisuje aresztowania Żydów polskich w 1941 roku. Okazał się on zbyt okrutny dla publiczności. Langfus skupiła się zatem na prozie i wydała w 1960 roku powieść autobiograficzną "Le sel et le soufre" ("Sól i siarka"), jedno z pierwszych tego rodzaju dzieł poruszających temat Zagłady. Jej druga powieść, "Les bagages de sable" ("Bagaże z piasku"), otrzymała nagrodę Goncourtów w 1962. Jednym z motywów jej twórczości było powracające pytanie dotyczącego tego, co można powiedzieć na temat Auschwitz i jak to robić.
"Les bagages de sable" stało się po jej śmierci nazwą francuskiej trupy teatralnej, która przez swoje spektakle stara się zachować pamięć o Zagładzie.
3 stycznia 2008 roku z inicjatywy Ośrodka Brama Grodzka – Teatr NN na ścianie kamienicy przy ulicy Lubartowskiej 24 w Lublinie została odsłonięta tablica poświęcona Annie Langfus o treści:
Dedykowano jej drugi odcinek "Erraty do biografii", serialu o polskich literatach aktywnych po II wojnie światowej.

</doc>
<doc id="982735" url="https://pl.wikipedia.org/wiki?curid=982735" title="Las Kartuski">
Las Kartuski

Las Kartuski (kaszb. "Kartësczi Las") - zwarty kompleks leśny w województwie pomorskim, położony na południowy wschód od Kartuz na obszarze Pojezierza Kaszubskiego w obrębie nadleśnictwa „Kartuzy”. Południową krawędzią obszaru leśnego przepływa rzeka Radunia. Kompleks leśny znajduje się całkowicie na obszarze Kaszubskiego Parku Krajobrazowego i częściowo w „Kartuskim Obszarze Chronionego Krajobrazu”. Obejmuje swoim zasięgiem również rezerwaty przyrody „Stare Modrzewie” i „Zamkowa Góra”. 

</doc>
<doc id="982739" url="https://pl.wikipedia.org/wiki?curid=982739" title="Związek Związków Zawodowych">
Związek Związków Zawodowych

Związek Związków Zawodowych, ZZZ – powstał 25 maja 1931 w wyniku konsolidacji prosanacyjnych związków zawodowych: syndykalistycznej Generalnej Federacji Pracy, solidarystycznej Konfederacji Gospodarczych Związków Zawodowych, części sanacyjno-socjalistycznego Centralnego Zrzeszenia Klasowych Związków Zawodowych i nacjonalistycznych Polskich Związków Zawodowych „Praca” z Poznańskiego i Pomorza. Był jedną z trzech największych centrali związkowych w kraju (169 tysięcy członków w 1934 roku). ZZZ wydawał czasopisma: „Front Robotniczy”, „Front Pracownika Umysłowego”, „Front Górniczy Śląska i Zagłębia”, „Wiadomości Robotnicze”, „Głos Ludu” oraz dziennik „Głos Powszechny”. Przy ZZZ działał Robotniczy Instytut Oświaty i Kultury imienia S. Żeromskiego.
Główni działacze ZZZ: Jędrzej Moraczewski (prezes), Jerzy Szurig (sekretarz generalny), Stefan Kapuściński (działacz z Górnego Śląska), Kazimierz Zakrzewski (sekretarz Okręgu Lwowskiego). Większość działaczy ZZZ związana była z lewicowo-sanacyjnym Związkiem Naprawy Rzeczypospolitej. W ZZZ działali też anarchiści: Tomasz Pilarski (Sosnowiec, od 1939 w Wydziale Centralnym ZZZ), Władysław Głuchowski (Częstochowa) i Wiesław Protschke (Lwów). Nie jest do końca jasne czy działalność anarchistyczna w ramach ZZZ odbywała się jawnie czy też w konspiracji przed kierownictwem.
Początkowo ZZZ udzielał poparcia obozowi rządzącemu i w zamian korzystał z poparcia administracji państwowej. Miał charakter reformistyczny, nie protestował przeciw sanacyjnemu autorytaryzmowi ani kapitalizmowi. Uchwalony na I Kongresie ZZZ program postulował zwiększenia roli państwa w gospodarce oraz zjednoczenie klasy robotniczej w niezależnych od partii związkach zawodowych. Negowano walkę klas, konflikty społeczne rozstrzygać miał arbitraż państwa.
W okresie Wielkiego Kryzysu w ZZZ narastał konflikt między solidarystyczną grupą Tomaszkiewicza i Malinowskiego a syndykalistami (Jędrzej Moraczewski, J. Szurig, B. Gawlik, G. Zieliński, S. Kapuściński, Stefan Szwedowski). Podczas II Kongresu ZZZ w 1934 pod wpływem syndykalistów doszło do radykalizacji programu. Choć nadal podkreślał ponadklasowy charakter państwa i postulował ewolucyjne przemiany to uznał już walkę klas i proklamował hasło „przejęcia na własność społeczną warsztatów pracy”. W 1935 ZZZ zawarł „pakt o nieagresji” z socjalistyczną centralą związkową. Od 1936 m.in. pod wpływem kontaktów z anarchistami zaznaczyła się coraz większa zmiana kursu w stronę syndykalizmu. „Deklaracja ideowa” uchwalona na III Kongresie Związku w 1937 roku głosiła walkę klas, domagała się nacjonalizacji i komunalizacji wielkich zakładów, banków i handlu zagranicznego, postulowała „demokrację ludową” (łączącą silną władzę wykonawczą z prawami obywatelskimi i udziałem mas ludowych w rządzeniu). Kongres uchwalił też rezolucję solidaryzującą się z hiszpańską centralę anarchosyndykalistyczną CNT i odmówił przystąpienia do Obozu Zjednoczenia Narodowego.
Od tego czasu związek poddawany był stałym represjom policyjnym i sądowym (interwencje cenzury, aresztowania, procesy za udział w manifestacjach i antypaństwowe wypowiedzi publiczne). W 1937 policja siłą zajęła lokale ZZZ na Śląsku, żeby przekazać je prorządowej grupie rozłamowej. Solidaryści z ZZZ doprowadzili do rozłamu, w wyniku którego większość członków przeszła do prorządowego Zjednoczenia Polskich Związków Zawodowych (liczebność ZZZ spadła do 35.000 członków).
13-14 marca 1938 odbył się IV Kongres ZZZ, który przyjął nową Deklarację Ideową, wykładnię polskiego syndykalizmu. Program związku postulował teraz bezklasowe społeczeństwo wytwórców, społeczny zarząd nad zakładami pracy, bezpartyjne związki zawodowe i strajk generalny jako metodę urzeczywistnienia celów związku. Zarazem podkreślał swój patriotyzm głosząc troskę o los narodu i państwa, „budowanie nowego ustroju na podłożu polskim”, zachowanie niezależności od Międzynarodówek.
W trakcie II wojny światowej członkowie ZZZ współtworzyli m.in. Związek Syndykalistów Polskich.

</doc>
<doc id="982740" url="https://pl.wikipedia.org/wiki?curid=982740" title="Czechy (Świecino)">
Czechy (Świecino)

Czechy (kaszb. "Czechi" lub też "Czechë", niem. "Czechau") – kolonia wsi Świecino w Polsce, położona w województwie pomorskim, w powiecie puckim, w gminie Krokowa.
Kolonia położona jest na północnym skraju Puszczy Darżlubskiej.
W latach 1975–1998 kolonia administracyjnie należała do województwa gdańskiego.
1 km na północny wschód od Czech znajdują się dwa głazy narzutowe: Boża Stopka i Diabelski Kamień, który w 1930 roku oddzielał Połchówko od Czech.

</doc>
<doc id="982741" url="https://pl.wikipedia.org/wiki?curid=982741" title="Puchar Europy Mistrzów Klubowych (1958/1959)">
Puchar Europy Mistrzów Klubowych (1958/1959)

W sezonie 1958/1959 rozegrano czwartą edycję Pucharu Europy Mistrzów Klubowych (ang. "European Champion Clubs' Cup"), którego kontynuacją jest dzisiejsza Liga Mistrzów UEFA. W turnieju wystąpiło dwadzieścia osiem drużyn. Mecz finałowy rozegrany 3 czerwca 1959 na Neckarstadionie zakończył się zwycięstwem Realu Madryt nad Stade de Reims 2:0.
Runda wstępna.
1 Olympiakos zrezygnował z udziału z powodów politycznych.
2 Schalke 04 wygrało z KB 3:1 w trzecim decydującym o awansie do 1. rundy meczu.
3 Początkowo Manchester United otrzymał przez UEFA zaproszenie do udziału w Pucharze Europy z powodu katastrofy lotniczej w Monachium. Jednak ostatecznie Federacja Angielska zgodziła się jedynie na udział mistrza kraju w rozgrywkach.
4 IFK Göteborg wygrał z Jeunesse Esch 5:1 w trzecim decydującym o awansie do 1. rundy meczu.
5 Wismut Karl Marx Stadt wygrał z Petrolulem Ploieşti 4:0 w trzecim decydującym o awansie do 1. rundy meczu.
1/4 finału.
1 Young Boys wygrało z Wismut Karl Marx Stadt 2:1 w decydującym o awansie do półfinału meczu.
1/2 finału.
1 Real Madryt wygrał z Atlético Madryt 2:1 w decydującym o awansie do finału meczu.

</doc>
<doc id="982742" url="https://pl.wikipedia.org/wiki?curid=982742" title="Heart of Midlothian Football Club">
Heart of Midlothian Football Club



</doc>
<doc id="982743" url="https://pl.wikipedia.org/wiki?curid=982743" title="Nogometni Klub Dinamo Zagreb">
Nogometni Klub Dinamo Zagreb



</doc>
<doc id="982744" url="https://pl.wikipedia.org/wiki?curid=982744" title="Kolonia Chwaszczyno">
Kolonia Chwaszczyno

Kolonia Chwaszczyno – osiedle w południowo-zachodniej Gdyni, na obszarze dzielnicy Dąbrowa, graniczące z wsią Chwaszczyno na obszarze gminy Żukowo.
Położone jest w pasie Wzgórz Chwaszczyńskich. Prowadzi tędy turystyczny szlak Wzgórzami Trójmiasta.
Osiedle zostało włączone w obszar Gdyni 1 stycznia 1973.
W latach 90. XX wieku była miejscem największej giełdy samochodowej Trójmiasta.

</doc>
<doc id="982746" url="https://pl.wikipedia.org/wiki?curid=982746" title="Campeonato Rondoniense">
Campeonato Rondoniense

Campeonato Rondoniense – ligowe mistrzostwa brazylijskiego stanu Rondônia. W latach 1945-1990 mistrzostwa stanu były rozgrywkami amatorskimi. Liga zawodowa wystartowała dopiero w 1991 roku.
Format.
Pierwsza liga
Klub, który zajął ostatnie miejsce w pierwszym etapie spada do drugiej ligi.
Jak w przypadku innych brazylijskich rozgrywek format często ulega zmianie.
Kluby.
Pierwsza liga
Druga liga

</doc>
<doc id="982748" url="https://pl.wikipedia.org/wiki?curid=982748" title="Szumy semantyczne">
Szumy semantyczne

Szum semantyczny – zakłócenie procesu komunikacji, polegające na niewłaściwym doborze formy wypowiedzi, utrudniającej jego właściwe zrozumienie. Szum ten to rodzaj przeszkody w przepływie wiadomości, wynikły z dysonansu znaczeniowego, który zazwyczaj jest spowodowany społecznymi lub kulturowymi różnicami między kodującym a dekodującym, np. żargonu.

</doc>
<doc id="982749" url="https://pl.wikipedia.org/wiki?curid=982749" title="Laszlo Sillai">
Laszlo Sillai



</doc>
<doc id="982750" url="https://pl.wikipedia.org/wiki?curid=982750" title="Drill and bass">
Drill and bass

Drill and bass (także "drill'n'bass") – gatunek muzyki elektronicznej, który wyłonił się w drugiej połowie lat 90.
Terminem tym określa się zwykle szybszą wersję stylu IDM, która odziedziczyła po nim skomplikowaną i często nienaturalnie brzmiącą linię perkusyjną i eksperymentalny charakter, jednak tempem i linią basową przypominającą styl Drum and bass, stąd też jego nazwa.
Kluczowi dla gatunku artyści to Aphex Twin, Squarepusher oraz Datach`i. Dziś nazwa drill'n'bass jest rzadko stosowana, utwory producentów tworzących podobną muzykę często są kategoryzowane jako IDM lub breakcore.

</doc>
<doc id="982751" url="https://pl.wikipedia.org/wiki?curid=982751" title="Widżajanagar">
Widżajanagar



</doc>
<doc id="982752" url="https://pl.wikipedia.org/wiki?curid=982752" title="Bitwa na wzgórzu Majuba">
Bitwa na wzgórzu Majuba

Bitwa na wzgórzu Majuba – starcie zbrojne, które miało miejsce 27 lutego 1881 roku pomiędzy Brytyjczykami a Burami w trakcie trwania I wojny burskiej, zakończone ciężką klęską armii brytyjskiej.
Przebieg bitwy.
Oddział 550 Brytyjczyków dowodzonych przez George Colleya zamierzał zdobyć ponad 200-metrowy szczyt Majuba Hill w celach obserwacji obozu Burów, których w obozie pod szczytem było około 1200.
Historycy nie rozstrzygnęli do dzisiaj, czy wpływ na decyzję o zajęciu wzgórza miały osobiste uwarunkowania związane z gen. Colleyem. Dowódca ten w walce z Burami poniósł 2 klęski, przez co rząd brytyjski zadecydował o odebraniu mu dowództwa (miał zachować cywilne stanowisko gubernatora Kraju Przylądkowego); możliwe zatem jest, że dążył on do odniesienia przed przybyciem następcy choćby symbolicznego sukcesu.
Wzgórze zostało zajęte w nocy. Rano okazało się, że obsadzono tylko część wzgórza, ponieważ w ciemnościach Brytyjczycy pomylili grań biegnącą przez środek wzgórza z północnym zboczem. Po stwierdzeniu pomyłki dowódca Brytyjczyków nie zdecydował się na przesunięcie całości wojska, tylko posłał mniejszą część żołnierzy do obsadzenia zbocza. Okazało się, że byli oni zbyt nieliczni, aby wystarczająco obsadzić pozycje (dominujący nad zboczem pagórek mogło obsadzić zaledwie kilku żołnierzy). Jeden z oficerów brytyjskich w tej sytuacji udał się do generała Colleya, aby ten posłał większe siły, ale nie został przyjęty (otrzymał tylko symboliczne posiłki w sile 5 żołnierzy). Większość żołnierzy brytyjskich zajęła się wypoczynkiem po nocnym marszu na wzgórze, spożywaniem posiłków itp.
Widząc ze szczytu cały obóz Burów Colley pozwolił, aby jego żołnierze krzyczeli i machali do nich. Ten kardynalny błąd spowodował utratę elementu zaskoczenia. 
Burowie natychmiast ruszyli w stronę góry prowadząc w trakcie natarcia celny ostrzał, pomimo znacznej odległości (na początku śmiertelnie ranny został jeden z brytyjskich dowódców) — zastosowali oni taktykę polegającą na tym, że starsi i chorzy ostrzeliwali Brytyjczyków, aby ci nie mogli obserwować zboczy, podczas gdy oddział szturmowy (180–200 osób) podkradał się do brytyjskich pozycji. 
Dzięki temu Burowie podeszli pod północny brzeg wzgórza, zajęli błyskawicznie dominujący pagórek i zaczęli zeń ostrzeliwać żołnierzy brytyjskich broniących zbocza. Celnie ostrzeliwani Brytyjczycy szybko wycofali się do reszty żołnierzy przy kamiennej grani na środku wzgórza. Burski oddział szturmowy zajął połowę wzgórza i zaczął ostrzeliwać Brytyjczyków przy grani.
Wtedy Colley nakazał na wpół ubranym i rozbudzonym żołnierzom sformować linię obronną wzdłuż grani. Celny ostrzał burski powodował coraz większe straty wśród Brytyjczyków, a propozycja ataku na bagnety zgłoszona przez jednego z młodszych oficerów brytyjskich nie została przyjęta; historycy przyjmują, że atak taki mógł wyprzeć Burów ze wzgórza, ponieważ byli oni blisko (Brytyjczycy mogli przy akceptowalnych stratach zdążyć dobiec), a poza tym Burowie nie podejmowali walki wręcz, a tylko przy takich atakach Brytyjczyków wycofywali się.
Celny ostrzał burski spowodował, że część żołnierzy brytyjskich nie wytrzymała i zaczęła uciekać ze wzgórza pociągając za sobą innych. Generał Colley bezskutecznie próbował opanować panikę, a następnie zginął od burskiego strzału. Nie wiadomo, kto był strzelcem — czasami pojawiają się sugestie, że był to najmłodszy z Burów (12-letni chłopiec) lub jeden z ich dowódców.
Anglicy stracili 92 zabitych, 134 rannych i 59 wziętych do niewoli. Straty Burów były znacznie mniejsze – zginęła tylko jedna osoba a pięć odniosło rany (jeden z rannych zmarł później).
Konsekwencje.
Burowie dowiedli, że pomimo tego, że nie są profesjonalną armią, to znajomością terenu oraz wyszkoleniem i motywacją mogą pokonać najpotężniejszą armię ówczesnego świata.

</doc>
<doc id="982753" url="https://pl.wikipedia.org/wiki?curid=982753" title="Drill'n'bass">
Drill'n'bass



</doc>
<doc id="982754" url="https://pl.wikipedia.org/wiki?curid=982754" title="Drill’n’bass">
Drill’n’bass



</doc>
<doc id="982755" url="https://pl.wikipedia.org/wiki?curid=982755" title="Dharmaraksza">
Dharmaraksza

Dharmaraksza (ur. 231, zm. 316, 313 lub 308) (""; ; , "Ch'uk Pŏpho"; , "Jiku Hōgo"; ; pol. (Indyjski) Obrońca Dharmy; także ) – tłumacz i propagator buddyzmu w Chinach.
Życiorys.
Pochodził z Dunhuangu i był z pochodzenia Tocharem. W wieku 8 lat przyjął nazwisko swojego nauczyciela Zhu Gaozuo (竺高座). Jako młody człowiek wędrował po krajach Azji Środkowej i uczył się tamtejszych języków.
W 266 roku przybył do Luoyangu, będącego wówczas stolicą dynastii Jin. Lata jego aktywności obejmują okres pomiędzy 266 a 308 rokiem. Znał 36 języków. Wydał 150 tłumaczeń; do dziś zachowało się ich 93. Dokonywał ich w takich klasztorach jak Baima i Tianshui. Działał w Chang’anie, Luoyangu i Dunhuangu.
Dokonał najwcześniejszego istniejącego tłumaczenia Sutry Lotosu w 286 r., które poprawił w 290 r. W 286 r. przetłumaczył Pañcavimśati (Guangcanjing), potem Saddharmapundarikę (Zhengfahuajing) i inne teksty jak Bhadrakalpa, Viśeacintā-brahma-paripricchā, Vasudhara sūtra, Avaivartikacarya sūtra, Yogācārabhūmi (Xiuxing daodijing) Sangharakszy.
Jego translatorska i misjonarska działalność nawróciła wielu Chińczyków na buddyzm i uczyniła z Chang’anu najważniejszy ośrodek buddyzmu w Chinach.
Jeden z jego uczniów Fucheng założył w 280 roku klasztor buddyjski w Dunhuangu.
Tłumaczenia.
Teksty znajdujące się w kanonie buddyjskim. T – numer katalogowy tekstu w "Taishō Shinshū Daizōkyō", Tokio 1924-1934; K – numer katalogowy tekstu w "The Korean Buddhist Canon: a Descriptive Catalogue", pod red. Lewisa R. Lancastera, Berkeley 1979.
Sanskryt; j. chiński; j. koreański; j. tybetański

</doc>
<doc id="982756" url="https://pl.wikipedia.org/wiki?curid=982756" title="Lincoln Barret">
Lincoln Barret



</doc>
<doc id="982758" url="https://pl.wikipedia.org/wiki?curid=982758" title="Richard David James">
Richard David James



</doc>
<doc id="982759" url="https://pl.wikipedia.org/wiki?curid=982759" title="Lynne Randell">
Lynne Randell

Lynne Randell (ur. 1950 w Liverpoolu, zm. 8 czerwca 2007 w Melbourne) – australijska piosenkarka popowa. W wieku 17 lat wylansowała przebój "Ciao Baby", który w 1967 trafił na szczyty australijskich list przebojów (1967 w muzyce). Rok wcześniej jej przebojami były utwory "Heart" and "Goin' Out of My Head".
Podczas swojej kariery występowała między innymi w Stanach Zjednoczonych u boku takich gwiazd jak Jimi Hendrix, Tina Turner, oraz The Monkees.
Przez ostatnie cztery lata życia zmagała się z ciężką chorobą układu nerwowego. 

</doc>
<doc id="982760" url="https://pl.wikipedia.org/wiki?curid=982760" title="Hrabstwo Iroquois">
Hrabstwo Iroquois

Hrabstwo Iroquois – hrabstwo w USA, w stanie Illinois, według spisu z 2000 roku liczba ludności wynosiła 31 334. Siedzibą hrabstwa jest Watseka.
Geografia.
Według spisu hrabstwo zajmuje powierzchnię 2 896 km2, z czego 2 892 km2 stanowią lądy, a 4 km2 (0,14%) stanowią wody. Pod względem obszaru zajmuje trzecie miejsce w stanie 
Historia.
Hrabstwo Iroquois zostało utworzone w 1833 roku z terenów należących do hrabstwa Vermilion. Swoją nazwę przybrało od indiańskiej konfederacji północnoamerykańskich plemion Irokezów i jest jedynym hrabstwem w Stanach Zjednoczonych Ameryki, którego nazwa wywodzi się od rdzennych mieszkańców Ameryki.
Zanim granice hrabstwa zostały uformowane w dzisiejszej postaci, ziemie przechodziły różne polityczne ewolucje. 
Po przywilejach w statusie z 1609 roku i późniejszym poparciu przez generała George'a Rogera Clarka, Wirginia wniosła żądanie do wszystkiego terenów położonych na północ i na zachód od rzeki Ohio i stworzyła hrabstwo Illinois. W roku 1784, Wirginia zrezygnowała ze swych żądań do terenów. Ten ogromny teren stał się znany jako Teren Północnego Zachodu. Kiedy stan Illinois był nadal częścią Terenu Północnego Zachodu, w roku 1790, powstało nie oficjalnie hrabstwo Iroquois jako część hrabstwa Knox. Stan taki trwał do 3 lutego 1801, kiedy to ziemie Iroquois stały się częścią hrabstwa St. Clair, należąc do terytorium stanu Indiana. Terytorium stanu Illinois zostało utworzone na mocy aktu kongresu 3 lutego 1809 roku. Mimo to aż do 14 września 1812 roku tereny Iroquois były częścią St. Clair. Po tej dacie, ziemie zostały przydzielone Hrabstwu Edwards a w roku 1816 hrabstwu Crawford. W 1818 roku stan Illinois został przyjęty do Unii. W tym czasie miał 15 hrabstw. Pomiędzy rokiem 1818 a 1833 ziemie Iroquois należały zmiennie do hrabstw Clark, Edgar i Vermilion. 26 lutego 1833 roku utworzono oficjalnie hrabstwo Iroquois
Obecne granice hrabstwa zostały ostatecznie utworzone w 1853 roku kiedy to z wydzielonych terenów hrabstwa Iroquois i Will utworzono hrabstwo Kankakee. 
Pierwszą siedzibą władz lokalnych od 1835 było miasto Montgomery, jednakże z powodu nie zadowolenia z lokalizacji siedziby w 1839 roku siedzibę przeniesiono do Middleport. 
Pierwszym lokalnym budynkiem było więzienie. W 1843 roku rozpoczęto budowę budynku sądu a w 1847 oddano do użytku. 
Ważniejszymi postaciami w historii hrabstwa pochodzenia z plemienia Irokezów byli: 
Demografia.
Według spisu z 2000 roku hrabstwo zamieszkuje 31 334 osób, które tworzą 12 220 gospodarstw domowych oraz 8 712 rodzin. Gęstość zaludnienia wynosi 11 osób/km2. Na terenie hrabstwa jest 13 362 budynków mieszkalnych o częstości występowania wynoszącej 5 budynków/km2. Hrabstwo zamieszkuje 95,93% ludności białej, 0,71% ludności czarnej, 0,17% rdzennych mieszkańców Ameryki, 0,30% Azjatów, 0,02% mieszkańców Pacyfiku, 2,07% ludności innej rasy oraz 0,79% ludności wywodzącej się z dwóch lub więcej ras, 3,88% ludności to Hiszpanie, Latynosi lub inni.
W hrabstwie znajduje się 12 220 gospodarstw domowych, w których 31,30% stanowią dzieci poniżej 18 roku życia mieszkający z rodzicami, 59,20% małżeństwa mieszkające wspólnie, 8,50% stanowią samotne matki oraz 28,70% to osoby nie posiadające rodziny. 25,20% wszystkich gospodarstw domowych składa się z jednej osoby oraz 13,40% żyje samotnie i ma powyżej 65 roku życia. Średnia wielkość gospodarstwa domowego wynosi 2,51 osoby, a rodziny wynosi 2,99 osoby.
Przedział wiekowy populacji hrabstwa kształtuje się następująco: 25,40% osób poniżej 18 roku życia, 7,10% pomiędzy 18 a 24 rokiem życia, 25,70% pomiędzy 25 a 44 rokiem życia, 23,60% pomiędzy 45 a 64 rokiem życia oraz 18,10% osób powyżej 65 roku życia. Średni wiek populacji wynosi 40 lat. Na każde 100 kobiet przypada 96,10 mężczyzn. Na każde 100 kobiet powyżej 18 roku życia przypada 91,80 mężczyzn.
Średni dochód dla gospodarstwa domowego wynosi 38 071 USD, a średni dochód dla rodziny wynosi 45 417 dolarów. Mężczyźni osiągają średni dochód w wysokości 31 799 dolarów, a kobiety 20 936 dolarów. Średni dochód na osobę w hrabstwie wynosi 18 435 dolarów. Około 6,80% rodzin oraz 8,70% ludności żyje poniżej minimum socjalnego, z tego 11,80% poniżej 18 roku życia oraz 6,70% powyżej 65 roku życia.

</doc>
<doc id="982761" url="https://pl.wikipedia.org/wiki?curid=982761" title="Praca magisterska">
Praca magisterska



</doc>
<doc id="982762" url="https://pl.wikipedia.org/wiki?curid=982762" title="Praca dyplomowa">
Praca dyplomowa

Praca dyplomowa – dzieło, np. pisemna praca, której napisanie i przedstawienie na egzaminie dyplomowym (np. egzamin licencjacki, magisterski) oraz wcześniejsze poddanie procedurze recenzji, jest konieczne do zdobycia przez ucznia, studenta, słuchacza lub doktoranta dyplomu ukończenia szkoły bądź uczelni, a zarazem tytułu zawodowego lub stopnia naukowego. Typowa praca dyplomowa ma formę pisemnego opracowania, liczącego od kilkunastu do kilkuset stron (zazwyczaj kilkadziesiąt) i jest sprawozdaniem z przeprowadzonych przez jej autora działań. Może ona mieć charakter czysto teoretyczny lub może zawierać opis wykonanych eksperymentów czy obserwacji z natury. Na kierunkach artystycznych i inżynierskich praca dyplomowa może mieć charakter projektu.
Formę redakcyjną prac dyplomowych w mniejszym lub większym stopniu precyzują lokalne przepisy poszczególnych szkół lub uczelni. Prace dyplomowe mają zwykle dość sformalizowaną strukturę. Składają się z wprowadzenia w temat, sformułowania celu, opisu sposobu realizacji celu oraz zakończenia. Kryteria oceny prac dyplomowych zwykle obejmują takie aspekty jak: doniosłość i ważność celu pracy, poprawność jego realizacji, trafność wniosków i spostrzeżeń, dobór i sposób wykorzystania jednostek piśmiennictwa, poprawność redakcji maszynopisu pracy.
Rodzaje prac dyplomowych.
Można wyróżnić następujące rodzaje prac dyplomowych:
Prace dyplomowe realizowane na koniec studiów pierwszego lub drugiego stopnia pisane są pod kontrolą i z pomocą promotora (na niektórych uczelniach, np. na UJ, formalnie nazywanego „opiekunem pracy”). Praca doktorska jest wykonywana pod kierunkiem promotora lub pod kierunkiem zespołu składającego się z promotora i promotora pomocniczego. Rozprawa habilitacyjna jest dziełem samodzielnym.
Prace dyplomowe licencjackie, inżynierskie i magisterskie.
Charakterystyczne cechy prac dyplomowych wykonywanych na koniec studiów pierwszego i drugiego stopnia oraz jednolitych magisterskich zestawiono w tabeli
Obrona pracy dyplomowej poprzedzona jest zazwyczaj wystawieniem jej recenzji przez recenzenta. Sama obrona pracy to zazwyczaj egzamin ustny zakresem obejmujący materiał zawarty w pracy lub poznany podczas nauki (patrz rigorosum).
W Polsce istnieje rozbudowany czarny rynek prac naukowych pisanych na zamówienie, w tym przez pracowników uczelni.

</doc>
<doc id="982763" url="https://pl.wikipedia.org/wiki?curid=982763" title="Breakcore">
Breakcore

Breakcore – gatunek muzyki elektronicznej posiadający elementy takich stylów jak hardcore, jungle czy industrial, a sample są przetwarzane podobną techniką co w glitch i IDM. Muzyka ta zwykle posiada bardzo wysokie tempo i skomplikowaną, nienaturalnie brzmiącą ścieżkę perkusyjną, stanowiącą podstawę utworu.
Raggacore.
Raggacore - podgatunek breakcore, wywodzący się ze stylu ragga jungle łączący cechy obu gatunków. Charakterystyczne dla niego są dancehallowe wokale i ścieżka perkusyjna typowa dla gatunku breakcore, jednak z licznymi elementami ragga jungle, jak częstym użyciem amen break i charakterystycznym basem.

</doc>
<doc id="982764" url="https://pl.wikipedia.org/wiki?curid=982764" title="Park stanowy South Mountain">
Park stanowy South Mountain

Park stanowy South Mountain (ang. "South Mountain State Park") to park stanowy w amerykańskim stanie Maryland. Park ma powierzchnię 8 039 akrów (32,53 km²) i rozciąga się granią masywu góry South Mountain wzdłuż granicy hrabstw Frederick i Washington przez całą szerokość stanu Maryland, od osady Weverton w pobliżu miasta Harpers Ferry przy granicy z Wirginią i Wirginią Zachodnią do granicy z Pensylwanią w pobliżu osady Pen Mar w Pensylwanii. Główną atrakcją parku jest około 65 kilometrów pieszego szlaku Appalachów, wzdłuż którego znajduje się sześć prymitywnych pól kempingowych. Park ma również znaczenie historyczne, ponieważ obejmuje ochroną pole rozegranej w 1862 roku bitwy pod South Mountain.

</doc>
<doc id="982766" url="https://pl.wikipedia.org/wiki?curid=982766" title="Puna (miasto)">
Puna (miasto)



</doc>
<doc id="982768" url="https://pl.wikipedia.org/wiki?curid=982768" title="Hildegard Martha Lächert">
Hildegard Martha Lächert



</doc>
<doc id="982769" url="https://pl.wikipedia.org/wiki?curid=982769" title="Sanktuarium Maryjne w Lublińcu-Lubecku">
Sanktuarium Maryjne w Lublińcu-Lubecku



</doc>
<doc id="982770" url="https://pl.wikipedia.org/wiki?curid=982770" title="Stack Bundles">
Stack Bundles

Stack Bundles, właściwie Rayquon Elliot (ur. 1983, zm. 11 czerwca 2007 w Nowym Jorku) – amerykański raper.
Współpracował między innymi z DJ Clue, Fabolousem i Joe Buddenem. Po podpisaniu kontraktu z Diplomat Records nagrywał jako członek grupy Byrd Gang. Uczestniczył w nagrywaniu albumu rapera Jima Jonesa – "Hustler’s P.O.M.E. (Product of My Environment)", oraz pracach przy płycie okolicznościowej "The Dipset Xmas".
Zmarł 11 czerwca 2007, w szpitalu, po otrzymaniu dwóch strzałów w szyję i głowę, około godziny 5:00 nad ranem, pod swoim domem w nowojorskiej dzielnicy Queens. Muzyk miał 24 lata. Według ustaleń policji raperowi skradziono jedynie łańcuch, który nosił na szyi. W hołdzie zabitemu koledze inny znany amerykański raper – Lupe Fiasco – zamieścił w Internecie otwarty list skierowany do zmarłego.

</doc>
<doc id="982771" url="https://pl.wikipedia.org/wiki?curid=982771" title="Takahe północny">
Takahe północny

Takahe północny (w jęz. maoryskim: "mōho") ("Porphyrio mantelli") – gatunek wymarłego ptaka z rodziny chruścieli (Rallidae), zamieszkujący niegdyś endemicznie Wyspę Północną w Nowej Zelandii. Nazwę gatunkową "mantelli" nadano na cześć angielskiego przyrodnika, który pierwszy trafił na ślad nieznanego ptaka, Waltera Mantella.
Opis.
Takahe północny był nielotem, znanym jedynie ze szczątków kopalnych i z jednego, przypuszczalnego notowania (jeden osobnik miał być wtedy schwytany) z 1894 r. (Williams, 1960; Phillipps, 1959). Jednak nie ma żadnych dowodów tego zdarzenia.
W roku 1847 Walter Mantell, syn znanego paleontologa Gideona Mantella, w trakcie poszukiwań na Wyspie Północnej śladów wymarłego ptaka moa, natrafił w pobliżu miejscowości Waingongoro w regionie Taranaki na niekompletną czaszkę dużego ptaka. Mantell już kilkakrotnie słyszał od tubylców o mieszkańcu terenów podmokłych, nielatającym ptaku "moho", którego mięso uważali oni za przysmak. Według ich relacji ptak ten, na skutek polowań, prawdopodobnie już wyginął. Według innych relacji miejscowi Maorysi często widywali ptaka „o niebieskim upierzeniu, wyglądem przypominającego "Pūkeko"” (Phillipps, 1959). W języku maoryskim "Pūkeko" to modrzyk ciemny ("Porphyrio porphyrio melanotus") – podgatunek modrzyka zwyczajnego ("Porphyrio porphyrio").
Martell przesłał czaszkę ptaka do Londynu, gdzie profesor Richard Owen uznał ją za szczątki nieznanego dotychczas gatunku chruścieli, który na cześć odkrywcy nazwał wówczas "Notornis mantelli".
Szczątki kopalne, które posłużyły Owenowi do opisania gatunku, obecnie znajdują się w Muzeum Historii Naturalnej w Londynie.
Ekologia tego ptaka jest słabo poznana ze względu na brak dokumentacji badawczej na jego temat.
Przyczyny wymarcia.
Zmniejszenie liczebności tego gatunku przypisuje się wkroczeniu lasu na tereny alpejskich łąk (jego naturalnego siedliska) w holocenie (Mills, 1984). Do zmniejszenia populacji i w konsekwencji wymarcia gatunku przyczynili się (poprzez polowania i niszczenie jego środowiska naturalnego pod uprawę ziemi) Maorysi, którzy pojawili się w Nowej Zelandii (najpierw na Wyspie Północnej) między IX a XIII w. n.e. (Beauchamp, Worthy, 1988).
Systematyka.
Systematyka rodzaju "Porphyrio" budzi wiele kontrowersji. Do niedawna takahe północny ("Porphyrio mantelli") (gatunek wymarły) i takahe południowy ("Porphyrio hochstetteri") (gatunek żyjący) uważane były za podgatunki jednego takahe ("Porpyrio mantelli") i nazywano je kolejno: "Porphyrio mantelli mantelli" i "Porphyrio mantelli hochstetteri". Wynika to z dwóch przyczyn. Po pierwsze oba ptaki są nielotami i są do siebie podobne, m.in. w budowie szkieletu i w wyglądzie zewnętrznym. Po drugie jeden z nich występował tylko na Wyspie Północnej, a drugi tylko na Wyspie Południowej w Nowej Zelandii. Dopiero z później odnalezionych szczątków wiadomo, że takahe z Wyspy Południowej zamieszkiwał również Wyspę Północną (Bunin i in., 1997). Na podstawie tych przesłanek uznano, że są to dwa podgatunki jednego gatunku "Porphyrio mantelli". Jako że to właśnie ten gatunek opisano jako pierwszy (w 1848 r. opisał go Richard Owen), drugi – "Porphyrio hochstetteri" – w chwili opisania w 1898 r. Adolf Meyer zaklasyfikował go jako podgatunek pierwszego. Dopiero na podstawie badań S. A. Trewick (1996) udowodnił, że niezdolność do lotu u obu form wyewoluowała z różnych przodków i rozwiązał problem ich systematyki. Mimo tego oba gatunki są dzisiaj często mylone, najczęściej błędnie podaje się "Porphyrio mantelli" jako formę żyjącą (zagrożoną wyginięciem).

</doc>
<doc id="982772" url="https://pl.wikipedia.org/wiki?curid=982772" title="Tianhuang Daowu">
Tianhuang Daowu

Tianhuang Daowu (chiń. 天皇道悟, pinyin "Tiānhuáng Dàowù"; kor. 천황도오 "Ch'ŏnhwang Too"; jap. "Tennō Dōgō"; wiet. "Thiên Hoàng Đạo Ngộ"; ur. 748, zm. 807) – chiński mistrz chan.
Życiorys.
Pochodził z Wuzhou w Zhejiang z rodziny Zhang. W wieku 14 lat postanowił zostać mnichem buddyjskim, a gdy rodzice nie chcieli się na to zgodzić, rozpoczął głodówkę i po pewnym czasie rodzice ustąpili. Został nowicjuszem u Dadego w Mingzhou, a następnie został wyświęcony przez niego na mnicha w wieku 25 lat, w klasztorze Zhulin w Hangzhou w prow. Zhejiang. Prowadził bardzo ascetyczny tryb życia.
Następnie udał się do Yuhang, gdzie praktykował chan u mistrza szkoły niutou Jingshana Daoqina (714–792) przez pięć lat. Po 5 latach otrzymał certyfikat inka. W 776 r. udał się na odosobnienie na górze Damei, gdzie przebywał przez 3 lub 4 lata. Około 780 r. przez dwa lata był uczniem Mazu Daoyi w klasztorze Kaiyuan w Zhongling (obecnie Nanchang) w prow. Jiangxi, który potwierdził jego głęboki wgląd. Od mistrza Mazu przeszedł w 781 r. do mistrza Shitou Xiqiana. Pod jego kierunkiem osiągnął oświecenie i później został jego spadkobiercą Dharmy.
Ostateczny proces doprowadzający go do oświecenia wyglądał następująco.
Po tych słowach mistrza Daowu osiągnął wielkie oświecenie.
Później przebywał na górze Zili w mieście Dangyang w Xingzhou. Garnęło się do niego tylu uczniów, że na sali Dharmy panował niezwykły ścisk. Stał się sławny nawet w stolicy. Na prośbę głównego mnicha na wpół spalonego klasztoru Tianhuang w Chengdong (lub Chengjun) w Xingzhou, został jego opatem, aby go odbudować. Był wspierany przez Peia – wysokiego urzędnika Jianglingu (Jianxi i Hunan).
Czwartego miesiąca 807 r. Daowu zachorował. Polecił mnichom rozgłosić, że niedługo umrze. Pewnego dnia wezwał głównego kucharza klasztoru i powiedział "Czy rozumiesz"? Kucharz odparł "Nie". Mistrz złapał poduszkę i rzucił ją na ziemię. I w tej chwili zmarł.
Jego najwybitniejszym uczniem był Longtan Chongxin. Jego linia przekazu rozwinęła się później w dwie z pięciu szkół chan: fayan i yunmen, jednak sam miał tylko jednego spadkobiercę – Deshana Xuanjiana.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="982774" url="https://pl.wikipedia.org/wiki?curid=982774" title="Dongshan Shouchu">
Dongshan Shouchu

Dongshan Shouchu (chiń. 洞山守初, pinyin "Dòngshān Shǒuchū"; kor. 동산수초 "Tongsan Such’o"; jap. "Tōzan Shusho"; wiet. "Động Sơn Thủ Sơ"; ur. 910, zm. 990) – chiński mistrz chan ze szkoły yunmen.
Życiorys.
Urodził się w Xiangzhou (obecnie Xiangyang w prowincji Hubei), które było jednym z miejsc akademickich studiów nad buddyzmem. Postanowił zostać uczniem mistrza chan Yunmena Wenyana i aby to zrobić, odbył niezwykłą pieszą wędrówkę przez całe Chiny aż do Guangdongu (ponad 2000 km).
Podczas ich pierwszego spotkania mistrz spytał go, skąd przychodzi. Dongshan odparł" Z Chadu". Yunmen zapytał "Gdzie spędziłeś lato"? Dongshan powiedział "W klasztorze Baoci w Hunanie". Yunmen "A kiedy go opuściłeś?" Dongshan "25 dnia ósmego miesiąca". Yunmen rzekł "Uderzam ciebie trzydzieści razy".
Następnego dnia Dongshan spytał mistrza "Czym zasłużyłem sobie wczoraj na te uderzenia? Gdzie popełniłem błąd?" Yunmen wrzasnął "Ty worku ryżu! Czy pójdziesz tak przez Jiangxi i Hunan?" Usłyszawszy te słowa Dongshan osiągnął wielkie oświecenie.
Pewnego dnia w swoim klasztorze rzekł do mnichów:
Mistrz zmarł 7 miesiąca 990 r.
Poświęcone mu są trzy gong’any: 12 w "Biyan lu" i 15 i 18 w "Wumenguan". Przypadki 12 i 18 są identyczne. Wumen Huikai wykorzystał wers Dongshana w przypadku 37.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="982779" url="https://pl.wikipedia.org/wiki?curid=982779" title="Dōshō">
Dōshō

 – japoński mnich buddyjski. 
W 653 r. udał się do Chin, aby studiować u słynnego buddyjskiego uczonego i nauczyciela jogaczary (skt. yogācāra, chin. faxiang), Xuanzanga (600-664), który polecił jego uwadze południową szkołę chan.
Dōshō praktykował medytację u mistrza Songyue Hui’ana (580–707), ucznia Czwartego Patriarchy Dayi Daoxina (579–651). Poznał także osobiście Daoxina.
Po powrocie nauczał Dharmy szkoły faxiang i tym samym jest uważany za założyciela jej japońskiego odpowiednika hossō. Był mnichem w klasztorze Gangō w Narze, w którym rozpoczął także nauczanie medytacji chan (jap. zen). Japończycy jeszcze nie byli wówczas gotowi do przyjęcia chanu i Dōshō nie stworzył żadnej linii przekazu Dharmy.
Stał się także słynny z działalności w sprawach praktycznych, życiowych. Kopał studnie, budował mosty, organizował przeprawy promowe na rzekach. Pod koniec życia powrócił do praktyki zen. 
Zmarł w pozycji medytacyjnej. Jego ciało zostało poddane kremacji – pierwszy zapisany przypadek w Japonii.
Jest uważany za pierwszego, wybitnego mnicha buddyjskiego w dziejach Japonii.

</doc>
<doc id="982780" url="https://pl.wikipedia.org/wiki?curid=982780" title="Dosho">
Dosho



</doc>
<doc id="982782" url="https://pl.wikipedia.org/wiki?curid=982782" title="Budy Budzkie">
Budy Budzkie

Budy Budzkie – przysiółek wsi Marysinek w Polsce, położony w województwie mazowieckim, w powiecie mławskim, w gminie Strzegowo.
W latach 1975–1998 przysiółek administracyjnie należał do województwa ciechanowskiego.

</doc>
<doc id="982783" url="https://pl.wikipedia.org/wiki?curid=982783" title="Budy Strzegowskie">
Budy Strzegowskie

Budy Strzegowskie – część wsi Augustowo w Polsce, położona w województwie mazowieckim, w powiecie mławskim, w gminie Strzegowo.
W latach 1975–1998 Budy Strzegowskie administracyjnie należały do województwa ciechanowskiego.

</doc>
<doc id="982784" url="https://pl.wikipedia.org/wiki?curid=982784" title="Gatka (Ignacewo)">
Gatka (Ignacewo)

Gatka – część wsi Ignacewo w Polsce, położona w województwie mazowieckim, w powiecie mławskim, w gminie Strzegowo.
W latach 1975–1998 Gatka administracyjnie należała do województwa ciechanowskiego.

</doc>
<doc id="982787" url="https://pl.wikipedia.org/wiki?curid=982787" title="Kuskowo Kmiece">
Kuskowo Kmiece

Kuskowo Kmiece – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.
Obok miejscowości przepływa rzeczka Wisiołka, dopływ Wkry.

</doc>
<doc id="982788" url="https://pl.wikipedia.org/wiki?curid=982788" title="Kuskowo-Bzury">
Kuskowo-Bzury

Kuskowo-Bzury – część wsi Kuskowo-Glinki w Polsce, położona w województwie mazowieckim, w powiecie mławskim, w gminie Strzegowo.
W latach 1975–1998 Kuskowo-Bzury administracyjnie należała do województwa ciechanowskiego.
Obok Kuskowa-Bzur przepływa rzeczka Wisiołka, dopływ Wkry.

</doc>
<doc id="982789" url="https://pl.wikipedia.org/wiki?curid=982789" title="Olszewo-Tosie">
Olszewo-Tosie

Olszewo-Tosie – przysiółek wsi Olszewo-Grzymki w Polsce, położony w województwie mazowieckim, w powiecie mławskim, w gminie Stupsk.
W latach 1975–1998 przysiółek administracyjnie należał do województwa ciechanowskiego.

</doc>
<doc id="982790" url="https://pl.wikipedia.org/wiki?curid=982790" title="Kauza">
Kauza



</doc>
<doc id="982791" url="https://pl.wikipedia.org/wiki?curid=982791" title="Olszewo-Marcisze">
Olszewo-Marcisze

Olszewo-Marcisze – część wsi Olszewo-Grzymki w Polsce, położona w województwie mazowieckim, w powiecie mławskim, w gminie Stupsk.
W latach 1975–1998 Olszewo-Marcisze administracyjnie należało do województwa ciechanowskiego.

</doc>
<doc id="982792" url="https://pl.wikipedia.org/wiki?curid=982792" title="Olszewo-Chlebowo">
Olszewo-Chlebowo

Olszewo-Chlebowo – część wsi Olszewo-Bołąki w Polsce, położona w województwie mazowieckim, w powiecie mławskim, w gminie Stupsk.
W latach 1975–1998 Olszewo-Chlebowo administracyjnie należało do województwa ciechanowskiego.

</doc>
<doc id="982794" url="https://pl.wikipedia.org/wiki?curid=982794" title="No Mercy">
No Mercy



</doc>
<doc id="982795" url="https://pl.wikipedia.org/wiki?curid=982795" title="Pierwotna niedoczynność kory nadnerczy">
Pierwotna niedoczynność kory nadnerczy



</doc>
<doc id="982800" url="https://pl.wikipedia.org/wiki?curid=982800" title="Caliche">
Caliche

Caliche to skała osadowa występująca na całym świecie, głównie w suchych lub półsuchych regionach, w tym w centralnej i zachodniej Australii, na Pustyni Kalahari, w zachodnich USA i Pustyni Sonora. Caliche jest również znane jako „hardpan”, „calcrete”, „kankar” lub „duricrust”. Termin caliche jest hiszpański i pochodzi od łacińskiego calx, czyli wapno. Występuje zazwyczaj w jasnych kolorach, ale może wahać się od białego przez jasnoróżowy do czerwono-brązowego, w zależności od zanieczyszczeń. Jest zazwyczaj na lub w pobliżu powierzchni, ale można je znaleźć głębiej. Jedna warstwa może się wahać od kilku cali do stóp grubości (czyli od kilku cm do kilkudziesięciu) i wiele warstw może istnieć w jednym miejscu.
Powstawanie.
Zazwyczaj formuje się gdy minerały z wyższej warstwy gleby są wyługowane i gromadzone w następnej warstwie na głębokości zazwyczaj 3-10 metrów. Jednak może powstawać także w inny sposób. W suchych regionach, gdy nadchodzi deszcz, woda bardzo szybko wsiąka do gleby. Później, gdy powierzchnia wyschnie, woda gromadzi się pod nią niosąc ze sobą składniki mineralne wypłukane z niższych warstw. Ten ruch wody tworzy caliche, jednak jest ono zazwyczaj cieńsze. Ogólnie rzecz biorąc, jest to dosyć długi proces, zależny od wilgoci.
Występowanie.
Tworzenie się większości gleb caliche jest znane. Wyjątkiem są chilijskie gleby – jedną z możliwości jest, że złoża zostały sformowane, kiedy prehistoryczne morze śródlądowe odparowało.
Jeden z największych na świecie złóż jest w Makgadikgadi Pans w Botswanie.
Skutki występowania.
Caliche powoduje wiele problemów przy wzroście roślin. Po pierwsze, caliche tworzy nieprzepuszczalną warstwę co powoduje problemy w obiegu wody. Sole mogą gromadzić się w glebie ze względu na brak odwodnienia. Po drugie, korzenie roślin mają bardzo ograniczony dostęp do potrzebnych substancji, m.in. żelaza, którego niedobór powoduje żółknięcie młodych roślin. Po trzecie, caliche powoduje wzrost pH gleby. To wszystko przyczynia się do złego stanu roślinności.

</doc>
<doc id="982802" url="https://pl.wikipedia.org/wiki?curid=982802" title="Oberelsbach">
Oberelsbach

Oberelsbach – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld. Leży na pograniczu Rhön i Grabfeldu, około 15 km na północny zachód od Bad Neustadt an der Saale.
Dzielnice.
W skład gminy wchodzą następujące dzielnice: Ginolfs, Oberelsbach, Sondernau, Unterelsbach i Weisbach.
Oświata.
W gminie znajduje się 125 miejsc przedszkolnych (z 124 dziećmi) oraz szkoła podstawowa (16 nauczycieli, 288 uczniów).

</doc>
<doc id="982803" url="https://pl.wikipedia.org/wiki?curid=982803" title="Heustreu">
Heustreu

Heustreu – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, siedziba wspólnoty administracyjnej Heustreu. Leży w Grabfeldzie, około 5 km na północny wschód od Bad Neustadt an der Saale, nad ujściem rzeki Streu do Soława Frankońska, przy autostradzie A71, drodze B19, B279 i linii kolejowej Schweinfurt – Eisenach.
Oświata.
W gminie znajduje się 75 miejsc przedszkolnych (z 42 dziećmi) oraz szkoła podstawowa z częścią Hauptschule.

</doc>
<doc id="982808" url="https://pl.wikipedia.org/wiki?curid=982808" title="Hollstadt">
Hollstadt

Hollstadt – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Heustreu. Leży w Grabfeldzie, około 8 km na północny wschód od Bad Neustadt an der Saale, nad rzeką Soława Frankońska, przy autostradzie A71, drodze B279 i linii kolejowej Bad Neustadt an der Saale – Bad Königshofen im Grabfeld.
Dzielnice.
W skład gminy wchodzą trzy dzielnice: 
Współpraca.
Miejscowość partnerska:
Oświata.
W gminie znajduje się 100 miejsc przedszkolnych (z 66 dziećmi) oraz szkoła podstawowa (11 nauczycieli, 232 uczniów).

</doc>
<doc id="982815" url="https://pl.wikipedia.org/wiki?curid=982815" title="Unsleben">
Unsleben

Unsleben – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Heustreu. Leży w Grabfeldzie, około 6 km na północny wschód od Bad Neustadt an der Saale, nad ujściem rzeki Els do Streu, przy drodze B19 i linii kolejowej Schweinfurt – Eisenach.
Oświata.
W gminie znajduje się 50 miejsc przedszkolnych (z 54 dziećmi) oraz szkoła podstawowa z częścią Hauptschule.

</doc>
<doc id="982817" url="https://pl.wikipedia.org/wiki?curid=982817" title="No Mercy (zespół muzyczny)">
No Mercy (zespół muzyczny)

No Mercy – niemiecki zespół muzyczny pop i dance, założony w lipcu 1995 w Miami przez niemieckiego producenta Franka Fariana.
Od 2009 roku jest częstym gościem teleturnieju "Jaka to melodia?", w którym wykonuje swoje największe przeboje.

</doc>
<doc id="982820" url="https://pl.wikipedia.org/wiki?curid=982820" title="MF Wawel">
MF Wawel

MF Wawel – prom morski typu ro-pax zbudowany w 1980 w szwedzkiej stoczni Kockums Varv AB w Malmö dla Rederi Ab Nordö.
W swojej historii przeszedł dwie gruntowne przebudowy: w 1989 i 2005; wielokrotnie zmieniał właścicieli, nazwy i akweny pływania.
W 2004 zakupiony został od greckiego armatora GA Ferries przez Polską Żeglugę Bałtycką do obsługi bałtyckiej linii Świnoujście – Ystad, na której pływał od 15 lutego 2005 w składzie floty "Polferries". Po sprzedaży przez operatora promu MF Scandinavia, prom MF Wawel 9 maja 2015 został przeniesiony na linię Gdańsk – Nynäshamn
Na pokładzie promu, oprócz 480 miejsc pasażerskich w kabinach, znajdują się również sklepy, restauracje, bary, kawiarnia, dyskoteka, sala konferencyjna i kino. Długość linii ładunkowej wynosi 1490 metrów i prom może jednorazowo zabrać na pokład do 75 ciężarówek.

</doc>
<doc id="982821" url="https://pl.wikipedia.org/wiki?curid=982821" title="US Men’s Clay Court Championships">
US Men’s Clay Court Championships

US Men’s Clay Court Championships – męski turniej tenisowy kategorii ATP Tour 250 zaliczany do cyklu ATP Tour. Rozgrywany obecnie na kortach ceglanych w amerykańskim Houston.
Miejsca rozgrywania turnieju:

</doc>
<doc id="982822" url="https://pl.wikipedia.org/wiki?curid=982822" title="Wollbach (Bawaria)">
Wollbach (Bawaria)

Wollbach – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Heustreu. Leży w Grabfeldzie, około 5 km na północ od Bad Neustadt an der Saale, przy drodze B19.
Oświata.
W gminie znajduje się 50 miejsc przedszkolnych (z 45 dziećmi) oraz szkoła podstawowa (10 nauczycieli, 160 uczniów).

</doc>
<doc id="982825" url="https://pl.wikipedia.org/wiki?curid=982825" title="Trappstadt">
Trappstadt

Trappstadt – gmina targowa w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld, wchodzi w skład wspólnoty administracyjnej Bad Königshofen im Grabfeld. Leży około 25 km na wschód od Bad Neustadt an der Saale, przy granicy z Turyngią.
Dzielnice.
W skład gminy wchodzą dwie dzielnice: Alsleben i Trappstadt.
Oświata.
W gminie znajduje się 50 miejsc przedszkolnych (z 42 dziećmi).

</doc>
<doc id="982827" url="https://pl.wikipedia.org/wiki?curid=982827" title="Kiawah Island (Karolina Południowa)">
Kiawah Island (Karolina Południowa)

Kiawah Island – miasto w Stanach Zjednoczonych, leżące hrabstwie Charleston w Karolinie Południowej.

</doc>
<doc id="982828" url="https://pl.wikipedia.org/wiki?curid=982828" title="Wspólnota administracyjna Bad Königshofen im Grabfeld">
Wspólnota administracyjna Bad Königshofen im Grabfeld

Wspólnota administracyjna Bad Königshofen im Grabfeld – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld. Siedziba wspólnoty znajduje się w mieście Bad Königshofen im Grabfeld, które jednak do niej nie należy.
Wspólnota administracyjna zrzesza jedna gminę targową "(Markt)" oraz sześć gmin wiejskich "(Gemeinde)": 

</doc>
<doc id="982830" url="https://pl.wikipedia.org/wiki?curid=982830" title="Rabka-Zdrój (przystanek kolejowy)">
Rabka-Zdrój (przystanek kolejowy)

Rabka-Zdrój – przystanek kolejowy w Rabce-Zdroju, w województwie małopolskim, w Polsce. Według klasyfikacji PKP ma kategorię dworca turystycznego.
W roku 2021 przystanek obsługiwał 100–149 pasażerów na dobę.
Przystanek został otwarty w 1884 roku w ramach budowy Galicyjskiej Kolei Transwersalnej. W 1993 zabudowa zespołu dworcowego została wpisana do rejestru zabytków. W latach 1927–1939 oraz 1945–1952 przystanek ten figurował w spisach jako stacja kolejowa.
Położenie.
Dworzec kolejowy w Rabce-Zdroju znajduje się w zachodniej części miejscowości przy ulicy Orkana 27. W pobliżu dworca znajdują się 2 przystanki autobusowe: Rabka-Zdrój pl. św. Mikołaja i Rabka-Zdrój ul. Orkana oraz parking.
Historia.
W latach 50. XIX w. Galicja miała tylko jedno połączenie kolejowe z Austrią – Kolej Północną (łączącą Wiedeń z Krakowem) i Kolej Karola Ludwika (kolej na wschód od Krakowa). Rząd wiedeński nie był zainteresowany dalszym rozwojem sieci kolejowej. W 1866 roku podczas wojny prusko-austriackiej na krótko została zajęta stacja w Oświęcimiu oraz wysadzonych zostało kilka mostów, co poskutkowało przerwaniem połączenia kolejowego cesarstwa z Galicją. Już 2 lata później przedstawiono rozmaite projekty nowych połączeń kolejowych, jednak ich realizacja postępowała bardzo wolno.
5 kwietnia 1881 przedłożono projekt ustawy o budowie kolei transwersalnej (poprzecznej), a dokładniej mówiąc odcinków uzupełniających już wybudowane szlaki i układające się w jednolity ciąg komunikacyjny od Żywca do Husiatyna nad granicą rosyjską. Później projekt ten rozszerzono o odcinek od Żywca do granicy węgierskiej pod Zwardoniem, z Podgórza do Oświęcimia i Skawiny do Suchej. Uroczyste rozpoczęcie prac na odcinku Żywiec – Nowy Sącz nastąpiło 17 października 1882. Pod koniec 1884 otwarto wszystkie linie wchodzące w skład Galicyjskiej Kolei Transwersalnej o łącznej długości 555 km wraz ze przystankiem w Rabce.
W 1925 roku przy przystanku wybudowano dworzec kolejowy. 17 grudnia 1993 zabudowa zespołu dworcowego (dworzec, dom mieszkalny i budka dróżnika) została wpisana do rejestru zabytków.
22 marca 2004 zawieszono ruch pasażerski w kierunku Nowego Sącza.
We wrześniu 2010 zostały zamknięte kasa biletowa i poczekalnia.
W maju 2013 przedsiębiorstwo Profes rozpoczęło remont dworca. W ramach inwestycji budynek został gruntownie odnowiony na zewnątrz i wewnątrz. Na parterze wydzielono przestrzeń dla podróżnych: poczekalnię, kasy oraz toalety. Dawna poczekalnia wraz z kasami, część pomieszczeń na parterze oraz cała powierzchnia na piętrze została przygotowana dla biblioteki publicznej. 11 grudnia 2014 wyremontowany dworzec został ponownie otwarty, a w marcu 2015 do obiektu przeniosła się Miejska Biblioteka Publiczna, a w maju Punkt Informacji Turystycznej.
Linie kolejowe.
Przystanek znajduje się przy jednotorowej linii kolejowej nr 104 Chabówka – Nowy Sącz. Linia ta na odcinku Chabówka – Rabka-Zdrój jest zelektryfikowana.
Infrastruktura.
Na przystanku znajduje się jeden jednokrawędziowy peron o długości 200 m i wysokości 24 cm nad poziomem główki szyny. Peron jest zadaszony oraz znajdują się na nim ławki i głośniki służące do zapowiadania pociągów.
Ruch pociągów.
Na przystanku zatrzymują się pociągi Regio spółki Przewozy Regionalne kursujące pomiędzy Krakowem Głównym a Zakopanem. Składy te w Rabce zmieniają kierunek jazdy – przyjeżdżają i wracają ze strony stacji Chabówka. Jest to spowodowane układem stacji kolejowej w Chabówce, który wymusza zmianę kierunku jazdy pociągów. Zmiana kierunku jazdy w Rabce jest możliwa tylko przez składy posiadające kabiny sterownicze na obu końcach. Z uwagi na układ torowy nie jest możliwa zmiana kierunku lokomotywy z wagonami. Czas przejazdu związany z przyjazdem i powrotem z Chabówki wynosi około 6 minut.
Do 21 marca 2004 z Rabki-Zdroju kursowały również pociągi pasażerskie w kierunku Nowego Sącza.
Poza ogólnodostępnymi pociągami pasażerskimi, w Rabce-Zdroju zatrzymują się również okazjonalne pociągi retro obsługiwane przez skansen w Chabówce.

</doc>
<doc id="982831" url="https://pl.wikipedia.org/wiki?curid=982831" title="Wspólnota administracyjna Bad Neustadt an der Saale">
Wspólnota administracyjna Bad Neustadt an der Saale

Wspólnota administracyjna Bad Neustadt an der Saale – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld. Siedziba wspólnoty znajduje się w mieście Bad Neustadt an der Saale, które jednak do wspólnoty nie należy. Przewodniczącym jej jest Bruno Altrichter.
Wspólnota administracyjna zrzesza siedem gmin wiejskich "(Gemeinde)": 

</doc>
<doc id="982833" url="https://pl.wikipedia.org/wiki?curid=982833" title="Wspólnota administracyjna Fladungen">
Wspólnota administracyjna Fladungen

Wspólnota administracyjna Fladungen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld. Siedziba wspólnoty znajduje się w mieście Fladungen. Przewodniczącym jej jest Robert Müller.
Wspólnota administracyjna zrzesza jedną gminę miejską "(Stadt)" oraz dwie gminy wiejskie "(Gemeinde)": 

</doc>
<doc id="982834" url="https://pl.wikipedia.org/wiki?curid=982834" title="Skalne (polana)">
Skalne (polana)

Skalne – duża polana na Jasieniu w Beskidzie Wyspowym. Ciągnie się od głównego jego wierzchołka (1063 m) północnym grzbietem w kierunku drugiego wierzchołka Jasienia zwanego Kutrzycą (1051 m), oraz na wschodnich zboczach tego grzbietu od wysokości ok. 1010 m n.p.m. Jest jedną z nielicznych polan w Beskidzie Wyspowym, na której znajduje się szałas. Z polany rozległe widoki. Doskonale widoczna jest w północnym kierunku Mogielica i jej polany: duża podszczytowa Polana Stumorgowa i Wyśnikówka (na zachodnim grzbiecie). Na prawo od Mogielicy kolejno widać: Cichoń z Ostrą, Modyń, Halę oraz Wielki Wierch, Kiczorę Kamienicką i Gorc. W głębi dostrzec można Pieniny. Przy dobrej pogodzie widoczne są Tatry. Polana leży w obrębie miejscowości Półrzeczki, mimo iż znajduje się po drugiej stronie grzbietu, na zboczu opadającym do Szczawy w dolinie Kamienicy.
Polana niegdyś była wypasana, okresowo również koszona, przez jakiś czas nawet były tutaj pola orne – świadczą o tym widoczne jeszcze zagony. Polana od dawna jest już nieużytkowana, wskutek czego ulega zarastaniu. Najpierw pojawiły się tutaj całe połacie dorodnych borówczysk (borówka czarna), obecnie pojawiają się młode drzewka. Jeżeli nie zostaną przedsięwzięte żadne środki, niewątpliwie czeka ją los wielu innych beskidzkich polan – zarośnie lasem ze szkodą dla atrakcyjności turystycznej i różnorodności biologicznej.
W dolnej części polany na wysokości ok. 1025 m n.p.m. znajduje się budynek wybudowany w okresie powojennym, pełniący pierwotnie funkcję stajenno-mieszkalną (okółek) zwany „Bacówką na Skalnem”. Jest jedną z niewielu pamiątek pasterstwa Beskidu Wyspowego.

</doc>
<doc id="982835" url="https://pl.wikipedia.org/wiki?curid=982835" title="Święta Góra (koło Staświn)">
Święta Góra (koło Staświn)

Święta Góra k. Staświn – wzniesienie położone w województwie warmińsko-mazurskim, w powiecie giżyckim, w gminie Miłki, odległości ok. 800 m na południowy zachód od wsi Staświny. Na nim znajdowało się grodzisko wielofazowe, użytkowane od epoki żelaza aż do VII w. Wzniesienie usytuowane pomiędzy wysokim brzegiem jeziora Wojnowo i wąwozem wyżłobionym przez rzeczkę Staświnę. Stwarzało to doskonałe naturalne walory obronne, zaś od strony północnej (gdzie naturalne warunki obronne były gorsze) znajdował się wał kamienno-ziemny o pierwotnej wysokości dochodzącej do 6 m. Długość majdanu, posiadającego kształt trójkąta równoramiennego, na linii północ-południe wynosi ok. 120 m.
Liczne przekazy ludowe, jeszcze w XIX w. mówiły o dziewicach tańczących na szczycie Świętej Góry w czasie Nocy Kupalnej. Prawdopodobnie w czasach przedchrześcijańskich miejsce to było związane z kultem przesilenia słonecznego. Znajdujące się tu miejsce kultowe, dodatkowo wskazywać może sam człon wyrazowy "~swin" występujący w nazwie strumienia jak i pobliskiej miejscowości.

</doc>
<doc id="982836" url="https://pl.wikipedia.org/wiki?curid=982836" title="Wspólnota administracyjna Heustreu">
Wspólnota administracyjna Heustreu

Wspólnota administracyjna Heustreu – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld. Siedziba wspólnoty znajduje się w miejscowości Heustreu. Przewodniczącym jej jest Alois Gensler.
Wspólnota administracyjna zrzesza cztery gminy wiejskie "(Gemeinde)":

</doc>
<doc id="982838" url="https://pl.wikipedia.org/wiki?curid=982838" title="Wspólnota administracyjna Mellrichstadt">
Wspólnota administracyjna Mellrichstadt

Wspólnota administracyjna Mellrichstadt – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld. Siedziba wspólnoty znajduje się w mieście Mellrichstadt. Przewodniczącym jej jest Helmut Will.
Wspólnota administracyjna zrzesza jedną gminę miejską "(Stadt)" oraz cztery gminy wiejskie "(Gemeinde)":
1 lipca 2021 do wspólnoty przyłączono gminę Bastheim.

</doc>
<doc id="982839" url="https://pl.wikipedia.org/wiki?curid=982839" title="Port lotniczy Lusaka">
Port lotniczy Lusaka

Port lotniczy Lusaka, Kenneth Kaunda International Airport (IATA: LUN, ICAO: FLKK) – międzynarodowy port lotniczy położony 26 km od Lusaki. Jest największym portem lotniczym Zambii i był hubem narodowego przewoźnika – Zambian Airways (zawiesił działalność 12 stycznia 2009) oraz Zambezi Airlines (zawiesił działalność 1 listopada 2011). W 2006 obsłużył 602 122 pasażerów.

</doc>
<doc id="982841" url="https://pl.wikipedia.org/wiki?curid=982841" title="Wspólnota administracyjna Ostheim vor der Rhön">
Wspólnota administracyjna Ostheim vor der Rhön

Wspólnota administracyjna Ostheim vor der Rhön – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld. Siedziba wspólnoty znajduje się w mieście Ostheim vor der Rhön. Pprzewodniczącym jej jest Adolf Büttner.
Wspólnota administracyjna zrzesza jedna gminę miejską "(Stadt)" oraz dwie gminy wiejskie "(Gemeinde)":

</doc>
<doc id="982844" url="https://pl.wikipedia.org/wiki?curid=982844" title="Wspólnota administracyjna Saal an der Saale">
Wspólnota administracyjna Saal an der Saale

Wspólnota administracyjna Saal an der Saale – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Rhön-Grabfeld. Siedziba wspólnoty znajduje się w miejscowości Saal an der Saale, a jej przewodniczącym jest Emil Sebald.
Wspólnota administracyjna zrzesza jedną gminę targową "(Markt)" oraz dwie gminy wiejskie "(Gemeinde)":

</doc>
<doc id="982846" url="https://pl.wikipedia.org/wiki?curid=982846" title="Kompsognaty">
Kompsognaty

Kompsognaty (Compsognathidae) – rodzina niewielkich dinozaurów drapieżnych z grupy celurozaurów.
Pożywienie.
Mięsożerne. Prawdopodobnie większość gatunków polowała na drobne bezkręgowce, np. owady, ewentualnie niewielkie kręgowce – płazy, jaszczurki.
Występowanie.
Kompsognaty żyły w późnej jurze i wczesnej kredzie. Zamieszkiwały głównie Europę, Azję (dużo skamieniałości znaleziono w Chinach), a także w Ameryce Południowej i Północnej.
Morfologia.
Zwykle niewielkie, smukłe (do 2,4 m długości – sinokaliopteryks). Często pokryte piórami, (np. sinozauropteryks i sinokaliopteryks) aczkolwiek nie zostały one odkryte przy każdym znalezionym szkielecie, u jurawenatora znaleziono tylko odciski łusek (choć najnowsze badania, negują jego przynależność do Compsognathidae).

</doc>
<doc id="982848" url="https://pl.wikipedia.org/wiki?curid=982848" title="PARRY">
PARRY

PARRY to, obok ELIZY, jeden z najsławniejszych klasycznych chatbotów, czyli programów symulujących człowieka, z którym można porozmawiać za pomocą interfejsu tekstowego.
PARRY został napisany w 1972 roku przez psychiatrę Kennetha Colby’ego. Zadaniem programu było symulowanie człowieka chorego na schizofrenię paranoidalną.

</doc>
<doc id="982849" url="https://pl.wikipedia.org/wiki?curid=982849" title="College Park (Maryland)">
College Park (Maryland)

College Park – miasto w hrabstwie Prince George’s w stanie Maryland w Stanach Zjednoczonych. Według spisu ludności w roku 2000 miasto miało 24 657 mieszkańców. W College Park mieści się University of Maryland, College Park.

</doc>
<doc id="982850" url="https://pl.wikipedia.org/wiki?curid=982850" title="Jabberwacky">
Jabberwacky

Jabberwacky – chatbot, program symulujący człowieka, z którym można porozmawiać przy użyciu języka naturalnego i interfejsu tekstowego. Jego autorem jest Rollo Carpenter. Jabberwacky dwukrotnie (w 2005 i 2006 roku) wygrał zawody oparte na teście Turinga o nagrodę Loebnera.
Cleverbot.
Innym botem autorstwa Rollo Carpentera jest CleverBot.

</doc>
<doc id="982851" url="https://pl.wikipedia.org/wiki?curid=982851" title="South African Airways">
South African Airways

South African Airways – południowo-afrykańskie narodowe linie lotnicze z siedzibą w Johannesburgu znane również jako Suid-Afrikaanse Lugdiens (SAL), jednak nazwa ta już się nie pojawia w logo linii lotniczej. Należą do największych linii lotniczych w Afryce. Posiadają 37 połączeń z całym światem.
10 kwietnia 2006 roku SAA stały się pełnoprawnym członkiem sojuszu Star Alliance.
Głównym węzłem jest port lotniczy Johannesburg i Port lotniczy Kapsztad.
Agencja ratingowa Skytrax przyznała liniom cztery gwiazdki.
Historia.
Lata 1925–1945.
Początki komunikacji w przestrzeni powietrznej na terenach południowej afryki zaczynają się w 1925 roku. Siły Powietrzne Południowej Afryki zobowiązały się do przewozów poczty. Trasa przebiegała z East Londyn do Port Elizabeth przez Mossel Bay kończąc się w Durbanie. Dokłada liczba worków pocztowych wyniosła 276, a na potrzeby ich przewiezienia wykonano 32 loty, samolotem de Havilland DH.9. Cztery lata później odbył się pierwszy przewóz osób – 26 sierpnia 1929 roku. Był to lot łączący Kapsztad z Port Elizabeth, Durban i Johannesburg. Obsługa tego połączenia dokonywana była przez ówczesną linię Union Airways początkowo przy pomocy samolotów DH.60 Gipsy Moth, które mogły zabrać tylko dwie osoby i zostały zastąpione przez trzy czternastoosobowe Junkers F13 i jeden Junkers W34. W 1932 roku firma South West African Air Services przewoziła pasażerów dwuosobowymi Junkersami A50 i F13 z Windhoek do Kimberley.
Tamtejszy rząd, który miał w posiadaniu South African Railways &amp; Harbours utworzył linie lotnicze South African Airlines 1 lutego 1934 po przejęciu Union Airways. Jako siedzibę firmy wybrano miasto Durban. W październiku 1934 linie otrzymały 3 Junkersy Ju 52/3m. Samoloty te mogły pomieścić 15 osób na pokładzie. Pozwoliły one na obsługę połączenia z Johannesburga do Durbanu. W następnych latach linie otwierały nowe połączenia na południu Afryki, a flota powiększyła się do 11 Junkersów Ju 52 w 1938 roku. Przejęte zostały również South West African Air Services. Udało się ustanowić przelot z Londynu do Kapsztadu w styczniu 1932 roku, który trwał aż 11 dni (264 godziny) i był podzielony na 33 mniejsze loty. W momencie wprowadzenia do służby w 1937 roku samolotów Short S.23 Empire przelot został skrócony do 4,5 dnia (108 godzin). W 1936 roku rozpoczęto regularne loty na trasie Kapsztad-Johannesburg z międzylądowaniem w Beaufort West i Kimberley, a w październiku tego samego roku rozpoczęto operowanie pomiędzy Johannesburgiem, a Port Elizabeth z międzylądowaniem w Bloembfontein. Do obsługi ostatniego połączenia stosowano samoloty Airspeed Envoy.
Dobrze spisujące się samoloty Junkers przyczyniły się do podjęcia decyzji o zakupie Ju 86Z, które posiadały zasięg powyżej 1000 kilometrów. Te samoloty w czerwcu 1937 roku otworzyły drugą zagraniczną trasę: Johannesburg – Pietersburg – Bulawayo – Livingstone – Lusaka, która została następnie wydłużona do Kisumu i Nairobi. Do 1939 roku dostarczono afrykańskim liniom lotniczym 18 sztuk samolotów Ju 86. Na przełomie roku 1937 i 1938 South African Airlines na wyposażeniu posiadały: 4 sztuki Airspeed Envoy, 2 sztuki Junkers F.13, jeden Junkers W.34, 9 sztuk Ju 52, 6 sztuk Ju 86 i jeden Junkers A50.
Codzienne loty obejmowały ówcześnie połączenia z Johannesburga do Durbanu i do Kapsztadu. W cztery dni w ciągu tygodnia połączenia obejmowały loty z Johannesburga do Kapsztadu bezpośrednio. Trzy razy w tygodniu z Johannesburga do Bulawayo, dwa loty do Lourenco Marques i Windhoek oraz wylot do Ugandy do Kisumu. Łącznie loty obejmowały 28 tras powietrznych, które obsługiwało 31 pilotów i 370 osób z personelu naziemnego. W 1938 roku przewieziono łącznie 34 000 pasażerów przelatując 2 993 380 kilometrów.
W 1939 roku zamówione zostały samoloty Ju 90Z-3, które mogły zabrać 40 pasażerów i uruchomić trasy sięgające Europy. Silniki które wybrano to Pratt &amp; Whitney Twin Wasp o prędkości 380 km/h i zasięgu 1600 kilometrów. Zamówienia nie udało się dostarczyć do Afryki przed wybuchem wojny wobec czego zostały przekazane do Luftwaffe, a załogi które przybyły na szkolenie w ostatnich dniach opuściły III Rzeszę przed konfliktem. Ju 86Z zostały uzbrojone i używane jako samoloty patrolowo-bombowe. Jeden z samolotów utracono na rzecz Francji Vichy na pewien okres kiedy ponownie został przejęty przez Wolnych Francuzów. Wojna znacząco ograniczyła możliwości bezpiecznych lotów oraz zajęcia większości samolotów do celów militarnych. Jedynie samoloty Ju 52/3m zostały na trasach wewnątrz państwa do 1942 i zawieszenia działalności. W 1939 roku zamówiono 29 sztuk L-18 Lodestar, które również nie dotarły do Afryki, przed wojną. Do właściciela część zamówienia trafiła dopiero 1943 roku, a w listopadzie 1944 wojsko zwróciło kolejnych parę sztuk, co pozwoliło wznowić część połączeń.
Po zakończeniu wojny w Europie rozpoczęto realizować loty do Londynu. Trasa obejmowała miasta: Kisumu, Nairobi, Kair, Trypolis. Loty były realizowane przy pomocy samolotów Avro York, które udało się wypożyczyć z linii BOAC. Cena biletu wynosiła 167 funtów szterlingów, a pierwszy lot odbył się 10 listopada 1945 roku.
1945-1999.
Pod koniec 1947 roku linia lotnicza posiadała 40 samolotów:
Poza nowymi trasami wewnątrzkrajowymi otworzono regularne połączenia z Kairem i Lyddy. Otrzymanie w samolotow Lockheed 749A Concstellation pozwoliło natomiast skrócić lot do Londynu z Johannesburga do 28 godzin. Następnym krokiem był debiut 2 maja 1953 roku samolotu de Havilland Comet i wykorzystanie silników odrzutowych znacznie skracając czas lotu. Pierwszy lot w liniach południoarykańskich odbył się 4 października 1953 roku, a już w 1954 roku wstrzymano loty ze względu na dużą liczbę wypadków. Zamówiono wówczas trzy Douglasy DC-7B o zasięgu przekraczającym 8000 km przy prędkości 570 km/h, które pokonywały trasę do Londynu w 21 godzin tylko z jednym międzylądowaniem w Chartumie. Rekord ustanowiony na tej trasie wyniósł 17 godzin i 45 minut.
W lutym 1958 roku zamówione zostały trzy Boeingi 707-344, z których pierwszy przyleciał 15 lipca 1960 roku. Analitycy krytykowali ten zakup za zbyt optymistyczny, gdyż samoloty nadto przekraczały wymagania i potencjał rynkowy. Pokazano jednak w ten sposób, że możliwe jest posiadanie najnowocześniejszego samolotu oraz powstała możliwość stworzenia połączeń z lotami na długie dystanse. Powodem który mógł mieć również wpływ na podjęcie decyzji mogła mieć również obawa o sankcje jakie mogły zostać nałożone na Związek Południowej Afryki. Wyniki przewozów linii lotniczych pokazały, że wybór nowych samolotów był bardzo udany. Zwiększył się popyt na przeloty o 40%, a linia lotnicza pomimo wcześniejszych kosztów przynosiła zyski. W 1960 roku przewieziono 366 000 pasażerów, a w roku 1963 aż 514 000.
W 1961 roku Związek Południowej Afryki przekształcił się w Republikę Południowej Afryki. Flota państwowego przewoźnika składała się z:
Przez wewnętrzną segregację pasażerów na czarnoskórą i białą połączenia nabrały charakteru rasowego przez co niektóre loty były niedostępne dla czarnoskórych. W odzewie na to część państw afrykańskich zamknęło przestrzeń powietrzną dla samolotów państwowych linii lotniczych. Od 1963 roku zostały zamknięte najkrótsze trasy do Europy. Wykorzystując zasięgi Boeinga 707 skierowano samoloty nad Afrykę Południowo-Zachodnią i Rodezję przez Wysypy Zielonego Przylądka do Lizbony i Londynu. Początkowo wymagania logistyczne były bardzo wysokie, gdyż przelotowa baza w Luandzie nie była dostatecznie dostosowana do przyjmowania tak dużych samolotów. Brakowało zasilania energetycznego, odpowiednich schodów dla pasażerów, wody pitnej, oświetlenia dróg startowych. Pomimo dłuższej trasy liczba pasażerów stale rosła i w 1968 roku udało się przekroczyć pułap 1 000 000 pasażerów, a do sieci połączeń doszły Ateny, Paryż, Gaborone, Luanda i Sydney, a w 1969 roku uruchomiono połączenie z Nowym Jorkiem przez Rio De Janeiro.
W drugiej połowie lat sześćdziesiątych XX wieku rozpoczęto dalszą wymianę starych samolotów. Na początku zamówiono nowe Boeingi 727 i sprzedano wszystkie samoloty Constellation. W 1965 roku sprzedano Skymastery, a w 1967 roku wycofano samoloty DC-7C. Boeingi 727 rozpoczęły służbę 1 sierpnia 1965 roku zastępując na służbie samoloty Viscount. 13 marca 1968 roku zamówiono po raz pierwszy czterosilnikowy samolot Boeing 747-244B, z silnikami JT9D-7A. Pierwszy z nich o imieniu własnym „Lebombo” został dostarczony 22 października 1971 roku. Łączna liczba maszyn jaką otrzymano wynosiła 30 w różnych wariantach, które wyparły z eksploatacji Boeingi 707, które skierowano do przewozu towarów. Przelot pierwszego samolotu z Paine Field do Kapsztadu był rekordowy pod względem długości lotu, która wyniosła 17 godzin i 22 minuty, z zapasem paliwa na kolejne 2 godziny i 30 minut.
W latach 70 XX wieku siatka połączeń rozrosła się o kurs na Hongkong. Z względu na stale rosnące koszty i przerost zatrudniania przełom lat 70 i 80 były dla linii lotniczej stratne finansowo. Zredukowano liczbę personelu do 11 000 pracowników, a także sprzedano część Boeingów 737. Do dostępnych połączeń otworzono kurs na Komory i zmniejszono liczbę lotów na terytorium Afryki. Przez naciski państw z powodu podziału rasowego wewnątrz RPA wstrzymano loty do USA, Australii i Brazylii. Doszło również 28 listopada 1978 roku do największej katastrofy lotniczej w historii kraju, gdzie podczas przelotu z Tajwanu do Johannesburga nad Oceanem Indyjskim spadł samolot 747-244B „Helderberg”. Z powodu malejącej siatki połączeń pod wynajmowano samoloty wraz z załogami innym operatorom. Sytuacja finansowa linii opóźniła odbiór Airbusów A320, które planowo miały być dostarczone w 1988 roku. W 1994 roku doszło do przeobrażeń w kraju i pierwszych wolnych wyborów. Wraz z nimi stopniowo sankcje nałożone przez państwa przestawały obowiązywać. Pozwoliło to wznowić loty do USA, a po zakupie Boeingów 747-444 ponownie uzyskano zgodę na przeloty nad centralną Afryką. Skróciło to nie tylko czas podróży, jak i koszty paliwowe. W 1991 roku zainwestowano w nowe samoloty za łączną kwotę 870 mld dolarów.
W 1996 roku flota liczyła 48 samolotów, które wykonywały połączenia do 34 miast. Zatrudniony personel oscylował w okolicach 11 000 osób. Zmienione zostało pomarańczowo-niebieskie malowanie na nawiązujące do nowej narodowej flagi RPA. Linie posiadały niską punktualność, kiepską reputację, relatywnie wysokie ceny biletów i słabe wyniki finansowe. W 1998 roku aby poprawić status linii zmieniono prezesa na amerykańskiego menadżera. Wznowiono w tym samym roku loty do Brazylii, a zlikwidowano do Danii. W 1999 roku sprzedano 20%, a później kolejne 10% akcji firmy, które zakupiła grupa Swissair.
Po 2000.
W 2000 roku odkupiono sprzedane wcześniej akcje firmy i zamówiono 21 samolotów Boeing 737-800, a w 2002 roku samoloty od Airbusa. Przez utrzymywanie niejednolitej floty generowane były ogromne koszty obsługi technicznej i logistyczne. W 2002 roku zakupiono po raz pierwszy udziały w obcej linii przejmując 49% udziału w Air Tanzania. W celu optymalizacji siatki połączeń starano się w 2004 roku o członkostwo w sojuszu Star Alliance. Uzyskane ono zostało w 2006 roku. Przez wzgląd na konkurencję na wewnętrznym rynku krajowym stworzono własną siostrzaną spółkę nisko kosztową – Mango Airlines, która rozpoczęła latanie w listopadzie 2006 roku. W 2007 roku linia była oskarżona o tworzenie zmów cenowych na danych trasach oraz o segregację rasową wśród pilotów przez nieprzyjmowanie do pracy osób białych.
Linie partnerskie.
Połączenia na zasadzie "codeshare" linie South African Airways oferują z następującymi liniami partnerskimi:

</doc>
<doc id="982854" url="https://pl.wikipedia.org/wiki?curid=982854" title="Barbara Toporska">
Barbara Toporska

Barbara Toporska-Mackiewicz (ur. 23 sierpnia 1913, Warszawa, zm. 20 czerwca 1985, Oberaudorf) – polska pisarka i publicystka.
Życiorys.
Wstępni.
Pradziadek Barbary Jan Toporski pochodził z Kaliskiego i urodził się już pod zaborem pruskim, w Wielkim Księstwie Poznańskim. Do lat 30. XIX w. był nauczycielem kaligrafii w Korpusie Kadetów Kaliskich. Ich syn i dziadek Barbary Aleksander Toporski według przekazów rodzinnych był właścicielem majątku w Łaniętach, między Kutnem a Gostyninem, być może odziedziczonego po matce. Majątek ten stracił prawdopodobnie w wyniku udziału w powstaniu styczniowym. W małżeństwie z Julią Komorowską (potem jako wdowiec ożenił się ponownie) miał kilkoro dzieci; jednym z nich był ojciec Barbary, Kazimierz Władysław Toporski (1862–1935). Kazimierz w roku 1875 ukończył Szkołę Handlową w Warszawie. Nie wiadomo dokładnie, czym się zajmował, w dokumentach z końca pierwszej dekady XX wieku występował jako „literat” i rzeczywiście publikował w prasie warszawskiej; zidentyfikowane teksty dotyczą lotnictwa i automobilistyki.
W roku 1911 niemal czterdziestoletni Kazimierz Toporski ożenił się z dużo młodszą od siebie Zofią Starzyńską (?–?). Rodzina Starzyńskich pochodziła z tzw. Ziem Zabranych, aczkolwiek nie wiadomo litewskich czy ukrainnych; niektóre opowieści rodzinne dotyczyły podobno Wilna. Nieznane jest nawet imię jej ojca, Starzyńskiego; więcej wiadomo o matce, Józefie Karskiej, która po śmierci matki wychowywała się w Kiwercach na Wołyniu; jej siostrą cioteczną była Gabriela Zapolska. Kazimierz i Zofia po ślubie zamieszkali w Warszawie. Mieli trzy córki, kolejno Krystynę, Barbarę i Hannę. Małżeństwo rozpadło się po ok. 10 latach pożycia, prawdopodobnie około roku 1920. Powody rozpadu związku sa nieznane, nie wiadomo też, czy para wzięła rozwód.
Dzieciństwo i młodość.
Po rozpadzie małżeństwa Zofia zabrała ze sobą najstarszą i najmłodszą córkę, natomiast Barbara została z ojcem w Warszawie i wychowywana była w dzieciństwie przez ciotki. Do roku 1930 uczyła się w Gimnazjum im. Emilii Plater w Warszawie. Potem jako nastolatka dołączyła do matki i sióstr, które w międzyczasie przeniosły się do Poznania; matka prowadziła tam pracownię sukien. Tam też po roku 1930 Barbara dokończyła naukę szkolną w Gimnazjum im. Królowej Jadwigi. W roku 1933 zdała maturę i została przyjęta na wydział humanistyczny Uniwersytetu Poznańskiego, gdzie studiowała filologię polską. Utrzymywała ją częściowo matka, a częściowo dorabiała korepetycjami. W tym okresie opublikowała w "Myśli Akademickiej" felieton i dwa wiersze; jeden z nich miał charakter skandalizujący i tylko interwencja stryja, księdza katolickiego, zapobiegła relegowaniu Barbary z uczelni.
Po trzech trymestrach w roku 1934 Toporska zdecydowała się przerwać studia. Dokładne powody tej decyzji są nieznane; jej biograf podkreśla, że jako warszawianka w stolicy Wielkopolski czuła się jak na emigracji. Również jej kolejny krok pozostaje niewyjaśniony. Według jej własnych wspomnień, wiedziona impulsem wsiadła do wieczornego pociągu i pojechała do Wilna; z niektórych uwag wynika, że spodziewała się tam skontaktować z kimś „ze swoich”, prawdopodobnie z rodziny matki, ale okazało się, że „nie znalazłam tam już nikogo”. Pomimo tego została w mieście. W nieznanych bliżej okolicznościach pomimo bardzo młodego wieku, braku wyższego wykształcenia i braku doświadczenia, dość szybko znalazła pracę w redakcji "Słowa". W roku 1935 odziedziczyła część spadku po zmarłym ojcu; była to kwota na tyle duża, że stać ją było na kupno niewielkiego drewnianego domu na wsi pod Wilnem.
Wilno.
Pracując w "Słowie" poznała Józefa Mackiewicza, dziennikarza zatrudnionego w redakcji gazety już od 1923 r., znanego później powieściopisarza i bezkompromisowego antykomunisty, z którym wkrótce związała się na resztę swego życia. Zamieszkali razem w Czarnym Borze, podwileńskiej miejscowości, gdzie 15 kilometrów od Wilna kupili dom z ogrodem. W 1937 Toporska została redaktorką dodatku literackiego "Słowa". Współpraca z dziennikiem trwała aż do czasu wydania ostatniego numeru pisma, 18 września 1939, które przestało się ukazywać w chwili przekroczenia polskich granic przez wojska sowieckie
Na wieść o wkroczeniu Armii Czerwonej do Polski Toporska wraz z Mackiewiczem ratując się przed okupacją sowiecką uciekła do Kowna, na Litwę, gdzie rząd litewski otworzył granicę dla polskich uchodźców wojennych. Tego samego roku jeszcze wojska sowieckie na skutek zawartego układu ustąpiły z Wilna (miasto zostało przekazane Litwinom), i oboje powrócili do Czarnego Boru, gdzie mieszkali aż do 1944 r.
W zmienionej sytuacji politycznej, w latach 1939–1940 Barbara Toporska pracowała dla "Gazety Codziennej", na której wydawanie w Wilnie otrzymał koncesję Józef Mackiewicz. Kiedy w czerwcu 1940 roku Armia Czerwona ponownie wkroczyła do Wilna, oboje wycofali się z aktywnego życia dziennikarskiego i politycznego, utrzymując się głównie z wyprzedaży rzeczy.
Na emigracji.
W maju 1944 r. Barbara Toporska i Józef Mackiewicz uciekając przed zbliżającym się frontem wyjechali z Wilna do Warszawy. Tuż przed wybuchem powstania warszawskiego wyjechali do Krakowa. W styczniu 1945 r. udało im się dotrzeć do Wiednia, gdzie niespodziewanie otrzymali pomoc od uciekających przed komunizmem Tatarów w postaci dwóch miejsc w „tatarskim” pociągu ewakuacyjnym, którym dojechali aż do Mediolanu. W maju, już po ustąpieniu Niemców z Włoch, Barbara Toporska i Józef Mackiewicz przenieśli się z Mediolanu do Rzymu. Tam oboje na dwa lata ściśle związali się z polskim II Korpusem. Toporska pracowała wtedy w redakcji "Orła Białego". Dorabiała sekretarzowaniem i szydełkowaniem.
Po kilku latach spędzonych w Londynie (1947–1954), gdzie rozpoczęła pracę jako free-lance dla sekcji polskiej radia "Głos Ameryki", została sprowadzona do Monachium do otworzonego tam działu "Głos Ameryki z Europy". Po jego likwidacji współpracowała jeszcze jakiś czas dla centrali "Głosu Ameryki" w Waszyngtonie.
W polskiej prasie emigracyjnej ukazywały się liczne artykuły i wiersze jej pióra (głównie w londyńskich "Wiadomościach", ale także w paryskiej "Kulturze", "Dzienniku Polskim", "Kurierze Polskim" i in.). Wyposażona w zdolności literackie i publicystyczną pasję tym goręcej wspierała pisarską działalność swego wysoce utalentowanego towarzysza życia. To jemu poświęciła znakomitą część swojej energii i zaangażowania. Po przebytej w 1963 r. operacji raka, w okresie rekonwalescencji sama zaczęła pisać powieści, a także malować. Pierwsza powieść "Siostry" ukazała się w 1966 r. i została nagrodzona przez Akademię Literacką "Wiadomości" jako „najwybitniejsza książka wydana na emigracji w 1966 roku”. W 1984 r. część jej artykułów prasowych została przedrukowana w zbiorze publicystyki jej i Józefa Mackiewicza "Droga Pani".
Przez cały ten okres emigracji pisarka walczyła z chorobą, przechodziła kilka operacji, przebywała w sanatoriach. I wszystko to w wyjątkowo niekorzystnych warunkach materialnych.
Załamana i zrezygnowana po śmierci Józefa Mackiewicza zmarła w kilka miesięcy po nim 20 czerwca 1985 r. w Niemczech, w klinice w Oberaudorf, w wieku 72 lat. Prochy obojga złożono w Londynie. Ich związek był bezdzietny.
Prywatne archiwum Barbary Toporskiej i Józefa Mackiewicza znajduje się w Muzeum Polskim w Rapperswilu.
Książki Barbary Toporskiej publikuje wydawnictwo „Kontra”.

</doc>
<doc id="982855" url="https://pl.wikipedia.org/wiki?curid=982855" title="Antoni Czajor">
Antoni Czajor

Antoni Czajor (ur. 6 grudnia 1875 w Lipinach, zm. 17 sierpnia 1932 w Chorzowie) – działacz PPS, powstaniec śląski.
Życiorys.
Około 1900 wstąpił do Polskiej Partii Socjalistycznej zaboru pruskiego, zakładał jej komórki w Lipinach i okolicach. Emigrował na krótko do Westfalii. Po powrocie na Górny Śląsk stał się jednym z czołowych działaczy PPS. Był porywającym mówcą, uczestniczył w wielu konferencjach i zjazdach partii, piastując w niej różne ważne funkcje.
W czasie I wojny światowej Czajor pracował nadal w górnictwie, dzięki czemu uniknął powołania do służby wojskowej. Po zakończeniu wojny wszedł w skład Komitetu Wykonawczego Rady Robotniczo-Żołnierskiej powiatu bytomskiego, reprezentując w niej radykalną opozycję. Był współzałożycielem Komunistycznej Partii Górnego Śląska. W okresie plebiscytu angażował się w akcję propagandową. Wziął udział we wszystkich 3 powstaniach śląskich, należał do grona współorganizatorów Polskiej Organizacji Wojskowej Górnego Śląska. W I powstaniu śląskim dowodził kompanią peowiacką w Lipinach, w II stanął na czele miejscowej delegacji powstańczej, która zażądała złożenia broni przez stacjonujący tam oddział Sicherheitspolizei, co zostało spełnione i w rezultacie Lipiny przeszły pod kontrolę władz powstańczych.
W następnych latach Czajor uczestniczył dalej w zjazdach PPS, był członkiem Rady Naczelnej PPS. W pierwszych wyborach do Sejmu Śląskiego uzyskał mandat poselski z listy PPS. W 1928 przewodniczył delegacji śląskiej na XXI zjazd PPS.
W 1929 był sekretarzem Centralnego Związku Górnilków w Polsce w Lipinach.

</doc>
<doc id="982861" url="https://pl.wikipedia.org/wiki?curid=982861" title="Otto Franciszek Habsburg">
Otto Franciszek Habsburg



</doc>
<doc id="982862" url="https://pl.wikipedia.org/wiki?curid=982862" title="Gminy w kantonie Ticino">
Gminy w kantonie Ticino

Gminy.
Gminy kantonu Ticino, według Dystryktów:

</doc>
<doc id="982867" url="https://pl.wikipedia.org/wiki?curid=982867" title="Subindeks giełdowy">
Subindeks giełdowy

Subindeks giełdowy – jest to indeks giełdowy obliczany dla spółek należących do określonego sektora gospodarki.
Subindeks giełdowy pozwala ocenić efektywność inwestowania w ów sektor. W portfelu subindeksów znajdują się te same pakiety, co w indeksie głównym, ale wyselekcjonowane dla danego sektora.
Subindeksy WIG.
GPW oblicza następujące subindeksy:

</doc>
<doc id="982868" url="https://pl.wikipedia.org/wiki?curid=982868" title="Zakąty">
Zakąty

Zakąty – przysiółek wsi Krusznik w Polsce, położony w województwie podlaskim, w powiecie augustowskim, w gminie Nowinka. Przysiółek wchodzi w skład sołectwa Krusznik.
W latach 1975–1998 przysiółek administracyjnie należał do województwa suwalskiego.

</doc>
<doc id="982871" url="https://pl.wikipedia.org/wiki?curid=982871" title="Busznica">
Busznica

Busznica – osada leśna w Polsce położona w województwie podlaskim, w powiecie augustowskim, w gminie Nowinka.
W latach 1975–1998 miejscowość administracyjnie należała do województwa suwalskiego.

</doc>
<doc id="982872" url="https://pl.wikipedia.org/wiki?curid=982872" title="Powały">
Powały

2 miejscowości w Polsce:

</doc>
<doc id="982873" url="https://pl.wikipedia.org/wiki?curid=982873" title="Francesc Antoni de la Dueña y Cisneros">
Francesc Antoni de la Dueña y Cisneros

Francesc Antoni de la Dueña y Cisneros (ur. 17 listopada 1753 w Villanueva de la Fuente, zm. 8 listopada 1821 w Prowincji Ciudad Real) – hiszpański duchowny katolicki, biskup Seo de Urgel i zarazem współksiążę episkopalny Andory od 29 października 1797 do 23 września 1816. Współrządził Andorą razem z Napoleonem Bonaparte (1806–1814 oraz 1815) i Ludwikiem XVIII (1814–1824).

</doc>
<doc id="982874" url="https://pl.wikipedia.org/wiki?curid=982874" title="Los Angeles Open">
Los Angeles Open

Los Angeles Open – męski turniej tenisowy zaliczany do cyklu ATP World Tour, rozgrywany w latach 1927–2012 na kortach twardych w amerykańskim Los Angeles. W 2012 roku organizatorzy zapowiedzieli, że z powodów finansowych zawody nie będą już miały miejsca.

</doc>
<doc id="982875" url="https://pl.wikipedia.org/wiki?curid=982875" title="Powały (województwo podlaskie)">
Powały (województwo podlaskie)

Powały – osada leśna w Polsce położona w województwie podlaskim, w powiecie augustowskim, w gminie Nowinka.
W latach 1975–1998 miejscowość administracyjnie należała do województwa suwalskiego.

</doc>
<doc id="982876" url="https://pl.wikipedia.org/wiki?curid=982876" title="HD 121504">
HD 121504

HD 121504 – gwiazda typu żółty karzeł, podobna do Słońca, położona w gwiazdozbiorze Centaura. Jest oddalona od Ziemi o prawie 145 lat świetlnych.
W 2000 roku odkryto planetę HD 121504 b okrążającą tę gwiazdę.

</doc>
<doc id="982877" url="https://pl.wikipedia.org/wiki?curid=982877" title="Regulacje Formuły 1">
Regulacje Formuły 1

Regulacje Formuły 1 – przepisy nałożone przez FIA, a później przez FISA dotyczące Formuły 1. Artykuł ten obejmuje zarówno aktualnie obowiązujące regulacje, jak i ich historię.
Zasady i regulacje.
Techniczne.
Podwozie.
Samochód F1 może być maksymalnie szeroki na 200 cm. Chociaż nie jest wytyczona maksymalna długość oraz wysokość samochodu, pojazdy wszystkich stajni mają bardzo zbliżone do siebie rozmiary. Samochód musi mieć tylko 4 koła zamontowane na zewnątrz konstrukcji. Tylko dwa przednie koła muszą być skrętne, podczas gdy napęd musi być przenoszony na dwa tylne.
Główne podwozie zawiera "komorę bezpieczeństwa" wraz z kokpitem, strukturą zaprojektowaną tak, aby redukować siły uderzenia z przodu, oraz bak znajdujący się za kokpitem. Kierowca musi być zdolny do opuszczenia pojazdu nie wykonując żadnych dodatkowych czynności oprócz wyciągnięcia kierownicy.
Pokładowe systemy elektryczne oraz komputerowe, akceptowane są na początku sezonu, później mogą być zmieniane tylko za dodatkową zgodą FIA. Komputery zawierają telemetrię oraz czarną skrzynkę.
Silnik.
Silnik w samochodzie Formuły 1 musi być czterosuwowym silnikiem wewnętrznego spalania. Silnik o pojemności 1.6 litra musi być w układzie V6 z turbodoładowaniem, z maksymalnie czterema zaworami na cylinder.
Zasady pomiędzy 2000 a 2005 rokiem nakazywały używanie 10 cylindrowych silników o pojemności 3.0 litrów. Aby zredukować, związaną z rozwojem, rosnącą moc tych silników, FIA zdecydowała się na zmniejszenie pojemności do 2.4 litrów oraz liczbę cylindrów do ośmiu. Nowe przepisy obowiązywały od 2006 roku, z myślą o biedniejszych zespołach pozwolono na używanie starych jednostek napędowych z ograniczonymi maksymalnymi obrotami.
Wał korbowy oraz wałki rozrządu muszą być wykonane ze stali lub żeliwa. Blok cylindrów, głowica, oraz tłoki nie mogą być wykonane z karbonu.
Odzyskiwanie energii kinetycznej (technologie hybrydowe) jest dozwolone od sezonu 2009. Maksymalna ilość energii magazynowana w ten sposób nie może przekroczyć 300 kJ. Od 2014 roku weszły silniki V6 1.6 z turbodoładowaniem.
Od sezonu 2016 wprowadzono dodatkową rurę wydechową prowadzącą bezpośrednio od wastegate'u (wcześniej spaliny omijające turbosprężarkę wpadały z powrotem do głównej rury), w celu zmniejszenia hałasu wytwarzanego przez silnik, który drastycznie spadł po wdrożeniu silników V6 w sezonie 2014.
Opony.
Od sezonu 2007 wyłącznym dostawcą opon jest jedna firma – pierwszą była firma Bridgestone, od sezonu 2011 jest nią Pirelli, które dostarcza od roku 2019 pięć rodzajów opon wszystkim zespołom (C1, C2, C3, C4, C5) spośród których na każde Grand Prix wybierane są opony w trzech charakterystykach (miękkie, pośrednie, twarde). Zespoły muszą wybrać trzynaście zestawów opon (przynajmniej po jednym zestawie z trzech dozwolonych mieszanek) przed danym GP (wyścigi europejskie – 9 dni przed GP, poza Europą – 15). Dodatkowo, są dostarczane dwa typy opon deszczowych: pośrednie i pełne. W czasie wyścigu każdy kierowca zobowiązany jest użyć przynajmniej dwóch rodzajów mieszanek. Kolejność jest w tym wypadku obojętna. Jeśli w trakcie wyścigu pojawią się opady deszczu, wówczas zasada o użyciu dwóch mieszanek nie obowiązuje. Od sezonu 2009 opony oznaczane są kolorowymi paskami na brzegu opony, dzięki którym możliwe jest rozpoznanie jakich opon używa kierowca: czerwony dla miękkich, żółty dla pośrednich, biały dla twardych, zielony dla 
przejściowych i niebieski dla pełnych mokrych.
Sportowe.
Numery startowe.
Do sezonu 2013 włącznie każdy zespół przystępujący do Mistrzostw Świata Formuły 1 otrzymywał dwa numery na swoje bolidy na dany sezon. Kolejność numerów zależała od miejsca uzyskanego w poprzednim sezonie. Jedynym wyjątkiem był zespół w którym jednym z kierowców był mistrz poprzedniego sezonu. Zespół taki otrzymywał numery 1 i 2. Reguła ta miała zastosowanie również w przypadku przejścia mistrza poprzedniego sezonu do innego zespołu (np. Fernando Alonso po przejściu McLarena zachował numer 1).
W przypadku gdy Mistrz Świata Formuły 1 wycofał się z Formuły 1, zamiast numeru 1 zostawał przydzielony zespołowi numer 0 (razem z numerem 2)
Numer 13 nie był przydzielany od roku 1974. Wcześniej przydzielany był czasami według uznania organizatorów wyścigów.
Przydzielenie numerów kierowcom w poszczególnych zespołach nie ma znaczenia i decyduje o nich wyłącznie dany zespół. 
Od 2014 roku kierowcy wybierają sobie numer do końca kariery (od 2 do 99) i z nim jeżdżą, jednak aktualny mistrz świata może wciąż używać numeru 1.
Treningi.
Podczas jednego weekendu Grand Prix organizowane są 3 sesje treningowe: dwie w piątek (rano i po południu), oraz jedna w sobotę (rano). Wszystkie sesje trwają 60 minut. Sesję wygrywa ten kierowca, który przejechał jedno okrążenie w najkrótszym czasie. Liczba przejechanych okrążeń nie gra roli.
Kwalifikacje.
Sesja kwalifikacyjna trwa 60 minut.
Rozkład czasowy sesji kwalifikacyjnej:
1 część – 18 minut;
przerwa – 8 minut;
2 część – 15 minut;
przerwa – 7 minut;
3 część – 12 minut.
Reguły ogólne kwalifikacji:
W trakcie danego limitu czasu przeznaczonego dla danej części kwalifikacji kierowcy rywalizują w sposób identyczny jak w treningu (walczy się o jak najkrótszy czas jednego okrążenia toru). Kierowca wyjeżdża na tor w dowolnym momencie, i również w dowolnym momencie wjeżdża do swojego garażu. Dozwolone jest wielokrotne wyjeżdżanie i wjeżdżanie z powrotem do garażu. Można również zmienić opony z twardych na miękkie i odwrotnie. O kolejności kierowców decyduje czas najszybszego okrążenia przejechanego w ciągu limitu czasu części serii kwalifikacyjnej. Gdy kierowca rozpoczął swoje szybkie okrążenie, a nie zdąży go ukończyć przed upływem regulaminowego limitu czasu części serii kwalifikacyjnej, jego wynik zostanie zaliczony, gdyż rozpoczął je przed upływem limitu czasu.
Regulamin 1. części.
Rywalizują w niej wszyscy kierowcy. Po jej zakończeniu 5 kierowców z najgorszymi czasami odpada, i zajmują miejsca na starcie wyścigu odpowiednio od 16. do 20.
Regulamin 2. części.
Rywalizuje w niej 15. kierowców, którzy uzyskali najlepsze czasy w pierwszej części. Po jej zakończeniu 5 kierowców z najgorszymi czasami odpada, i zajmują miejsca na starcie wyścigu odpowiednio od 11. do 15.
Regulamin 3. części.
Rywalizuje w niej 10. kierowców, którzy uzyskali najlepsze czasy w drugiej części. O ich kolejności na starcie wyścigu decydują ich wyniki (np. kierowca, który zajął 7 miejsce – startuje do wyścigu z 7. pola).
Parc fermé.
Po kwalifikacjach każdy zespół jest zobowiązany do przekazania pojazdu do tzw. Parc fermé, gdzie jest przechowywany do dnia wyścigu. W tym czasie zabronione są wszelkie prace przy samochodzie, oprócz rutynowych prac konserwacyjnych.
Jeśli zespół musi zmienić w tym czasie silnik, kierowca będzie startował z końcowej pozycji; jeśli będzie wykonywana inna poważna naprawa, kierowca będzie startował z boksów.
Przebieg wyścigu.
Koniec wyścigu.
Po zakończeniu wyścigu, kierowcy zjeżdżają do tzw. Parc fermé (jest specjalne Parc fermé dla pierwszej trójki). Kierowcy którzy zajęli pierwsze 3 miejsca, przygotowują się na ceremonię podium, która następuje później. Są nagrody dla 1, 2, 3 miejsca oraz dla najlepszego konstruktora. Podczas ceremonii podium odgrywane są dwa hymny państwowe (najpierw dla zwycięskiego kierowcy, potem dla zwycięskiego konstruktora, chyba że zarówno zwycięski kierowca jak i zwycięski konstruktor pochodzą z tego samego kraju), później kierowcy na podium są oblewani szampanem. Później po ceremonii podium odbywa się konferencja prasowa w której biorą udział trzej najlepsi kierowcy danego wyścigu. Podczas konferencji prasowej kierowcy odpowiadają na pytania dziennikarzom obecnym w press roomie w języku angielskim, a następnie w językach ojczystych kierowców.
Punktacja.
Mistrzostwo Świata Formuły 1 (kierowców i konstruktorów) rozstrzyga się na podstawie liczby punktów.
Punkty zostają przyznawane za miejsce uzyskane w wyścigu. Aby otrzymać punkty kierowca musi pokonać przynajmniej 90% dystansu zwycięzcy. Z tego powodu możliwe jest uzyskanie punktów nawet pomimo wycofania się z wyścigu.
Przydziela się odpowiednio następującą liczbę punktów:
Kierowca, który uzyskał najlepszy czas okrążenia w wyścigu oraz zajął miejsce w czołowej dziesiątce, uzyskuje 1 punkt dodatkowy.
Kierowca może uzyskać maksymalnie 26 punktów, natomiast zespół – maksymalnie 44 punkty.
Sklasyfikowani są kierowcy, który ukończyli przynajmniej 90% dystansu wyścigu (może dojść do sytuacji, w której kierowca, który nie ukończył wyścigu, zdobywa punkty). Jeśli wyścig zostanie przerwany i nie zostanie później wznowiony, brana jest pod uwagę klasyfikacja z przedostatniego okrążenia. Jeżeli wyścig zostanie przerwany przedwcześnie, a kierowcy przejechali mniej niż 75% dystansu, kierowcy otrzymują połowę punktów przewidzianą za zajęte przez nich miejsca.
O klasyfikacji w tabeli mistrzostw decyduje łączna liczba punktów uzyskana w tabeli przez kierowcę (lub zespół w przypadku rywalizacji konstruktorów). W przypadku posiadania przez kilka zespołów lub kierowców takiej samej liczby punktów, decyduje liczba zwycięstw, a jeżeli i to nie przynosi rozstrzygnięcia, to liczba miejsc drugich, trzecich itd.
Flagi.
Wymiary flag. Szachownica oraz flaga czerwona: 80 × 100 cm. Pozostałe flagi: 60 × 80 cm.
Kary.
Kary mogą być nakładane na kierowców za różne wykroczenia, włączając przedwczesny start, przekroczenie dozwolonej prędkości w alei serwisowej, spowodowanie kolizji, wyprzedzanie kierowcy gdy na torze przebywa samochód bezpieczeństwa, nielegalne blokowanie bądź ignorowanie flag. Istnieją następujące typy kar nakładane na kierowców:
Na odbycie kary przejazdu przez boks bądź dziesięciu sekund kierowca ma 3 okrążenia czasu od momentu otrzymania przez zespół informacji o karze. Jeśli jednak kierowca nie odbędzie kary w ciągu 3 okrążeń, zostanie zdyskwalifikowany (czarna flaga). Kary otrzymane w ciągu ostatnich pięciu okrążeń nie muszą być odbywane; zamiast tych kar w przypadku naruszenia przepisów podczas tych pięciu ostatnich okrążeń do czasu wyścigu danego kierowcy zostanie dodane 25 sekund.
Od sezonu 2014 kierowca może otrzymać punkty karne. O ich przyznaniu decyduje zespół sędziów. Zgodnie z przepisami, punkty karne tracą ważność po dwunastu miesiącach od ich przyznania. Kierowca który w ciągu roku zbierze ich 12, zostaje automatycznie zawieszony na czas jednego wyścigu.

</doc>
<doc id="982878" url="https://pl.wikipedia.org/wiki?curid=982878" title="Rekowo Dolne">
Rekowo Dolne

Rekowo Dolne (kaszb. "Dólné Rekòwò"; niem. "Emilshof") – część miasta Redy (dawna wieś kaszubska) położona przy południowej krawędzi Kępy Puckiej i na trasie linii kolejowej Reda-Puck-Hel (stacja kolejowa PKP „Reda Rekowo”). Główną osią komunikacyjną dzielnicy jest ulica Długa. Połączenie z centrum miasta umożliwiają autobusy wejherowskiej komunikacji miejskiej.
Wyodrębnione od Rekowa (Górnego) w 1973 roku; Rekowo Górne weszło w skład nowo utworzonej Gminy Puck, a Rekowo Dolne w skład nowo utworzonej gminy Żelistrzewo. Po zniesieniu gminy Żelistrzewo 15 stycznia 1976, Rekowo Dolne włączono do gminy Puck jako samodzielne sołectwo.
1 stycznia 1998 roku Rekowo Dolne włączono w granice administracyjne miasta Redy.

</doc>
<doc id="982881" url="https://pl.wikipedia.org/wiki?curid=982881" title="Gustav Schwab">
Gustav Schwab

Gustav Benjamin Schwab (ur. 19 czerwca 1792 w Stuttgarcie, zm. 4 listopada 1850 tamże) – niemiecki pisarz, pastor i publicysta.
Studiował w seminarium na Uniwersytecie w Tybindze początkowo filologię i filozofię, a później teologię. Podczas studiów założył klub literacki i zaprzyjaźnił się bardzo z poetami Ludwigiem Uhlandem i Justinusem Kernerem.

</doc>
<doc id="982882" url="https://pl.wikipedia.org/wiki?curid=982882" title="Adonai (zespół muzyczny)">
Adonai (zespół muzyczny)

Adonai – polska grupa muzyczna wykonująca muzykę reggae z treściami chrześcijańskimi. Nazwa zespołu, "Adonai" używana była w starożytnym Izraelu jako zastępcze określenie imienia Boga JHWH.
Adonai powstał w 1999 z inicjatywy Matana i Doroty Sumińskich, którzy grali w zespole Pomoc Duchowa. Wsparli ich inni muzycy z polskich grup z kręgu muzyki chrześcijańskiej, m.in. basista dr Kmieta (Armia, 2Tm2,3), gitarzysta Robert Drężek (2Tm2,3 i Deus Meus). 
Zespół nie deklarował przywiązania do określonego stylu muzycznego:
"Nie chcieliśmy tworzyć kolejnej kapeli reggae, podobnej do wielu już istniejących, chcieliśmy raczej grać w wolności, po swojemu, z serca, bez żadnych ramek stylowych. Ta wolność dała nam możliwość korzystania z różnych stylów muzycznych. Każdy miał być sobą, każdy mógł wnosić swą osobowość muzyczną ku chwale Boga i ku radości ludzi. Nasze „reagge" to prosto mówiąc: reggae-praise &amp; worship-funk-rock-jazz-folk".
Pierwsza sesja nagraniowa miała miejsce w styczniu 2000 w studio Edycji Świętego Pawła w Częstochowie. Jej owocem była wydana w czerwcu 2000 płyta „Skosztuj, zobacz". W styczniu 2002 grupa nagrała drugą płytę – „Ballada o miłości", która ukazała się w kwietniu 2002.
Skład.
Z grupą współpracował też skrzypek Andrzej Górecki oraz inni muzycy i wokaliści zapraszani do nagrań i koncertów.

</doc>
<doc id="982884" url="https://pl.wikipedia.org/wiki?curid=982884" title="Juravenator">
Juravenator



</doc>
<doc id="982887" url="https://pl.wikipedia.org/wiki?curid=982887" title="Haganah">
Haganah



</doc>
<doc id="982888" url="https://pl.wikipedia.org/wiki?curid=982888" title="Ciechocino">
Ciechocino

Ciechocino (kaszb. "Cechòcëno", niem. "Czechotzin") – północno-wschodnia dzielnica Redy, od 1940 roku, (dawna wieś kaszubska) położona w dolinie Redy (rzeka stanowi wschodnią i południową granicę osiedla). Głównymi osiami komunikacyjnymi dzielnicy są ulice Brzozowa, Kazimierska i Pucka (ulica Pucka stanowi również ciąg drogi wojewódzkiej nr 216). Połączenie z centrum miasta umożliwiają autobusy wejherowskiej komunikacji miejskiej (linie nr 8, 9, i 18). 
Historia.
Wieś królewska w starostwie puckim w powiecie puckim województwa pomorskiego w II połowie XVI wieku.
Dawniej samodzielna gmina jednostkowa, po I wojnie światowej w woj. pomorskim, początkowo w powiecie wejherowskim, od 1928 roku w powiecie morskim. Od 1934 w nowo utwrzonej zbiorowej gminie gmina Wejherowo, gdzie Ciechocino utworzyło gromadę.
Po wojnie ponownie w Polsce, w woj. gdańskim. 1951 powiat morski przemianowano z powrotem na wejherowski. W związku z reformą administracyjną Polski jesienią 1954 Ciechocino weszło w skład nowo utworzonej gromady Reda w tymże powiecie i województwie. Gromadę Reda zniesiono 1 stycznia 1956 w związku z nadaniem jej statusu osiedla, przez co Ciechocino stało się integralną częścią Redy. 1 stycznia 1967 Reda otrzymała prawa miejskie, w związku z czym Ciechocino stało się obszarem miejskim.

</doc>
<doc id="982890" url="https://pl.wikipedia.org/wiki?curid=982890" title="Pieter de Hoogh">
Pieter de Hoogh



</doc>
<doc id="982891" url="https://pl.wikipedia.org/wiki?curid=982891" title="HD 121504 b">
HD 121504 b

HD 121504 b – planeta pozasłoneczna okrążająca gwiazdę HD 121504 w odległości 1/3 odległości Ziemi od Słońca. Jest około 25% bardziej masywna niż Jowisz.

</doc>
<doc id="982893" url="https://pl.wikipedia.org/wiki?curid=982893" title="Kiryatan">
Kiryatan



</doc>
<doc id="982894" url="https://pl.wikipedia.org/wiki?curid=982894" title="Britain’s Got Talent">
Britain’s Got Talent

Britain’s Got Talent (pol. "Wielka Brytania ma talent") – brytyjska wersja talent show z serii "Got Talent", w której zwycięzca otrzymuje nagrodę pieniężną w wysokości 250 000 funtów oraz zaproszenie do zaprezentowania się przed Brytyjską rodziną królewską na gali Royal Variety Performance.
Historia.
Format programu został opracowany przez Simona Cowella, twórcę talent show X Factor i dyrektora wykonawczego wytwórni muzycznej Sony Music. We wrześniu 2005 nakręcono odcinek pilotażowy. W skład jury weszli Cowell, Fern Britton (wówczas prezenter magazynu „This Morning”), a także Piers Morgan (dziennikarz pracujący w brytyjskich tabloidach). Odcinek pierwotnie nie został wyemitowany w telewizji. Dopiero w styczniu 2012 roku został ujawniony jako część serialu dokumentalnego zatytułowanego The Talent Show Story.
Pierwotny plan zakładał, że program zostanie wyemitowany w latach 2005–2006 pod tytułem Paul O’Grady’s Got Talent, jeszcze przed emisją amerykańskiej wersji formatu America’s Got Talent. Do jego realizacji nie doszło. O'Grady, który miał być gospodarzem show, odmówił jednak pojawienia się w innym programie nadawcy ITV. Ostatecznie rozpoczął pracę u konkurencyjnego nadawcy Channel 4. W wywiadzie z 2010 roku O’Grady skomentował sytuację, stwierdzając:
 Prezenter wspomniał również, że zadzwonił do Cowella, aby wyjaśnić sytuację. Poinformował go, że ma w rękach , ale ze względu na jego wykluczenie z ITV nie może w nim uczestniczyć. 
12 lutego 2007 r., po sukcesie America’s Got Talent w poprzednim roku, ITV ogłosiło swoje zamiary wydania brytyjskiej serii Got Talent. Premiera programu Britain's Got Talent miała miejsce 9 czerwca 2007 r. W tym samym czasie nadawca ogłosił, że towarzyszyć mu będzie siostrzany program ITV2, zatytułowany Britain’s Got More Talent, którego prowadzącym będzie Stephen Mulhern.
Gospodarzami nowego programu zostali Ant &amp; Dec. W jury oprócz Cowella mieli zasiąść David Hasselhoff i Cheryl Cole, jednak oboje zrezygnowali zanim doszło do emisji. Zastąpili ich: Piers Morgan oraz aktorka Amanda Holden. Hasselhoff dołączył do panelu później, w piątej serii programu. Cole została zaś zatrudniona przez Cowella w The X Factor, gdzie zastąpiła na stanowisku jurora Sharon Osbourne.
Format.
Przesłuchania.
Każdego roku konkurs rozpoczyna się dwiema turami przesłuchań. Pierwsza runda, zwana „przesłuchaniami otwartymi”, odbywa się jesienią w małych lokalach w kilku różnych miastach Wielkiej Brytanii. O dopuszczeniu uczestników do kolejnego etapu decydują producenci show. Druga runda, określana jako „przesłuchania sędziów”, odbywa się w następnym roku w styczniu i lutym w wybranych miastach – zwykle wśród nich były Cardiff, Glasgow, Manchester, Birmingham i Londyn. Przesłuchania mają miejsce w salach teatralnych lub kongresowych. Ich lokalizacja jest wybierana przede wszystkim ze względu na występowanie zaplecza niezbędnego do obsługi dużej liczby uczestników. Przeważnie obiekt podzielony jest na trzy strefy: poczekalnię dla uczestników, skrzydła oraz scenę. Ze skrzydeł wchodzi się bezpośrednio na scenę.
Każdy uczestnik, który chce wziąć udział w konkursie, musi najpierw złożyć wniosek do programu. Zawiera on informacje:
O zakwalifikowaniu się do konkursu decyduje ocena podanych informacji oraz ich weryfikacja. Po zatwierdzeniu zgłoszenia uczestnik występuje podczas przesłuchania otwartego w pobliżu miejsca zamieszkania (lub do którego może dotrzeć). Po pozytywnym rozpatrzeniu wniosku otrzymuje miejsce w drugiej turze. Na miejscu uczestnik otrzymuje numer i pozostaje w wyznaczonej poczekalni, dopóki nie zostanie wezwany, aby przygotować się do występu. Następnie zostaje wprowadzony na główną scenę i rozpoczyna się rozmowa z jurorami, którzy zadają kilka krótkich pytań – zazwyczaj dotyczą imienia i nazwiska (ewentualnie pseudonimu bądź nazwy zespołu), pochodzenia i charakteru występu.
Uczestnicy mają trzy minuty na występ. Kończy się on, gdy upłynie czas lub wszyscy sędziowie użyją brzęczyka. Brzęczyk jest przyciskiem, którego wciśnięciem członek jury sygnalizuje, że występ jest nieprzekonujący, nudny lub nieodpowiedni. Możliwa jest zmiana decyzji pod wpływem pozytywnej oceny dalszej części występu lub w przypadku omyłkowego naciśnięcia brzęczyka.
Po zakończeniu występu każdy sędzia przedstawia ogólną ocenę danego pokazu. Następnie odbywa się głosowanie, podczas którego każdy z jurorów oddaje głos na „Tak” lub na „Nie”. Jeśli zawodnik otrzyma większość głosów na „Tak”, przechodzi do następnego etapu konkursu. W przeciwnym razie zostaje wyeliminowany z konkursu. Począwszy od ósmej serii, sędziowie mogą również przyznać automatyczne miejsce w półfinale za pomocą „Złotego Brzęczyka” () umieszczonego na biurku panelu – funkcji po raz pierwszy wprowadzonej w niemieckiej wersji show. Sędzia może z niego skorzystać, jeżeli przesłuchanie było w jego opinii wyjątkowe, niezależnie od opinii pozostałych jurorów. Może być on użyty tylko raz przez każdego sędziego.
Nagrywanie każdej serii rozpoczyna się podczas przesłuchań sędziowskich. Nagrywane są przesłuchania, sceny za kulisami na skrzydłach i z poczekalni. Materiał jest następnie edytowany w serię odcinków składających się z najlepszych, najgorszych lub najzabawniejszych występów. Znajdują się tam także wywiady z uczestnikami oraz sceny zza kulis.
Decyzje sędziów.
Ten etap odbywa się po zakończeniu przesłuchań i nazywany jest również "Deliberation Day". Spośród uczestników, którzy zakwalifikowali się do tego etapu, jurorzy wybierają tych, którzy wystąpią w półfinałach. Liczba wybieranych uczestników różni się w zależności od serii. Gdy jurorzy podejmą decyzję, wszyscy zawodnicy zostają wezwani ponownie, aby dowiedzieć się czy wystąpią w kolejnym etapie.
W piątej serii poproszono o ponowne wykonanie niektórych występów, ponieważ sędziowie mieli trudności z podjęciem ostatecznej decyzji w sprawie półfinalisty. Jest to jedyny raz w historii programu, w którym taka sytuacja miała miejsce.
Półfinały.
Zawodnicy występują przed publicznością i sędziami w odcinkach emitowanych na żywo. W jednym odcinku występuje ośmioro uczestników, a w przypadku serii od szóstej do dziesiątej - dziewięcioro. Podobnie jak na etapie przesłuchań, każdy półfinalista musi zaprezentować nowy program przed sędziami. Rolą jurorów na tym etapie jest obserwowanie i udzielanie swojej opinii pod koniec występu. Każdy z sędziów może nadal używać sygnalizatorów, a występ może zostać zakończony, jeśli zostaną użyte wszystkie brzęczyki.
Ponieważ wszyscy półfinaliści występują na żywo, mają czas na przygotowanie się z wyprzedzeniem. Podczas prób w studiu pracownicy produkcji mogą udzielić pomocy w przygotowaniu występu. Natomiast w przypadku osób przedstawiających elementy, których wykonanie niesie ze sobą ryzyko, musi zostać zapewniony bezpieczny przebieg finalnego wystąpienia. Rolą ekipy produkcyjnej jest upewnienie, że zastosowano odpowiednie środki ostrożności, a w budynku znajdować się będą ratownicy medyczni.
Uczestnicy, którzy awansują do finału, wybierani są na podstawie głosowania telefonicznego – za pośrednictwem specjalnego numeru telefonu, w którym dwie ostatnie cyfry odpowiadają każdemu z półfinalistów. Wykonawca z największa liczbą głosów od telewidzów otrzymuje miejsce w finale. Drugiego finalistę wybierają jurorzy spośród półfinalistów, którzy zajęli 2. i 3. miejsce w głosowaniu publiczności. Od serii piątej w przypadku równej liczby głosów od sędziów do finału awansuje półfinalista, który zajął drugie miejsce w głosowaniu publicznym.
Półfinalista może również zapewnić sobie miejsce w finale, jeśli otrzyma dziką kartę. Od serii szóstej sędziowie wybierają dowolnego wyeliminowanego półfinalistę na podstawie głosowania po zakończeniu półfinałów. Wynik ogłaszany jest przed emisją finału. W 9. i 10. serii dodatkowo umożliwiono publiczności przydzielenie dzikiej karty dla dowolnego wyeliminowanego półfinalisty.
Finał.
Finał przebiega w podobny sposób jak półfinały. Sędziowie nadal mogą używać brzęczka i wydawać opinie na temat oglądanego przedstawienia, ale nie mają wpływu na wyniki głosowania. Po występach finalistów, głosowaniu telefonicznym oraz zweryfikowaniu i policzeniu głosów gospodarze ogłaszają zwycięzcę, który otrzymał najwięcej głosów od publiczności. Zwycięzca otrzymuje nagrodę pieniężną i miejsce w Royal Variety Performance.
Emisja odcinków.
Odcinki na żywo są zwykle emitowane w ciągu tygodnia – półfinały w każdy dzień powszedni, a finał w niedzielę. Z wyjątkiem dwóch pierwszych serii, odcinki na żywo składają się z dwóch części – pierwsza zawiera występy i klipy przedstawiające uczestników; druga koncentruje się na wynikach głosowania. W przypadku półfinałów często pojawia się także występ gościnny, który odbywa się przed ogłoszeniem wyników. 
Do dziesiątej serii odcinki na żywo były transmitowane z The Fountain Studios na Wembley, ale po jej zamknięciu w 2016 r. realizację odcinków na żywo przeniesiono do Elstree Studios w 2017 r. W następnym roku nagrania przeniesiono z kolei do Hammersmith Apollo.
Jurorzy.
W przypadku pierwszych czterech serii jury składało się z:
W 2009 roku, w trzeciej serii, producenci planowali umożliwienie wprowadzenia czwartego sędziego. Miała nim zostać Kelly Brook. Odrzucono jednak tę zmianę, uważając, że skomplikuje program. Brooks została jednak gościnnym sędzią tej serii. W 2010 roku Cowell zachorował podczas nagrywania czwartej serii i nie mógł uczestniczyć w przesłuchaniach w Birmingham. W efekcie Louis Walsh zajął jego miejsce jako gościnny juror.
W 2011 roku Morgan opuścił program, aby przenieść się do Ameryki i rozpocząć nagrywanie swojego nowego programu. Także Cowell ogłosił, że nie będzie obecny na przesłuchaniach piątej serii ze względu na jego napięty harmonogram w związku z uruchomieniem The X Factor USA. Producenci show postanowili zmienić panel jurorski i zatrudnili komika Michaela McIntyre'a oraz aktora i byłego sędziego America’s Got Talent Davida Hasselhoffa. Walsh ponownie wystąpił jako juror gościnny - tym razem na przesłuchaniach w Londynie ze względu na zaangażowanie Hasselhoffa w inny projekt w tym czasie. Kiedy rozpoczęły się odcinki na żywo, Cowell powrócił jako czwarty sędzia. W październiku 2011 zarówno Hasselhoff, jak i McIntyre, odmówili powrotu do szóstej serii. Cowell ogłosił natomiast, że wraca na pełny etat do programu.
2 stycznia 2012 roku producenci ujawnili swoją decyzję o powiększeniu panelu jurorskiego do czterech sędziów. Do Cowella i Holden dołączyli David Walliams i Alesha Dixon. W trakcie serii 6. Holden nie mogła uczestniczyć w przesłuchaniach w Londynie, ponieważ pojawiły się u niej problemy zdrowotne w trakcie ciąży. W rezultacie producenci zaprosili aktorkę i modelkę Carmen Electrę jako gościnego sędziego, dopóki Holden nie wyzdrowiała.
W kolejnych seriach w składzie pozostali Cowell, Holden, Walliams i Dixon. W trakcie ósmej serii w 2014 r. Cowell przegapił pierwszy dzień przesłuchań w Manchesterze, co doprowadziło do zastąpienia go przez Ant &amp; Dec; był też nieobecny podczas ostatniego dnia przesłuchań w Londynie. 
W dziesiątej serii w 2016 roku Cowell spóźnił się na przesłuchanie i został tymczasowo zastąpiony przez matkę Walliamsa, Kathleen, która była obecna tego dnia. W sierpniu 2020 Cowell został zmuszony do nieobecności w rundach na żywo Series 14 i Christmas Spectacular po wypadku w którym doznał kontuzji pleców. Został zastąpiony w tych odcinkach przez Ashleya Banjo.
Przegląd serii.
Sezon 1.
Wyemitowana w 2007 roku, w dniach 9–17 czerwca. Przesłuchania do tej serii odbywały się w Manchesterze, Birmingham, Londynie i Cardiff, od stycznia do lutego tego roku. Seria miała 3 półfinały na żywo, w których wzięło udział 24 półfinalistów, z których wszyscy walczyli o szansę na występ w Royal Variety Performance, a także o nagrodę pieniężną w wysokości 100 000 funtów. Wygrał śpiewak operowy Paul Potts; wyniki pozostałych finalistów nie zostały ogłoszone.
Sezon 2.
Druga seria była wyemitowana w 2008 roku, od 12 kwietnia do 31 maja i zawierała znaczące różnice. Program trwał znacznie dłużej, przesłuchania odbywały się także w Blackpool i Glasgow, na co wpłynęły skargi od widzów, że Szkocja nie była odwiedzana podczas poprzedniej serii. Ponadto program miał pięć półfinałów na żywo, w których wzięło udział łącznie 40 półfinalistów. Serię wygrał tancerz uliczny George Sampson, na drugim miejscu znalazł się podwójny zespół taneczny Signature, a trzecie miejsce zajął piosenkarz Andrew Johnston.
Sezon 3.
Trzecia seria była wyemitowana w 2009 roku, od 11 kwietnia do 30 maja, a przesłuchania odbywały się w tych samych pięciu miastach, co wcześniej. Początkowo producenci zamierzali zmienić format poprzez włączenie czwartego sędziego do panelu, ale później zostało to zarzucone kilka dni po rozpoczęciu przesłuchań. Program wygrał zespół taneczny Diversity, na drugim miejscu znalazła się piosenkarka Susan Boyle, a trzecie miejsce zajęła saksofonista Julian Smith. To najwyżej oglądana seria w historii brytyjskiego programu Mam Talent, który przyciąga średnio ponad 13,3 miliona widzów.
Sezon 4.
Czwarta seria była wyemitowana w 2010 roku, od 17 kwietnia do 5 czerwca. Jeden z odcinków miał być wyemitowany 22 maja, ale został przesunięty na 23 maja, aby uniknąć konfliktu z transmisją na żywo z finału Ligi Mistrzów UEFA w tym roku. Przesłuchania ponownie odbyły się w tych samych pięciu miastach, co poprzednio, chociaż w serialu odbyły się również przesłuchania z Newcastle upon Tyne. Pierwotnie planowano przeprowadzić tam przesłuchania do poprzedniej serii, ale zostały one odwołane.
Z powodu choroby Cowell nie mógł uczestniczyć w przesłuchaniach w Birmingham, co doprowadziło do tego, że Louis Walsh został przywieziony jako gościnny sędzia. Sezon 4 wygrała grupa gimnastyczna Spelbound, na drugim miejscu uplasował się duet taneczny Twist i Pulse, a na trzecim perkusista Kieran Gaffney.
Sezon 5.
Piąty serial był wyemitowany w 2011 r., między 16 kwietnia a 4 czerwca, i był pierwszym, który został wyemitowany w całości w wysokiej rozdzielczości. Tak jak poprzednio, pojedynczy odcinek przeznaczony do emisji 28 maja został przesunięty na 29 maja, aby uniknąć konfliktu z transmisją na żywo z finału Ligi Mistrzów UEFA. Przesłuchania odbywały się w tych samych pięciu miastach, ale obejmowały również Liverpool. Sezon 5 wygrał piosenkarz Jai McDowall, wokalista Ronan Parke zajął drugie miejsce, a boysband New Bounce trzecie miejsce.
Sezon 6.
Szósta seria była wyemitowana w 2012 roku, między 24 marca a 12 maja. W tej serii nagroda pieniężna została zwiększona ze 100 000 do 500 000 funtów i wprowadzono „Wildcard”, w której sędziowie mogli wybrać jednego z uczestników wyeliminowanych w półfinałach, aby powrócił i wziął udział w finałowym odcinku.
Zwiększono również liczbę półfinalistów do 45, z dziewięcioma występami w półfinale, a liczbę sędziów w całym konkursie do 4. Ponadto w programie próbowano wprowadzić nowy sposób głosowania półfinałach za pośrednictwem aplikacji mobilnej, ale zostało to zawieszone po pojawieniu się problemów technicznych podczas pierwszego półfinału na żywo.
W tym sezonie odbyło się otwarte przesłuchanie w Londynie, a także zaproszono inne zespoły na przesłuchanie przez YouTube. Odbyły się przesłuchania w Birmingham, Londynie, Manchesterze i Cardiff, Blackpool i Edynburgu. Zarówno McIntyre jak i Hasselhoff ogłosili pod koniec 2011 roku, że nie będą sędziami w kolejnym sezonie. Zostali zastąpieni przez Davida Walliamsa i Aleshę Dixon. Niestety Holden nie była w stanie uczestniczyć w niektórych przesłuchaniach z powodów zdrowotnych. Zastąpiła ją Carmen Electra. 
Sezon 6 wygrał duet trener i pies – Ashleigh i Pudsey, na drugim miejscu znalazł się duet operowy Jonathan i Charlotte, a trzecie walijski chór chłopięcy Only Boys Aloud.
Sezon 7.
Siódma seria została wyemitowana w 2013 roku, od 13 kwietnia do 8 czerwca. 29 maja ze względu na relację na żywo z meczu towarzyskiego Anglii z Republiką Irlandii nie wyemitowano odcinka. Nagroda pieniężna została zmniejszona do 250 000 funtów, a serial obejmował przesłuchania w pięciu miastach – Birmingham, Londynie, Cardiff, Glasgow i Manchesterze. 
Sezon 7 wygrała trupa teatru cieni Attraction, komik Jack Carroll zajął drugie miejsce, a duet operowy Richard &amp; Adam zajęli trzecie miejsce.
Sezon 8.
Ósma seria wyemitowana w 2014 roku, od 12 kwietnia do 7 czerwca. Była pierwszą, w której wprowadzono „Golden Buzzer”(złoty przycisk) i po raz pierwszy od pierwszej serii przesłuchania nie odbywały się w Szkocji. Zamiast tego odbywały się w Irlandii Północnej w Belfaście, Cardiff, Londynie, Birmingham i Manchesterze oraz Edynburgu, a dodatkowe otwarte przesłuchania odbywały się w różnych lokalnych oddziałach Morrisons w namiotach „Talent Spot”, w ramach umowy sponsorskiej z siecią supermarketów w tamtym czasie. 
Sezon 8 wygrał boysband Collabro, na drugim miejscu znalazła się śpiewaczka operowa Lucy Kay, a trzecie – duet raperów Bars &amp; Melody.
Sezon 9.
Dziewiąta seria została wyemitowana w 2015 roku, od 11 kwietnia do 31 maja. W tej serii zaktualizowano funkcję „Wildcard”, umożliwiając publiczności głosowanie między trzema najpopularniejszymi wyeliminowanymi występami (Public Wildcard). Przesłuchanie odbyło się w Edynburgu, Manchesterze, Birmingham i Londynie, a ostatnie trzy miasta zorganizowały otwarte przesłuchania pod koniec 2014 r. wraz z Newcastle, Cardiff, Portsmouth, Leeds, Norwich i Bristol. Zwycięzcą serii został Jules O’Dwyer i pies Matisse, na drugim miejscu znalazł się magik Jamie Raven, a na trzecim walijski chór Côr Glanaethwy.
Sezon 10.
Dziesiąty sezon został wyemitowany w 2016 roku, od 9 kwietnia do 28 maja. Przesłuchania odbyły się w Liverpoolu, Birmingham i Londynie, a wszystkie trzy miały otwarte przesłuchania pod koniec 2015 roku wraz z Cardiff, Glasgow i Manchesterem. Była to ostatnia seria, w której odbywały się odcinki na żywo w The Fountain Studios, przed zamknięciem pod koniec roku. 
Serię wygrał magik Richard Jones, wokalista Wayne Woodward zajął drugie miejsce, a grupa taneczna Boogie Storm zajęła trzecie miejsce.
Sezon 11.
Jedenasta seria została wyemitowana w 2017 roku, od 15 kwietnia do 3 czerwca. Finał był pierwotnie planowany na 4 czerwca, ale został przesunięty, aby uniknąć konfliktu z koncertem charytatywnym One Love Manchester tego dnia. W serii zaszły dwie zasadnicze zmiany: łączna liczba półfinalistów zmniejszyła się do 40, po ośmiu w każdym półfinale, tak jak to było przed szóstą serią; a także głosowanie sędziów zostało odrzucone, a dwóch półfinalistów z największą liczbą głosów publicznych przeszło do finału. 
Odcinki na żywo były teraz transmitowane przez Elstree Studios, ze względu na zamknięcie poprzedniego studia. Przesłuchania odbywały się w Salford, Birmingham, Londyn i Blackpool, przy czym dwa ostatnie miasta przeprowadziły otwarte przesłuchania pod koniec 2016 r., wraz z Peterborough, Cardiff, Edynburg, Kingston upon Hull, Lincoln, Reading, Manchester i Luton. Serial wygrał pianista Tokio Myers, na drugim miejscu znalazł się iluzjonista Issy Simpson, a trzecie miejsce zajął komik Daliso Chaponda.
Sezon 12.
Dwunasta seria została wyemitowana w 2018 roku, od 14 kwietnia do 3 czerwca. Po poprzedniej serii, głos sędziów został przywrócony do formatu programu. 
Odcinki na żywo zostały wyemitowane przez Hammersmith Apollo, a w roli prowadzącego występował wyłącznie Declan Donnelly. Chociaż Anthony McPartlin zrezygnował ze zobowiązań telewizyjnych w marcu 2018 r., nadal pojawił się w odcinkach z przesłuchaniami, które zostały nakręcone w styczniu i lutym tego 2018 r.
Przesłuchania odbyły się w Manchesterze, Blackpool i Londynie, a dwa z tych miast przeprowadziły otwarte przesłuchania w 2017 r., w tym w Edynburgu, Perth, Dundee, Aberdeen, Glasgow, Dublin i Inverness. Serial wygrał komik Lost Voice Guy, na drugim miejscu znalazł się wokalista/pianista komediowy Robert White, a trzecie miejsce zajął wokalista Donchez Dacres.
Sezon 13.
Trzynasta seria została wyemitowana w 2019 roku, od 6 kwietnia do 2 czerwca. Anthony McPartlin powrócił do brytyjskiego programu Mam Talent. Przesłuchania odbywały się w tych samych miastach, co wcześniej. W tym sezonie nastąpiły niespodziewane wydarzenia jak np. wycofano uczestnika z półfinałów na żywo, pomimo zapewnienia sobie miejsca w przesłuchaniu; niespodziewany powrót uczestnika konkursu z poprzedniej serii, działającego pod nowym pseudonimem; konkurs wygrał najstarszy uczestnik w historii programu.
Serial wygrał piosenkarz Colin Thackery, mentalista Marc Spelmann (pod pseudonimem „X”) zajął drugie miejsce, a mag Ben Hart zajął trzecie miejsce.
Sezon 14.
Czternasta seria została wyemitowana w 2020 roku, jednak w dwóch częściach w wyniku pandemii COVID-19. Pierwsza połowa obejmowała odcinki z przesłuchań, które zostały już nakręcone na początku tego roku i były emitowane od kwietnia do maja. Produkcja odcinków drugiej połowy serii została wznowiona po przerwie. Były nadawane między sierpniem a październikiem, chociaż z kilkoma zmianami: wprowadzono środki ochrony przed infekcją, w tym wprowadzenie wirtualnej publiczności i dystansu społecznego; wszystkie odcinki były emitowane co tydzień. Wszystkie półfinały zostały wcześniej nagrane, a system głosowania zmienił się bezpośrednio w wyniku tych rund.
Zanim pierwszy półfinał miał zostać nakręcony, Simon Cowell odniósł kontuzję w wyniku wypadku w sierpniu, co zmusiło go do nieobecności przez resztę serii. Został jednak zastąpiony przez Ashleya Banjo jako gościnnego sędziego. Serial wygrał pianista komediowy Jon Courtenay, na drugim miejscu był chór języka migowego Sign Along With Us, a komik Steve Royle na trzecim.
Sezon 15.
Produkcja i emisja piętnastej serii planowano początkowo na 2021 rok, jednak ITV, Thames i Syco Entertainment obawiały się, jak bezpiecznie prowadzić filmowanie w obliczu nowych ograniczeń rządowych mających na celu zwalczanie pandemii COVID-19. Po wstępnej decyzji o przesunięciu produkcji na późniejszy rok, wszystkie zaangażowane strony zgodziły się, że nie wyprodukują nowej serii do następnego roku, kiedy ograniczenia rządowe zostaną złagodzone, a warunki pandemii będą sprzyjać produkcji telewizyjnej na dużą skalę.
Powiązane programy.
"Britain’s Got More Talent" (2007–2019).
Britain’s Got More Talent (często skracane do BGMT) to siostrzany program towarzyszący, który był nadawany w ITV2 od 9 czerwca 2007 do 2 czerwca 2019 i prowadzony przez Stephena Mulherna. Każda seria zbiegła się w czasie z emisją każdej serii brytyjskiego programu Mam Talent.
Format został oparty na poprzednich programach typu spin-off, takich jak The Xtra Factor (program towarzyszący The X Factor), ale z istotnymi różnicami w zależności od etapu konkursu, na którym emitowany był spin-off. Program skupiał się na najważniejszych występach, których nie można było pokazać w głównym programie, a Mulhern działał w podobny sposób jak gospodarze głównego programu, chociaż z wywiadami z uczestnikami przed i po ich występie. Wyemitowano także zbiór odcinków składających się z najlepszych i najgorszych przesłuchań z tegorocznego konkursu, zatytułowanych Britain’s Got Talent: Best and Worst.
W dniu 7 października 2019 r. Simon Cowell ogłosił, że brytyjski BGMT zostanie przeniesiony na platformy internetowe, a tym samym bardziej skupi się na brytyjskim programie Mam Talent. Decyzja została podjęta ze względu na zmiany w zwyczajach oglądania przez grupę docelową siostrzanego programu. Jego następca, Britain's Got Talent: Unseen, miała swoją premierę w ITV Hub po emisji pierwszego odcinka głównego programu.
"Britain's Got Talent: The Champions" (2019).
W 2019 roku Simon Cowell zdecydował się stworzyć spin-offową edycję konkursu. Jego plan polegał na stworzeniu konkursu pod tym samym podtytułem i formacie, co amerykański spin-off, skupiając się na sprowadzeniu najlepszych talentów z całej serii Got Talent, wielu z brytyjskiej edycji, do rywalizacji o nagrodę pieniężną i tytuł „Mistrz Świata” w opinii brytyjskiej opinii publicznej. Zarówno konkurs, jak i produkcja programu rozpoczęły się wiosną tego roku, a planowaną datę emisji spin-offu ogłoszono w finale brytyjskiej serii Got Talent w 2019 roku. Spin-off został nakręcony między 24 a 30 lipca, a premiera odbyła się 31 sierpnia 2019 r.
"Britain's Got Talent Christmas Spectacular" (2020).
1 grudnia 2020 r. ITV potwierdziło, że przygotowuje jednorazowy świąteczny dodatek Britain’s Got Talent, w którym znajdą się najbardziej wyjątkowe występy z ostatnich czternastu serii programu. Był prowadzony przez Anthony’ego McPartlina i Declana Donnelly'ego, a jego panel sędziowski obejmował Amandę Holden, Alesha Dixon i Davida Walliamsa, a Ashley Banjo również dołączył do nich, podczas gdy Simon Cowell kontynuował powrót do zdrowia po kontuzji pleców, którą doznał wcześniej tego roku. ITV potwierdziło, że program zostanie wyemitowany 25 grudnia 2020 roku.
Nagrody i nominacje.
Od 2007 roku brytyjski program Got Talent był nominowany do szeregu nagród National Television Awards w kategorii „Most Popular Talent Show”. Przegrał jednak ze swoimi siostrzanymi programami The X Factor i Strictly Come Dancing. Ant &amp; Dec zdobyli nagrodę dla „Najpopularniejszych prezenterów rozrywkowych” na tych samych nagrodach przez dziewiętnaście kolejnych lat (stan na styczeń 2020 r.). Brytyjski program Got Talent był również nominowany do dwóch nagród British Academy Television Awards w 2008 roku, ale nie zdobył żadnej nagrody. W 2007 i 2008 roku serial był nominowany do nagrody TV Quick and Choice Awards w kategorii „Best Talent Show”, przegrywając z The X Factor iStrictly Come Dancing odpowiednio.
W 2008 roku był laureatem nagrody programowej Royal Television Society za osiągnięcia techniczne. Zdobył także cztery nagrody Nickelodeon UK Kids 'Choice Awards z pięciu nominacji. W 2009 roku zdobył swoją pierwszą w historii nagrodę Digital Spy Reality dla George’a Sampsona w kategorii „Ulubiony Konkurs Rzeczywistości”. Program był dalej nominowany w kategorii „Reality Show”, ale przegrał z The X Factor w kategorii „Reality TV Presenter” w kategorii Ant &amp; Dec oraz dwie nominacje w kategorii „Reality TV Judge” dla Cowella i Morgana.
Kontrowersje i krytyka.
Serial został skrytykowany przez psychologa Glenna Wilsona, który nazwał go „freak show”. Stwierdził, że „braki i niedociągnięcia [zawodników] są tak samo ważne jak ich talent. Cieszymy się ze stresu, na jaki wystawiamy tych ludzi – czy oni przeżyją, czy też nie?”.
W dwóch oddzielnych wywiadach w 2012 r. MC Kinky powiedział: „Programy takie jak X Factor i Britain’s Got Talent ograniczają sztukę tworzenia muzyki i praktykowania swojego rzemiosła do poziomu teleturnieju o niskim czynszu z ogromnym wsparciem finansowym. To sposób na zarobienie pieniądze, a nie sposób na produkowanie przełomowych lub interesujących artystów, którzy demonstrują, co czują lub są do tego zmuszeni. To korporacyjne” i „jest to forma gnijącego gówna typu fast food, z którą nie mam żadnego związku”.
W 2013 roku Bruce Forsyth zakwestionował możliwość udziału dzieci w przesłuchaniach. Powiedział: „Nie sądzę, żeby to była rozrywka. Nie sądzę, żeby powinni nakłaniać dzieci, które są zbyt małe. Jeśli masz zamiar to zrobić, zrób osobny program. Zorganizuj program dla dzieci, British Children Have Talent”. [potrzebne źródło] Cowell odpowiedział Forsythowi, stwierdzając, że: „ktoś, panie Grumpy, powiedział, że nie powinniśmy mieć dzieci w twoim wieku w programie” po występie zespołu tanecznego Youth Creation. Jessie J przyłączyła się do debaty, deklarując: „Nie mogę zgodzić się z tym, że dzieciaki muszą przechodzić trzy lub cztery przesłuchania, kiedy jest to wyłącznie wyśmiewane. Nie rozumiem, dlaczego jest to legalne,
W 2013 roku ujawniono, że do 50% występów w programach telewizyjnych było łowionych przez producentów. W 2012 roku zespół electropop Superpowerless pojawił się w półfinale. Na przesłuchanie przyszli po zapewnieniach, że akt zostanie przedstawiony w pozytywnym świetle. W dniu, w którym poczuli, że wszystkie wywiady, zwłaszcza te ze Stephenem Mulhernem, zostały przeprowadzone w sposób mający na celu przedstawienie ich w negatywnym świetle, sprowadzając ich akt do rutyny nowatorskiej / komediowej mającej na celu ośmieszenie i upokorzenie. Podczas gdy wiele gazet pisało artykuły na ten temat, bardzo niewiele z nich zostało opublikowanych, ponieważ serwisom informacyjnym powiedziano, że prowadzenie tej historii spowoduje odcięcie tej publikacji od jakichkolwiek wcześniejszych relacji z programu w przyszłości.
Wycieczka na żywo.
W latach 2008–2011 kilku półfinalistów, finalistów i zwycięzców z różnych seriali wzięło udział w trasie na żywo zatytułowanej „Britain’s Got Talent Tour”. Wydarzenie składało się z kilku pokazów odbywających się w różnych miastach Wielkiej Brytanii w miesiącach letnich, w lokalizacjach takich jak Cardiff, Liverpool, Birmingham, Belfast, Sheffield, Glasgow, Edynburg, Nottingham, Londyn i Manchester. Podczas pierwszej trasy koncertowej, prowadzonej przez Stephena Mulherna, ogłoszono 17 kwietnia 2008 r., popyt na bilety na wyznaczone trzynaście terminów był wysoki. Doprowadziło to do zwiększenia liczby występów dla niego, zwiększając ogólną liczbę z dwunastu – dziesięciu finalistów z tegorocznej serii i dwóch z półfinalistów, Tracey Lee Collins i Anya Sparks – do dwudziestu dwóch, w tym poranki, oraz duet z Farylem Smithem i Andrew Johnstonem. W 2009 roku Mulhern był gospodarzem nowej trasy koncertowej, która początkowo obejmowała cztery koncerty, po czym została rozszerzona na osiemnaście koncertów, w tym występy Diversity, Flawless, Aidan Davis, Shaun Smith, Stavros Flatley, Hollie Steel, 2 Grand, Julian Smith, Shaheen Jafargholi, Susan Boyle, Darth Jackson, DJ Talent i zwycięzca z 2008 roku, George Sampson. W 2010 roku powstała trzecia trasa koncertowa, ze znacznie szerszym harmonogramem i odbywającym się w 16 miastach i 23 pokazach. Gospodarzem był komikPaddy McGuinness, a także występowali tamtego roku finaliści brytyjskiego programu Mam Talent – Spelbound, Twist &amp; Pulse, Kieran Gaffney, Tobias Mead, Tina &amp; Chandi, Paul Burling, Christopher Stone, Janey Cutler, Liam McNally i Connected.
W 2011 roku powstała czwarta trasa koncertowa. Prowadzony przez Mulherna, przedstawił finalistów tegorocznego brytyjskiego programu Mam Talent – Jai McDowall, Ronan Parke, New Bounce, Razy Gogonea, Michael Collings, Paul Gbegbaje, Steven Hall, James Hobley, Les Gibson i Jean Martyn. Jednak sprzedaż biletów drastycznie spadła z powodu niskiego zainteresowania wycieczką, co było wynikiem klimatu finansowego w tym roku. Ponieważ pojawiły się obawy, że nowa trasa zakończy się klapą, jeśli sprzedaż nie poprawi się, trasa została ograniczona w 2012 roku.
Towar.
Istnieje 6 sztuk powiązanych towarów:
DVD z najlepszymi przesłuchaniami (2009)
Elektroniczna gra planszowa (2009)
Magiczny zestaw (2009)
Finaliści roku 2009: Coroczny rok 2010 (2009)
Be the judge buzzer (2010)
Finaliści roku 2010: Coroczny rok 2011 (2010)
Aplikacja.
Od 2010 roku brytyjska aplikacja Mam Talent jest dostępna w Apple App Store i Google Play. Funkcje aplikacji zmieniają się z roku na rok, ale zawsze obejmują funkcje interaktywne (np. Brzęczyk, ankiety lub quizy), odpowiednie kanały mediów społecznościowych i klipy z programu. W 2015 roku wprowadzono bezpłatne głosowanie w aplikacji. Oznacza to, że widzowie mogą głosować bezpłatnie pięć razy w każdym okresie głosowania podczas półfinałów i rund finałowych.

</doc>
<doc id="982897" url="https://pl.wikipedia.org/wiki?curid=982897" title="Ciryatan">
Ciryatan



</doc>
<doc id="982901" url="https://pl.wikipedia.org/wiki?curid=982901" title="Mieczysław Münz">
Mieczysław Münz

Mieczysław Münz (ur. 31 października 1900 w Krakowie, zm. 25 sierpnia 1976) – polsko-amerykański pianista.
Życiorys.
Studiował w Wiedniu i Berlinie u Jerzego Lalewicza i Ferruccio Busoniiego. Wśród jego uczniów było wielu znanych pianistów, m.in. Emanuel Ax, Antonio Barbosa, Felicja Blumenthal, Sara Davis Buechner, Alan Feinberg, Walter Hautzig, Hidemitsu Hayashi, Eugen Indjic, Jahja Ling, Charles Milgrim, David Oei, Rinaldo Reyes, Harold Rubens, Schein Ann, Ilana Vered i Susan Popkin Wadsworth.
W 1924 wyjechał na 4-miesięczne tournée artystyczne po Ameryce.
W latach 40. XX w. przestał koncertować z powodu problemów z prawą ręką.
Jego żoną była Aniela Młynarska (córka Emila Młynarskiego), która później poślubiła Artura Rubinsteina.

</doc>
<doc id="982902" url="https://pl.wikipedia.org/wiki?curid=982902" title="Surion">
Surion



</doc>
<doc id="982903" url="https://pl.wikipedia.org/wiki?curid=982903" title="Josep de Boltas">
Josep de Boltas

Josep de Boltas (ur. 11 października 1738 w Oranie w Algierii - zm. 8 grudnia 1795) – hiszpański duchowny katolicki, biskup Seo de Urgel i zarazem współksiążę episkopalny Andory od 31 maja 1785 do 8 grudnia 1795.

</doc>
<doc id="982904" url="https://pl.wikipedia.org/wiki?curid=982904" title="Telemmaite">
Telemmaite



</doc>
<doc id="982905" url="https://pl.wikipedia.org/wiki?curid=982905" title="Marianowo (Reda)">
Marianowo (Reda)

Marianowo - część miasta, południowo-zachodnie osiedle Redy położone przy północno-wschodnim krańcu Trójmiejskiego Parku Krajobrazowego w pobliżu trasy linii kolejowej Gdynia Główna-Słupsk-Szczecin (wzdłuż której znajduje się kilka zakładów przemysłowych). Główną osią komunikacyjną osiedla jest ulica Gniewowska. Połączenie z innymi miejscowościami aglomeracji trójmiejskiej umożliwia trójmiejska SKM (przystanek SKM Reda).

</doc>
<doc id="982906" url="https://pl.wikipedia.org/wiki?curid=982906" title="HD 107148">
HD 107148

HD 107148 – gwiazda typu żółty karzeł, położona w gwiazdozbiorze Panny, oddalona od Ziemi o około 170 lat świetlnych.
W 2006 roku odkryto planetę HD 107148 b okrążającą tę gwiazdę.

</doc>
<doc id="982911" url="https://pl.wikipedia.org/wiki?curid=982911" title="Moje prawdy (singel)">
Moje prawdy (singel)

Moje prawdy – trzeci i ostatni singel promujący solową płytę wokalisty zespołu IRA, Artura Gadowskiego, pt."G.A.D.". Singel ukazał się w listopadzie, po zakończeniu zdjęć do teledysku. Ukazał się on nakładem firmy Zic Zac/BMG. Utwór trwa 3 minuty i 34 sekundy i wraz z utworem "Stoisz obok mnie" (3:34) jest najkrótszym utworem znajdującym się na krążku.
Autorem tekstu jest były wokalista grupy Oddział Zamknięty, Krzysztof Jaryczewski. Kompozytorem utworu jest Mark Tysper, oraz Mark Hedstrom. Utwór utrzymany jest w melodyjnym rockowym brzmieniu.
Na ostatni singel wybrano piosenkę "Moje prawdy"
Do utworu nakręcony został również teledysk. Twórcą clipu jest tradycyjnie już Jerzy Grabowski. Część teledysku kręcona była w studio, część w plenerze, a jeszcze inne pochodzą z wcześniejszej wyprawy Gadowskiego do Stanów Zjednoczonych. Teledysk był kręcony przez dwa tygodnie. Przedstawia on Gadowskiego w swej limuzynie jeżdżącego po ulicach Nowego Jorku. Prace nad clipem skończyły się w październiku 2000 roku. Jest to jak na razie ostatni wydany singel Gadowskiego. Teledysk do tego utworu bardzo często emitowany był w TV.
Utwór często pojawiał się na koncertach solowych wokalisty, oraz wspólnych występach z grupą IRA. 
Od momentu powrotu grupy na scenę utwór nie jest grany na koncertach.
Lista utworów na singlu.
CD
Twórcy.
Muzycy sesyjni
Produkcja

</doc>
<doc id="982912" url="https://pl.wikipedia.org/wiki?curid=982912" title="Stuttgart Open">
Stuttgart Open

Stuttgart Open – męski turniej tenisowy rangi ATP Tour 250 zaliczany do cyklu ATP Tour. Rozgrywany jest od 1978 roku na kortach ceglanych w niemieckim Stuttgarcie. Od 2015 roku rozgrywany jest na nawierzchni trawiastej tuż po zakończeniu French Open.

</doc>
<doc id="982913" url="https://pl.wikipedia.org/wiki?curid=982913" title="HD 107148 b">
HD 107148 b

HD 107148 b – planeta pozasłoneczna okrążająca gwiazdę HD 107148 w czasie około 48 dni. Jest dosyć małą, gazową planetą, a jej masa wynosi co najmniej 70% masy Saturna.

</doc>
<doc id="982918" url="https://pl.wikipedia.org/wiki?curid=982918" title="Pieleszewo">
Pieleszewo

Pieleszewo (kaszb. "Pieleszewò") – zachodnia dzielnica Redy (dawna wieś kaszubska) położona przy północnej krawędzi Trójmiejskiego Parku Krajobrazowego w dolinie rzeki Redy. Główną osią komunikacyjną dzielnicy jest ulica Wejherowska w ciągu drogi krajowej nr 6. Połączenie z centrum miasta i innymi miejscowościami aglomeracji trójmiejskiej umożliwiają autobusy wejherowskiej lub gdyńskiej komunikacji miejskiej (linie nr "8" i "J") i przystanek trójmiejskiej SKM "Reda Pieleszewo". Na południe od osiedla znajduje się obszar geomorfologicznego rezerwatu "Dolina Pieleszewska".
Historia.
Wieś królewska w starostwie puckim w powiecie puckim województwa pomorskiego w II połowie XVI wieku.
Dawniej samodzielna gmina jednostkowa, po I wojnie światowej w woj. pomorskim, początkowo w powiecie wejherowskim, od 1928 roku w powiecie morskim. 1 kwietnia 1929 zniesiono gminę Pieleszewo, włączając ją do gminy jednostkowej Reda
Od 1934 w nowo utwrzonej zbiorowej gminie gmina Wejherowo, jako część gromady Redy, gdzie Reda (z Pieleszewem) utworzyła gromadę.
Po wojnie ponownie w Polsce, w woj. gdańskim; Pieleszewo, obok Redy, stanowiło nadal jedną z dwóch miejscowości gromady Redy w gminie Wejherowo. W 1951 powiat morski przemianowano z powrotem na wejherowski. W związku z reformą administracyjną Polski jesienią 1954 Reda (z Pieleszewem) weszła w skład nowo utworzonej gromady Reda w tymże powiecie i województwie. Gromadę Reda zniesiono 1 stycznia 1956 w związku z nadaniem jej statusu osiedla, przez co Pieleszewo stało się integralną częścią Redy. 1 stycznia 1967 Reda otrzymała prawa miejskie, w związku z czym Pieleszewo stało się obszarem miejskim.

</doc>
<doc id="982919" url="https://pl.wikipedia.org/wiki?curid=982919" title="HD 99109">
HD 99109

HD 99109 (Shama) – gwiazda w gwiazdozbiorze Lwa. Jest oddalona od Słońca o 179 lat świetlnych.
Jest to gwiazda ciągu głównego, należy do typu widmowego K0. W 2006 roku odkryto planetę HD 99109 b okrążającą tę gwiazdę.
Nazwa.
Gwiazda ma nazwę własną Shama, która w języku urdu oznacza małą lampę lub płomień i symbolizuje światło gwiazdy. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Pakistanu mogli wybrać nazwę dla tej gwiazdy. Spośród nadesłanych propozycji zwyciężyła nazwa Shama dla gwiazdy i Perwana dla planety.

</doc>
<doc id="982924" url="https://pl.wikipedia.org/wiki?curid=982924" title="Kęstutis Ivaškevičius">
Kęstutis Ivaškevičius

Kęstutis Ivaškevičius (ur. 17 kwietnia 1985, Kłajpeda, Litwa) – litewski piłkarz, występujący na pozycji pomocnika, reprezentant Litwy.
Kariera piłkarska.
Kariera klubowa.
Ivaškevičius był ofensywnym pomocnikiem, grającym na prawej stronie boiska, czasami schodzącym do jego środka. W 2003 rozpoczął karierę piłkarską w Atlantasie Kłajpeda. Potem występował w klubach FBK Kaunas i FK Šiauliai. Do Hearts sprowadził go Władimir Romanow, który jest właścicielem dwu klubów – Hearts i FBK Kowno. Litwin debiutował w bordowych barwach zespołu we wrześniu 2006 roku, w wygranym 4:0 przez jego zespół meczu przeciwko Alloa Athletic, w Pucharze Szkocji.
W lidze debiutował jeszcze w tym samym roku, w wygranym 2:0 spotkaniu przeciwko Motherwell. Swojego pierwszego gola strzelił podczas spotkania z Celtikiem, trafiając na 3:1. W Hearts rozegrał 15 meczów, strzelił 3 gole. W sezonie 2009/2010 był zawodnikiem Krywbas Krzywy Róg. Latem 2010 przeszedł do izraelskiego Bene Jehuda Tel Awiw.
Kariera reprezentacyjna.
Występował w reprezentacji Litwy.

</doc>
<doc id="982925" url="https://pl.wikipedia.org/wiki?curid=982925" title="Kestutis Ivaskevicius">
Kestutis Ivaskevicius



</doc>
<doc id="982926" url="https://pl.wikipedia.org/wiki?curid=982926" title="HD 99109 b">
HD 99109 b

HD 99109 b (Perwana) – planeta pozasłoneczna typu gazowy olbrzym okrążająca gwiazdę HD 99109 (Shama). Jej masa stanowi co najmniej połowę masy Jowisza. Została odkryta w 2006 roku.
Nazwa.
Planeta ma nazwę własną Perwana, która w języku urdu oznacza „ćmę” i symbolizuje wieczną miłość obiektu krążącego wokół źródła światła (lampki). Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Pakistanu mogli wybrać nazwę dla tej planety. Spośród nadesłanych propozycji zwyciężyła nazwa Perwana dla planety i Shama („lampka”) dla gwiazdy.

</doc>
<doc id="982929" url="https://pl.wikipedia.org/wiki?curid=982929" title="Jinfengopteryx">
Jinfengopteryx

Jinfengopteryks ("Jinfengopteryx elegans") to niewielki teropod, którego nazwa oznacza "pióro królowej ptaków". Pochodzi ona od Jinfeng (金鳳) – królowej ptaków z chińskiego folkloru, której imię oznacza "złoty feniks" i greckiego słowa "pteryx" – oznaczające tyle co "pióro". Był on jednym z najmniejszych nie-ptasich teropodów i osiągał zaledwie 55 cm długości. Jego szczątki odkryto w formacji Qiaotou (prowincja Hebei, Chiny). Formacja ta obejmuje dolne skały słynnej formacji Yixian, więc jej wiek jest datowany na wczesną kredę lub późna jurę. Wokół szczątków jingefopteryksa znaleziono odciski jego piór. Wprawdzie wokół kończyn przednich widać lotki, jednak w odróżnieniu od pedopenny nie posiada ich na kończynach tylnych. Znany z prawie kompletnego szkieletu oznaczonego jako CAGS-IG- 04 – 0801. W jego wnętrzu znajduje się kilka niewielkich, owalnych struktur w czernawo-żółtym kolorze. Mogą być one pozostałościami jaj lub nasion zjedzonych przez tego dinozaura.
Klasyfikacja.
Autorzy pierwotnego opisu jinfengopteryksa uznali go za najbardziej bazalnego przedstawiciela Avialae, należącego do rodziny Archaeopterygidae. W swojej kolejnej wydanej w 2007 pracy dalej uznawali go za przedstawiciela tej rodziny, jednak nie wykonali analizy filogenetycznej. Luis Chiappe stwierdził, że jinfengopteryks ma więcej cech wspólnych z troodontami niż archeopteryksem. Z powodu ich obecności większość badaczy uważa tego teropoda za przedstawiciela Troodontidae. W 2006 Xu i Norell na podstawie kilku cech takich jak budowa zębów czy ogólna budowa ciała zasugerowali, że "Jinfengopteryx" jest troodontem. W 2007 Turner w swojej analizie dotyczących wczesnych ptaków, dromeozaurów i troodontów stwierdził, że ów maniraptor jest troodontem. Zauważyli oni również, że jest to pierwszy troodont u którego stwierdzono obecność piór.

</doc>
<doc id="982930" url="https://pl.wikipedia.org/wiki?curid=982930" title="Tatumbla">
Tatumbla

Tatumbla – górska gmina w środkowym Hondurasie, w departamencie Francisco Morazán. W 2010 roku zamieszkana była przez ok. 5,7 tys. mieszkańców.
Położenie.
Gmina położona jest we wschodniej części departamentu. Graniczy z 3 gminami:
Demografia.
Według danych honduraskiego Narodowego Instytutu Statystycznego na rok 2011 struktura wiekowa i płciowa ludności w gminie przedstawiała następująco:

</doc>
<doc id="982935" url="https://pl.wikipedia.org/wiki?curid=982935" title="HD 93083">
HD 93083

HD 93083 (Macondo) – gwiazda położona w gwiazdozbiorze Pompy. Jest oddalona od Słońca o ponad 94 lata świetlne.
Jest to pomarańczowa gwiazda ciągu głównego (pomarańczowy karzeł), wielkością podobna do Słońca, o typie widmowym K.
W 2005 roku odkryto planetę, typu jowiszowego, HD 93083 b (Melquíades) okrążającą tę gwiazdę.
Nazwa.
Gwiazda ma nazwę własną Macondo, wywodzącą się od fikcyjnej wioski Macondo z powieści Sto lat samotności autorstwa Gabriela Garcii Márqueza. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Kolumbii mogli wybrać nazwę dla tej gwiazdy. Spośród nadesłanych propozycji zwyciężyła nazwa Macondo dla gwiazdy i Melquíades dla planety.

</doc>
<doc id="982936" url="https://pl.wikipedia.org/wiki?curid=982936" title="Anna Wittelsbach">
Anna Wittelsbach

Anna Wittelsbach, Anna Bawarska, Anna z Palatynatu (ur. 26 września 1329, zm. 2 lutego 1353 w Pradze), królowa Niemiec i Czech, córka hrabiego palatyna Renu Rudolfa II i Anny, córki Ottona II Karynckiego.
4 marca 1349 r. poślubiła króla Czech i Niemiec Karola IV Luksemburskiego (14 maja 1316 - 29 listopada 1378), syna króla Czech Jana I Ślepego i Elżbiety Przemyślidki, córki króla Czech i Polski Wacława II. Karol i Anna mieli razem jednego syna:
Małżeństwo to Karol zawarł w celu przypieczętowania porozumienia z domem Wittelsbachów. 26 lipca 1349 r. Anna została koronowana w Akwizgranie na królową Niemiec. Koronował ją arcybiskup Trewiru Baldwin Luksemburski. 1 listopada 1349 r. została ukoronowana w Pradze na królową Czech. Anna zmarła w Pradze w 1353 r. Jej mąż poślubił później Annę Świdnicką.

</doc>
<doc id="982937" url="https://pl.wikipedia.org/wiki?curid=982937" title="Brytyjska korona państwowa">
Brytyjska korona państwowa

Brytyjska korona państwowa (ang. "Imperial State Crown") – insygnium ceremonialne władców Zjednoczonego Królestwa Wielkiej Brytanii i Irlandii Północnej, symbol Imperium brytyjskiego. Brytyjska korona państwowa przechowywana jest w Tower w Londynie.
Brytyjska korona państwowa została zrobiona przez firmę jubilerską Garrard &amp; Co w 1937 roku na uroczystości koronacyjne króla Jerzego VI i zastąpiła wcześniejszą koronę tego typu wykonaną dla królowej Wiktorii w 1838 roku. Używana jest podczas najważniejszych uroczystości państwowych w Wielkiej Brytanii. Król Anglii wkłada ją na głowę po koronacji koroną świętego Edwarda w kolegiacie św. Piotra Opactwa Westminsterskiego, a także ma ją każdorazowo na głowie podczas uroczystości otwarcia nowej sesji Parlamentu w Londynie.
Uchodzi za najwspanialszy klejnot w kolekcji skarbca Tower w Londynie. Ma formę korony zamkniętej ("corona clausa") i ozdobiona jest przez: 5 rubinów i spineli, 11 szmaragdów, 17 szafirów, 273 perły i 2868 diamentów. Wśród kamieni szlachetnych umieszczonych w tym symbolu władzy znajdują się:

</doc>
<doc id="982938" url="https://pl.wikipedia.org/wiki?curid=982938" title="HD 93083 b">
HD 93083 b

HD 93083 b (Melquíades) – planeta pozasłoneczna typu gazowy olbrzym okrążająca gwiazdę HD 93083 (Macondo). Została odkryta w 2005 roku.
Nazwa.
Planeta ma nazwę własną Melquíades, wywodzącą się od postaci z powieści Sto lat samotności autorstwa Gabriela Garcii Márqueza. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Kolumbii mogli wybrać nazwę dla tej planety. Spośród nadesłanych propozycji zwyciężyła nazwa Melquíades dla planety i Macondo dla gwiazdy.

</doc>
<doc id="982939" url="https://pl.wikipedia.org/wiki?curid=982939" title="Uczeń Ducobu">
Uczeń Ducobu

Uczeń Ducobu (fr. "L'Élève Ducobu") – belgijska, humorystyczna seria komiksowa dla dzieci autorstwa scenarzysty Benoît Drousie'ego (tworzącego pod pseudonimem Zidrou) i rysownika Bernarda Godisiabois (tworzącego pod pseudonim Godi). Komiks ukazuje się przedpremierowo w odcinkach: od 1992 do 1997 na łamach czasopisma "Tremplin", a od 1997 w magazynie "Le Journal de Mickey". Od 1997 wydawnictwo Le Lombard publikuje serię także w indywidualnych tomach. Po polsku ukazały się pierwsze trzy albumy w latach 2002–2003 nakładem wydawnictwa Podsiedlik, Raniowski i S-ka.
Fabuła.
Seria opowiada o uczniu szkoły podstawowej imieniem Ducobu, za wszelką cenę próbującym "ściągnąć" na sprawdzianach od koleżanki imieniem Léonie. Choć próby te kończą się zawsze niepowodzeniem, Ducobu nie poprzestaje w wysiłkach i zamiast zająć się nauką, wymyśla coraz to nowe sposoby oszukiwania, czym doprowadza do granic wytrzymałości zarówno dziewczynkę, jak i nauczycieli. 
Adaptacje.
Na podstawie serii komiksowej Zidrou i Godi napisali 12 powieści dla dzieci, które ukazały się w latach 2004–2006 nakładem francuskiego wydawnictwa Pocket Jeunesse. W latach 2011, 2012 i 2020 miały też miejsce premiery trzech filmów kinowych będących adaptacją komiksu.

</doc>
<doc id="982940" url="https://pl.wikipedia.org/wiki?curid=982940" title="Betlejem (Reda)">
Betlejem (Reda)

Betlejem – północnozachodnie osiedle Redy (dawna osada kaszubska) położone przy południowym krańcu Puszczy Darżlubskiej w dolinie rzeki Redy. Główną osią komunikacyjną osiedla jest ulica 12 Marca. Połączenie z centrum miasta umożliwiają autobusy wejherowskiej komunikacji miejskiej (linie nr "8", "9" oraz "18"). 
1 stycznia 1967 roku obszar osiedla został przyłączony w granice administracyjne miasta Redy.

</doc>
<doc id="982943" url="https://pl.wikipedia.org/wiki?curid=982943" title="Uzumaki Naruto">
Uzumaki Naruto



</doc>
<doc id="982945" url="https://pl.wikipedia.org/wiki?curid=982945" title="Tomas Kančelskis">
Tomas Kančelskis

Tomas Kančelskis (ur. 19 sierpnia 1975 w Szawlach) – litewski piłkarz.
Gra na pozycji środkowego obrońcy. Karierę rozpoczął w klubie Romar Możejki w roku 1993. Grał tam przez jeden sezon. Wystąpił w 29 spotkaniach i nie strzelił żadnej bramki. Następnie przeniósł się do Kareda Šiauliai w 1994 roku i gał tam do 2000 roku. W barwach tego klubu wygrał ligę litewską w 1997 i 1998 roku, i Puchar Litwy w 1996 i 1999 roku. Wystąpił w lidze w 85 meczach i strzelił 7 bramek.
W 2000 roku został sprzedany do FBK Kowno. W pierwszym sezonie gry w Kownie wywalczył szóste miejsce w tabeli A Lyga, a przez do 2007 roku zdobył dodatkowo trzy Puchary Litwy. Ogółem w barwach FBK Kowno wystąpił w 192 spotkaniach ligowych i strzelił 6 bramek.
W 2007 roku został wypożyczony do Hearts. W pierwszym składzie debiutował wygranym przez jego zespół meczu przeciwko Motherwell F.C. 2:0 dnia 5 marca 2007. Ogółem w barwach szkockiego klubu wystąpił w 5 meczach. 26 marca 2008 wrócił do FBK Kowno. W 2009 zawodnik FK Szawle.
W reprezentacji Litwy grał w latach 1995-2002, występując w 11 spotkaniach.

</doc>
<doc id="982946" url="https://pl.wikipedia.org/wiki?curid=982946" title="Tomas Kancelskis">
Tomas Kancelskis



</doc>
<doc id="982949" url="https://pl.wikipedia.org/wiki?curid=982949" title="Wodzisławska Szkoła Piłkarska">
Wodzisławska Szkoła Piłkarska

Wodzisławska Szkoła Piłkarska Wodzisław Śląski (WSP) – szkoła piłkarska z Wodzisławia Śląskiego, utworzona w 1997 roku przez Janusza Pontusa, byłego piłkarza Odry Wodzisław Śląski i Lecha Poznań i późniejszego trenera szkoły. Pierwszymi rocznikami szkolonymi były roczniki 1987 - 1988.
Szkoła dysponuje trzema boiskami w tym jednym głównym oraz dwoma treningowymi posiadającymi sztuczne oświetlenie o mocy 250 lx. WSP Wodzisław współpracuje z wieloma znanymi klubami poza granicami kraju.
Wychowankowie Wodzisławskiej Szkoły Piłkarskiej grali między innymi w klubach hiszpańskich takich jak: Real Madryt, Elche C.F. oraz Murcia Deportivo. W Polsce grali między innymi w Odrze Opole, Rozwoju Katowice oraz Zagłębiu Lubin, natomiast we Włoszech w Carpi FC.
Wychowankiem WSP jest również grający w Benevento Calcio reprezentant Polski Kamil Glik oraz król strzelców Ekstraklasy w sezonie 2014/2015 Kamil Wilczek.
Obecnie w sztabie szkoleniowym znajdują się: Janusz Pontus, Jarosław Brachman i lekarz klubowy Tomasz Wodecki.
Zawodnicy tej szkółki regularnie uczestniczą w zgrupowaniach reprezentacji Polski, a także wyjeżdżają na testy poza granice Polski do krajów takich jak Czechy, Niemcy, Węgry, Hiszpania, Słowacja i Francja.
Piłkarze wywodzący się z WSP Wodzisław Śląski:

</doc>
<doc id="982951" url="https://pl.wikipedia.org/wiki?curid=982951" title="Bitwa pod Łomiankami">
Bitwa pod Łomiankami

Bitwa pod Łomiankami – bitwa kampanii wrześniowej w rejonie wsi Łomianki koło Warszawy, która odbyła się 22 września 1939 roku pomiędzy niedobitkami wojsk polskich z Armii „Pomorze” i „Poznań” pod dowództwem generała Mikołaja Bołtucia (około 5000 żołnierzy), a wojskami niemieckimi blokującymi oblężoną Warszawę. Bój ten zakończył bitwę nad Bzurą.
Przed bitwą.
Pierwszy patrol niemiecki pojawił się w Łomiankach już 15 września około godziny 16.00 i po wymianie ognia z polskimi żołnierzami, wycofał się ze wsi. 
Wieczorem 17 września Łomianki zostały zajęte przez Niemców w sile kilkunastu czołgów i wozów pancernych. Przez krótki czas stał tu sztab 4 pułku strzelców konnych 1 Dywizji Lekkiej. 19 września Niemcy musieli opuścić wieś w wyniku zagrożenia atakiem improwizowanej Grupy Operacyjnej Kawalerii generała Abrahama i Łomianki przez kolejne dwa dni znajdowały się pod obstrzałem artyleryjskim w celu uniemożliwienia odwrotu wojsk polskich wycofujących się po bitwie nad Bzurą. W tym czasie, 19 września, miała miejsce szarża pod Wólką Węglową, w wyniku której część kawalerii przedarła się do oblężonej Warszawy.
W dniach 20–21 września rejon Młocin i Burakowa zajęły oddziały wycofującej się znad Bzury 25 Dywizji Piechoty, zajmując wieś Dąbrowa i ostatecznie przebijając się do Warszawy pod naciskiem Niemców.
21 września niebronione Łomianki zajął niemiecki 30 pułk piechoty z 18 Dywizji Piechoty, którego zadaniem było przerwanie połączenia pomiędzy Warszawą a Modlinem. Od strony Palmir, skąd spodziewano się polskiego uderzenia, zaczęto przygotowywać umocnienia. Tego samego dnia generał Bołtuć, który po wydostaniu się z kotła nad Bzurą ze swoim oddziałem dostał się do Modlina, otrzymał od generała Thommée rozkaz objęcia dowodzenia w rejonie składnicy amunicji w Palmirach i objął je wieczorem.
Generał Bołtuć zastał w Palmirach załogę dowodzoną od 19 września przez pułkownika Skokowskiego i składającą się z oddziałów:
Bitwa.
W Modlinie – po żołnierskim przyjęciu przez gen. Thomméego – dywizjon artylerii (I dywizjon 16 pułku artylerii lekkiej) został włączony do załogi Modlina, natomiast grupa piesza z gen. Bołtuciem pomaszerowała dalej, aby zasilić załogę Palmir. Gen. Bołtuć przybył do Palmir 21 września o godz. 22.00 − w momencie, gdy w sztabie płk. Skokowskiego skończyła się narada. Generał uznał, że obrona Palmir, ze względu na zaciskający się wokół pierścień coraz nowych jednostek niemieckich, nie rokuje nadziei na utrzymanie składnicy. Powziął więc decyzję przebicia się całością sił do Warszawy jeszcze tej samej nocy.
Plan przewidywał, że oddziały ruszą do walki pod osłoną nocy z 21 na 22 września. Konieczność ściągnięcia oddziałów opóźniła wymarsz o kilka godzin, co zmniejszyło później szanse wojsk polskich na sukces. Ostatecznie o godzinie 2.30 w nocy grupa generała, licząca 3000–5000 ludzi, wyruszyła z Palmir bez rozpoznania w trzech kolumnach: bezpośredni oddział generała wraz z artylerią i taborami – szosą do Łomianek, oddziały 17 DP – wzdłuż toru kolejowego, zaś zgrupowanie kawalerii dowodzone przez mjr. Juniewicza ubezpieczało marsz od północy.
O 3.30 nad ranem rozpoczęła się bitwa i w walce bezpośredniej Polacy przebili się przez pierwszą linię obrony niemieckiego 30 pułku piechoty i pod osłoną nocy dotarli w głąb pozycji nieprzyjaciela pomiędzy Dąbrową a rzeką Wisłą. W rejonie kościoła w Łomiankach została rozbita 2 kompania 30 pułku piechoty, a 1 kompania została zmuszona wycofać się w stronę Wisły. Przed świtem Polacy dotarli do drugiej linii obrony pomiędzy nasypem kolejowym linii kolejowej Warszawa Gdańska – Młociny – Łomianki – Palmiry w Dąbrowie a Wisłą, w pobliżu dzisiejszej ulicy Wiślanej. Tutaj natarcie utknęło pod zaporowym ogniem artylerii, granatników i broni maszynowej, wobec słabej własnej artylerii. Nacierające wzdłuż nasypu kolejowego oddziały z 17 DP, ponosząc duże straty, także nie były w stanie przełamać niemieckiej obrony. Tutaj, w pobliżu przystanku kolejowego Dąbrowa Leśna, poległ dowodzący natarciem generał Bołtuć. Pomimo śmierci generała, walka trwała nadal – w rejonie folwarku Raj (Dąbrowa Rajska) Polacy atakowali stanowisko dowodzenia 30 pułku piechoty, a także stanowisko dowodzenia III batalionu tegoż pułku.
Wzdłuż drogi Warszawa – Modlin nacierali spieszeni ułani i strzelcy konni z grupy majora Juniewicza, a także szwadron policji. Po przebiciu się przez pierwszą linię obrony, natarcie utknęło około godziny 7.20 w rejonie dzisiejszej ulicy 22 września (Łomianki Majowe). Około 9.00, w czasie gdy walki w Łomiankach już wygasały, wzdłuż wału wiślanego natarła w szyku konnym część szwadronu kawalerii 20 DP, ale w wyniku straty oficerów natarcie również się załamało. Polegli wówczas, m.in.: mjr Józef Juniewicz, płk dypl. Tadeusz Parafiński (dowódca piechoty dywizyjnej 26 DP), kpt. dypl. Julian Serwatkiewicz (kwatermistrz 26 DP), mjr Piotr Kunda (dowódca batalionu 14 pp), mjr Leszek Lubicz-Nycz (dowódca dywizjonu 14 pal), kpt. dypl. Stefan Dobrowolski (kwatermistrz 17 DP).
Po bitwie.
W bitwie pod Łomiankami poległo około 800 polskich żołnierzy i zostało rannych około 4000, według innych źródeł straty te, to 3000 ludzi. Wysokie straty związane były z determinacją polskich żołnierzy, gdzie razem z żołnierzami do ataku szli także oficerowie. W grupie majora Juniewicza, według relacji rotmistrza Znamierowskiego z 21 pułku ułanów, w natarciu poległo lub zostało rannych 90% oficerów i 60% szeregowych. Zadania nie wykonano, a tylko nielicznym udało się dostać do Warszawy.
19 września, wraz z pierwszą falą polskich żołnierzy po bitwie nad Bzurą, do Łomianek przybyli głównie ranni. Utworzono szpital polowy w budynku szkoły w Łomiankach, w którym na samym początku znajdowało się około 600 rannych, z czego szacunkowo 100 oficerów. Szpital oznakowano flagą Czerwonego Krzyża, ale pomimo tego 21 września w jego pobliżu spadło kilka bomb zrzuconych przez Luftwaffe. Po bitwie 22 września przepełniony szpital zasilili nowi pacjenci. Został on zlikwidowany w listopadzie 1939 roku. W pięciu zbiorowych mogiłach przed szpitalem pogrzebano 105 polskich żołnierzy. Zwłoki ekshumowano na cmentarz w Kiełpinie już w grudniu, a wśród pochowanych zidentyfikowano tylko jednego oficera.
2500 poległych między innymi w tej bitwie żołnierzy pochowano w kwaterze wojskowej na cmentarzu w Kiełpinie. 
22 września rano pierścień okrążenia wokół Warszawy nie był jeszcze do końca zamknięty przez Niemców – udało się im ostatecznie tego dokonać przed południem, gdy zlikwidowali obronę folwarku Młociny. Oddziały niemieckiej 24 Dywizji Piechoty zaatakowały siłami 102 pułku piechoty Buraków, 31 pułku – Młociny (bronione przez oddziały polskiej 25 DP), a siłami 32 pułku – z Wólki Węglowej w kierunku Wawrzyszewa, skutecznie zamykając pierścień wokół Warszawy.
Ostatecznie na czele zdziesiątkowanych oddziałów stanął ppłk Jan Topczewski, dowódca rezerwowego 146 pułku piechoty, któremu udało się przebić z nimi do Warszawy. Żołnierze polscy, cofający się przez Łomianki, celowo utopili dużo broni w wodach Jeziora Dziekanowskiego, szczególnie od strony Kępy Kiełpińskiej, a także w błotnistym jeziorku przy Burakowie. Miejscowy ruch oporu wyłowił ją później i w ten sposób wzbogacił się o broń strzelecką, amunicję, a także kompletny ciężki karabin maszynowy.
Niektórych żołnierzy pochowano w prowizorycznym grobie blisko linii frontu, obecnie w Lesie Młocińskim znajdują się groby ułanów z 21 Pułku Ułanów Nadwiślańskich.

</doc>
<doc id="982952" url="https://pl.wikipedia.org/wiki?curid=982952" title="Osiedle Przy Młynie">
Osiedle Przy Młynie

Przy Młynie – południowe osiedle Redy położone na obszarze pomiędzy ulicami Obwodową i Gdańską (w ciągu drogi krajowej nr 6). Połączenie z innymi miejscowościami aglomeracji trójmiejskiej umożliwiają autobusy wejherowskiej i gdyńskiej komunikacji miejskiej jak również pobliski przystanek trójmiejskiej SKM Reda. Osiedle jest rozbudowywane (główny inwestor to firma Semeko).

</doc>
<doc id="982954" url="https://pl.wikipedia.org/wiki?curid=982954" title="Ibrahim Tall">
Ibrahim Tall

Ibrahim Tall (ur. 23 czerwca 1981 w Paryżu) - senegalski piłkarz, urodzony we Francji. Gra na pozycji obrońcy.
Piłkarską profesjonalną karierę rozpoczął w roku 1999 w klubie CS Louhans-Cuiseaux, gdzie grał przez trzy lata. Wystąpił w barwach tego klubu w 32 spotkaniach. W 2002 przeniósł się do FC Sochaux-Montbéliard, gdzie wystąpił w 67 meczach. W barwach tego klubu zdobył Puchar Francji w 2004 roku i pomógł drużynie zakwalifikować się do Pucharu UEFA.
W sierpniu 2005 roku został sprzedany do szkockiego klubu Hearts za 8 tysięcy funtów. Do klubu ściągnął go Władimir Romanow, główny udziałowiec "Serc". Trenerem zespołu był wtedy George Burley. W barwach szkockiego klubu zadebiutował 15 kwietnia 2006 podczas meczu przeciwko Motherwell F.C., wygranego przez jego zespół 2:0. Wywalczył też Puchar Szkocji w sezonie 2005/2006, w finale mierząc się z Gretna F.C. Następnie grał w FC Nantes, AE Larisa, Lausanne Sports i FC Le Mont, a w 2017 trafił do Stade Nyonnais.
W reprezentacji Senegalu wystąpił w 6 spotkaniach (stan na 03.10.2010).

</doc>
<doc id="982955" url="https://pl.wikipedia.org/wiki?curid=982955" title="Puchar Francji">
Puchar Francji



</doc>
<doc id="982960" url="https://pl.wikipedia.org/wiki?curid=982960" title="Koparion">
Koparion

Koparion ("Koparion douglassi") – teropod z rodziny troodonów.
Znaczenie nazwy: skalpel
Żył w epoce późnej jury (155-150 mln lat temu) na terenach Ameryki Północnej. Długość ciała ok. 90 cm, wysokość ok. 40 masa ok. 5 kg. Jego szczątki (ostry ząb) znaleziono w USA w formacji Morrison w na terenie Narodowego Pomnika Dinozaurów w stanie Utah.

</doc>
<doc id="982964" url="https://pl.wikipedia.org/wiki?curid=982964" title="Unschooling">
Unschooling

Unschooling – forma edukacji, w której uczenie się opiera się na zainteresowaniach, potrzebach i celach ucznia. Można spotkać się też z określeniami: naturalne uczenie się (ang. "natural learning"), uczenie się prowadzone/kierowane przez dziecko ("child-led learning", "child-directed learning"), uczenie się poprzez odkrywanie ("discovery learning"), radosne uczenie się ("delight-led learning").
Charakter.
Unschooling jest zwykle uważany za rodzaj edukacji domowej, która polega po prostu na edukowaniu dzieci w domu zamiast w szkole. Edukacja domowa jest często utożsamiana z homeschoolingiem, jednak, jak niektórzy twierdzą, ten drugi termin zakłada odtworzenie szkoły w warunkach domowych, co kłóci się z filozofią unschoolingu (odszkolniania).
Unschooling odróżnia się od innych form edukacji domowej tym, że edukacja danego ucznia nie jest kierowana przez nauczyciela ani przez program nauczania. Chociaż uczniowie mogą zdecydować, że będą się uczyć korzystając z pomocy nauczycieli, lub mogą wybrać dla siebie program nauczania, ostatecznie jednak to oni sami decydują o swojej własnej edukacji. Uczniowie wybierają jak, kiedy, dlaczego, i czego będą się uczyć. Rodzice którzy "odszkolniają" swoje dzieci działają jako "facylitatorzy" (pomocnicy), dostarczając szeroki wachlarz zasobów, pomagając swoim dzieciom zrozumieć świat i poruszać się w nim i wspomagają ich w stawianiu sobie i realizowaniu celów oraz planów zarówno na odległą jak i na bliską przyszłość.
Filozofia.
Edukacja konwencjonalna.
Unschoolerzy zazwyczaj wyznają pogląd, że ciekawość jest czymś wrodzonym, i że dzieci pragną się uczyć tego, czego potrzebują, by być przygotowanym do dorosłego życia. Niektórzy twierdzą, że instytucjonalizowanie, jakiemu jest poddawane dziecko w szkole (w "szkole uniwersalnego rozmiaru" bądź w "fabrycznym modelu szkoły" - jak to określają) jest nieefektywnym wykorzystaniem jego czasu, gdyż wymaga się od każdego dziecka opanowania specyficznego materiału, w ściśle określony sposób, w ściśle określonym miejscu, i w ściśle określonym czasie, niezależnie od indywidualnych obecnych lub przyszłych potrzeb, zainteresowań oraz celów dziecka, i niezależnie od już posiadanej przez niego wiedzy na określony temat.
Krytyka.
Wbrew badaniom, np. w szkołach demokratycznych (dr Peter Gray), krytycy tej metody podkreślają, że dzieci szybko tracą zainteresowanie jakimkolwiek poszerzaniem swoich horyzontów bez narzuconych z góry norm wiedzy, zadowalając się własnym "programem", jakie same sobie stworzyły, nie próbując sięgnąć głębiej. Ponadto podkreślają oni daleko posunięty idealizm unschoolingu, bowiem dziecko nie przyswaja wiedzy, którą nie jest zainteresowane, w wyniku czego jego dalsze postępy w nauce są ograniczone wyłącznie do kilku dziedzin z pominięciem innych, co może prowadzić do fundamentalnych braków w wiedzy ogólnej.

</doc>
<doc id="982965" url="https://pl.wikipedia.org/wiki?curid=982965" title="Autostrada AP-61 (Hiszpania)">
Autostrada AP-61 (Hiszpania)

 Autostrada AP-61 (hiszp. "Autopista AP-61") także "Conexión Segovia" - autostrada w Hiszpanii. 
Droga łączy Segowię z autostradą AP-6 z pobliżu miejscowości San Rafael. Umożliwia dojazd z Madrytu do Segowii przez pasmo górskie Sierra de Guadarrama. Wzdłuż autostrady biegnie bezpłatna droga N-603.

</doc>
<doc id="982966" url="https://pl.wikipedia.org/wiki?curid=982966" title="AP-61">
AP-61



</doc>
<doc id="982967" url="https://pl.wikipedia.org/wiki?curid=982967" title="Raguel">
Raguel

Raguel (hebr. רְעוּאֵל, "Przyjaciel Boga") – W tradycji judaizmu i islamu jeden z archaniołów. Według etiopskiej wersji apokryficznej Księgi Henocha "Dokonuje [on] zemsty na świecie dostojników niebiańskich", natomiast według jej słowiańskiej wersji był on aniołem, który przeniósł ciało Henocha do nieba. 
Jego kult został oficjalnie potępiony przez papieża Zachariasza w 745 r.

</doc>
<doc id="982968" url="https://pl.wikipedia.org/wiki?curid=982968" title="Fiat 672 F101/Breda/Veresina">
Fiat 672 F101/Breda/Veresina



</doc>
<doc id="982970" url="https://pl.wikipedia.org/wiki?curid=982970" title="Micranthocereus">
Micranthocereus

Micranthocereus – rodzaj kaktusów krótkokolumnowych, spokrewniony z rodzajem Arrojadoa. Wszystkie gatunki (tak w tradycyjnym ujęciu, jak i z włączonym rodzajem "Austrocephalocereus") pochodzą z Brazylii.
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cereae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Micranthocereus" Backeb.
Frank Anderson zaliczył do rodzaju "Micranthocereus" również rodzaj "Austrocephalocereus", co nie jest powszechnie akceptowane. Ostatnie badania sugerują, że "Micranthocereus streckeri" jest krzyżówką rośliny spokrewnionej z "M. polyanthus" i rośliny spokrewnionej z "Austrocephalocereus purpureus".
Zastosowanie.
Rośliny ozdobne: ze względu na swoje małe wymiary doskonale nadają się do uprawy parapetowej. Szczególnie atrakcyjny jest "Micranthocereus polyanthus" ze względu na dużą liczbę wydawanych kwiatów. Wymagają zimowania w temperaturze powyżej 12 °C i maksymalnej ilości słońca.

</doc>
<doc id="982971" url="https://pl.wikipedia.org/wiki?curid=982971" title="Uchiha Itachi">
Uchiha Itachi



</doc>
<doc id="982974" url="https://pl.wikipedia.org/wiki?curid=982974" title="Luksemburg (stacja kolejowa)">
Luksemburg (stacja kolejowa)

Luksemburg – stacja kolejowa w mieście Luksemburg. Jest największą stacją kolejową Luksemburga. Przez stację od 10 czerwca 2007 przejeżdżają pociągi TGV.
Modernizacja.
Od 2006, pod naciskiem Ministerstwa Transportu, stacja Luksemburg przechodziła gruntowny remont części podziemnej, który do 2009 spowodował dodanie nowych sklepów, restauracji i kas w głównym holu, okna na platformach, nowych wind i nowego przejścia podziemnego. Do 2014 roku wybudowano również czteropiętrowy parking naziemny obok stacji, po dwie windy na peron, zmodernizowano instalacje elektryczne nad peronami oraz wybudowano szklany hol głównie dla pasażerów połączeń międzynarodowych. 

</doc>
<doc id="982979" url="https://pl.wikipedia.org/wiki?curid=982979" title="José Gonçalves">
José Gonçalves

José Gonçalves (ur. 17 września 1985, Lizbona, Portugalia) – portugalski piłkarz. Obecnie gracz klubu New England Revolution. Jego pozycja na boisku to obrońca.
Jego profesjonalna piłkarska kariera rozpoczęła się w roku 2002, w klubie FC Basel. Piłkarz przez dwa sezony nie wybiegł na boisko. Następnie przeszedł do innego szwajcarskiego klubu, do FC Winterthur, gdzie w sezonie 2004/2005 wystąpił w 13 meczach i strzelił 1 bramkę.
W 2005 roku, przeniósł się do włoskiego klubu SSC Venezia. Spędził tam pół roku, po czym przeszedł do FC Thun, któremu pomógł w zakwalifikowaniu się do rozgrywek o Puchar Ligi Mistrzów. Ogółem w barwach tego klubu rozegrał 16 ligowych spotkań.
W styczniu 2006 roku, Władimir Romanow kupił piłkarza do Heart of Midlothian. Zadebiutował on w barwach szkockiego klubu w meczu przeciwko Aberdeen F.C., wygranym przez "Serca" 3:0 w Pucharze Szkocji. Ogółem w barwach szkockiego klubu rozegrał 32 spotkania, strzelając 3 gole. W sezonie 2008/2009 przebywał na wypożyczeniu w 1. FC Nürnberg. W 2011 roku przeszedł do FC Sankt Gallen. W tym samym roku trafił do FC Sion. Z kolei w 2013 roku został piłkarzem New England Revolution.
W 2006 roku Gonçalves 2 razy wystąpił w reprezentacji Portugalii U-21.

</doc>
<doc id="982980" url="https://pl.wikipedia.org/wiki?curid=982980" title="Giovanni Pascoli">
Giovanni Pascoli

Giovanni Pascoli (ur. 31 grudnia 1855 w San Mauro Pascoli, zm. 6 kwietnia 1912 w Bolonii) – włoski poeta i filolog klasyczny; profesor literatury włoskiej na Uniwersytecie Bolońskim.
Życiorys.
Urodził się w San Mauro di Romagna (na jego cześć, w 1932, przemianowano nazwę tej miejscowości na San Mauro Pascoli), w zamożnej, wielodzietnej rodzinie. Lecz wkrótce jego ojciec został zabity; niedługo potem zmarła też matka, w wyniku czego dzieciństwo Giovanni Pascoli i jego rodzeństwa było biedne.
Do 12 roku życia uczył się w szkole z internatem w Urbino.
Studiował na Uniwersytecie Bolońskim, gdzie jego nauczycielem i mentorem był Giosuè Carducci.
W latach 1897-1903 uczył łaciny na Uniwersytecie w Mesynie, a następnie na Uniwersytecie w Pizie. Gdy Carducci przeszedł na emeryturę, Pascoli zastąpił go jako profesor literatury włoskiej na Uniwersytecie w Bolonii.
W 1912 roku, chory na marskość wątroby (wynikłą z nadużywania alkoholu), zmarł w Bolonii na raka wątroby w wieku lat 56. Pomimo tego, że był ateistą, został pochowany w kaplicy przylegającej do jego domu w Castelvecchio, gdzie spoczywa także jego ukochana siostra, Maria.
Dzieła.
Pisał zarówno w języku włoskim, jak i po łacinie.

</doc>
<doc id="982982" url="https://pl.wikipedia.org/wiki?curid=982982" title="Bieniczki">
Bieniczki

Bieniczki – osada w Polsce położona w województwie zachodniopomorskim, w powiecie goleniowskim, w gminie Nowogard.
Zabytki.
We wsi znajduje się neogotycki kościół pw. Trójcy Świętej z XIX wieku. We wnętrzu zachowały się dziewiętnastowieczne polichromie. Dębowe drzwi świątyni zdobi płaskorzeźba św. Michała Archanioła. Przy kościele pełnofiguralny pomnik poświęcony poległym w I wojnie światowej mieszkańcom wsi.
W latach 1975–1998 miejscowość administracyjnie należała do województwa szczecińskiego.

</doc>
<doc id="982984" url="https://pl.wikipedia.org/wiki?curid=982984" title="Basel SBB">
Basel SBB

Bahnhof Basel SBB, Centralbahnhof – główny dworzec kolejowy w Bazylei i jeden z największych w Szwajcarii.

</doc>
<doc id="982985" url="https://pl.wikipedia.org/wiki?curid=982985" title="Mei">
Mei

Mei (Mei long) – teropod z rodziny troodonów.
Żył w epoce wczesnej kredy (ok. 140 mln lat temu) na terenach wschodniej Azji. Długość ciała ok. 53 cm. Jego szczątki znaleziono w 2004 r. Chinach, (prowincja Liaoning).
Odkryta skamieniałość przedstawia tego dinozaura prawdopodobnie w czasie snu ("Mei long" znaczy " śpiący smok", z i ). Być może zginął w czasie erupcji wulkanu, przysypany gorącym popiołem wulkanicznym. Do ostatniej drzemki ułożył się z tylnymi kończynami podwiniętymi pod ciało, głowę wtykając pod przednią kończynę i owijając się ogonem. Podobnie wyglądają śpiące ptaki, chowając głowę pod skrzydłami (dzięki temu tracą mniej ciepła). Pozycja podobna do ptasiej może wskazywać na to, iż dany gatunek mógł być stałocieplny.

</doc>
<doc id="982986" url="https://pl.wikipedia.org/wiki?curid=982986" title="Stare Wyszomierki">
Stare Wyszomierki

Stare Wyszomierki – kolonia wsi Wyszomierz w Polsce, położona w województwie zachodniopomorskim, w powiecie goleniowskim, w gminie Nowogard.
W latach 1975–1998 kolonia administracyjnie należała do województwa szczecińskiego.

</doc>
<doc id="982987" url="https://pl.wikipedia.org/wiki?curid=982987" title="Jose Goncalves">
Jose Goncalves



</doc>
<doc id="982988" url="https://pl.wikipedia.org/wiki?curid=982988" title="Nowe Wyszomierki">
Nowe Wyszomierki

Nowe Wyszomierki – kolonia wsi Wyszomierz w Polsce, położona w województwie zachodniopomorskim, w powiecie goleniowskim, w gminie Nowogard.
W latach 1975–1998 kolonia administracyjnie należała do województwa szczecińskiego.

</doc>
<doc id="982989" url="https://pl.wikipedia.org/wiki?curid=982989" title="Koszary Bramy Ślimaczej w Szczecinie">
Koszary Bramy Ślimaczej w Szczecinie

Koszary Bramy Ślimaczej – znajdują się w Szczecinie przy obecnej ul. św. Ducha 1a u zbiegu z ul. Dworcową. 
Budynek dawnych koszar, wzniesiony w drugiej połowie XVIII wieku, przebudowany w roku 1818. Zbudowany na Wołowej Górze, w pobliżu nieistniejącej Bramy Ślimaczej. Początkowo znajdowały się tutaj dwa gmachy ze 192 pomieszczeniami mogącymi pomieścić około 440 żołnierzy. Wnętrze budowli uległo zmianie w wyniku wielokrotnych adaptacji. Z zewnątrz budynek nosi cechy klasycyzmu. Fasada posiada tympanon, elewacje obiegają profilowane gzymsy, a otwory okienne obramowane są opaskami. 
Po remoncie w roku 2001 obiekt stał się siedzibą szczecińskiego oddziału TUiR Warta.

</doc>
<doc id="982990" url="https://pl.wikipedia.org/wiki?curid=982990" title="Żandarmeria NDH">
Żandarmeria NDH

Żandarmeria NDH () – chorwacka formacja paramilitarna Niepodległego Państwa Chorwackiego (NDH) podczas II wojny światowej.
Po podbiciu Królestwa Jugosławii przez wojska osi utworzono 30 kwietnia 1941 w Zagrzebiu Najwyższe Dowództwo Żandarmerii (Vrhovno oružničko zapovjedništvo), aczkolwiek jego zalążki pojawiły się już w poł. kwietnia Wchodziło ono w skład Ministerstwa Obrony. Jednocześnie nowym władzom podporządkowała się Chorwacka Brygada Żandarmerii, stacjonująca od 1939 r. w Banovinie. Wkrótce przeszła ona reorganizację, która polegała na przekształceniu jej czterech pułków w jednostki nowej chorwackiej żandarmerii w sile ok. 6 tys. ludzi. Na pocz. czerwca oddziały Żandarmerii NDH uczestniczyły w akcji organizowania i dozbrajania lokalnych muzułmańskich milicji w Bośni i Hercegowinie, które broniła wiosek przed atakami serbskich czetników i komunistycznych partyzantów. Jeden oddział milicji był podporządkowany jednemu posterunkowi żandarmerii, w którym stacjonowało 50 żołnierzy. W styczniu 1942 r. Żandarmeria NDH została wzmocniona nowymi rekrutami, z których sformowano dwa pułki. Latem formacja liczyła ok. 11,6 tys. ludzi w sześciu pułkach. 26 czerwca przeniesiono ją z Min. Obrony pod bezpośrednie zwierzchnictwo dowództwa milicji ustaszowskiej. Natomiast pod względem administracyjnym i finansowym podlegała Ministerstwu Spraw Wewnętrznych.
1 listopada w miejscowości Bjelovar została utworzona Centralna Szkoła Żandarmerii (Centralna oružnička škola) podzielona na trzy bataliony. Powstała ona na bazie niewielkiej szkoły żandarmerii istniejącej wcześniej w Sremskiej Kamenicy w Sremie. Szkolenie trwało 2 lata. Ogółem ukończyło ją ok. 800 podoficerów i ok. 400 dowódców patroli. Część żandarmów przechodziła jeszcze szkolenie w Niemczech lub we Włoszech. Komendantem Szkoły był płk Krešimir Pavelić, a następnie płk Antun Magaš.
18 stycznia 1943 r. Żandarmerię NDH podporządkowano nowo utworzonemu Ministerstwu Formacji Zbrojnych, a w lutym 1944 r. – Ministerstwu Spraw Wewnętrznych. Jej organizacja wyglądała wówczas następująco: dowództwom żandarmerii podlegały dowództwa dystryktów (22 dystrykty i miasto Zagrzeb), obejmujące 78 oddziałów żandarmerii w sile kompanii, na dole znajdowały się dowództwa lokalne z 906 posterunkami żandarmerii. Pułki żandarmerii były odpowiedzialne za patrolowanie podległego terenu, zwalczanie propagandy czetnickiej i komunistycznej wymierzonej przeciwko władzom NDH oraz utrzymywanie porządku i prawa wśród ludności cywilnej. W rzeczywistości prowadzono też ciężkie walki, głównie z komunistami. Poszczególne posterunki były silnie ufortyfikowane w celu odpierania możliwych ataków do czasu nadejścia posiłków. Dochodziło do nich często, np. do poł. kwietnia 1942 r. zginęło w nich 283 żandarmów, 192 zostało rannych, a 245 zostało uznanych za zaginionych, co stanowiło 10% całości sił żandarmerii. Pod koniec wojny formacja liczyła ok. 10 tys. ludzi w pięciu pułkach i szkole żandarmerii.

</doc>
<doc id="982991" url="https://pl.wikipedia.org/wiki?curid=982991" title="Tytus Flawiusz Sabinus (ojciec Wespazjana)">
Tytus Flawiusz Sabinus (ojciec Wespazjana)

Tytus Flawiusz Sabinus – poborca podatkowy w Azji, ojciec cesarza Wespazjana.
Był synem Tytusa Flawiusza Petrona, mieszkańca Reate (obecnie Rieti), zajmującego się licytacjami publicznymi, i Tertulli.
Był poborcą podatku czterdziestej części (quadragesima, podatek portowy) w Azji, a w tamtejszych miastach wystawiano mu nawet pomniki z podpisem „Rzetelnemu poborcy”. Później zajmował się pożyczkami na procent w kraju Helwetów (obecnie na terenie Szwajcarii), gdzie zmarł.
Był żonaty z Wespazją Pollą z Nursji, córką Wespazjusza Polliona, trzykrotnego trybuna wojskowego i prefekta obozu. Miał z nią córkę, która nie dożyła nawet roku, oraz dwóch synów: Sabinusa (II) i Wespazjana.

</doc>
<doc id="982992" url="https://pl.wikipedia.org/wiki?curid=982992" title="Kouvola (stacja kolejowa)">
Kouvola (stacja kolejowa)

Kouvola ("Kouvolan rautatieasema") – stacja kolejowa w Kouvola, w Finlandii. Stacja położona jest na linii kolejowej Petersburg-Helsinki.

</doc>
<doc id="982993" url="https://pl.wikipedia.org/wiki?curid=982993" title="Błotny Młyn">
Błotny Młyn

Błotny Młyn – przysiółek wsi Błotno w Polsce, położony w województwie zachodniopomorskim, w powiecie goleniowskim, w gminie Nowogard, nad strugą Dąbrzycą.
W latach 1946–1998 przysiółek administracyjnie należał do województwa szczecińskiego.

</doc>
<doc id="982994" url="https://pl.wikipedia.org/wiki?curid=982994" title="Zagórze (Rumia)">
Zagórze (Rumia)

Zagórze (kaszb. "Rëmiô Zagòrzé" niem. "Sagorsch") – dzielnica Rumi położona w dolinie Zagórskiej Strugi. Od zachodu i południa granicząca z kompleksem leśnym Trójmiejskiego Parku Krajobrazowego na południu dzielnica przechodzi w zabudowę Szmelty. Głównymi osiami komunikacyjnymi dzielnicy są ulice Sabata i Stefana Batorego. Połączenie z centrum miasta umożliwiają autobusy komunikacji miejskiej (linie nr 85, 86 i 288). Prowadzi tędy również turystyczny szlak Zagórskiej Strugi.
W latach 1934-39 nazwę Lotnisko Rumia Zagórze nosiło nieistniejące już obecnie lotnisko cywilne (przekształcone w czasie II wojny światowej na wojskowe) na dzisiejszym obszarze administracyjnym Rumi. Nazwa "Rumia-Zagórze", niem. "Rahmel-Sagorsch" odnosiła się w czasach pruskich i w okresie okupacji niemieckiej do pobliskiej stacji kolejowej. Do czasu uruchomienia wojskowego lotniska w Babim Dole służyło ono m.in. na potrzeby testowania torped lotniczych Luftwaffe.
Historia.
Dawniej samodzielna gmina jednostkowa, po I wojnie światowej w woj. pomorskim, początkowo w powiecie wejherowskim, od 1928 roku w powiecie morskim. Od 1934 w nowo utwrzonej zbiorowej gminie gmina Wejherowo, gdzie Zagórze utworzyło gromadę.
Po wojnie ponownie w Polsce, w woj. gdańskim. Zagórze stanowiło nadal gromadę w gminie Wejherowo, składającą się z siedmiu miejscowości: Zagórze, Biała Rzeka, Stara Piła, Szmelta, Pomorzanka, Leśne Zagórze i Ludwichowo. W 1951 powiat morski przemianowano z powrotem na wejherowski. W związku z reformą administracyjną Polski jesienią 1954 Zagórze weszło w skład nowo utworzonej gromady Rumia w tymże powiecie i województwie. Gromadę Rumia zniesiono już po pięciu tygodniach, 13 listopada 1954, w związku z nadaniem jej statusu miasta, przez co Zagórze stało się integralną częścią miasta Rumi.
Przemysł.
W okresie międzywojennym istniały w Zagórzu dwie fabryki krzeseł, dwa tartaki i pięć młynów wodnych. W czasie II wojny światowej w Zagórzu wybudowano montownię silników samolotowych, działającą do końca 1944. W styczniu 1945 do jej pomieszczeń przeniesiono wyposażenie fabryk obuwia z Bydgoszczy i Starogardu. Od wojny do lat 90. działały tu zakłady garbarskie. W 1945 na terenie fabryki krzeseł założono zakład metalowy, który stał się zalążkiem największego rumskiego zakładu przemysłowego – Fabryki Urządzeń Okrętowych, obecnie wchodzącej w skład Grupy Remontowa.

</doc>
<doc id="982995" url="https://pl.wikipedia.org/wiki?curid=982995" title="Lahti (stacja kolejowa)">
Lahti (stacja kolejowa)

Lahti ("Lahden rautatieasema") – stacja kolejowa w Lahti, w Finlandii. Budynek dworca pochodzi z roku 1935.

</doc>
<doc id="982996" url="https://pl.wikipedia.org/wiki?curid=982996" title="Bromierz">
Bromierz



</doc>
<doc id="982997" url="https://pl.wikipedia.org/wiki?curid=982997" title="Joensuu (stacja kolejowa)">
Joensuu (stacja kolejowa)

Joensuu – stacja kolejowa w Joensuu, Finlandii. Budynek dworca pochodzi z 1894. Posiada połączenia m.in. do Helsinek, Lahti i Lappeenranta.

</doc>
<doc id="982998" url="https://pl.wikipedia.org/wiki?curid=982998" title="Vienna Open">
Vienna Open

Vienna Open – męski turniej tenisowy kategorii ATP Tour 500 (w latach 2009–2014 należący do serii ATP World Tour 250) zaliczany do cyklu ATP Tour. Rozgrywany na kortach twardych w hali w Wiedniu od 1974 roku.

</doc>
<doc id="982999" url="https://pl.wikipedia.org/wiki?curid=982999" title="Gruzinic">
Gruzinic



</doc>
<doc id="983000" url="https://pl.wikipedia.org/wiki?curid=983000" title="Bromierz (Ostrzyca)">
Bromierz (Ostrzyca)

Bromierz – kolonia wsi Ostrzyca w Polsce, położona w województwie zachodniopomorskim, w powiecie goleniowskim, w gminie Nowogard. Nazwa koloniii pochodzi od imienia Bromir.
W latach 1975–1998 kolonia administracyjnie należała do województwa szczecińskiego.

</doc>
<doc id="983001" url="https://pl.wikipedia.org/wiki?curid=983001" title="Kemi (stacja kolejowa)">
Kemi (stacja kolejowa)

Kemi – stacja kolejowa w Kemi, w północnej Finlandii. Stacja leży na linii Oulu-Rovaniemi.

</doc>
<doc id="983002" url="https://pl.wikipedia.org/wiki?curid=983002" title="Let's Go to My Star">
Let's Go to My Star

Let's Go to My Star – pierwszy album Lee Jung-hyun. Wydany został w roku 1999. Występuje w nim ciężkie techno, dance i pop. Piosenkami szczególnie ważnymi są "Ba Kkwo 바꿔 (Change)" i " Wa (와 )". Piosenkami napisanymi przez Lee Jung Hyun są: "-00001", "-00001.5" i "-00002".

</doc>
<doc id="983003" url="https://pl.wikipedia.org/wiki?curid=983003" title="Jamie MacDonald">
Jamie MacDonald

Jamie MacDonald (ur. 17 kwietnia 1986 w Broxburn) – szkocki piłkarz występujący na pozycji bramkarza. Gracz klubu występującego w Scottish Premiership, Kilmarnock.
Kariera.
MacDonald profesjonalną piłkarską karierę rozpoczął w sierpniu 2003 w klubie Heart of Midlothian FC. Wcześniej grał w drugim zespole tego klubu.
26 stycznia 2007 roku został wypożyczony do klubu Queen of the South. W sezonie 2014/2015 grał w Falkirk, a latem 2015 trafił do Kilmarnock.
Piłkarz występował także w reprezentacji Szkocji U-21.

</doc>
<doc id="983004" url="https://pl.wikipedia.org/wiki?curid=983004" title="Dobroszyn">
Dobroszyn



</doc>
<doc id="983006" url="https://pl.wikipedia.org/wiki?curid=983006" title="Dobroszyn (Błotno)">
Dobroszyn (Błotno)

Dobroszyn – kolonia wsi Błotno w Polsce, położona w województwie zachodniopomorskim, w powiecie goleniowskim, w gminie Nowogard.
W latach 1975–1998 kolonia administracyjnie należała do województwa szczecińskiego.

</doc>
<doc id="983007" url="https://pl.wikipedia.org/wiki?curid=983007" title="Tampere (stacja kolejowa)">
Tampere (stacja kolejowa)

Tampere (fiń. "Tampereen rautatieasema") – stacja kolejowa w Tampere, w Finlandii. Obsługuje około 10 000 pasażerów dziennie.
Pierwsza stacja została w tym miejscu w 1876 roku na nowo otwartej linii Turku-Tampere-Hämeenlinna. Był to niewielki drewniany budynek, znakomicie spełniający swoje zadanie, ponieważ dziennie tylko kilka pociągów zatrzymywało się w Tampere, a ruch pasażerski był niewielki. Szybko jednak wzrastał i stacja była kilkukrotnie rozbudowywana, by móc obsłużyć rosnącą liczbę chętnych.
W latach 30. XX wieku zdecydowano się na budowę nowego dworca, na którego projekt został ogłoszony konkurs. Autorami zwycięskiego projektu byli Eero Seppälä i Otto Flodin. Budowę ukończono w 1936 roku. Później dobudowano 36-metrową wieżę zegarową.
Obecnie stacja w Tampere obsługuje około 120 pociągów dziennie, a rocznie około 1,5 miliona pasażerów. Ruch odbywa się głównie w kierunku Helsinek, ale istnieją również połączenia z Turku, Pori, Jyväskylą, Oulu czy Seinäjoki.
Na południe od stacji pasażerskiej znajduje się część towarowa oraz linia kolejowa do dzielnicy Nekala, gdzie istniało wiele prywatnych bocznic. Obecnie większość została rozebrana lub jest nieużywana a początkowy fragment linii jest używany do zestawiania składów towarowych.

</doc>
<doc id="983008" url="https://pl.wikipedia.org/wiki?curid=983008" title="Drzysław">
Drzysław

Drzysław – przysiółek wsi Lestkowo w Polsce, położony w województwie zachodniopomorskim, w powiecie goleniowskim, w gminie Nowogard.
W latach 1975–1998 przysiółek administracyjnie należał do województwa szczecińskiego.

</doc>
<doc id="983014" url="https://pl.wikipedia.org/wiki?curid=983014" title="Sinowenator">
Sinowenator

Sinowenator ("Sinovenator changii") – teropod z rodziny troodonów.
Żył w epoce wczesnej kredy (ok. 130 mln lat temu) na terenach wschodniej Azji. Długość ciała do 1 m. Jego szczątki znaleziono w 2002 r. w Chinach (prowincja Liaoning). Był to bazalny przedstawiciel rodziny troodonów i wykazywał duże podobieństwo do dromeozaurów.
Holotyp to szkielet zawierający niekompletną czaszkę, kręgi (4 szyjne, 12 grzbietowych, kość krzyżową, 4 ogonowe), 2 niekompletne żebra, kości obręczy i kończyn: przednich (łopatkę, kość kruczą, część kości ramiennej, kość łokciową, kości śródręcza, pazur) oraz tylnych (kość biodrową, łonową, kości udowe i piszczelowe, II, III i IV kość śródstopia, paliczek II-2, pazur II). Do rodzaju "Sinovenator" przypisano też stopę.
Nazwa "Sinovenator" pochodzi od łacińskich słów "Sinae" (oznaczającego Chiny) i "Venator" (łowca). Epitet gatunkowy honoruje Meemana Changa z Instytutu Paleontologii Kręgowców i Paleoantropologii Chińskiej Akademii Nauk w Pekinie za znacząca rolę w badaniach nad fauną Jehol.

</doc>
<doc id="983018" url="https://pl.wikipedia.org/wiki?curid=983018" title="Format akademii">
Format akademii

Format akademii – format obrazu kinowego o proporcjach 1,37:1 i klatce filmowej o wysokości czterech otworów perforacji, który w 1932 został uznany za standardowy przez Amerykańską Akademię Sztuki i Wiedzy Filmowej. Pomimo standaryzacji w 1932 format ten był wykorzystywany jako jeden z wielu już od 1928.
Pierwsze filmy nieme nagrywano na taśmie filmowej 35 mm w formacie obrazu o stosunku boków 1,37:1 wykorzystując całą powierzchnię klatki pomiędzy perforacjami.
Klatki obrazu miały wysokość czterech otworów perforacji 22 mm × 16 mm (0,866 cala × 0,630 cala), która to była pochodną wprowadzonej przez Thomasa Edisona na początku ery kinematografii klatki filmowej o proporcjach 1,33:1 i wymiarach 24,89 mm × 18,67 mm (0,980 cala × 0,735 cala). Ze względu na maksymalne wykorzystanie powierzchni taśmy na obraz linie pomiędzy kolejnymi klatkami były bardzo cienkie. Po wprowadzeniu filmów dźwiękowych z zapisem ścieżki audio na taśmie filmowej w latach 20. powierzchnia klatki uległa zmniejszeniu. Pierwszy zapis optyczny na taśmie filmowej zastosowała wytwórnia Fox, która umieściła ją na pasku między perforacją a obrazem. Wykorzystanie części klatki przeznaczonej na obraz spowodowało zmianę proporcji obrazu do około 1,19:1 co znacznie pogorszyło komfort oglądania filmów, oraz powodowało problemy z wyświetlaniem w kinach z przystosowanymi do poprzedniego formatu obrazu ekranami. Dlatego Amerykańska Akademia Sztuki i Wiedzy Filmowej próbując rozwiązać ten problem postanowiła powrócić do poprzedniego formatu obrazu (stąd nazwa "formatu akademii"). Ze względu na zredukowanie szerokości klatki, w celu zachowania odpowiednich proporcji konieczne było zmniejszenie również wysokości obrazu na klatce, co spowodowało pogrubienie linii międzyklatkowej. Grubsza linia oddzielająca klatki miała też swoje zalety, ponieważ pozwoliła skuteczniej maskować miejsca klejenia przerwanej taśmy. Rzeczywisty format zaproponowany przez Akademię to 1,375:1 ale zazwyczaj upraszcza się go do 1,37:1.
Praktycznie wszystkie filmy, które powstały w latach 1932 – 1952 były kręcone w formacie akademii, ale ze względu na wprowadzenie formatów szerokoekranowych w latach 50. stał się on przestarzały w zastosowaniach produkcyjnych. W ciągu kilku lat wszystkie główne wytwórnie filmowe zaczęły wykorzystywać maskowanie obrazu filmów wyprodukowanych z wykorzystaniem optyki sferycznej do proporcji panoramicznych, takich jak 1,66:1, 1,75:1 i 1,85:1. Ostatni z nich jest wciąż wykorzystywany wraz z anamorfotycznym 2,39:1.
Do końca lat 70. proporcje obrazu zmieniano jeszcze dwa razy najpierw 2,35:1 a później 2,40:1, a format akademii stracił na znaczeniu jako kinowy i był używany głównie w telewizji. Powierzchnia obrazu telewizyjnego jest nieco mniejsza niż wynika z proporcji formatu akademii i wynosi 1,33:1 (21 mm × 16 mm lub 0,816 cala × 0,612 cala). Format akademii nadal posiada proporcje 1,37:1, chociaż ze względu na wykorzystanie w telewizji często błędnie podaje się 1,33:1.
Współcześnie (2007) w kinematografii rzadko wykorzystuje się format obrazu 1,37:1, choć czasami znajduje on zastosowanie np. w filmie "Słoń" Gusa Van Santa.

</doc>
<doc id="983021" url="https://pl.wikipedia.org/wiki?curid=983021" title="Henryk Szeryng">
Henryk Szeryng

Henryk Bolesław Szeryng (ur. 22 września 1918 w Warszawie, zm. 3 marca 1988 w Kassel) – meksykański skrzypek, z pochodzenia polski Żyd, który w czasie II wojny światowej osiadł na stałe w Meksyku; w 1946 roku został tam naturalizowany.
Życiorys.
Rodzina.
Pochodził z rodziny żydowskiej. Był drugim dzieckiem Szymona Serek-Szerynga (1885–1944) i Salome Aliny Szeryng-Woznickiej z domu Szwajs (1887–1969). Ojciec Szymon Szeryng był przedsiębiorcą i zapalonym śpiewakiem-amatorem, właścicielem dwóch warszawskich kin „Atlantic” i „Imperial” oraz zarządcą lasów w województwie wołyńskim. Działał w żydowskich warszawskich organizacjach charytatywnych. Był oficerem rezerwy Wojska Polskiego. Zginął 1 sierpnia 1944 r. podczas powstania warszawskiego. Matka, Salome Alina Szeryng była utalentowaną pianistką koncertową. Jako pierwsza uczyła muzyki swego 5 letniego syna Henryka. Podczas II wojny światowej została prezesem Polskiego Czerwonego Krzyża we Francji.
Starszy brat Henryka Szerynga, Georges Szeryng (1910–1989) studiował grę na skrzypcach oraz śpiew, a także inżynierię mechaniczną i prawo. W późniejszym czasie został adwokatem i pod koniec II wojny światowej zamieszkał w Paryżu.
Dom rodziny Szeryngów w Warszawie przed wojną znajdował się przy ulicy Zielnej 24.
Dzieciństwo.
Jako 5-letnie dziecko pobierał naukę gry na fortepianie od swej matki, następnie jako 7-latek zaczął uczyć się gry na skrzypcach u M. Frenkela w Warszawie. W wieku 8 lat za namową Bronisława Hubermana wyjechał do Berlina, by studiować grę skrzypcową u W. Hessa, Carla Flescha a następnie w Paryżu u Jacques'a Thibaud i Gabriela Bouillon. Studiował również w Paryżu kompozycję u Nadii Boulanger.
Początki kariery muzycznej.
Debiutował w Filharmonii Warszawskiej w 1933 wykonaniem "Koncertu Skrzypcowego" Brahmsa, wzbudzając powszechny podziw swą wirtuozerią. W tym czasie odbył tournée po Bukareszcie, Wiedniu i Paryżu, zdobywając uznanie publiczności i krytyki muzycznej.
Działalność w czasie wojny.
W czasie II wojny światowej był oficerem łącznikowym i tłumaczem (znał 7 języków) rządu polskiego na uchodźstwie. Występował również z koncertami dla żołnierzy alianckich w obozach wojskowych i szpitalach polowych. Towarzyszył Władysławowi Sikorskiemu podczas misji w Meksyku, gdzie pozostał do czasów powojennych i przyjął obywatelstwo meksykańskie. Wykładał w klasie skrzypiec na Narodowym Uniwersytecie Meksyku.
Rozwój kariery po wojnie.
W połowie lat 50. ponownie wrócił jako skrzypek na światowe estrady spotykając się z uznaniem publiczności i krytyków. Występował z najsłynniejszymi orkiestrami i dyrygentami w całej Europie, obu Amerykach, Afryce i Azji. W swoim repertuarze miał ponad 40 koncertów i kilkadziesiąt sonat kompozytorów wszystkich epok.
Sławę przyniosły mu interpretacje koncertów Bacha, Beethovena, Brahmsa, Mendelssohna-Bartholdy'ego, Mozarta, Paganiniego, Czajkowskiego, Wieniawskiego, a także twórców XX wieku – Bartóka, Berga, Chaczaturiana, Prokofjewa, Szymanowskiego, Sibeliusa.
Repertuar i dyskografia.
Henryk Szeryng miał szeroki repertuar muzyki współczesnej, wielu kompozytorów pisało dla niego nowe utwory m.in. Manuel María Ponce, Peter Racine Fricker, Camargo Guarnieri, Rodolfo Halffter, Jean Martinon, Benjamin Lees, Carlos Chávez, Julián Carrillo, Roman Haubenstock-Ramati.
Nagrał ogromną liczbę płyt dla firm RCA, Decca, Philips, Deutsche Grammophon, Mercury. Otrzymały one sześciokrotnie Grand Prix du Disque (m.in. z koncertami Bacha, Beethovena, Brahmsa, Chaczaturiana, Cháveza, Czajkowskiego, Lalo, Prokofjewa i Sibeliusa).
Szeryng był doradcą muzycznym przy UNESCO. Uczestniczył w pracach jury Konkursu im. Henryka Wieniawskiego w Poznaniu.
Odznaczenia.
M.in.:

</doc>
<doc id="983024" url="https://pl.wikipedia.org/wiki?curid=983024" title="Miękkie">
Miękkie

Miękkie – kolonia wsi Wyszomierz w Polsce, położona w województwie zachodniopomorskim, w powiecie goleniowskim, w gminie Nowogard.
W latach 1975–1998 Miękkie administracyjnie należało do województwa szczecińskiego.

</doc>
<doc id="983025" url="https://pl.wikipedia.org/wiki?curid=983025" title="Irlandzkie Bractwo Republikańskie">
Irlandzkie Bractwo Republikańskie

Irlandzkie Bractwo Republikańskie (irl. "Bráithreachas na Poblachta", ang. "Irish Republican Brotherhood", IRB) – tajna organizacja irlandzka istniejąca pod koniec XIX i na początku XX wieku, dążąca do wyzwolenia Irlandii spod władzy Wielkiej Brytanii.
Organizację założył w 1858 James Stephens. Współzałożyciel bractwa, John O’Mahony, założył w tym samym roku jego komórkę w USA i w Kanadzie - "Fenian Brotherhood", przekształcone w 1867 w "Clan na Gael". Z czasem powstały także komórki w Szkocji i w Anglii.
IRB odegrało znaczącą rolę w historii Irlandii w II połowie XIX wieku, organizując na szeroką skalę nowy typ walki o wolność dla Irlandii: akcje agitacyjne, bojkoty ekonomiczne Brytyjczyków, wspieranie irlandzkiej kultury (zwłaszcza propagowanie języka irlandzkiego).
Na początku XX wieku nastąpiły w IRB pierwsze podziały. Młodzi działacze, tacy jak Patrick Pearse czy Éamon de Valera, związani z Irlandzkimi Ochotnikami, rozpoczęli akcje zbrojne przeciw władzy brytyjskiej, co spowodowało konflikty ze starymi działaczami.
W 1919 przywódcą Bractwa został Michael Collins. Po zaakceptowaniu traktatu przez IRB pod przywództwem Collinsa, organizacja straciła na znaczeniu i była postrzegana przez społeczeństwo jako narzędzie w rękach zwolenników Traktatu. W 1924 roku została rozwiązana.

</doc>
<doc id="983029" url="https://pl.wikipedia.org/wiki?curid=983029" title="Ogary">
Ogary

Ogary – wieś w Polsce położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość administracyjnie należała do województwa szczecińskiego.

</doc>
<doc id="983031" url="https://pl.wikipedia.org/wiki?curid=983031" title="Olszyca (Dąbrowa Nowogardzka)">
Olszyca (Dąbrowa Nowogardzka)

Olszyca – przysiółek wsi Dąbrowa Nowogardzka w Polsce, położony w województwie zachodniopomorskim, w powiecie goleniowskim, w gminie Nowogard.
W latach 1975–1998 przysiółek administracyjnie należał do województwa szczecińskiego.

</doc>
<doc id="983033" url="https://pl.wikipedia.org/wiki?curid=983033" title="Bruno Aguiar">
Bruno Aguiar

Bruno Aguiar (ur. 23 lutego 1981 roku, Lizbona, Portugalia) – piłkarz portugalski, występujący na pozycji pomocnika.
Piłkarz swoją profesjonalną piłkarską karierę rozpoczął w klubie SL Benfica w roku 1998. W sezonie 2001/2002 został wypożyczony do Gil Vicente, gdzie wystąpił w 3 spotkaniach. Sezon później także był wypożyczony, do FC Alverca, gdzie wystąpił w 29 meczach i strzelił 4 gole.
W 2006 roku został sprzedany z Benfiki Lizbona do FBK Kowno. Z Kowna niemal od razu został wypożyczony przez Władimira Romanowa do Hearts. W barwach szkockiego klubu wystąpił w 61 spotkaniach i strzelił 10 bramki. Latem 2009 przeszedł do cypryjskiej Omonii Nikozja. W 2014 przeszedł do Clube Oriental.

</doc>
<doc id="983035" url="https://pl.wikipedia.org/wiki?curid=983035" title="Rock eksperymentalny">
Rock eksperymentalny



</doc>
<doc id="983036" url="https://pl.wikipedia.org/wiki?curid=983036" title="Peace (album Lee Jung-hyun)">
Peace (album Lee Jung-hyun)

Peace – drugi album Lee Jung-hyun wydany w 2000 roku.

</doc>
<doc id="983038" url="https://pl.wikipedia.org/wiki?curid=983038" title="Puchar Ligi Szkockiej">
Puchar Ligi Szkockiej



</doc>
<doc id="983039" url="https://pl.wikipedia.org/wiki?curid=983039" title="Eksperymentalny rock">
Eksperymentalny rock



</doc>
<doc id="983041" url="https://pl.wikipedia.org/wiki?curid=983041" title="Otręby (województwo zachodniopomorskie)">
Otręby (województwo zachodniopomorskie)

Otręby – osada w Polsce położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość administracyjnie należała do województwa szczecińskiego.

</doc>
<doc id="983043" url="https://pl.wikipedia.org/wiki?curid=983043" title="Płotkowo">
Płotkowo

Płotkowo – osada leśna w Polsce położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość administracyjnie należała do województwa szczecińskiego.

</doc>
<doc id="983048" url="https://pl.wikipedia.org/wiki?curid=983048" title="Caudipteryx">
Caudipteryx



</doc>
<doc id="983049" url="https://pl.wikipedia.org/wiki?curid=983049" title="Starogoszcz">
Starogoszcz

Starogoszcz (do 1945 niem. "Hellerskaten") – kolonia wsi Długołęka w Polsce, położona w województwie zachodniopomorskim, w powiecie goleniowskim, w gminie Nowogard.
W latach 1975–1998 kolonia administracyjnie należała do województwa szczecińskiego.
Odradzająca się w ostatnich latach, za sprawą rodziny Kluszczyńskich z Sąpolnicy. Miejscowość leży 1 km na wschód od Długołęki, w połowie drogi polnej do Sąpolnicy. Osada powstała w końcu XIX w. za sprawą bogatego chłopa z Długołęki nazwiskiem Heller. Zagrodę we wsi przekazał on synowi, natomiast każdej z czterech córek zapisał po 25 mórg (6,4 ha) ziemi. Na odziedziczonych gruntach wybudowały one 4 zagrody, które na cześć swego ojca nazwały Hellerskaten (Chaty Hellerów). Po wojnie była to kolonia w Sołectwie Długołęka. 

</doc>
<doc id="983054" url="https://pl.wikipedia.org/wiki?curid=983054" title="Francesco Loredano">
Francesco Loredano

Francesco Loredan lub Loredano (ur. 9 lutego 1685 w Wenecji – zm. 19 marca 1762 w Wenecji) - 116. doża Wenecji.
Jego ojcem był Andrea Loredano, matką Caterina Grimani. Francesco pełnił funkcję doży od dnia 18 marca 1752 do swej śmierci. Był człowiekiem leniwym o niezbyt ujmujących manierach. Okres jego rządów to okres bardziej zastoju niż rozwoju.
Loredano został wybrany dożą natychmiast po śmierci poprzednika, lecz zdecydował się to ogłosić dopiero 6 kwietnia. W Wenecji trwała wówczas walka konserwatystów z frakcją reformistyczną, na której czele stał Angelo Querini. Loredano udawał, że jest po stronie w danym momencie silniejszego, lecz jego poparcie miało zawsze charakter obezwładniający obie strony i pasywny.
Gdy wybuchła wojna siedmioletnia w roku 1756, handlowcy weneccy odczuli to pozytywnie. Republika Wenecka przeżywała boom ekonomiczny spowodowany przejściowym brakiem zagranicznej konkurencji.
W ostatnim okresie rządów pozycję Loredano podkopywał zazdrosny o władzę Marco Foscarini, który atakował nieudolność podstarzałego doży.

</doc>
<doc id="983060" url="https://pl.wikipedia.org/wiki?curid=983060" title="Historia Formuły 1">
Historia Formuły 1

Początki.
Pierwszy wyścig mistrzostw świata Formuły 1 rozgrywano na oczach króla Jerzego VI i królowej Elżbiety na starym lotnisku RAF (tor Silverstone) 13 maja 1950 roku. Był jednym z 7 wyścigów które odbyły się w pierwszym sezonie Formuły 1
, który zdecydowanie należał do zespołu Alfa Romeo. O tytuł mistrza świata walczyli Argentyńczyk Juan Manuel Fangio i Włoch Nino Farina, z czego zwycięsko wyszedł ten drugi. W następnym sezonie swój pierwszy tytuł zdobył Fangio. Jednakże w wyniku wypadku podczas wyścigu nie zaliczanego do mistrzostw świata na Monzy nie startował cały sezon 1952. Pod jego nieobecność triumfy święcił Alberto Ascari, który dzięki serii 13 zwycięstw z rzędu zapewnił sobie tytuły w 1952 i 1953. Fangio powrócił na szczyt w 1954 roku i przez kolejne 4 sezony wygrywał cykl Grand Prix. Ascari zginął w 1955 roku podczas treningu na Monzie. Jego imieniem nazwano potem jedną z szykan na tym torze.
Po zdobyciu tytułów mistrzowskich w 1955, 1956 i 1957 roku, Fangio skończył karierę w wieku 47 lat, podczas całej kariery zwyciężając 24 razy i 35 razy stając na podium. Swoje tytuły zdobywał w barwach Maserati (dwukrotnie), Mercedesa, Alfa Romeo i Ferrari. W sezonie 1958 wprowadzono klasyfikację konstruktorów jako pierwszy tytuł ten zdobył brytyjski zespół Vanwall. Pierwszym brytyjskim Mistrzem Świata był Mike Hawthorn, zdobył on tytuł jeżdżąc Ferrari w sezonie 1958. Niemniej jednak po tym, jak Colin Chapman dołączył do F1 jako konstruktor płyt podłogowych i później jako założyciel Team Lotus, brytyjskie, zielone bolidy zaczęły dominować przez następną dekadę.
Ważną technologiczną zmianą okazało się umieszczenie silnika za kierowcą, przez zespół Cooper-Climax. Rozwiązanie to było stosowane przez ten zespół w Formule 3, w latach pięćdziesiątych. Australijczyk Jack Brabham, i jego tytuły mistrza świata w sezonach 1959 i 1960, udowodniły przewagę tego rozwiązania. W sezonie 1961, wszystkie regularnie startujące zespoły zaczęły stosować takie rozwiązanie.
W sezonie 1961 doszło do tragicznego wypadku. 10 września na torze Monza w wyniku zderzenia z Jimem Clarkiem zginął kierowca Ferrari Wolfgang von Trips oraz 14 widzów. Mistrzem świata w tym sezonie został Amerykanin Phil Hill.
W sezonie 1962, Lotus wprowadził samochód ze skorupową karoserią, stworzoną z aluminiowej blachy. To rozwiązanie okazało się największym skokiem od wprowadzenia silników montowanych z tyłu samochodu. Do 1966 roku trwała rywalizacja między Ferrari a Cooper-Climax, do której włączał się też Lotus. W tym sezonie Jack Brabham wystartował na samochodzie własnej konstrukcji i zdobył mistrzostwo świata a w 1967 roku dokonał tego także jadący samochodem Brabhama Denny Hulme. W 1965 roku pojawił się w Formule 1 Jackie Stewart, który w 1969 roku jadąc w zespole Matry, triumfował z ogromną przewagą, wygrywając aż 6 wyścigów.
W sezonie 1968, Lotus wprowadził malowanie Imperial Tobacco, w ten sposób sponsoring pojawił się w Formule 1. Pod koniec lat 60 wprowadzono również spoilery, a amerykański kierowca Dan Gurney zastosował kask z pełną ochroną twarzy. Docisk aerodynamiczny powoli zyskiwał znaczenie w konstrukcjach samochodów od pojawienia się profilu lotniczego w późnych latach sześćdziesiątych. Mimo tych innowacji, Formuła 1 wciąż była jednak bardzo niebezpiecznym sportem, i niemal w każdym sezonie ginął jakiś kierowca.
Lata 70.
Sezon 1970 należał do Jochena Rindta jego zespołu Lotus. Austriacki kierowca zginął podczas treningu przed Grand Prix Włoch na torze Monza, a do tego momentu jego przewaga nad rywalami była na tyle duża, że został jedynym pośmiertnym mistrzem świata w historii Formuły 1. Sezon 1971 należał do Jackie Stewarta i zespołu Tyrrell, który po raz pierwszy i jedyny zdobył mistrzostwo świata w klasyfikacji konstruktorów.
W kolejnym sezonie zwyciężył Emerson Fittipaldi. W wieku 25 lat i 273 dni został on najmłodszym mistrzem świata w historii. W sezonie 1973 mistrzem świata po raz kolejny został Stewart. Zakończył on jednak po sezonie karierę, a jednym z głównych powodów tej decyzji był tragiczny wypadek partnera Stewarta, Francuza François Céverta. Tytułu w klasyfikacji konstruktorów nie zdobył Tyrrell, ale team Fittipaldiego – Lotus.
Po przejściu na emeryturę Jackie Stewarta w sezonie 1974 triumfował Emerson Fittipaldi, zdobywając swój drugi tytuł tym razem jako kierowca McLarena. Sezon 1975 to dominacja Niki Laudy który 9 razy zdobył pole position i odniósł 5 zwycięstw, a 3 razy był drugi i raz trzeci. Jednak przed zdobyciem tytułu mistrzowskiego w kolejnym sezonie powstrzymał Laudę groźny wypadek na torze Nürburgring. Po 40 dniach wrócił na tor by ścigać się na torze Fuji z Jamesem Huntem jednak zrezygnował na skutek złych warunków pogodowych. W kolejnym sezonie Austriakowi udało się po raz drugi zdobyć mistrzostwo. Po sezonie opuścił on Ferrari i przeszedł do Brabhama.
W sezonie 1978 tryumfował Lotus – mistrzem został kierowca zespołu, Mario Andretti. Radość ze zdobycia tytułu została jednak zepsuta przez śmierć w przedostatnim wyścigu sezonu, na torze Monza, partnera Amerykanina z zespołu, szweda Ronniego Petersona, który został pośmiertnie sklasyfikowany na drugiej pozycji.
W kolejnych sezonach zwyciężały: Ferrari (Jody Scheckter w sezonie 1979, było to ostatnie indywidualne mistrzostwo dla Ferrari do czasów Schumachera), Williams (Alan Jones – 1980) i Brabham (Nelson Piquet – sezon 1981).
W Sezonie 1982 klasyfikację generalną wygrał kierowca Williamsa Keke Rosberg, który pokonał kierowcę McLarena Johna Watsona. Klasyfikację konstruktorów wygrał zespół Ferrari, jednak śmierć kierowcy tego teamu, Kanadyjczyka Gilles’a Villeneuve’a na torze Zolder przypomniała wszystkim, że Formuła 1 wciąż jest bardzo niebezpiecznym sportem.
Era Turbo.
Na początku nowej dekady nastąpiły zmiany konstrukcyjne bolidów – wprowadzono włókna węglowe, które poprawiły bezpieczeństwo kierowców, zaczęto stosować także silniki turbodoładowane, które nierzadko osiągały ponad 1000KM. Były to silniki o najwyższej mocy, jakie kiedykolwiek były używane w tej serii wyścigowej. Pod koniec lat 80. zaczęto stosować także wiele innych usprawnień, które konstruowane były z myślą aby zapewnić kierowcom łatwiejsze prowadzenie pojazdów. Te usprawnienia to m.in.: aktywne zawieszenie, automatyczne skrzynie biegów, sterowanie wszystkimi czterema kołami, czy system kontroli trakcji. Niektóre z tych usprawnień były zaczerpnięte ze zwykłych samochodów ulicznych, ale inne, np. aktywne zawieszenie czy hamulce tarczowe, były specjalnie zaprojektowane dla Formuły 1 a potem znalazły zastosowanie w samochodach ulicznych.
W sezonie 1984 po raz trzeci w karierze mistrzem świata został Lauda, jeżdżący w McLarenie (w tym sezonie Ayrton Senna zadebiutował w zespole Toleman). W następnym sezonie tytuł mistrza świata zdobył partner Austriaka, Alain Prost. Po tym sezonie utytułowany Austriak zakończył karierę. W kolejnym sezonie, mistrzem świata znów został Prost, tym razem z Rosbergiem u swego boku. Jednak aż do ostatniego wyścigu sezonu w klasyfikacji generalnej z siedmiopunktową przewagą prowadził Brytyjczyk Nigel Mansell. Pęknięcie opony w Williamsie Mansella w ostatnim wyścigu sezonu i zwycięstwo Prosta sprawiło, że to Francuz został mistrzem świata. Kolejny sezon bezapelacyjnie należał do Nelsona Piqueta z Williamsa.
W sezonie 1988 tytuł mistrza świata wrócił do kierowcy McLarena, wyposażonego w nowe silniki Hondy – tym razem jednak tytuł trafił do nowego partnera Prosta, Ayrtona Senny, który przybył do zespołu z Lotusa. Sezon został całkowicie zdominowany przez McLarena, którego kierowcy wygrali wszystkie wyścigi sezonu poza GP Włoch. Prost zdobył wprawdzie więcej punktów, jednak do ogólnej klasyfikacji liczyło się tylko 11 najlepszych wyścigów. W kolejnym sezonie kierowcy zamienili się rolami i to Prost został mistrzem. Sytuacja w McLarenie była jednak bardzo napięta – kierowcy bardzo się nie lubili (np. podczas GP Japonii Francuz zajechał drogę Sennie, w wyniku czego obaj nie ukończyli wyścigu, i co pozbawiło Brazylijczyka wszelkich szans na tytuł). Prost odszedł po sezonie do Ferrari.
W kolejnym sezonie Senna po raz drugi zdobył tytuł mistrza świata. McLaren był jeszcze na tyle dobry, że poza Prostem nikt mu nie zagrażał. Tym razem Brazylijczyk zrewanżował się za poprzedni sezon Prostowi i to on wjechał w niego podczas GP Japonii, co ostatecznie pozbawiło Francuza szans na tytuł. W sezonie 1991 zadebiutował na torze Spa w GP Belgii w barwach Jordana także przyszły siedmiokrotny mistrz świata Michael Schumacher, mistrzem zaś ponownie został Senna. Ten tytuł nie przyszedł już mu jednak tak łatwo jak rok wcześniej – w drugiej części sezonu przewagę zaczął zdobywać Williams. Prost ogłosił zakończenie kariery.
Przewaga ta była już wyraźna w następnym sezonie – 1992 i zbiegła się w czasie z dość poważnym kryzysem McLarena. Swoje upragnione mistrzostwo świata zdobył wreszcie Brytyjczyk Nigel Mansell, który po sezonie zakończył karierę, a triumfator sprzed roku, Senna zajął dopiero czwarte miejsce. Przed sezonem 1993 Honda zrezygnowała z dostarczania silników McLarenowi. Williams natomiast podpisał kontrakt z Prostem, który zdobył dla siebie czwarty tytuł mistrzowski i definitywnie zakończył karierę. Po sezonie 1993 Senna przeszedł z McLarena do Williamsa. Przed kolejnym sezonem zanosiło się na łatwe zwycięstwo Senny. Williams FW16 okazał się jednak nadspodziewanie słabą konstrukcją, natomiast Benetton B194 nadspodziewanie dobrą. W pierwszych dwóch wyścigach sezonu 1994 pole position zdobył Senna, ale oba wygrał Schumacher, gdyż Senna w żadnym z nich nie dojechał do mety.
GP San Marino 1994.
Nadszedł trzeci weekend wyścigowy sezonu, Grand Prix San Marino. Już w piątkowych treningach doszło do bardzo groźnie wyglądającego wypadku z udziałem kierowcy Jordana, Rubensa Barrichella. Na szczęście nic poważnego mu się nie stało i na drugi dzień wyszedł ze szpitala z zaledwie kilkoma plastrami na ramieniu. Nie wystartował ani w kwalifikacjach, ani w wyścigu. Mimo wypadku weekend był kontynuowany. Następnego dnia podczas kwalifikacji zginął kierowca Simteka Roland Ratzenberger. Austriak na jednym z poprzednich zakrętów uszkodził sobie przednie skrzydło. Na zakręcie Villeneuve’a jego bolid, pozbawiony siły dociskowej z przodu wyjechał poza tor i uderzył z prędkością niemal 300 km/h w betonową ścianę. Tragedia austriackiego kierowcy nie spowodowała przerwania weekendu wyścigowego. W niedzielę po starcie doszło do wypadku, w którym zostało rannych kilku kibiców. Na tor wyjechał samochód bezpieczeństwa. Powolna jazda bolidów podczas neutralizacji spowodowała spadek temperatury opon i ich skurczenie o 25%. Kiedy zmniejsza się prześwit między pojazdem a nawierzchnią toru rośnie jego przyczepność, jednak gdy podwozie dotknie asfaltu gwałtownie bolid ją traci. Podczas pokonywania zakrętu Tamburello, spód bolidu Ayrtona na niewielki czas spoczął na nawierzchni toru, tracąc przyczepność potrzebną do pokonania zakrętu (Inna teoria mówi, że podczas pokonywania Tamburello w Williamsie Senny pękła kolumna kierownicy), przez co wyleciał z niego uderzając w bandę z prędkością 218 km/h. Kawałek zawieszenia przebił wizjer kasku i spowodował ciężki uraz mózgu. Akcja serca trzykrotnego mistrza świata ustała niedługo po przewiezieniu do szpitala. O godzinie 18.40 podano informację o śmierci Brazylijczyka.
Zmiany w bezpieczeństwie.
Po wypadku Senny FIA zleciła przebudowę niebezpiecznych zakrętów, a normy dotyczące bezpieczeństwa zostały znacznie zaostrzone. 
Zmarłego Sennę zastąpił w Williamsie rezerwowy kierowca tego zespołu, szkot David Coulthard, a na ostatnie 3 wyścigi z emerytury ściągnięto mistrza z sezonu 1992, Nigela Mansella. Dominacja Williams-Renault została jednak przerwana przez Schumachera, choć tytuł dla niemieckiego kierowcy przyznany został w dość kontrowersyjnych okolicznościach. W ostatnim wyścigu sezonu, podczas GP Australii na ulicznym torze w Adelaidzie Schumacher, prowadzący w wyścigu, źle pojechał na jednym z zakrętów i lekko uderzył w bandę. Wrócił na tor, zaraz za nim jechał jednak kierowca Williamsa, Damon Hill, który przed ostatnim wyścigiem sezonu tracił do Niemca tylko jeden punkt. Kiedy Brytyjczyk próbował go wyprzedzić, Schumacher zajechał mu drogę, Hill uderzył w kierowcę Benettona i uszkodził sobie bolid. W rezultacie ani Niemiec, ani Brytyjczyk nie ukończyli wyścigu i to Schumacher mógł się cieszyć ze swojego pierwszego tytułu. Mistrzem świata konstruktorów został jednak Williams. W kolejnym sezonie dominacja Benettona była już wyraźna. Tym razem Niemiec bez problemów i z dużą przewagą zdobył swoje drugie mistrzostwo. Na sezon 1996 Schumacher podpisał kontrakt z Ferrari.
W sezonie 1996 zmieniły się zasady przyznawania numerów startowych. Dotąd zespoły miały stałe numery, tylko zespół aktualnego mistrza świata otrzymywał nr. 1. Prowadziło to do dość dziwnych sytuacji, np. słaby Tyrrell przez wiele lat jeździł z numerami 3 i 4, a Ferrari z numerami 27 i 28. Od tego sezonu numery były przyznawane na podstawie klasyfikacji konstruktorów z zeszłego sezonu (zespół mistrza świata niezależnie od swojej pozycji miał nr. 1).
Mistrzem świata w sezonie 1996 został Damon Hill, po dość równej walce ze swoim nowym partnerem z zespołu, debiutantem Jakiem Villeneuve’em. Williams zdobył też kolejny tytuł w klasyfikacji konstruktorów. Hill odszedł po sezonie do słabego Arrowsa i nie odegrał w 1997 roku większej roli, a mistrzem świata został Villeneuve. Schumacher został zdyskwalifikowany z klasyfikacji generalnej sezonu po tym, jak podczas ostatniego wyścigu chciał powtórzyć swój wyczyn z 1994 roku i wjechał w Villeneuve’a. W roku 1998 zakazano używania slicków. Do nowych przepisów najlepiej przystosował się McLaren, którego kierowca, Mika Hakkinen został mistrzem świata. Powtórzył on ten wyczyn w kolejnym sezonie, jednak tu do ostatniego wyścigu walczył o tytuł z drugim kierowcą Ferrari, Eddiem Irvine’em. Ferrari zdobyło zresztą w tym sezonie tytuł mistrza konstruktorów.
W kolejnym sezonie rozpoczęła się trwająca do 2005 roku dominacja Ferrari. Dla włoskiego zespołu pięć tytułów zdobył Michael Schumacher. Jego partnerem przez cały ten okres był Brazylijczyk Rubens Barrichello, który zmienił Irvine’a. Walkę z Ferrari nawiązać zdołał tylko McLaren-Mercedes (Mika Hakkinen) w sezonie 2000 oraz Williams-BMW (Juan Pablo Montoya) w sezonie 2003.
Na początek XXI wieku przypadło też wejście do Formuły 1 wielu koncernów – Ford przemianował w 2000 roku Stewarta na Jaguara, Renault w 2001 roku zakupiło Benettona, który od sezonu 2002 startował jako Renault F1, Toyota założyła swój team w sezonie 2002, a Honda przejęła w 2005 r. BAR, który wcześniej powstał z wykupionego w 1998 roku przez British American Tobacco Tyrrela.
W 2005 roku Schumachera pokonuje Hiszpan Fernando Alonso, za kierownicą Renault F1, po kontrowersyjnych restrykcjach co do zmiany opon w czasie wyścigu. Niemiec zdołał w tym sezonie wygrać tylko jeden wyścig – GP USA. Po sezonie BMW zaprzestało dostarczania silników dla Williamsa i zakupiło zespół Sauber przemianowując go na BMW Sauber.
Sezon 2006 to ostatni sezon Schumachera, jak również ostatni sezon w którym rozegrano GP San Marino. Mistrzem świata po raz kolejny został Fernando Alonso, który po wywalczeniu tytułu zrezygnował ze ścigania się w mistrzowskim zespole Renault F1 na rzecz brytyjskiego teamu McLaren. Podczas GP Węgier w Formule 1 zadebiutował pierwszy w historii F1 polski kierowca – Robert Kubica, który dotychczas był kierowcą testowym teamu BMW Sauber. Pierwsze podium zdobył on jeszcze w tym samym sezonie – podczas GP Włoch – był wtedy trzeci.
W sezonie 2007 partnerem Hiszpana w McLarenie zostaje gwiazda serii GP2, Lewis Hamilton. W tym roku również dochodzi do całkowitego zakazu reklam wyrobów tytoniowych, przez co takie teamy jak McLaren, Scuderia Ferrari, Renault F1, czy Honda F1 musiały zrezygnować z umieszczenia ich na swoich bolidach. Sezon 2007 stał się sławny poprzez aferę szpiegowską, czego skutkiem było zdyskwalifikowanie zespołu McLaren w klasyfikacji konstruktorów. Ostatecznie mistrzem świata został Fin Kimi Räikkönen, nowy kierowca zespołu Scuderia Ferrari, który pokonał rewelacyjnego Lewisa Hamiltona i Fernando Alonso o jeden punkt. W sumie Fin zdobył ich 110, a Hiszpan i Anglik po 109.
Sezon 2008 to kolejny sezon panowania Ferrari. W tym sezonie pojawia się jeden nowy team, Force India, który powstał na bazie zespołu Spyker. Jego kierowcami zostają Włoch Giancarlo Fisichella oraz Niemiec Adrian Sutil. Kierowcom indyjskiego teamu nie udaje się zdobyć ani jednego punktu w sezonie 2008. Niezadowolony z faworyzowania Hamiltona w McLarenie dwukrotny mistrz świata Fernando Alonso powraca do będącego w nie najlepszej formie zespołu Renault F1. Jego partnerem zostaje Nelson Ângelo Piquet, a dla Hiszpana sezon również nie układa się najlepiej. Ostatecznie udaje mu się jednak wygrać dwa wyścigi, GP Japonii oraz pierwszy w historii nocny wyścig Formuły 1 – GP Singapuru. Podczas deszczowego GP Brazylii, ostatniego wyścigu sezonu 2008 na ostatnim zakręcie ostatniego okrążenia tytuł mistrza świata zdobywa Lewis Hamilton, pokonując swojego głównego rywala, Brazylijczyka Felipe Massę. Na uwagę zasługuje również wspaniały wyczyn polskiego kierowcy, Roberta Kubicy, który liczył się w walce o tytuł mistrzowski niemal do ostatniego wyścigu sezonu. Polakowi udało się wygrać GP Kanady, wiele razy stawał też na podium. Team Polaka, BMW Sauber, zaprzestał jednak rozwijania bolidu BMW Sauber F1.08 i skupił się na bolidzie na następny sezon, wynikiem czego były nieco gorsze rezultaty Kubicy w ostatnich wyścigach. W miesiąc po zakończeniu sezonu 2008, dnia 4 grudnia 2008 zespół Honda F1 podjął decyzję o wycofaniu się z Formuły 1 przed rozpoczęciem sezonu 2009.
Sezon 2009 to zupełnie nowe przepisy w aerodynamice, użyciu silników, powrót opon typu slick oraz wdrożenie systemu KERS. Towarzyszy mu przy tym całkowite przetasowanie w stawce, gdzie początkowo takie zespoły jak McLaren, Scuderia Ferrari, czy BMW Sauber trafiają na koniec klasyfikacji konstruktorów. Czarnym koniem w roku 2009 okazuje się być nowy, powstały na gruzach zespołu Hondy, Brawn GP, który swe dobre wyniki w dużej mierze zawdzięczał kontrowersyjnym "podwójnym dyfuzorom". Kierowca tego teamu, Jenson Button wygrywa sześć z siedmiu pierwszych wyścigów sezonu, i ostatecznie zostaje mistrzem świata. W połowie sezonu z Renault F1 zostaje zwolniony Nelson Ângelo Piquet, daje to początek aferze Crashgate, związanej z GP Singapuru w sezonie 2008. W rezultacie główny sponsor ekipy Renault F1, ING ogłasza zerwanie współpracy. Główny szef Renault Flavio Briatore, dostaje od FIA dożywotnia dyskwalifikację na jakiekolwiek działania związane z F1.
W roku 2010 po raz pierwszy w historii zaistniało ryzyko rozłamu F1. Ówczesny prezydent FIA, Max Mosley, postanowił obniżyć budżety zespołów do drakońsko niskich, jak na standardy serii, 40 mln dolarów. Wszystko było związane z organizacją zwerbowania nowych zespołów, które miały posiadać dzięki temu równe szanse. Sprzeciw pozostałych dał jednak fiask planom Brytyjczyka, jednak mimo to przyjęte ekipy dostały szanse i zostały objęte kontraktem "Concorde Agreement" do końca sezonu 2012. Szanse otrzymały hiszpański Campos Meta Team (przekształcony w HRT F1 Team), brytyjski Manor Grand Prix (przekształcony w Virgin Racing, następnie w Marussia F1 Team) oraz amerykański US F1 Team, który ostatecznie zrezygnował z udziału w serii, z powodu kłopotów finansowych i technicznych. Z Formuły 1 odeszły trzy duże firmy samochodowe, w tym dwie całkowicie. Po odejściu japońskiego zespołu Toyota szansę na debiut otrzymał malezyjski zespół Lotus Team, który nie otrzymał szansy startów w pierwszym terminie. Jeszcze w trakcie sezonu 2009 o odejściu z serii poinformowała bawarska firma BMW, wystawiająca team BMW Sauber. Jeden z jej kierowców został – Polak Robert Kubica – został kierowcą zespołu Renault. Ich były zawodnik – Hiszpan Fernando Alonso – zastąpił Fina Kimiego Räikkönena – w zespole Scuderia Ferrari. Warto odnotować, iż większość udziałów wykupiła luksemburska firma Genii Capital, należąca do Gérarda Lopeza, a nowym szefem ekipy został Francuz Eric Boullier. Francuska marka ograniczyła się tylko do dostarczania jednostek napędowych, a swojej nazwy udzieliła tylko ze względu na pieniądze, jakie otrzymano za miejsce w klasyfikacji końcowej. Do F1 powróciła z kolei legendarna niemiecka marka Mercedes GP, która wykupiła zespół mistrzów świata, Brawn GP. Wraz z ekipą powrócił 7-krotny MŚ Michael Schumacher, natomiast aktualny czempion Jenson Button trafił do zespołu McLaren. Był to pierwszy sezon, w którym używaliśmy nowego systemu punktowego, w skali 25-18-15-12-10-8-6-4-2-1. Poza tym zakazano tankowania bolidów w trakcie wyścigu, co skutkowało powiększeniem baków, a w konsekwencji wydłużeniem konstrukcji pojazdu. Ostatnią ważną zmianą było zwężenie przednich opon w stosunku do tylnych – ów zabieg był związany z większą wagą bolidów na starcie. Sezon 2010 zakończył się podwójnym mistrzostwem austriackiej ekipy Red Bull Racing, której kierowca – Niemiec Sebastian Vettel – został najmłodszym mistrzem świata (w wieku 23 lat). RB6 dominowało w większości sesji kwalifikacyjnych, jednak tempo w czasówce nie zawsze było wykorzystane podczas wyścigu, głównie za sprawą błędów i awarii konstrukcji. Tytuł zdobył w ostatnim wyścigu, o GP Abu Zabi, w którym prowadzący w mistrzostwach Alonso zajął dopiero siódme miejsce, po kiepskiej strategii.
Najważniejszą zmianą w roku 2011 był nowy dostawca opon – włoska firma Pirelli. Uściślone przepisy zakazały charakterystycznych elementów zewnętrznych np. "płetwy rekina". Rewolucją w F1 okazał się debiut ruchomego tylnego skrzydła (w skrócie z angielskiego, "DRS"), kosztem przedniego, który pozwalał uzyskiwać zdecydowanie większe prędkości na prostych. Podczas treningów i kwalifikacji mógł być używany dowolnie, natomiast w wyścigu wyznaczana została tzw. "strefa DRS", na której było możliwe używanie systemu. Do pełnego użytku powrócił KERS, który miał jeszcze większe możliwości. W składach kierowców liczących się w walce o wysokie lokaty zabrakło Polaka Roberta Kubicy, który doznał poważnego wypadku w lokalnym włoskim rajdzie. Jego zespół zastąpił go jego byłym partnerem Nickiem Heidfeldem. Zespół należący do Lopeza podpisał kontrakt z brytyjską firmą Lotus, która stała się ich tytularną nazwą – Lotus Renault GP. Podobnie stało się w przypadku Lotus Team (przybranie nazwy Caterham F1 oraz Virgin Racing (ekipa związała się z rosyjską Marussią). Zespół HRT F1 Team został z kolei wykupiony przez firmę Thesan, a nowym szefem został Luis Perez-Sala (wcześniej był nim Colin Kolles).
W sezonie 2012 nie przewidziano zmian w przepisach. Już w 2011 roku było jednak wiadomo, iż "dmuchany dyfuzor" oraz zmiana "mapingu" silnika zostanie zakazana. FIA postanowiła także obniżyć nos bolidu względem monokoku, co miało zapobiec wypadkom pokroju ubiegłorocznego GP Abu Zabi, gdzie Vitantonio Liuzzi o mało nie najechał na głowę Schumachera podczas kolizji. W konsekwencji powstały tzw. "kacze dzioby", a takim obrotom spraw, dzięki niskiemu środkowi ciężkości, udało się uniknąć jedynie ekipie McLaren i Marussia. Początek sezonu był rekordowym w historii F1 – w pierwszych siedmiu wyścigach mieliśmy do czynienia z różnymi zwycięzcami. Tym samym został pobity rekord z 1982 roku, kiedy to mieliśmy pięciu różnych triumfatorów. W całym sezonie mieliśmy łącznie ośmiu różnych zwycięzców, odpowiednio byli to Jenson Button, Fernando Alonso, Nico Rosberg, Sebastian Vettel, Pastor Maldonado, Mark Webber i Lewis Hamilton. Ósmego wygranego poznaliśmy w Abu Zabi, a był nim powracający do F1 z ekipą Lotusa Fin Kimi Räikkönen. Na przestrzeni całego sezonu najszybsze okazały się bolidy McLarena, o czym świadczą 9 pole position. Porażka w mistrzostwach w ich wykonaniu była jednak rażąca, głównie za sprawą błędów w pitstopach i awariom, a także nierównej formie w kwestii degradacji opon (ostatecznie żaden z ich zawodników nie znalazł się na podium kl. gen., a zespół zajął 3. miejsce w mistrzostwach – trzecia lokata w przypadku kierowców przypadła Räikkönenowi w dużo słabszym pojeździe). Mający początkowo problemy po zakazie "dmuchanego dyfuzora" Red Bull Racing, zanotował znakomitą końcówkę sezonu, w której Vettel odnotował cztery zwycięstwa w sześciu ostatnich startach, dzięki czemu w ostatniej rundzie sezonu posiadał trzynaście punktów przewagi nad konsekwentnym Alonso. Ostatecznie po wielu perturbacjach związanych z kolizją i spadkiem na koniec stawki, błędom strategicznym, Niemiec ostatecznie dojechał szósty, co w przypadku drugiej lokaty Hiszpana dało trzeci z rzędu tytuł mistrzowski Sebastianowi, którym tym samym pobił rekord Brazylijczyka Ayrtona Senny, w kategorii "najmłodszy trzykrotny MŚ". Po tym sezonie po raz drugi zakończenie sportowej kariery ogłosił 7–krotny mistrz świata Michael Schumacher, który w ciągu ostatnich 3 sezonów w barwach Mercedesa, raz stanął na podium i wykonał jedno najszybsze okrążenie.

</doc>
<doc id="983063" url="https://pl.wikipedia.org/wiki?curid=983063" title="Żmijewo-Podusie">
Żmijewo-Podusie

Żmijewo-Podusie – część wsi Żmijewo-Gaje w Polsce, położona w województwie mazowieckim, w powiecie mławskim, w gminie Stupsk.
W latach 1975–1998 Żmijewo-Podusie administracyjnie należało do województwa ciechanowskiego.
Linki zewnętrzne.
 

</doc>
<doc id="983064" url="https://pl.wikipedia.org/wiki?curid=983064" title="Radłowo">
Radłowo



</doc>
<doc id="983065" url="https://pl.wikipedia.org/wiki?curid=983065" title="Roman Romanow (przedsiębiorca)">
Roman Romanow (przedsiębiorca)

Roman Romanow (ros. Роман Романов; ur. 1976) – litewski przedsiębiorca rosyjskiego pochodzenia, od 2005 do 2013 prezes szkockiego klubu piłkarskiego, Heart of Midlothian. W latach 2002–2004 studiował ekonomię na Moskiewskim Uniwersytecie Państwowym.
Jest synem Władimira Romanowa, który był właścicielem klubu ze Szkocji od 1 lutego 2005 roku do 17 czerwca 2013. W szkockim klubie piłkarskim został przyjęty na stanowisko prezesa przez swojego ojca po tym, jak ten został większościowym udziałowcem w klubie. Władimir Romanow stwierdził, iż powyższy krok był "tymczasową decyzją", jednak nie nastąpiła w późniejszym terminie żadna zmiana na tym stanowisku.
Na walnym zgromadzeniu około 400 udziałowców klubu zorganizowanym w kwietniu 2008 roku, Roman Romanow stwierdził, że mecze w Szkocji są ustawione tak, by Celtic F.C. i Rangers F.C. były triumfatorami z "30-punktową" przewagą punktową nad pozostałymi klubami biorącymi udział w rozgrywkach najwyższej klasy rozgrywek piłkarskich w Szkocji; skrytykował też sędziów, za, jego zdaniem, "błędne decyzje wobec Hearts".
Roman Romanow przestał pełnić funkcję prezesa po tym, jak Centralny Bank Litwy zawiesił działalność Ukio bankas, banku, którego także głównym udziałowcem jest jego ojciec. Natomiast w klubie, w związku z nieuregulowanymi długami, wprowadzono zarząd komisaryczny.

</doc>
<doc id="983067" url="https://pl.wikipedia.org/wiki?curid=983067" title="Bella Goodchild">
Bella Goodchild



</doc>
<doc id="983070" url="https://pl.wikipedia.org/wiki?curid=983070" title="Żmijewo-Szawły">
Żmijewo-Szawły

Żmijewo-Szawły – przysiółek kolonii Żmijewo-Trojany w Polsce, położony w województwie mazowieckim, w powiecie mławskim, w gminie Stupsk.
W latach 1975–1998 przysiółek administracyjnie należał do województwa ciechanowskiego.
Linki zewnętrzne.
 

</doc>
<doc id="983071" url="https://pl.wikipedia.org/wiki?curid=983071" title="Radłowo (Długołęka)">
Radłowo (Długołęka)

Radłowo – przysiółek wsi Długołęka w Polsce, położony w województwie zachodniopomorskim, w powiecie goleniowskim, w gminie Nowogard.
W latach 1975–1998 przysiółek administracyjnie należał do województwa szczecińskiego.

</doc>
<doc id="983073" url="https://pl.wikipedia.org/wiki?curid=983073" title="Sułkowo-Baraki">
Sułkowo-Baraki

Sułkowo-Baraki – część wsi Sułkowo-Kolonia w Polsce, położona w województwie mazowieckim, w powiecie mławskim, w gminie Stupsk.
W latach 1975–1998 Sułkowo-Baraki administracyjnie należały do województwa ciechanowskiego.
Wierni Kościoła rzymskokatolickiego należą do parafii św. Mikołaja w Niedzborzu.

</doc>
<doc id="983074" url="https://pl.wikipedia.org/wiki?curid=983074" title="Mleczko kokosowe">
Mleczko kokosowe

Mleczko kokosowe, niekiedy określane również jako mleko kokosowe ( "gati", ) – popularny składnik spożywczy, stosowany w kuchni krajów Azji Południowo-Wschodniej, zaś w innych krajach dostępny w postaci puszkowanej. Otrzymuje się je poprzez zalanie gorącą wodą miąższu lub rozdrobnionej kopry i odciśnięcie przez gazę. Otrzymuje się w ten sposób aromatyczny, biały, przypominający mleko płyn, zawierający od 15% do 25% tłuszczu, w zależności od ilości użytej wody.
Często mylone z wodą kokosową. Termin „mleko kokosowe” w znaczeniu czysto botanicznym jest to bielmo jądrowe, wypełniające pustą przestrzeń w pestkowcu palmy kokosowej (zwanym popularnie orzechem kokosowym). Ilość mleka kokosowego zmniejsza się w miarę dojrzewania owocu i wykształcania się nasienia: w początkowym stadium rozwoju bielmo to występuje w postaci przezroczystej wody kokosowej. W późniejszym etapie w części obwodowej bryłki protoplazmy otaczają się pojedynczą ścianą i osiadają, tworząc po podziałach zestaloną część bielma przybierającą postać bogatego w tłuszcze delikatnego białego miąższu, z którego po wysuszeniu otrzymuje się koprę.
Regulacje.
Decyzją Trybunału Sprawiedliwości Unii Europejskiej z 2017 termin „mleko” co do zasady zarezerwowany jest wyłącznie dla mleka pochodzenia zwierzęcego, tak samo ma się sytuacja w wypadku terminów: śmietana, śmietanka, chantilly, masło, ser i jogurt z pojedynczymi wyjątkami.

</doc>
<doc id="983075" url="https://pl.wikipedia.org/wiki?curid=983075" title="Sąpole">
Sąpole

Sąpole – osada leśna w Polsce położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość administracyjnie należała do województwa szczecińskiego.

</doc>
<doc id="983076" url="https://pl.wikipedia.org/wiki?curid=983076" title="Merowing">
Merowing



</doc>
<doc id="983079" url="https://pl.wikipedia.org/wiki?curid=983079" title="Turiasaurus riodevensis">
Turiasaurus riodevensis



</doc>
<doc id="983080" url="https://pl.wikipedia.org/wiki?curid=983080" title="Stefankowo (Pieńpole)">
Stefankowo (Pieńpole)

Stefankowo – część wsi Pieńpole w Polsce, położona w województwie mazowieckim, w powiecie mławskim, w gminie Stupsk.
W latach 1975–1998 Stefankowo administracyjnie należało do województwa ciechanowskiego.
Wierni Kościoła rzymskokatolickiego należą do parafii św. Mikołaja w Niedzborzu.

</doc>
<doc id="983081" url="https://pl.wikipedia.org/wiki?curid=983081" title="Magic to Go to My Star">
Magic to Go to My Star

Magic To Go To My Star – trzeci album K-popowej piosenkarki Lee Jung-hyun. Został wydany w roku 2001.

</doc>
<doc id="983083" url="https://pl.wikipedia.org/wiki?curid=983083" title="Marco Foscarini">
Marco Foscarini

Marco Foscarini (ur. 4 lutego 1696 w Wenecji, zm. 31 marca 1763, tamże) – 117. doża Wenecji, od 30 marca 1762 do swej śmierci.
Jego ojcem był Nicolo Foscarini. Studiował na uniwersytecie w Bolonii. Jego wielką pasją była literatura. Dożą był jedynie przez rok, co było z kolei uwieńczeniem długiej kariery urzędniczej i politycznej; był kolejno "Savio di Terraferma", (zarządcą "terraferma" – "terytorium państwa poza samym miastem Wenecja, dyplomatą, prokuratorem św. Marka ("Procuratore di San Marco") i "Savio del Consiglio" (członkiem rady republiki).
Życiorys.
Urodził się 4 lutego 1696, jako drugie dziecko w rodzinie. Dlatego początkowo nie miał wielu pieniędzy, posiadał jednak jeden z lepszych umysłów w dziejach Republiki Weneckiej. Studiował na "Accademia dei nobili di San Francesco Saverio" w Bolonii. Przez ten okres życia odbył kilka udanych misji dyplomatycznych do Rzymu i Turynu. Dostrzeżono jego erudycję. Słynny dramaturg wenecki Gasparo Gozzi był jego częstym gościem. Jak wszyscy ówcześni uczeni, Marco Foscarini zbierał stare manuskrypty. Stworzył prawdziwe archiwum. Gdy został prokuratorem Św. Marka znów podjął działalność dyplomatyczną, lecz szybko powrócił do działalności literackiej. Zajmował się sztuką retoryki i przemawiania.
1745.
Rok 1745 był punktem zwrotnym w karierze i życiu Foscariniego. Jego krewny, bardzo bogaty Pietro Foscarini, nie posiadający spadkobierców, uczynił go swym jedynym dziedzicem. Żoną Marca Foscariniego została wówczas Elisabetta Corner, wdowa po Pietrze, lub jak chciały złośliwe języki, była konkubina Pietra Foscariniego.
Jako doża Wenecji.
Został dożą zwykłą wenecką drogą, czyli przekupstwa. W anonimowych rysunkach pojawiających się wówczas w mieście przedstawiano jego żonę stosującą korupcję przeciw mężowi. Elisabetta Corner była na nich przedstawiona jako Maria Teresa Habsburg – ambitna władczyni. Po śmierci męża żona musiała zapłacić jego długi w wysokości 250 000 dukatów.

</doc>
<doc id="983084" url="https://pl.wikipedia.org/wiki?curid=983084" title="Kelefarn">
Kelefarn



</doc>
<doc id="983085" url="https://pl.wikipedia.org/wiki?curid=983085" title="Struga (województwo zachodniopomorskie)">
Struga (województwo zachodniopomorskie)

Struga – wieś w Polsce położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość administracyjnie należała do województwa szczecińskiego.
Zobacz też: Struga

</doc>
<doc id="983087" url="https://pl.wikipedia.org/wiki?curid=983087" title="Masiakasaurus knopfleri">
Masiakasaurus knopfleri



</doc>
<doc id="983088" url="https://pl.wikipedia.org/wiki?curid=983088" title="Suchy Las (województwo zachodniopomorskie)">
Suchy Las (województwo zachodniopomorskie)

Suchy Las – osada leśna w Polsce położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość administracyjnie należała do województwa szczecińskiego.
Zobacz też: Suchy Las

</doc>
<doc id="983090" url="https://pl.wikipedia.org/wiki?curid=983090" title="Feliksowo (Bolewo)">
Feliksowo (Bolewo)

Feliksowo – część wsi Bolewo położona w Polsce, w województwie mazowieckim, w powiecie mławskim, w gminie Stupsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="983093" url="https://pl.wikipedia.org/wiki?curid=983093" title="Kelebrindor">
Kelebrindor



</doc>
<doc id="983095" url="https://pl.wikipedia.org/wiki?curid=983095" title="I ♡ Natural">
I ♡ Natural

I ♡ Natural – czwarty album Lee Jung-hyun, wydany w 2002 r.

</doc>
<doc id="983097" url="https://pl.wikipedia.org/wiki?curid=983097" title="Warnkowo">
Warnkowo

Warnkowo – przysiółek wsi Karsk w Polsce, położony w województwie zachodniopomorskim, w powiecie goleniowskim, w gminie Nowogard.
W latach 1975–1998 przysiółek administracyjnie należał do województwa szczecińskiego.

</doc>
<doc id="983098" url="https://pl.wikipedia.org/wiki?curid=983098" title="Dickinson W. Richards">
Dickinson W. Richards

Dickinson Woodruff Richards, Jr. (ur. 30 października 1895, zm. 23 lutego 1973) – amerykański lekarz i fizjolog, laureat Nagrody Nobla, którą otrzymał w 1956 roku wraz z André Cournandem i Wernerem Forssmannem za prace z fizjopatologii krążenia oraz za badania nad cewnikowaniem serca.

</doc>
<doc id="983100" url="https://pl.wikipedia.org/wiki?curid=983100" title="Greenpoint">
Greenpoint

Greenpoint – najbardziej wysunięta na północ dzielnica (neighborhood) Brooklynu w Nowym Jorku. Dzielnica graniczy od południowego zachodu z dzielnicą Williamsburg, od południowego wschodu z autostradą Brooklyn-Queens (popularny skrót BQE) oraz dzielnicą East Williamsburg, od północy z rzeką Newtown Creek oraz przez most Pułaskiego z dzielnicą Long Island City należącą do Queens, a od zachodu z cieśniną – ujściem rzeki (wł. estuarium) East River. W pobliżu znajdują się dwie stacje metra (zielona linia G), Greenpoint Avenue oraz Nassau Avenue.
Greenpoint jest drugim po Chicago największym skupiskiem Polaków mieszkających w Stanach Zjednoczonych. Dzielnica ta nazywana jest „Little Poland” czyli "Mała Polska" (pochodzenie polskie deklaruje 43% z 39 360 mieszkańców).

</doc>
<doc id="983102" url="https://pl.wikipedia.org/wiki?curid=983102" title="Bat for Lashes">
Bat for Lashes

Bat for Lashes, właśc. Natasha Khan (ur. 25 października 1979 w Brighton) – brytyjska piosenkarka, twórczyni tekstów.
Urodzona w rodzinie pakistańskich zawodników squasha, od wczesnego dzieciństwa podróżowała po całym świecie, jednak część tego czasu spędziła w Pakistanie. Do separacji rodziców w 1990 roku była wychowywana bardzo religijnie.
Khan skończyła studia muzyczne i filmowe. Jej eksperymentalna praca na uniwersytecie była zainspirowana twórczością Steve'a Reichea i Susan Hiller, produkowała wówczas także instalacje dźwiękowe, animacje i performance. Po zakończeniu nauki została wychowawczynią w przedszkolu, w tym okresie zaczęła przygotowywać materiał na swój pierwszy album.
Jej debiutancki singel "The Wizard" był wydany przez Drowned in Sound. Pierwszy album zrealizowała wytwórnia Echo Records, dla której nagrywają również między innymi Feeder i Róisín Murphy. Płyta "Fur and Gold" została wydana 11 września 2006 roku.

</doc>
<doc id="983104" url="https://pl.wikipedia.org/wiki?curid=983104" title="Feliksowo">
Feliksowo

3 miejscowości w Polsce: 
Miejscowości na Białorusi

</doc>
<doc id="983105" url="https://pl.wikipedia.org/wiki?curid=983105" title="Joanna Bawarska">
Joanna Bawarska

Joanna Bawarska (ur. 1362 w Hadze, zm. 31 grudnia 1386 w Karlštejn) – królowa Niemiec i Czech, córka księcia bawarskiego Albrechta I i Małgorzaty, córki Ludwika I, księcia brzeskiego.
29 września 1370 r. w Norymberdze poślubiła Wacława Luksemburskiego (26 lutego 1361 - 16 sierpnia 1419), syna cesarza i króla Czech Karola IV Luksemburskiego i Anny, córki Henryka II, księcia świdnickiego. Małżeństwo to pozostało bezdzietne.
Już 17 listopada 1370 r. została koronowana w Pradze na królową Czech przez arcybiskupa Jana Očko z Vlašimi. W 1376 r. razem z mężem została koronowana królową rzymską. W 1378 r. zmarł Karol IV i Wacław odziedziczył jego tytuły. Joanna została królową Czech i Niemiec. Szybko nauczyła się języka czeskiego. Nie miała dobrych stosunków z żoną Karola IV i macochą Wacława, Elżbietą Pomorską. Nie lubiła przebywać w jej towarzystwie. Kiedy jej mąż opuszczał Czechy, Joanna przenosiła się do zamku w Pisku.
Zmarła w 1386 r. Przyczyna jej śmierci jest niejasna. Kronikarz Edmund z Brabancji pisze, że królowa obudziła się 3 nad ranem i sięgnęła pod łóżko w celu wydobycia nocnika. Wtedy została pogryziona przez wielkiego psa myśliwskiego Wacława, którego jej mąż trzymał w sypialni. Miała umrzeć z powodu poniesionych obrażeń. Z kolei Rudolf Urbanek uważa, że królowa zmarła na jakąś chorobę.
Joanna została pochowana w praskiej katedrze św. Wita. Pogrzeb odbył się 12 stycznia 1387 r. Wcześniej ciało Joanny było wystawione na widok publiczny w praskich kościołach. Jej mąż ożenił się ponownie z Zofią Bawarską.

</doc>
<doc id="983106" url="https://pl.wikipedia.org/wiki?curid=983106" title="Stanisław Pawlak (dyplomata)">
Stanisław Pawlak (dyplomata)

Stanisław Michał Pawlak (ur. 27 września 1933 w Kaliszu) – polski dyplomata, profesor prawa, od 2005 sędzia Międzynarodowego Trybunału Prawa Morza. Ambasador tytularny.
Życiorys.
W 1951 ukończył I Liceum Ogólnokształcące im. Adama Asnyka w Kaliszu, następnie studia prawnicze na Uniwersytecie Warszawskim w 1955. W latach 1948–1955 był członkiem ZMP, od 1952 należał do PZPR. W 1967 uzyskał stopień doktora nauk prawnych, w 1973 doktora habilitowanego nauk politycznych, a w 2002 otrzymał tytuł naukowy profesora nauk humanistycznych.
Od 1955 do 2005 pracownik Ministerstwa Spraw Zagranicznych. Członek Misji Polskiej do Komisji Nadzorczej Państw Neutralnych w Korei (1956–1958), attaché i II sekretarz w ambasadzie w Tokio (1958–1963), zastępca szefa polskiej delegacji w Międzynarodowej Komisji Nadzoru i Kontroli w Sajgonie (1965–1966), I sekretarz w ambasadzie w Waszyngtonie (1967–1970). Pełnił liczne funkcje, m.in. wicedyrektor Sekretariatu Ministra (1973–1975), dyrektor Departamentu Organizacji Międzynarodowych MSZ (1975–1978), ambasador w Kanadzie (1978–1983), dyrektor Departamentu Prawno-Traktatowego (1983–1986) i ponownie Departamentu Organizacji Międzynarodowych (1986–1989), stały przedstawiciel Polski przy ONZ (1989–1991), wicedyrektor Departamentu Prawno-Traktatowego (do 1996). Na zakończenie kariery dyplomatycznej pełnił misję ambasadora RP w Syrii i Jordanii (1996–2001). Od 2002 ambasador tytularny. 
W latach 2001–2005 doradca ds. międzynarodowych prezydenta Rzeczypospolitej Polskiej Aleksandra Kwaśniewskiego.
Przedstawiciel Polski (członek delegacji) na Zgromadzeniach Ogólnych ONZ w Nowym Jorku w latach 1973–1978, 1983–1990, 2002–2005.
Profesor w Instytucie Stosunków Międzynarodowych Uniwersytetu Warszawskiego, gdzie wykładał od 1974, po 2001 jako pracownik nieetatowy, od 2013 profesor emeryt. Jego zainteresowania naukowe i dydaktyczne obejmują prawo międzynarodowe publiczne, terroryzm międzynarodowy oraz prawnomiędzynarodowe aspekty kwestii mniejszości narodowych.
Dziekan Wydziału Administracji i Zarządzania w Wyższej Szkole Informatyki, Zarządzania i Administracji w Warszawie.
Członek Komisji Prawa Międzynarodowego (1987–1991), Rady Legislacyjnej (1983–1989), Rady PISM (1983–1989). Członek Komisji Prawa Morskiego Polskiej Akademii Nauk. Zasiadał w Radzie Fundacji Aleksandra Kwaśniewskiego „Amicus Europae”.
Od 1 października 2005 sędzia Międzynarodowego Trybunału Prawa Morza. W 2014 wybrany na kolejną 9-letnia kadencję. Był wśród sędziów rozstrzygających w 2016 sprawę Filipiny vs Chiny.

</doc>
<doc id="983108" url="https://pl.wikipedia.org/wiki?curid=983108" title="Zagórz (województwo zachodniopomorskie)">
Zagórz (województwo zachodniopomorskie)

Zagórz – osada leśna w Polsce położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość administracyjnie należała do województwa szczecińskiego.
W miejscowości znajduje się największa w Polsce farma wiatrowa, 15 turbin o łącznej mocy 30 MW, roczna produkcja – 67000 MWh.

</doc>
<doc id="983110" url="https://pl.wikipedia.org/wiki?curid=983110" title="Stanisław Pawlak">
Stanisław Pawlak

Imię i nazwisko to nosili lub noszą m.in.:

</doc>
<doc id="983111" url="https://pl.wikipedia.org/wiki?curid=983111" title="The Meadows">
The Meadows

The Meadows – rozległy park miejski w Edynburgu, w Szkocji, położony na południe od centrum miasta. Jego powierzchnię zajmują głównie rozległe trawniki, poprzecinane licznymi ścieżkami obsadzonymi drzewami. W parku znajduje się plac zabaw dla dzieci, jak również klub krykietowy, korty tenisowe oraz publiczne pola golfowe.
Początkowo, w latach 70. XIX wieku, park służył do rozgrywania meczów piłkarskich klubom: Heart of Midlothian F.C. oraz Hibernian F.C. Tutaj również odbył się pierwszy pojedynek derbów Edynburga w piłce nożnej pomiędzy drużynami: Heart of Midlothian F.C. oraz Hibernian F.C.

</doc>
<doc id="983112" url="https://pl.wikipedia.org/wiki?curid=983112" title="Mutaburazaur">
Mutaburazaur

Mutaburazaur ("Muttaburrasaurus") − rodzaj australijskiego ornitopoda o niepewnej pozycji systematycznej, ostatnio zaliczony do rodziny rabdodontów. Osiągał długość 7 m. Zamieszkiwał dzisiejsze Queensland i Nową Południową Walię we wczesnej kredzie. Poruszał się na dwóch lub czterech łapach. Żywił się roślinami, być może okazjonalnie także mięsem.
Morfologia.
Dinozaur osiągał długość 7 m, choć można spotkać się z informacją, że dorastał aż 9 m i ważył 4 tony (inne wyliczenia dają podobny wynik ok. 4100 kg).
Cechą charakterystyczną rodzaju o dużej głowie był specyficzny kształt pyska zwierzęcia, wyposażonego w guz pomiędzy nozdrzami, skrywający wydrążoną jamę. Mogła ona służyć wzmacnianiu wydawanych przez ornitopoda dźwięków albo wiązać się ze zmysłem węchu. Być może służyła też do popisów. Podobnie, jak u iguanodonta, szczęki kończyły się bezzębnym dziobem. Rodzaje różnią natomiast zęby policzkowe, u mutaburazaura służące cięciu, a nie miażdżeniu pożywienia.
Kręgi szyjne i proksymalne grzbietu są lekko opistoceliczne (wypukłe z przodu, wklęsłe z tyłu). Cecha ta wyraźniej zaznacza się np. u iguanodonta czy uranozaura. Wśród cech charakterystycznych dla pierwotnych ornitopodów wymienić należy krótkie, aczkolwiek silne, pięciopalczaste przednie łapy i usztywniony ogon. Dłoń zwierzęcia nie zachowała się w całości. Najprawdopodobniej, podobnie jak iguanodon, mutaburazaur posiadał charakterystyczny zakończony pazurem kciuk, różniący się znacznie od trzech kolejnych palców tworzących użyteczne podczas chodzenia kopyto. Kość biodrowa kończy się falistą krawędzią grzbietową przechodzącą w szeroki karb. Wyrostek przedpanewkowy również otoczał karb.
Klasyfikacja.
"Muttaburrasaurus" uważany bywa za bazalnego ornitopoda, być może blisko spokrewnionego z tenontozaurem. Oba rodzaje łączyła podobna sylwetka, nie licząc kształtu pyska. Bierze się pod uwagę także pokrewieństwo z dużo mniejszym także żyjącym w Australii atlaskopkozaurem. Włączany bywa do rodziny iguanodontów
Badania kości łonowej ornitopodów zaowocowałym następującym kladogramem opublikowanym przez Carpentera i Courriera (zmodyfikowano):
Analiza z użyciem kości biodrowej doprowadziła jednak do innego rezultatu (zmodyfikowano):
Badania na podstawie kości kulszowej doprowadziły do opracowania jeszcze innego drzewa, opublikowanego razem z dwoma poprzednimi (zmodyfikowano):
Z analizy kladystycznej McDonalda, Barretta i Chapman (2010) wynika bliskie pokrewieństwo "Muttaburrasaurus" z rodzajami "Rhabdodon" i "Zalmoxes", razem z którymi miał tworzyć rodzinę Rhabdodontidae:
Nazwa rodzajowa "Muttaburrasaurus" wskazuje na miejsce znalezienia, miasto Muttaburra. Epitet gatunkowy honoruje odkrywcę.
Odkrycie.
Szczątki tego australijskiego dinozaura ptasiomiednicznego znalazł po raz pierwszy hodowca bydła Doug Langdon w 1963 w środkowym Queensland, w okolicy miasta Muttaburra nad rzeką Thomson. Znajduje się tam morska formacja Mackunda. Tam, pośród pozostałości mięczaków, dokładniej małży, ślimaków i amonitów, spoczywał w powstałych na dnie płytkiego morza osadach niekompletny szkielet uznany później za holotyp. Obejmuje on około 60% kości zwierzęcia, które po śmierci najprawdopodobniej zostało zniesione do morza, gdzie zatonęło i uległo fosylizacji. Pozostałości zwierzęcia pochodzą także z północno-centralnej części stanu z okolic Hughenden (Dunluce Station, Iona Station). Pochodząca stamtąd czaszka, starsza od holotypowej, silnie rozgnieciona, wykazuje też bardziej prymitywne cechy. Niekoniecznie należy ona do tego samego gatunku, co poprzedni szkielet, określa się ją więc jako "Muttaburrasaurus sp.". W Iona odkryto pojedyncze zęby i kości.
Materiał z północy środkowej Nowej Południowej Walii (Lightning Ridge) może reprezentować inny gatunek mutaburazaura. Pochodzi on z formacji Griman Creek. Znaleziono tam opalizujące zęby i kości takie, jak łopatka.
W rezultacie mutaburazaura uważa się najbardziej rozprzestrzenionego dinozaura Australii. Zamieszkiwał on ten kontynent pomiędzy 112 i 104 milionami lat temu, co odpowiada albowi (kreda wczesna).
Mutaburazaura przedstawiono w serii Wędrówki z dinozaurami.
Behawior.
Zwierzę mogło poruszać się zarówno na dwóch, jak i czterech łapach. Większość czasu spędzało prawdopodobnie w tej drugiej pozycji, przyjmując ją podczas żerowania.
Ekologia.
110 milionów lat temu w środkowej Australii (dzisiejszy Queensland) rozpościerało się śródlądowe Morze Eromanga. Jego brzegi porastały lasy iglaste obfitujące w araukarie. Niższe piętro tworzył paprocie, sagowcowe. Było to prawdopodobnie siedlisko mutaburazaura, a dwie ostatnie z wymienionych grup roślin mogły stanowić jego pokarm, podobnie jak widłaki jednakozarodnikowe i zaliczane do iglastych zastrzalinowate. Budowa zębów, przystosowanych do ścinania, wskazuje, że okazjonalnie mógł on spożywać też mięso, choć można tu widzieć też adaptację do twardego pożywienia, jakim były sagowcowe. W każdym razie nawet jeśli spożywał od czasu do czasu mięso, nie stanowiło ono głównej składowej jego pożywienia.
W tamtym czasie klimat w Nowej Południowej Walii był łagodniejszy, niż obecnie, ale też bardzo chłodny, z długimi ciemnymi zimami. We wczesnej kredzie Australia znajdowała się bowiem dalej na południe, niż obecnie, a bliżej Antarktydy. Południowy skraj kontynentu sięgał pola podbiegunowego południowego − zdarzały się tam zimowe doby bez Słońca. Generalnie jednak klimat na kontynencie w tamtych czasach określa się jako umiarkowany. Żyjące w nim zwierzęta musiały rozwinąć przystosowania do odmiennych warunków życia, widoczne u mutaburazaura i innych dinozaurów tego lądu.

</doc>
<doc id="983116" url="https://pl.wikipedia.org/wiki?curid=983116" title="Zakłodzie">
Zakłodzie



</doc>
<doc id="983118" url="https://pl.wikipedia.org/wiki?curid=983118" title="Passion (album Lee Jung-hyun)">
Passion (album Lee Jung-hyun)

Passion – piąty album Lee Jung-hyun, który został wydany w 2004 r. Zobaczyć w nim można elementy flamenco, muzykę latynowską oraz język hiszpański.
Linki zewnętrzne.
Passion

</doc>
<doc id="983119" url="https://pl.wikipedia.org/wiki?curid=983119" title="Royer-Collard">
Royer-Collard



</doc>
<doc id="983120" url="https://pl.wikipedia.org/wiki?curid=983120" title="Pierre-Paul Royer-Collard">
Pierre-Paul Royer-Collard



</doc>
<doc id="983122" url="https://pl.wikipedia.org/wiki?curid=983122" title="Zakłodzie (Błotno)">
Zakłodzie (Błotno)

Zakłodzie – przysiółek wsi Błotno w Polsce, położony w województwie zachodniopomorskim, w powiecie goleniowskim, w gminie Nowogard.
W latach 1975–1998 przysiółek administracyjnie należał do województwa szczecińskiego.

</doc>
<doc id="983125" url="https://pl.wikipedia.org/wiki?curid=983125" title="Zatocze">
Zatocze

Zatocze – kolonia wsi Wołowiec w Polsce, położona w województwie zachodniopomorskim, w powiecie goleniowskim, w gminie Nowogard.
W latach 1975–1998 kolonia administracyjnie należała do województwa szczecińskiego.

</doc>
<doc id="983127" url="https://pl.wikipedia.org/wiki?curid=983127" title="Miodne (Błotno)">
Miodne (Błotno)

Miodne – przysiółek wsi Błotno w Polsce, położony w województwie zachodniopomorskim, w powiecie goleniowskim, w gminie Nowogard.
W latach 1975–1998 przysiółek administracyjnie należał do województwa szczecińskiego.

</doc>
<doc id="983128" url="https://pl.wikipedia.org/wiki?curid=983128" title="Volta Redonda Futebol Clube">
Volta Redonda Futebol Clube



</doc>
<doc id="983129" url="https://pl.wikipedia.org/wiki?curid=983129" title="Annopol (powiat przasnyski)">
Annopol (powiat przasnyski)

Annopol – wieś w Polsce położona w województwie mazowieckim, w powiecie przasnyskim, w gminie Przasnysz. Miejscowość wchodzi w skład sołectwa Cierpigórz.
Wierni Kościoła rzymskokatolickiego należą do parafii św. Stanisława Kostki w Przasnyszu.
W latach 1975–1998 miejscowość administracyjnie należała do województwa ostrołęckiego.
W Annopolu przy lasku, stoi według tradycji, figurka z XV w. W tym właśnie miejscu była w XV w. cegielnia, w której wyrabiano cegły – z nich wybudowano m.in. kościół Farny w Przasnyszu.
Pod koniec XVIII wieku w tym miejscu był las. Około 1830 roku osada Annopol znajdowała się na miejscu obecnych skrajnych kolonii Gostkowa. W 1884 roku posiadała już 8 osad i folwark należący do dóbr Leszno z 1 drewnianym i murowanym budynkiem. Około 1934 roku było 5 numerów. Obecnie jest tam 16 posesji i 91 mieszkańców.
W Annopolu 8 maja 1918 urodził się sierżant Edward Dobrzyński ps. „Orzyc” – żołnierz wyklęty, członek AK i Narodowego Zjednoczenia Wojskowego.

</doc>
<doc id="983130" url="https://pl.wikipedia.org/wiki?curid=983130" title="Fantastic Girl">
Fantastic Girl

Fantastic Girl – szósty album Lee Jung-hyun, wydany 10 października 2006 r.

</doc>
<doc id="983131" url="https://pl.wikipedia.org/wiki?curid=983131" title="Škoda 932">
Škoda 932

Škoda 932 − prototyp małego samochodu osobowego firmy Škoda Auto, zaprezentowany po raz pierwszy 26 października 1932 roku.
Projekt budowy małego auta zrodził się w Mladá Boleslav na początku lat 30. XX wieku. Skonstruowania pojazdu podjął się Karel Hrdlicka. Zastosował w nim benzynowy, czterosuwowy, czterocylindrowy, dolnozaworowy silnik w układzie przeciwsobnym umieszczony podłużnie nad przednią osią. Jednostka ta miała pojemność skokową 1498 cm³, która przy 3500 obrotach na minutę pozwalała osiągnąć moc maksymalną 22,1 kW (30 KM), napęd przenoszony był na tylną oś. Innowacją w skali światowej było zastosowanie do chłodzenia silnika powietrza zamiast cieczy. Karoserię stanowiła samonośna konstrukcja z drewnianym szkieletem obłożonym blaszanymi panelami. Nadwozie prototypu było dwudrzwiowe. 
Zbudowano dwa egzemplarze tego prototypowego pojazdu. Samochód można uznać za przełomowy. pod względem konstrukcyjnym zdecydowanie wyprzedzał on konkurentów. Tatra podobny prototyp małego samochodu tylnonapędowego z silnikiem chłodzonym powietrzem stworzony przez Hans Ledwinka oznaczony symbolem V 570 (Tatra 97) przedstawiła dopiero po upływie roku. Natomiast Volkswagen Garbus, w którym zastosowano niemal identyczne rozwiązania, został przedstawiony przez Ferdinanda Porsche dopiero 5 stycznia 1936 roku.

</doc>
<doc id="983132" url="https://pl.wikipedia.org/wiki?curid=983132" title="Ptaszkowo">
Ptaszkowo



</doc>
<doc id="983134" url="https://pl.wikipedia.org/wiki?curid=983134" title="Ptaszkowo (Bochlin)">
Ptaszkowo (Bochlin)

Ptaszkowo – kolonia wsi Bochlin w Polsce, położona w województwie zachodniopomorskim, w powiecie goleniowskim, w gminie Nowogard.
W latach 1975–1998 kolonia administracyjnie należała do województwa szczecińskiego.

</doc>
<doc id="983136" url="https://pl.wikipedia.org/wiki?curid=983136" title="Brzezice (Mchowo)">
Brzezice (Mchowo)

Brzezice – przysiółek wsi Mchowo, położony w Polsce, w województwie mazowieckim, w powiecie przasnyskim, w gminie Przasnysz.
Przysiółek wchodzi w skład sołectwa Mchowo.
W latach 1975–1998 przysiółek administracyjnie należał do województwa ostrołęckiego.

</doc>
<doc id="983137" url="https://pl.wikipedia.org/wiki?curid=983137" title="Wierzchęcino">
Wierzchęcino

Wierzchęcino – kolonia wsi Dąbrowa Nowogardzka w Polsce, położona w województwie zachodniopomorskim, w powiecie goleniowskim, w gminie Nowogard.
W latach 1975–1998 kolonia administracyjnie należała do województwa szczecińskiego.

</doc>
<doc id="983138" url="https://pl.wikipedia.org/wiki?curid=983138" title="Ferdinand Coly">
Ferdinand Coly

Ferdinand Coly (ur. 10 września 1973 roku w Dakarze) – senegalski piłkarz występujący na pozycji obrońcy. Posiada także obywatelstwo francuskie.

</doc>
<doc id="983139" url="https://pl.wikipedia.org/wiki?curid=983139" title="Heart of Midlothian F.C. w europejskich pucharach">
Heart of Midlothian F.C. w europejskich pucharach

Występy w europejskich pucharach szkockiego klubu piłkarskiego Heart of Midlothian.
Statystyki.
"Aktualizacja: 21.11.2022"

</doc>
<doc id="983140" url="https://pl.wikipedia.org/wiki?curid=983140" title="Brzezice">
Brzezice



</doc>
<doc id="983143" url="https://pl.wikipedia.org/wiki?curid=983143" title="Zbiornik Zapora">
Zbiornik Zapora

Zapora, Zbiornik Zapora (Mylof) (kaszb. "Jezoro Mylof") – sztuczny zbiornik wodny na rzece Brdzie w Polsce, położony na obszarze kompleksu leśnego Borów Tucholskich w województwie pomorskim, w powiecie chojnickim, na terenie gminy Czersk w miejscowości Zapora.
Zbiornik został utworzony w roku 1848 (najstarszy sztuczny zbiornik wodny na terenie Polski, stworzony do celów gospodarczych) i obejmuje powierzchnię 10,5 km², stanowiącą poszerzone koryto rzeki Brdy. Zbiornik spełnia funkcje energetyczne (elektrownia wodna „Mylof”) i rekreacyjno-turystyczne (szlak turystycznych spływów kajakowych rzeką Brdą). Zintegrowana zapora wodna rozdziela wody Brdy na koryto starorzecza i Wielkiego Kanału Brdy (utworzonego w celu nawodnienia wykarczowanego w XIX wieku obszaru Borów Tucholskich – zwanego Czerskimi Łąkami. 

</doc>
<doc id="983144" url="https://pl.wikipedia.org/wiki?curid=983144" title="Summer Party">
Summer Party

Summer Party – specjalny album k-pop, wydany w lipcu 2003 roku przez Lee Jung-hyun.

</doc>
<doc id="983145" url="https://pl.wikipedia.org/wiki?curid=983145" title="Mecze Heart of Midlothian F.C. w europejskich pucharach">
Mecze Heart of Midlothian F.C. w europejskich pucharach



</doc>
<doc id="983149" url="https://pl.wikipedia.org/wiki?curid=983149" title="Salvador Casañas i Pagès">
Salvador Casañas i Pagès

Salvador Casañas i Pagès (ur. 5 września 1834 w Barcelonie, zm. 27 października 1908 tamże) – hiszpański duchowny rzymskokatolicki, biskup diecezjalny Urgell i współksiążę episkopalny Andory w latach 1879–1901, kardynał. 
Życiorys.
Święcenia kapłańskie otrzymał 18 grudnia 1858 w Barcelonie. 29 listopada 1895 papież Leon XIII mianował go kardynałem, nadając mu tytuł prezbitera Santi Quirico e Giulitta. Od 1901 do swojej śmierci był biskupem diecezjalnym Barcelony. Na początku 1906 w katedrze barcelońskiej był obiektem nieudanego zamachu, który dokonał hiszpański anarchista, Jose Salas Comas.

</doc>
<doc id="983151" url="https://pl.wikipedia.org/wiki?curid=983151" title="Chevrolet Camaro">
Chevrolet Camaro

Chevrolet Camaro – samochód sportowy typu pony car klasy średniej produkowany pod amerykańską marką Chevrolet od 1966 roku. Od 2015 roku produkowana jest szósta generacja modelu.
Historia.
W kwietniu 1965 roku w prasie motoryzacyjnej ogłoszono, że Chevrolet przygotowuje konkurencję dla popularnego pony cara konkurencyjnego Ford Motor Company, modelu Mustang. Projekt General Motors otrzymał kod "XP-836", a kilka pierwszych zdjęć nadwozia modelu opatrzonych było podpisem "„Chaparral”". Ostatecznie samochód otrzymał nazwę "Chevrolet Camaro". Początkowo uważano, że słowo "„Camaro”" nie ma żadnego znaczenia, jednak specjaliści od GM odnaleźli to słowo w słowniku języka francuskiego. Używane w slangu znaczy ono "„przyjaciel”" lub "„kompan”". 
Prasa motoryzacyjna zapytała przedstawiciela Chevroleta "„Czym jest Camaro?”", na co otrzymała odpowiedź "„To małe, złośliwe zwierzę, które zjada Mustangi”". Nazwa Camaro była również dopasowana do nazewnictwa Chevroleta stosowanego w tamtym czasie – większość nazw jego modeli zaczynała się na „C” (Corvair, Chevelle, Chevy II i Corvette).
Pierwsza generacja.
Chevrolet Camaro I został po raz pierwszy zaprezentowany w 1966 roku.
Produkcja pierwszego pony cara Chevroleta odbyła się na krótko po premierze modelu, pod koniec września 1966 roku Pierwsza generacja Camaro została zbudowana na płycie podłogowej koncernu General Motors o nazwie "F-body" z wykorzystaniem elementów mechanicznych osobowego modelu Nova.
Pod kątem stylistycznym Camaro I wyróżniało się proporcjami nadwozia podobnymi do konkurencyjnego Dodge'a Challengera i Forda Mustanga w postaci podłużnej przedniej maski, krótkiego zwisu tylnego oraz muskularnych, wyraźnie zaznaczonych nadkoli.
Camaro SS zawierało zmodyfikowany silnik V8 o pojemności 5,7 litra (350 KM) oraz jednostkę big-block V8 L35 o pojemności 6,5 litra. SS cechowały dodatkowe wloty powietrza na masce, specjalne pasy malowane na karoserii i znaczki SS znajdujące się na przednim grillu, bagażniku, klaksonie oraz wlewie paliwa. Camaro było przygotowane jako samochód bezpieczeństwa do wyścigu Indianapolis 500.
Restylizacje.
Podczas trwającej 3 lata produkcji pierwszej generacji Chevroleta Camaro, samochód przeszedł dwie restylizacje, z czego największa przypadła na 1968 rok. W jej ramach zmienił się wygląd pasa przedniego na rzecz pojedynczych reflektorów. Zmieniono też wygląd tylnej części nadwozia, montując dłuższe lampy.
Druga generacja.
Chevrolet Camaro II wprowadzony został na rynek w lutym 1970 roku.
Opracowując drugą generację Camaro, Chevrolet zdecydował się ponownie zastosować platformę "F-body" używaną już w poprzedniku. Poza tym elementem, pony car amerykańskiego producenta zyskał zupełnie nowy projekt nadwozia.
Samochód stał się masywniejszy, zyskując charakterystyczną, płynną sylwetkę z szeroko rozstawionymi reflektorami w tubalnie zakończonych błotnikach oraz dużym wlotem powietrza w centralnym punkcie pasa przedniego przedzielonym chromowanym zderzakiem. Gwałtownie opadającą tylną część nadwozia zdobił z kolei spojler oraz podwójne, okrągłe reflektory.
Restylizacje.
Podczas trwającej 11 lat produkcji Chevroleta Camaro drugiej generacji, samochód przeszedł liczne restylizacje wyglądu zewnętrznego. W ramach pierwszej, przeprowadzonej w 1971 roku, z pasa przedniego zniknął chromowany zderzak, przez co duży wlot powietrza został wyraźniej zaakcentowany.
Rok później, w roku 1972, Camaro II przeszło znacznie obszerniejsze zmiany w wyglądzie. Pojawił się nowy, bardziej ścięty przód z niższym i szerszym wlotem powietrza, a także innymi, jednoczęściowymi lampami tylnymi. Projekt ten rozwinięto dwa lata później, zmieniając wypełnienie atrapy chłodnicy, a także wygląd zderzaka. W 1976 roku rozbudowano przednie oświetlenie o dodatkową parę kloszy, z kolei ostatnią restylizacją była ponowna zmiana wypełnienia atrapy chłodnicy.
Trzecia generacja.
Chevrolet Camaro III został zaprezentowany po raz pierwszy w 1981 roku.
Trzecia, gruntownie zrestylizowana generacja Camaro, ponownie powstała w oparciu o platformę "F-body" koncernu General Motors. Jednocześnie, samochód przeszedł obszerne zmiany w projekcie nadwozia, a także po raz pierwszy pojawiły się silniki z fabrycznym wtryskiem paliwa. Modyfikacje w układzie kierowniczym oraz hamulcowym poprawiły jakość prowadzenia, za to zmiany w konstrukcji ułatwiły obniżenie masy całkowitej.
Karoseria zyskała charakterystyczne, bardziej kanciaste i awangardowe kształty, z charakterystycznymi, kanciastymi, głęboko osadzonymi reflektorami, a także szpiczasto ukształtowanym pasem. Z tyłu pojawiły się z kolei strzeliste, ostro zakończone lampy. Po raz pierwszy klapa bagażnika unosiła się razem z szybą, zapewniając lepszy dostęp do przedziału bagażowego.
Po raz pierwszy w modelu Camaro zastosowano silniki czterocylindrowe, które w 1985 roku zostały wycofane z oferty. Pojawiły się także po raz pierwszy 16-calowe koła (począwszy od roku 1985, jako standard w IROC-Z i opcja w Z-28) oraz trzecie światło stopu na tylnej szybie, a później za nią (począwszy od roku 1986).
W czasie produkcji trzeciej generacji (w latach 1985–1990) dostępny był słynny model IROC-Z nazwany tak na cześć serii wyścigów International Race of Champions, w których, w tym okresie, Chevrolet Camaro był standardowym samochodem uczestników. IROC-Z wyposażony był w zmodyfikowane zawieszenie oraz silnik o pojemności 5,7 litra.
Podczas 11 lat rynkowej obecności trzeciej generacji, Camaro przeszło jedynie drobne modyfikacje obejmujące wystrój wnętrza, wyposażenie standardowe czy detale zewnętrzne, bez poważniejszych zmian w wyglądzie nadwozia.
Czwarta generacja.
Chevrolet Camaro IV został zaprezentowany po raz pierwszy w 1992 roku. 
Po ponad dekadzie rynkowej obecności poprzednika, czwarta generacja Camaro przyniosła gruntowne odświeżenie formuły, pomimo zachowania dotychczasowej platformy "F-body". Samochód utrzymano w nowej, futurystycznej wówczas stylistyce charakteryzującej się smukłym, strzelistym i zaokrąglonym nadwoziem, a także charakterystycznymi, ciemnymi kloszami głęboko osadzonych reflektorów.
Przez pierwszy rok samochód dostępny był wyłącznie jako 3-drzwiowe coupe, z kolei w 1993 roku ofertę uzupełniła odmiana kabriolet produkowana podobnie jak coupe wyłącznie w kanadyjskich zakładach General Motors.
Lifting.
W pierwszej połowie 1997 roku Chevrolet zdecydował się gruntownie zrestylizować Camaro czwartej generacji, czego efektem było przeprojektowanie pasa przedniego i szereg innych zmian w stylistyce zewnętrznej. Pojawiły się zaokrąglone, niżej osadzone reflektory, większy wlot powietrza w zderzaku, a także mniej szpiczasty przód. Ponadto zmieniono także wkłady lamp tylnych i wprowadzono zmiany w wyposażeniu standardowym.
Pod tą postacią Camaro produkowane było przez kolejne 5 lat, po czym 28 sierpnia 2002 roku Chevrolet zdecydował się zakończyć produkcję modelu w kanadyjskich zakładach bez przedstawienia bezpośredniego następcy. Camaro zniknęło z portfolio Chevroleta na kolejne 7 lat.
Piąta generacja.
Chevrolet Camaro V został zaprezentowany po raz pierwszy w 2008 roku.
Wznowienie produkcji modelu Camaro po przerwie zapowiedziano samochodem koncepcyjnym podczas targów motoryzacyjnych w Detroit 9 stycznia 2006 roku, który był bliski produkcyjnej formie. Jej premierę poprzedziła jeszcze premiera studyjnej zapowiedzi odmiany kabriolet, która odbyła się w styczniu 2007 roku podczas Detroit Auto Show. 
Pierwotnie produkcja seryjnego Camaro piątej generacji miała rozpocząć się w 2008 roku z zaplanowanym początkiem sprzedaży na pierwszy kwartał 2009 roku, jednak ostatecznie plany te opóźniły się. Ostatecznie, oficjalna premiera Chevroleta Camaro w produkcyjnej formie miała miejsce w lipcu 2008 roku jako nowoczesnego konkurenta Dodge'a Challengera i Ford Mustang opartego na nowej platformie "GM Zeta".
Pod kątem stylistycznym pojazd został zaprojektowany tak, aby przypominał pierwowzór z lat 60. Nawiązują do niego m.in. linia boczna oraz skrzela tylnych paneli, duża maska w kształcie litery V. W lipcu 2009 roku Chevrolet potwierdził, że Camaro piątej generacji będzie oficjalnie sprzedawane także na rynku europejskim.
W 2011 roku zaprezentowano najmocniejszą wersję Chevroleta Camaro – ZL1. Pojazd wyposażony został w silnik wspomagany kompresorem w układzie V8 o pojemności 6,2 litra i mocy 580 KM oraz 754 Nm maksymalnego momentu obrotowego. Samochód wyróżnia się m.in. przeprojektowanym przednim zderzakiem, maską silnika z dodatkowym „garbem”, spojlerem tylnej klapy oraz tylnym dyfuzorem z czterema końcówkami układu wydechowego.
Restylizacje.
W październiku 2011 roku Chevrolet Camaro V w europejskiej specyfikacji przeszedł drobne zmiany stylistyczne z myślą o lokalnym rynku, w ramach której m.in. tylne klosze lamp zostały ze sobą scalone i utrzymane w całości w technologii LED. Ponadto, zmieniło się też koło kierownicy identyczne z innymi, osobowymi modelami Chevroleta sprzedawanymi wówczas w Europie.
W marcu 2013 roku Camaro piątej generacji przeszło gruntowną restylizację nadwozia. Zmieniono zarówno wygląd przedniej, jak i tylnej części nadwozia. Pojawiły się agresywniej stylizowane, węższe reflektory, które w połączeniu z węższym wlotem powietrza poszerzają optycznie nadwozie Camaro V. Z tyłu pojazdu zastosowano w całości zespolone lampy tylne, a nadwozie stało się bardziej wypukłe. Przy okazji liftingu wzbogacono listę wyposażenia o kolorowy wyświetlacz HUD, kolorowy ekran systemu informacyjnego, sportowe fotele Recaro oraz pakiet Blue Interior Accent Trim z niebieskimi elementami wykończenia.
Szósta generacja.
Chevrolet Camaro VI został zaprezentowany po raz pierwszy w 2015 roku.
Po 6 latach produkcji, Chevrolet zdecydował się gruntownie odświeżyć Camaro, prezentując zbudowaną od podstaw, jako nową konstrukcję, szóstą generację modelu. Za bazę posłużyła platforma "GM Alpha" nowej generacji, na której koncern General Motors oparł także podobnej wielkości modele pokrewnego Cadillaka.
Pomimo bycia całkowicie nową konstrukcją, pod kątem wyglądu Camaro szóstej generacji stanowiło rozwinięcie projektu poprzednika, zachowując ewolucyjny zakres zmian. Korekcie uległy proporcje – przód stał się bardziej masywny i wyżej poprowadzony, tył stał się krótszy, za to pas przedni zachował bardziej agresywny kształt. Samochód stał się też nieznacznie węższy, krótszy oraz niższy, a także lżejszy dzięki aluminiowej konstrukcji.
Obszerne zmiany przeszła za to kabina pasażerska, która zyskała awangardowy projekt z charakterystycznymi, nisko umieszczonymi okrągłymi nawiewami i dużym ekranem dotykowym do sterowania systemem multimedialnym.
Lifting.
W kwietniu 2018 roku Chevrolet zaprezentował Camaro szóstej generacji po obszernej restylizacji nadwozia. Tylna część nadwozia zyskała klosze z wyodrębnionymi uwypukleniami w kształcie zaokrąglonych prostokątów, a także inny zderzak. W zależności od wariantu, inny zakres zmian przyjął z kolei pas przedni.
Standardowo pojawił się większy wlot powietrza obejmujący mniejsze, węższe reflektory wykonane w technologii LED. Topowa odmiana SS zyskała z kolei znacznie większą atrapę chłodnicy przedzieloną czarną poprzeczką z logo producenta, a także inny wzór reflektorów.
Po fali krytyki ze strony użytkowników Camaro i entuzjastów modelu w sprawie kontrowersyjnie stylizowanego przodu w odmianie SS, Chevrolet zdecydował się w maju 2019 roku przedstawić model po ponownej modernizacji. Zniknęło czarne malowanie poprzeczki na wlocie powietrza, a znaczek przesunięto wyżej, na atrapę chłodnicy.
Sprzedaż.
Poza rynkiem Ameryki Północnej, Chevrolet Camaro szóstej generacji trafił także do sprzedaży na rynku chińskim. Pomimo wycofania się Chevroleta z europejskiego rynku w 2014 roku, Camaro trafiło także do ograniczonej sprzedaży na wybranych rynkach. Zakończono ją w maju 2019 roku z powodu dłuższego nie spełniania unijnych norm emisji spalin.
W październiku 2017 roku australijski oddział General Motors ogłosił, że Camaro szóstej generacji będzie oficjalnie sprzedawane także w Australii i Nowej Zelandii w ramach sieci dealerskiej marki HSV, która zobowiązała się dokonywać konwersji egzemplarzy na potrzeby ruchy lewostronnego. Sprzedaż zakończyła się w tym regionie w kwietniu 2020 roku.

</doc>
<doc id="983152" url="https://pl.wikipedia.org/wiki?curid=983152" title="Chrościce-Łyczki">
Chrościce-Łyczki

Chrościce-Łyczki (do 14 lutego 2002 "Chróścice-Łyczki") – część wsi Chrościce (do 14 lutego 2002 wieś) w Polsce położona w województwie mazowieckim, w powiecie ciechanowskim, w gminie Sońsk.
W latach 1975–1998 miejscowość administracyjnie należała do województwa ciechanowskiego. 15 lutego 2002 nastąpiła zmiana nazwy wsi z "Chróścice-Łyczki" na "Chrościce-Łyczki", równocześnie (podobnie jak jej ówczesna część Pogąsty) ówczesna wieś stała się częścią wsi o nazwie Chróścice Wielkie, którą równocześnie zmieniono na Chrościce.
Linki zewnętrzne.
 

</doc>
<doc id="983154" url="https://pl.wikipedia.org/wiki?curid=983154" title="Bieńki-Skrzekoty">
Bieńki-Skrzekoty

Bieńki-Skrzekoty – część wsi Bieńki-Karkuty w Polsce położona w województwie mazowieckim, w powiecie ciechanowskim, w gminie Sońsk.
W latach 1975–1998 miejscowość administracyjnie należała do województwa ciechanowskiego.
Bieńki-Skrzekoty to miejscowość oddalona o 8 km od Ciechanowa w większości zamieszkiwana przez rolników, licząca sobie ok. 3 km2. Wioska sąsiadowała z Bieńkami-Karkutami, Damiętami i Gołotczyzną. Bieńki-Skrzekoty słynęły z dużej ilości stawów, bagien i innych zbiorników wodnych, w których mieszkało mnóstwo żab. Wieczorami można było usłyszeć ich głośny rechot. Stąd też nazwa miejscowości. Wioska już nie istnieje - z powodów administracyjnych została włączona do wsi Bieńki-Karkuty.

</doc>
<doc id="983156" url="https://pl.wikipedia.org/wiki?curid=983156" title="Michał Domański (historyk sztuki)">
Michał Domański (historyk sztuki)

Michał Domański (ur. 1936, zm. 2005) – polski historyk sztuki, artysta plastyk. 
Życiorys.
Absolwent Państwowego Liceum Sztuk Plastycznych we Wrocławiu i Wydziału Artystycznego Uniwersytetu Mikołaja Kopernika w Toruniu. Doktor nauk humanistycznych Uniwersytetu Wrocławskiego. Pracował w Kuratorium Okręgu Szkolnego we Wrocławiu jako wizytator-metodyk, a następnie w Instytucie Wychowania Artystycznego Uniwersytetu Marii Curie-Skłodowskiej w Lublinie. Był autorem dwóch monografii "Poczet wielkich rzeźbiarzy" (1981) oraz "Ze studiów nad malarstwem lwowskim w XIX wieku. Franciszek Tomasz Tepa i jego krąg"
(1985). Opublikował ponad dwieście artykułów za zakresu historii sztuki i kultury polskiej. Współpracował (od roku 1970) z Polskim Słownikiem Biograficznym oraz (od roku 1975) ze "Słownikiem Artystów Polskich". W roku 2001 został powołany do grona współpracowników międzynarodowego wydawnictwa "Allgemeines Künstlerlexikon". W latach 1985-1995 był stałym współpracownikiem "Tygodnika Ciechanowskiego", a od roku 1996 należał do zespołu redakcyjnego polonijnego kwartalnika "Rota". Publikował artykuły i recenzje w takich pismach jak: "Filomata", "Nowe Książki", "Plastyka w szkole", "Biuletyn Historii Sztuki", "Łowiec Polski", "Akcent" oraz w dziennikach regionalnych.
Pochowany w części ewangelickiej cmentarza przy ulicy Lipowej w Lublinie (kwatera 4-2-8).

</doc>
<doc id="983161" url="https://pl.wikipedia.org/wiki?curid=983161" title="One Time for Your Mind">
One Time for Your Mind

One Time for Your Mind – pierwszy album studyjny zespołu 1TYM, który został wydany w listopadzie 1998 roku. Sprzedał się w liczbie egzemplarzy (stan na luty 1999 rok).

</doc>
<doc id="983164" url="https://pl.wikipedia.org/wiki?curid=983164" title="Škoda 1101 Taub">
Škoda 1101 Taub

Škoda 1101 Taub − prototyp dwudrzwiowego czteromiejscowego małolitrażowego popularnego samochodu osobowego, stworzony w roku 1947, realizacji tego projektu podjął się doświadczony amerykański konstruktor - doktor Alexander Taub
Przedstawił on dwa alternatywne projekty. Pierwszy pojazd posiadał umieszczony z przodu rzędowy silnik OHV o pojemności 1089 cm³ i mocy maksymalnej 24 kW (32 KM) przy 4000 obr./min napędzający tylną oś oraz czterostopniową skrzynię biegów. Drugi prototyp wyposażony był w czterocylindrowy silnik 1,2 w układzie przeciwsobnym.
Jednakże komunistyczne czechosłowackie władze żadnego z zaprezentowanych przez Tauba prototypów nie dopuściły do seryjnej produkcji. Rozczarowany konstruktor porzucił prace nad swoim projektem i powrócił do USA.

</doc>
<doc id="983169" url="https://pl.wikipedia.org/wiki?curid=983169" title="Kępa Zatorska">
Kępa Zatorska

Kępa Zatorska – przysiółek wsi Drwały w Polsce, położony w województwie mazowieckim, w powiecie pułtuskim, w gminie Zatory, nad rzeką Prut, dopływem Narwi.
W latach 1975–1998 przysiółek należał administracyjnie do województwa ostrołęckiego.
Wierni Kościoła rzymskokatolickiego należą do parafii św. Małgorzaty w Zatorach.

</doc>
<doc id="983172" url="https://pl.wikipedia.org/wiki?curid=983172" title="2nd Round">
2nd Round

2nd Round – drugi album studyjny grupy 1TYM, wydany 21 kwietnia 2000 roku. Sprzedał się w liczbie egzemplarzy (stan na sierpień 2000 rok).

</doc>
<doc id="983175" url="https://pl.wikipedia.org/wiki?curid=983175" title="Third Time Fo Yo’ Mind!!">
Third Time Fo Yo’ Mind!!

Third Time Fo Yo’ Mind!! – trzeci album studyjny zespołu 1TYM, wydany 13 grudnia 2001 roku. Sprzedał się w liczbie egzemplarzy (stan na marzec 2002 rok).

</doc>
<doc id="983177" url="https://pl.wikipedia.org/wiki?curid=983177" title="Kolno (jezioro w powiecie augustowskim)">
Kolno (jezioro w powiecie augustowskim)

Kolno – jezioro położone w województwie podlaskim, w powiecie augustowskim, w gminie Augustów, na południe od Augustowa. Jezioro stanowi Rezerwat przyrody Jezioro Kolno (ochrona miejsc lęgowych łabędzia niemego).
Charakterystyka.
Jezioro Kolno jest polodowcowym jeziorem wytopiskowym moreny dennej. Misa jeziora ma okrągły, lekko wklęsły kształt. Brzegi są bagniste, trudno dostępne, otoczone szerokim pasem oczeretów: trzcina pospolita i pałka szerokolistna.
Kolno zalicza się do jezior przepływowych. Pierwotny poziom wody został obniżony o około 80 centymetrów w wyniku przeprowadzonych melioracji na torfowisku przylegającym do jeziora od strony północnej oraz pogłębieniu koryta rzeki Kolniczanki. Wśród szuwaru rośnie wodna roślina owadożerna aldrowanda pęcherzykowata.
Nazwa jeziora pochodzi prawdopodobnie od jaćwieskiego słowa "kal", oznaczającego "błoto, muł", nie zaś od kolistego kształtu.

</doc>
<doc id="983179" url="https://pl.wikipedia.org/wiki?curid=983179" title="Santa Bárbara d’Oeste">
Santa Bárbara d’Oeste

Santa Bárbara d'Oeste – miasto w Brazylii leżące w stanie São Paulo. W roku 2021 obszar miasta wielkości 271,03 km² położony na wysokości 575 metrów nad poziomem morza. Miasto zamieszkuje 195,3 tys. mieszkańców (2021).
W latach 60. XIX wieku w wyniku wojny secesyjnej w rejonie osiedlili się konfederaccy uciekinierzy. Wśród nich był senator z Alabamy, William Hutchinson Norris. Jego potomkowie kontynuowali tradycję dorocznych pikników, odbywających się w drugą niedzielę kwietnia, podczas których spożywano "tradycyjne", związane z południowymi stanami jedzenie, takie jak ciatka, smażony kurczak oraz hot dogi, jak również śpiewano piosenki konfederackie w brazylijskiej odmianie języka portugalskiego.
W mieście rozwinął się przemysł samochodowy, metalowy, maszynowy, lekki oraz cukrowniczy.

</doc>
<doc id="983182" url="https://pl.wikipedia.org/wiki?curid=983182" title="Zofia Bawarska">
Zofia Bawarska

Zofia Bawarska (ur. 1376 w Monachium, zm. 26 września 1425 w Preszburgu) – królowa Niemiec i Czech, córka księcia Bawarii-Monachium Jana II i Katarzyny z Gorycji, córki hrabiego Meinharda VI z Gorycji.
Wychowywała się w Landshut, na dworze swojego stryja, księcia Fryderyka Mądrego. W 1388 r. towarzyszyła mu w jego podróży do Pragi, gdzie zadecydowano o jej małżeństwie z królem Niemiec i Czech Wacławem IV Luksemburskim (26 lutego 1361 – 16 sierpnia 1419), synem cesarza Karola IV i Anny, córki księcia świdnickiego Henryka II.
Ślub odbył się w Pradze 2 maja 1389 r. Udzielał go biskup Jan z Kamieńca. Wacław znajdował się wówczas w konflikcie z arcybiskupem Janem z Jenštejna, co sprawiło, że Zofia nie została ukoronowana na królową Czech. Zofia była drugą żoną Wacława (pierwsza, Joanna Bawarska, zmarła w 1386 r.). Małżonkowie nie mieli razem dzieci.
Nowa królowa próbowała pogodzić Wacława z arcybiskupem, ale bez efektu. Na swoją koronację musiała poczekać do 15 marca 1400 r., kiedy to koronował ją nowy arcybiskup Olbram ze Škvorce. Zofia była kobietą urodziwą i wesołą. Miała również zmysł gospodarczy. W 1393 r. przejęła część dóbr po zmarłej właśnie cesarzowej-wdowie Elżbiecie Pomorskiej i, rozsądnie gospodarując, powiększyła swój majątek. Była również protektorką Jana Husa i była słuchaczką jego kazań.
Jej mąż zmarł w 1419 r., niedługo po I defenestracji praskiej, która oznaczała początek wojen husyckich. Wacław nie pozostawił po sobie potomstwa. Zofia popierała sukcesję swojego szwagra, króla Węgier Zygmunta. Ta kandydatura nie cieszyła się jednak poparciem Czechów. Niedługo po śmierci męża Zofia opuściła Pragę i schroniła się na dworze Zygmunta. Szwagier próbował ją jeszcze wydać za mąż, a jednym z kandydatów był Władysław II Jagiełło. Posagiem Zofii miał być Śląsk. W planach Zygmunta to małżeństwo miało odwieść Jagiełłę od planów uzyskania korony czeskiej. Na małżeństwo to wyraziły zgodę stany Korony, ale ostatecznie wielki książę Witold przekonał Władysława, aby nie żenił się z Zofią.
W 1422 r. Zofia przeniosła się do Preszburga (dziś Bratysława), gdzie zmarła w 1425 r. Została pochowana w kościele św. Marcina.
Jej spowiednikiem był święty Jan Nepomucen. Według legendy został on w 1393 r. zamordowany na rozkaz Wacława IV, gdyż nie chciał wyjawić tajemnicy spowiedzi (król podejrzewał żonę o zdradę). Na poparcie tej legendy nie ma jednak żadnych dowodów.

</doc>
<doc id="983183" url="https://pl.wikipedia.org/wiki?curid=983183" title="Juelz Santana">
Juelz Santana

Juelz Santana, właściwie LaRon Louis James (ur. 18 lutego 1982 w Nowym Jorku) – amerykański raper. Należy do grupy The Diplomats. 
Współpracował z takimi wykonawcami jak Jim Jones, Cam’ron, Lil Wayne czy Chris Brown.

</doc>
<doc id="983184" url="https://pl.wikipedia.org/wiki?curid=983184" title="Zwierzęta wymarłe na wolności">
Zwierzęta wymarłe na wolności

Zwierzęta wymarłe na wolności – gatunki zwierząt uznane przez Międzynarodową Unię Ochrony Przyrody i Jej Zasobów za wymarłe w stanie dzikim ("extinct in the wild"), czyli niewystępujące już w stanie dzikim w całym obszarze swego naturalnego występowania. Pojedyncze osobniki lub grupy osobników takiego gatunku żyją jeszcze w niewoli, zwykle w ogrodach zoologicznych.

</doc>
<doc id="983185" url="https://pl.wikipedia.org/wiki?curid=983185" title="Tomasz Pilarski">
Tomasz Pilarski

Alfons Tomasz Pilarski, ps. "Janson", "Jan Rylski", "Kompardt" i inne (ur. 6 lipca 1902 w Leśnicy, zm. 3 lutego 1977 w Warszawie) – jeden z głównych animatorów anarchizmu w Polsce w okresie przedwojennym.
Okres międzywojenny.
Do 1933 działał na Górnym Śląsku w anarchosyndykalistycznym związku Freie Arbeiter-Union Deutschlands (FAUD).
W latach 1917–1921 pracował jako rysownik przy zarządzie rolniczym magistratu Raciborza.
W 1918 wstąpił do Komunistycznej Partii Górnego Śląska, a w 1919 do FAUD. Jeden z głównych organizatorów oporu przeciwko dochodzącemu do władzy Hitlerowi.
W 1929 założyciel paramilitarnej organizacji anarchistycznej Schwarze Scharen (Czarne Szeregi). W latach 1928–1932 redaktor czasopisma „Freiheit” we Wrocławiu i Raciborzu. Oskarżony o zdradę stanu wobec III Rzeszy, ukrywał się w Berlinie. Uciekł do Polski z pomocą polskiego dyplomaty. Uzyskał status uchodźcy politycznego. W latach 1933–1934 stypendysta Instytutu Badań Narodowościowych w Warszawie. Aktywny w Związku Związków Zawodowych, gdzie prowadził anarchosyndykalistyczną działalność (niejasne jest czy w sposób jawny, czy w konspiracji przed kierownictwem). W latach 1934–1936 był sekretarzem ZZZ w Zagłębiu Dąbrowskim. Od kwietnia 1939 członek Centralnego Wydziału ZZZ. Publikował we „Froncie Robotniczym” pod pseudonimem „Jan Rylski”. Od maja 1939 pracował w niemieckojęzycznej audycji antyhitlerowskiej Radia Katowice. W 1938 reprezentował anarchosyndykalistów polskich podczas kongresu IWA (Międzynarodowego Stowarzyszenia Robotników) w Paryżu. W lipcu 1939 został członkiem prezydium ZZZ.
II wojna światowa.
Po klęsce wrześniowej uciekł do Możejek pod Wilnem, wstąpił do Związku Walki Zbrojnej – Armii Krajowej, pracował jako urzędnik i fałszerz dokumentów dla podziemia. W roku 1942 wrócił do Warszawy, podawał się za obywatela Szwecji, brał czynny udział w akcji „N” dla frontu wschodniego (dezinformacja w prasie i ulotkach skierowana do niemieckich żołnierzy). Jego mieszkanie było skrzynką kontaktową dla Antoniego Chruściela „Montera”, komendanta AK w Warszawie. Wstąpił do Syndykalistycznej Organizacji „Wolność”, publikował w „Walce Ludu”. Brał udział w powstaniu warszawskim w szeregach Polskiej Armii Ludowej, 8 sierpnia został ranny. Następnie w Brygadzie Syndykalistycznej. Razem z Edwardem Wołonciejem brali udział w rozmowach dotyczących utworzenia Powstańczego Porozumienia Demokratycznego. 
Po upadku powstania został wraz z żoną Haliną i córką Joanną ewakuowany do Ojcowa pod Krakowem.
Okres powojenny.
Od stycznia 1945 pracował jako sekretarz ds. propagandy Okręgowego Komitetu Związków Zawodowych w Krakowie.
W czerwcu 1945 wyjechał na Śląsk, gdzie organizował odbudowę zakładów przemysłowych. Po wojnie utrzymywał kontakty z niemieckimi anarchosyndykalistami. W 1947 wstąpił do PPR, a następnie do PZPR. W latach 1948–1950 urzędnik w Ministerstwie Ziem Odzyskanych. Represjonowany, w 1950 wykluczony z PZPR z powodu tzw. odchyleń anarchistycznych. W 1953 przebywał w więzieniu bez wyroku. Pracował w Domu Słowa Polskiego i w Państwowej Centrali Handlu Książkami „Dom Książki” w Warszawie. Odmawiał przyjęcia orderów i honorowych odznaczeń. Zmarł 3 lutego 1977 w Warszawie i został pochowany na Powązkowskim Cmentarzu Wojskowym.
Pilarszczyzna.
Od 2004 roku w Raciborzu organizowana jest cykliczna impreza pod nazwą Pilarszczyzna, ku pamięci Tomasza Pilarskiego. W ramach spotkań odbywają się wykłady na temat historii ruchu robotniczego i anarchosyndykalizmu, aktualnych wydarzeń polityczno-społecznych, oraz projekcje filmów zaangażowanych społecznie, targi prasy niezależnej i koncerty.

</doc>
<doc id="983186" url="https://pl.wikipedia.org/wiki?curid=983186" title="Once N 4 All">
Once N 4 All

Once N 4 All – czwarty album studyjny południowokoreańskiego zespołu 1TYM. Został wydany 26 listopada 2003 roku nakładem wytwórni EMI Music Korea. Sprzedał się w liczbie egzemplarzy (stan na marzec 2004 rok).
Lista utworów.
Źródło.

</doc>
<doc id="983188" url="https://pl.wikipedia.org/wiki?curid=983188" title="Oskardów">
Oskardów

Oskardów – część wsi Nowe Biskupice w Polsce położona w województwie mazowieckim, w powiecie grójeckim, w gminie Warka.
W latach 1975–1998 miejscowość administracyjnie należała do województwa radomskiego.

</doc>
<doc id="983190" url="https://pl.wikipedia.org/wiki?curid=983190" title="Historia Kruszwicy">
Historia Kruszwicy

Kruszwica swoją starością może się równać razem z Kaliszem. Przebiegały przez nią różne szlaki komunikacyjne, ale również ludzi przyciągały tu żyzne gleby, dość dobrze rozwinięte rolnictwo.
Okres przedpiastowski.
Pierwszy gród kruszwicki powstał 4 tysiące lat temu. Niektóre dowody wskazują na to, iż na tych ziemiach przebywali ludzie już 8 tysięcy lat temu. Szczególnie intensywne osadnictwo było wokół Gopła w okresie trwania kultury łużyckiej od schyłku epoki brązu, a głównie z okresów Hallstatt C (700–550) i Halstatt D (550–400 lat p.n.e.). Ludność tutejsza miała swoje osiedla na wyspach Gopła. Dwie osady z owego okresu odkryto m.in. na obu wyspach – Ostrowie Rzępowskim i Zamkowym, który obecnie tworzą Półwysep Rzępowski. Chaty w tym miejscu posiadały kształt czworoboków o wymiarach 3 metry na 3,5 metra, były zbudowane z drewna sosnowego, dębowego, grabowego, olchowego, wiązowego, topolowego. Szerokość ulic wynosiła 2,5 m. Trzecia leżała na wyspie oddalonej o 500 m na południe od Ostrowa Rzępowskiego. Czwarta mieściła się na wyspie Szarlej, oddalonej około 4 km w kierunku północnym od Wyspy Zamkowej. Wszystkie te osady posiadały prawdopodobnie charakter obronny. Najlepiej zbadany gród wybudowano na Ostrowie Rzępowskim, około 500 lat p.n.e. istniał przeszło 100 lat. Jego główną linię obronną stanowił wał o konstrukcji drewniano-ziemnej, zbudowany ze słupów drewnianych. Gród ów został spalony w czasie najazdu Scytów.
Zwiększenie osadnictwa nastąpiło w pierwszych wiekach naszej ery. Odkryto osady na terenie Starego Rynku w Kruszwicy. Istniała ona około VI w n.e., w czasie którego umieszcza się legendę o Czechu, Lechu i Rusie, reprezentowanych u różnych grup Słowian.
Rozwojowi osadnictwa w regionie nadgoplańskim sprzyjały okoliczność: urodzajna ziemia, jezioro rybne, źródła solankowe i przebiegające przez te tereny szlaki handlowe:
W IX wieku Geograf Bawarski opisuje, że Kruszwicy podlegało 400 albo i więcej grodów. To tu swoją stolicę mieli Popielidzi, gdzie potem rozegrał się dramat króla Popiela. Goplanie mieli dogodne położenie, gdyż sąsiadowali z plemieniem Polan, z którym niejednokrotnie mieli konflikty, ale jednak złączyli się w jedno państwo.
Kruszwica najbardziej rozwijała się za czasów panowania Siemowita, Leszka, Siemomysła, Mieszka I, Bolesława Chrobrego, Mieszka II, Bolesława Śmiałego i częściowo za panowania Władysława Hermana. W okresie rządów pierwszych Piastów Kruszwica miała charakter stołeczny i rozbudowana była po obu stronach Jeziora Gopła, natomiast tuż przy grodzie panującego, na Wyspie Zamkowej, powstał Przygródek – ośrodek rzemieślniczo-handlowy.
Jedną z najbardziej znanych legend związanych z Kruszwicą jest ta o Popielu. To tu myszy go pożarły. Myszy symbolizują tu nie zwierzęta, ale ludzi, mieszkających we wsi Myszy, lub z rodem Myszanami. K. Szajnocha twierdzi, że myszami byli korsarze normańscy, którzy w tym czasie przebywali na terenach Polan i Goplan.
Okres pierwszych Piastów.
Po przyjęciu chrześcijaństwa w drugiej połowie X wieku na podgrodziu pobudowano kościół (oraculum) pod wezwaniem św. Wita, który spełniał role kościoła grodzkiego. Na wschodnim brzegu na początku XII w. (1120–1140 r.) zbudowano kościół pw. św. Piotra, który w założeniu pełnić miał rolę katedry dla nowo utworzonej diecezji kujawskiej. Prawdopodobnie podczas zjazdu książąt polskich (synów B. Krywoustego) z margrabią brandenburskim Albrechtem Niedźwiedziem erygowano nowy kościół szpitalny pw. św. Gotarda. W wykazie świętopietrza z lat 1320–1325 czytamy o kościele parafialnym Kruszwicy pw. św. Klemensa (obecnie na tym miejscu znajduje się kościół pw. św. Teresy). Z dawnych świątyń pozostała tylko jedna, znana bardziej jako Bazylika św. Piotra i Pawła w Kruszwicy.
Kruszwica była poważnym środkiem handlowym i rzemieślniczym. Mieszkańcy grodu zajmowali się rzemiosłem i produkcją rozmaitych wyrobów z metali nieżelaznych i szkła. W roku 1959 odkryto na dobrze zachowany piec odlewniczy i glinianą łyżkę z VIII i IX wieku. Znaleziono również ciekawą ceramikę z VI wieku. Pod koniec IX wieku w Kruszwicy mieszkało około 4000 ludzi. Wśród nich byli: rogownicy, tokarze, bednarze, zdunowie, kowale, kamieniarze, rybacy, myśliwi, złotnicy, budowniczowie statków, ogrodnicy i rolnicy. Początek produkcji szkła datuje się na schyłek XI i XII wieku, bo z tego wieku odkryto kilka dużych pieców do wytopu szkła. W okresie wczesnośredniowiecznym w kruszwickich hutach produkowano rudy żelaza, występujących na łąkach i mokradłach.
W Kruszwicy wyrabiano uprząż końską, wędzidła, kółka żelazne, młotki, ostrze żelazne do ciesiołki i narzędzia rolnicze, grzebienia z rogu i kości, ceramikę zwykła i budowlaną, jednobarwne płytki- żółte, zielono-granatowe, służące do wykładania posadzek i ścian monumentalnych budowli świeckich i sakralnych. Znane z tych ziem byłe witraże, paciorki, pierścionki i ozdoby z bursztynu. Jednymi z budowli ozdobionych przez kruszwickich rzemieślników była Katedra Gnieźnieńska i kościół w Trzemesznie. Z glinianych płytek polewanych ułożono posadzkę w różne wzory w katedrze św. Wita.
Wielu kruszwiczan zajmowało się warzelnictwem soli z miejscowych źródeł solankowych, była ona przedmiotem handlu. Tutejsza ludność zajmowała się również rybołówstwem. Oprócz łowienia ryb, ludzie wytwarzali sieci, haczyki i wszelkie narzędzia potrzebne do udanego połowu ryb. W pracy uczestniczyły także kobiety.
Kruszwica pełniła w monarchii wczesnopiastowskiej rolę „sedes regni principales”. W okresie rządów Kazimierza Odnowiciela Kruszwica pełniła bardzo ważną rolę, albowiem jako jeden z nielicznych ośrodków oparła się reakcji pogańskiej jak również została oszczędzona w okresie najazdu księcia czeskiego Brzetysława.
Gród rozwijał się bardzo szybko, aż do 1096 roku, kiedy to starszy syn Hermana, Zbigniew, wywołał bunt przeciwko ojcu i skrył się w Kruszwicy. Bunt został stłumiony, a ojciec kazał spalić miasto. Opis tych wydarzeń szczegółowo opisał Gall Anonim w swojej kronice. Później za czasów Bolesława Krzywoustego i Bolesława Kędzierzawego gród rozbudowuje się ponownie.
W 1109 roku Bolesław Krzywousty na czele licznych wojów kruszwickich wyruszył na bitwę z Pomorzanami pod Nakłem. Jak głosi legenda na katedrze św. Wita ukazał się młodzieniec nadzwyczajnej piękności, którego cudowny blask napełniał wszelką okolicę nadgoplańską. Ten młodzieniec zeskoczył z dachu kościoła i poprowadził wojsko prostą drogą w stronę Nakła. Gdy tam przybyli rzucił na miasto złoty oszczep po czym zniknął, a wojska obległy miasto i je podbiły.
W 1148 roku w Kruszwicy odbył się uroczysty zjazd z udziałem niemieckiego margrabiego Albrechta Niedźwiedzia, którego syn Otto poślubił córkę Bolesława Krzywoustego Judytę.
Od XII wieku Kruszwica miała swojego kasztelana, czyli urzędnika sprawującego władzę w grodzie i podległym mu terenie. Pierwszym był Piotr Wszeborowic Wielki od 1176 roku, ten sam który ufundował rotundę w Strzelnie. To on rozkazał ustawić w odległości 52 km od Kruszwicy drogą na Kalisz inskrypcję, która mówiła, że jesteś w połowie drogi do Kruszwicy.
Znane są liczne dokumenty dotyczące kasztelanii kruszwickiej: szczegółowe dokumenty dotyczące miejscowości przynależących do kasztelanii. Dokument z 1 września 1199 roku wydanego przez Bolesława Pobożnego mówi o oddzieleniu się od Kruszwicy kasztelanii radziejowskiej.
Od XII wieku Kruszwica była siedzibą archidekanatu terytorialnego, do którego należały dekanaty – inowrocławski i radziejowski. W XIV wieku należało do niego 7 parafii, a w XV wieku już 12 parafii.
Z źródeł z 1295 roku dowiadujemy się, że Kruszwica była województwem. Pierwszym wojewodą był Adam. W późniejszych dokumentach tytuł wojewody się powtarza.
Pod koniec panowania Bolesława Kędzierzawego sytuacja Kruszwicy pogarsza się. Najpierw biskupstwo kujawskie zostaje przeniesione do Włocławka, później panujący na Kujawach Kazimierz I ustanowił w 1252 roku komorę celną na moście. Wkrótce z rozkazu księcia kaliskiego Bolesława Pobożnego w 1271 roku miasto zostało spalone, by te nie wpadło w ręce Pomorzan. Ofiarą zniszczenia padło podgrodzie i wiele innych zabudowań. Od tej pory Kruszwica już nigdy nie podniesie się tak szybko i nie będzie miała taki wpływ na losy Polski jak Inowrocław lub Gniezno.
Upadek Kruszwicy.
W wyniku układu między Władysławem Łokietkiem a z jego bratankiem księciem inowrocławskim, zawartego w listopadzie 1306 roku ustalono granice ich posiadłości w obrębie kasztelanii kruszwickiej. Kasztelania była też często przedmiotem sporu między Ziemomysłem, Bolesławem Pobożnym i Władysławem Łokietkiem. W roku 1311 sytuacja się ustaliła i odtąd kasztelania była pod wpływem Władysława Łokietka.
W końcu XII wieku terytorium inowrocławskie występuje jeszcze łącznie z Kruszwicą aż do czasu, gdy Bolesław Pobożny rozdzielił Kujawy, które pozostały w rękach Siemomysła, lecz bez kasztelanii kruszwickiej.
W 1332 roku Kruszwica przeżywa najazd Krzyżaków i jest w ich władaniu do 1343 roku, czyli do daty pokoju kaliskiego. Krzyżacy odchodząc chcieli zniszczyć miasto, jednak kasztelan Antoni z Kujaw ocalił je dając im okup.
Czynnikiem podbudowującym nadgoplańskie miasto było nadanie jej w 1303 roku niemieckich praw miejskich.
W 1343 roku Kazimierz III Wielki buduje tu zamek z wieżą. Król odwiedza miasto dwa razy, najpierw w 1358 roku, a potem w 1370.
Kazimierz Wielki, sporządzając testament ziemię kruszwicką przekazał księciu słupskiemu Kazimierzowi. Zapis ten został zakwestionowany, w wyniku czego Kruszwicą kolejno władali: Władysław Biały, Siemowit i Władysław Jagiełło.
W 1391 roku książę mazowiecki zamek kruszwicki oddał w zastaw rycerzowi Czamborowi. Ten zaś zawarł z Krzyżakami układ sojuszniczy. W układzie zobowiązał się do wystawienia 200-osobowego oddziału w przypadku wojny z Polską. Kruszwica została najechana przez oburzone układem rycerstwo polskie, ale nie zdobyła zamku.)
8 czerwca 1422 roku król Władysław Jagiełło nadał Kruszwicy potwierdzenie praw miejskich w Żninie, gdzie przebywał tu na postoju w czasie podróży do Gniezna. Tym samym wyznaczył targ tygodniowy na sobotę i trzydniowy jarmark na dzień św. Klemensa (23 listopada) z wolnym handlem. Miasto odtąd miało własny samorząd z burmistrzem i wybieraną radą. Kruszwica była też siedzibą powiatu w województwie brzesko-kujawskim, a na zamku rezydowali starostowie królewscy. Pierwszym starostą był Piotr Małocha z Małochowa od 1377 roku. Otrzymał on Kruszwicę z zastaw za 2000 grzywien od królowej matki Elżbiety. Po uzyskaniu praw miejskich miasto ustaliło swój herb - gruszę.
Między 1422 a 1471 ustalił się powiat kruszwicki, który przetrwał do XVIII wieku. Ulegał on częstym zmianom granic, kurczył się i rozciągał pod wpływem różnorodnych zmian politycznych i gospodarczych.
W 1460 roku Kazimierz IV Jagiellończyk nadał dalsze przywileje Kruszwicy zwalniając mieszczan od wszystkich opłat za uczestnictwo w targach w Brześciu, Inowrocławiu, Radziejowie i innych miastach. Zygmunt III Waza w roku 1592 ustanowił tu 4 jarmarki.
Pieczęć miasta pochodzi z 1553 roku, a jej wersja zmieniona z 1582 roku. Brak jest dowodów na to, że miasto posiadało pieczęć wcześniej.
Ponowne przywileje potwierdził tu Zygmunt Stary w 1538.
Za czasów starosty Adama Balińskiego pod koniec XVI wieku w zamku kruszwickim odbyły się nabożeństwa braci czeskich. Reformacja jednak nie przyjęła się na tych terenach.
W XVI wieku w Kruszwicy żył pisarz, kustosz kolegiaty ks. Stanisław Grochowski. Opisał on około 1600 roku w utworze rymowanym wieś Piecki położoną niedaleko Kruszwicy. Pisał on wiersze, satyry i pamflety. Prof. dr Konrad Górski nazwał je „perełkami literackimi”.
Kolejne przywileje potwierdzili tu królowie: Władysław IV w 1635, Jan III Sobieski w 1680, August II Mocny w 1701 i 1720.
Kruszwicę często nawiedzały pożary. Gdy Szwedzi wkroczyli na ziemie Polski, ich wojska zajęły w 1655 roku Kruszwicę. Opuścili ją 18 czerwca 1657 roku niszcząc i podpalając miasto, spaleniu uległ także most. Pewna opowieść mówi, że pewien Adam odkupił od Szwedów Bazylikę Kolegiatę i Zamek kruszwicki, ale wojska wroga i tak zniszczyły zamek pozostawiając Mysią Wieżę. Po tym wydarzeniu miasto liczyło 8 mieszkańców. I tak w stanie wielkiej ruiny miasto przebywa przez niemal dwa wieki.
Historię Kruszwicy szczegółowo opisywali kronikarze: Gall Anonim, Wincenty Kadłubek, Baszko (Godysław), Jan Długosz, Janko z Czarnkowa.
Pod zaborem pruskim.
W 1772 Kruszwica trafiła pod zabór pruski. Miała wtedy zaledwie 14 domów i 57 mieszkańców. W latach 1807–1815 należała do Księstwa Warszawskiego, a po traktacie wiedeńskim do Księstwa Poznańskiego, gdzie została przydzielona do powiatu inowrocławskiego. W 1887 roku weszła w skład nowego powiatu strzelińskiego.
W 1836 roku przekopano kanał na Bachorzy, niegdyś łączący Jezioro Gopło z Wisłą. Następnie wykopano kanał notecki, który sprawił, że wody jezioro opadły o około 6 (? – chyba mniej, dziś podaje się około 3–4) metrów.
11. grudnia 1880 roku zostaje powołane Towarzystwo Akcyjne w Kruszwicy, które rok później uruchamia cukrownię.
W 1889 roku Kruszwica otrzymała połączenie kolejowe z Inowrocławiem, a tym samym z całym krajem. W 1900 roku uruchomiono rzeźnię i młyn gospodarczy, a w 1905 roku gazownię. Inwestycje te przyczyniły się do zwiększenia liczby mieszkańców i eksploracji urodzajnych gleb kujawskich.
Wzrost liczby mieszkańców w XIX wieku:
Rada miejska składała się również z większości Polaków. W 1913 roku na 12 radnych jedenastu było Polakami.
Kruszwiczanie polskiego pochodzenia uczestniczyli w licznych powstaniach i walce z germanizacją. W czasie Wiosny Ludów i powstania styczniowego organizowano oddziały powstańcze.
Kruszwiczanie uczestniczyli w:
W 1860 roku chciano zorganizować obchody 1000-lecia państwa polskiego, licząc od 860 roku, jako rok wstąpienia Piasta Kołodzieja na tron. Patronował w tej sprawie znany historyk Joachim Lelewel, przebywający na emigracji w Brukseli. Do uroczystości jednak nie doszło na skutek zakazu władz.
W 1879 roku w Kruszwicy odbyło się 50-lecie twórczości Ignacego Kraszewskiego.
W 1895 roku Edmund Callier napisał pierwszą monografię Kruszwicy.
W 1906 roku doszło do strajku szkolnego, gdy pruskie władze wprowadziły szkolnictwo niemieckie. W strajku brało udział 200 uczniów.
3 stycznia 1919 roku Kruszwica była wolnym polskim miastem, a na Mysiej Wieży został powieszony polski sztandar narodowy. Jeszcze tego samego dnia Maria Daleszyńska uszyła sztandar, który jeszcze tej samej nocy na Mysiej Wieży powiesili powstańcy Drzewiecki, Szablewski i Wysocki.
Pierwsze posiedzenie w niepodległej w Kruszwicy odbyło się 14 czerwca 1919 roku. W tym czasie burmistrzem był Niemiec Raho, który nie znał j. polskiego, ale od września burmistrzem został aptekarz Roman Marcinkowski.
Okres międzywojenny i okupacja hitlerowska.
Po odzyskaniu przez Polskę niepodległości, Kruszwica znalazła się w powiecie strzelińskim i była w nim do 1931 roku. W latach 1931–1938 Kruszwica należała do powiatu mogileńskiego. A od 1938 roku do powiatu inowrocławskiego.
Po tych wydarzeniach nastąpił kolejny wzrost mieszkańców. W 1921 roku miasto liczyło 3148 mieszkańców, w tym 180 Niemców i 27 Żydów. We wrześniu 1938 roku liczba mieszkańców wzrosła do 5345.
W 1920 roku Henryk Makowski założył w Kruszwicy Kujawską Wytwórnię Win, która produkowała około 30 gatunków win, miodów pitnych, soków owocowych, cieszących się dużym popytem.
W 1925 roku Zakłady Rolniczo-Przemysłowe wybudowały młyn o zdolności przerobowej 35 ton na dobę. Powstała też mleczarnia i rzemieślnicze zakłady metalowe, a cukrownię rozbudowano.
W 1934 roku rozpoczęto budowę wodociągów miejskich i kanalizacji. W tym czasie w mieście prosperowało 8 piekarni, 7 masarni i 1 jatka, 7 restauracji, 4 kawiarnie, 12 sklepów spożywczych, 4 zakłady fryzjerskie, 2 hotele i schronisko turystyczne.
W 1922 roku rozpoczęto budowę kaplicy św. Teresy od Dzieciątka Jezus, w stylu modernistyczno-klasycystycznym. Pracami kierował Stefan Cybichowski, a budowę zakończono w 1926 roku.
Najbardziej zasłużonym burmistrzem w Kruszwicy był Stanisław Borowiak (1925–1937). Za jego czasów wybudowano tu wodociągi (1935), kanalizację miejską, wybudowano Dom Starców, Stację Opieki nad Matką i Dzieckiem.
W 1939 roku Rada Miejska, która kierowała życiem w mieście zdecydowała o zorganizowaniu Nadgoplańskiego Muzeum Regionalnego, jednak uchwała nie została zrealizowana, z powodu najazdu hitlerowskiego.
9 września 1939 roku do Kruszwicy wkroczyły wojska niemieckie. Od pierwszych dni prześladowano Polaków. Masowo wysyłano ich na roboty do Niemiec. Kolegiatę zamieniono na magazyn zboża, w szkole uczono po niemiecku, a polskie książki wysłano na makulaturę. W ręce Niemców weszły: 10 polskich przedsiębiorstw kruszwickich, 12 warsztatów rzemieślniczych, 250 gospodarstw rolnych. Wysiedlono około 600 rodzin pozbawiając ich mienia.
Dokonywano masowych aresztowań i morderstw. W lesie niedaleko Rożniat zamordowano 42 Polaków. Na polach łagiewnickich rozstrzelano 36 obywateli polskich. Na ziemiach nadgoplańskich zamordowano ponad 220 osób.
Wyzwolenie Kruszwicy nastąpiło 19 stycznia 1945 roku, dzięki Armii Czerwonej i walczącego u jej boku Ludowego Wojska Polskiego.
Po II wojnie światowej.
W wyniku zmiany ustroju cukrownia i winiarnia zostały upaństwowione, powstały PGR-y (raczej nie w samej Kruszwicy).
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 119 Ministerstwo Bezpieczeństwa Publicznego utworzyło w Kruszwicy.
W 1954 roku przeprowadzono remont kolegiaty przywracając jej styl romański. Zdjęto tynki i odsłonięto bloki piaskowca i granitu, zmniejszono okna, usunięto ceglane fryzy i gzymsy, przebudowano dach.
W 1959 roku wykopano trzeci kanał nadgoplański łączący Gopło z Wartą, o długości 31 kilometrów.
W latach 1952–1956 wybudowano Zakłady Tłuszczowe zwane wtedy Kujawskimi Zakładami Przemysłu Tłuszczowego. Obecnie produkują one olej kujawski, liczne margaryny, w tym najsławniejszą Manuel (w 1976 roku otrzymały one największą w Polsce olejarnię produkującą 90 000 ton oleju rocznie).
W 1965 roku wybudowano dworzec kolejowy, obecnie już nieprosperujący, i stadion sportowy. Rozszerzona została elektryfikacja ulic, sieć gazociągowa i kanalizacja.
5 czerwca 1960 roku Kruszwica przeżyła swoje święto. Odbyły się tu obchody 1000-lecia państwa polskiego. Gościem specjalnym był przewodniczący Rady Państwa PRL Aleksander Zawadzki. Głównym celem obchodów było otwarcie nowej szkoły 1000-lecia.
15 września 1967 roku został utworzony Nadgoplański Park Tysiąclecia.
Z okazji 25-lecia istnienia PRL wybudowano tu amfiteatr, obecnie miejsce występowania artystów i świętowania.
Stan wojenny w Kruszwicy przyniósł zmiany. Praca Urzędu została przekazana pod nadzór Komisarza Wojskowej Rady Ocalenia Narodowego z Jednostki Wojskowej w Inowrocławiu. Przez ten czas nie odbyły się wybory, a kadencja rady miejskiej została przedłużona o 2 lata.
Po 1989.
W wyniku reformy 6 czerwca 1990 roku odbyły się wybory na burmistrza Kruszwicy. Pierwszym burmistrzem został Tadeusz Gawrysiak.
Od 1992 roku wydawane jest pierwsze lokalne czasopismo „Panorama kruszwicka” przez samorząd miejski Kruszwicy.
Od listopada 2005 roku ukazuje się „Tygodnik Kruszwica”, będący bezpłatnym dodatkiem do wydania magazynowego „Expressu Inowrocławskiego”.
Burmistrzowie Kruszwicy.
W latach 1919–1945
Pod okupacją niemiecką
Od 1989 roku
Przynależność państwowa.
Od uzyskania praw miejskich Kruszwica znajdowała się pod panowaniem następujących państw:

</doc>
<doc id="983191" url="https://pl.wikipedia.org/wiki?curid=983191" title="Paulin (województwo mazowieckie)">
Paulin (województwo mazowieckie)

Paulin – część wsi Palczew-Parcela położona w Polsce, w województwie mazowieckim, w powiecie grójeckim, w gminie Warka.
W latach 1975–1998 miejscowość administracyjnie należała do województwa radomskiego.

</doc>
<doc id="983192" url="https://pl.wikipedia.org/wiki?curid=983192" title="RD-214">
RD-214

RD-214 – silnik rakietowy konstrukcji radzieckiej. Opracowywany w latach 1955-1959. Spalał mieszankę kwasu azotowego i nafty, w proporcjach 3,97:1. Odnotowano użycie około 181 silników tego typu. Silnik posiadał 4 komory (o śr. 48 cm i śr. dyszy 17,6 cm). Pracował w cyklu otwartym. Zasilany był pojedynczą turbopompą napędzaną gazowym H2O2 z generatora gazu. Zapłon dokonywany był mieszanką TG-02.

</doc>
<doc id="983194" url="https://pl.wikipedia.org/wiki?curid=983194" title="Barossa Valley">
Barossa Valley



</doc>
<doc id="983196" url="https://pl.wikipedia.org/wiki?curid=983196" title="Pierre Daniel Huet">
Pierre Daniel Huet

Pierre Daniel Huet (ur. 8 lutego 1630 w Caen, zm. 26 stycznia 1721 w Paryżu) – francuski pisarz, filozof i duchowny. 
Życie.
Huet był cenionym filologiem i początkowo zwolennikiem filozofii Kartezjusza, stopniowo stał się jednak jednym z najbardziej znanych antykartezjanistów ze stanowiska fideistycznego. W 1652 towarzyszył Samuelowi Borchartowi w jego wizycie na dworze Krystyny Szwedzkiej (dwa lata po tym, jak zmarł tam Kartezjusz). Wkrótce jednak powrócił do rodzinnego Caen, by pracować nad wydaniem komentarzy Orygenesa. W 1662 pomagał w utworzeniu Akademii Nauk w Caen.
W 1670 został pomocniczym preceptorem ("sous-précepteur") delfina Ludwika Burbona (głównym preceptorem był Jacques-Bénigne Bossuet). W 1674 został wybrany do Akademii Francuskiej.
W 1680 został mianowany na stanowisko opata klasztoru w d'Aunay, a w 1685 na biskupa Soissons, jednakże z powodu sporów króla Ludwika XIV z papieżem Innocentym XI, nie wydano bulli potwierdzających to mianowianie. W 1689 został mianowany biskupem Avranches i w 1692 objął to stanowisko. W 1699 zrezygnował z niego, obejmując tytuł opata Fontenay. Wkrótce potem przeszedł na emeryturę, przenosząc się do paryskich jezuitów. 
Jego biblioteka przechowywana jest w Bibliotece Narodowej Francji.
Filozofia.
W młodości Huet był zwolennikiem Kartezjusza. Jak jednak sam wskazał w swoich wspomnieniach ("Mémoirs", 1718) odszedł od kartezjanizmu stając się jego znanym krytykiem. Huet wskazywał, że roszczenia fundacjonalistyczne tego nurtu nie mają podstaw i Kartezjuszowi nie udało się ustalić bezspornej podstawy ludzkiej wiedzy. Huet nie zgadzał się też z radykalizacją, jaka spotkała kartezjanizm po śmierci jego twórcy. W "Poszukiwaniu prawdy" ("De la recherche de la vérité", 1674-1675) Nicolas Malebranche dokonał ostrej krytyki nauk humanistycznych oraz wywodzonej z ksiąg czy opartej na tradycji wiedzy. Zaatakował też Samuela Borcharta, z którym przyjaźnił się Huet. Huet, filolog, badacz i miłośnik ksiąg i wiedzy w typie antykwarycznym, nie mógł zaakceptować tego stanowiska i wypracował wpływową krytykę kartezjanizmu i jego epistemologii opartej na czystym rozumie. Huet wskazywał, że nie jest możliwe uprawomocnienie wiedzy wyłącznie w oparciu o ahistoryczny rozum. Rozum nie może działać samodzielnie, lecz wymaga wsparcia zarówno wiary, jak i tradycji (u Hueta jest to tradycja katolicka). Stanowisko to Huet wyraził w dwóch pracach "Censura philosophiae cartesianae" (1689) oraz "Alnetanae questiones concordia rationis et fidei" (1690). "Censura" była w tej epoce prawdopodobnie najczęściej czytanym traktatem antykartezjańskim, który spotkał się m.in. z krytyczną odpowiedzią Pierre'a-Sylvaina Régisa. 
W 1698, pod wpływem pracy Gabriela Daniela, Huet opublikował anonimowo "Nouveaux mémoires pour servir à l’histoire du cartésianisme" – satyryczną rozmowę z Kartezjuszem, który uniknął śmierci w Szwecji w 1650 r. 

</doc>
<doc id="983198" url="https://pl.wikipedia.org/wiki?curid=983198" title="One Way (album Konopians)">
One Way (album Konopians)

One Way – pierwszy album polskiego zespołu KoNoPiAnS. Wydany został w roku 2006.
Lista utworów.
Źródło: 

</doc>
<doc id="983199" url="https://pl.wikipedia.org/wiki?curid=983199" title="União Agrícola Barbarense FC">
União Agrícola Barbarense FC

União Agrícola Barbarense Futebol Clube - brazylijski klub piłkarski z siedzibą w mieście Santa Bárbara leżącym w stanie São Paulo.
Historia.
Klub União Barbarense założony został 14 listopada 1914 roku, a 7 lat później, 22 maja 1921 roku, oddano do użytku stadion klubu Estádio Antônio R. Guimarães.
W 1921 roku klub wstąpił do federacji piłkarskiej APEA ("Associação Paulista de Esportes Atléticos") i wystąpił w organizowanych przez nią mistrzostwach stanu São Paulo (Campeonato Paulista).
W 1948 roku klub wygrał amatorską ligę swojego regionu w ramach rozgrywek organizowanych przez FPF ("Federação Paulista de Futebol"). W roku 1956 Barbarense opuścił rozgrywki organizowane przez FPF. W 1957 klub wygrał amatorską ligę "Liga Barbarense de Futebol", a w roku 1961 ligę "Liga Barbarense de Futebol's Taça Cidade". W roku 1963 klub wygrał ostatnią edycję "Liga Barbarense de Futebol's Taça Cidade".
W roku 1964 Barbarense stał się klubem zawodowym i wstąpił do stanowej federacji "FPF", przystępując do rozgrywek w ramach Campeonato Paulista.
W roku 1966 Barbarense awansował do trzeciej ligi stanu São Paulo, a w 1967 do drugiej ligi. W 1972 roku klub na jeden rok wycofał się z rozgrywek o mistrzostwo stanu. W 1974 roku klub zajął 4 miejsce w drugiej lidze, jednak w tym roku nikt nie awansował do pierwszej ligi (nazywanej specjalną).
Podobnie było w roku 1975, kiedy to klub zajął trzecie miejsce. W 1977 i 1978 roku klub nie dostał się do nowej, pośredniej ligi i União Barbarense nie wziął udziału w rozgrywkach organizowanych przez "FPF".
W roku 1979 União Barbarense wrócił do rozgrywek organizowanych przez "FPF" rozpoczynając grę w piątej lidze Campeonato Paulista.
W 1980 roku Barbarense awansował do trzeciej ligi stanowej (zwanej drugą dywizją - "Segunda Divisão").
W 1990 roku jako wicemistrzowie "Segunda Divisão" klub awansował do drugiej ligi (z racji historycznych nazywanej ligą pośrednią, gdyż pośredniczyła między najwyższą ligą stanu a ligą "Segunda Divisão").
W 1994 roku "FPF" dokonała restrukturyzacji mistrzostw stanu, tworząc w miejsce dotychczasowych lig (licząc od najwyższej do najniższej): Série A1, Série A2, Série A3, Série B1, Série B2 i Série B3. Barbarense umieszczony został w trzeciej lidze (Série A3) zreformowanych mistrzostw stanu.
W 1995 roku klub nie przystąpił do rozgrywek "Campeonato Paulista Série A-3", modernizując i powiększając w tym czasie klubowy stadion "Antônio Guimarães". W 1996 roku Barbarense ponownie grał w "Campeonato Paulista Série A-3".
W roku 1997 klub zajął drugie miejsce w "Série A-3" i awansował do "Série A-2".
W 1998 roku Barbarense wygrał drugą ligę ("Série A-2") i awansował do pierwszej ligi ("Série A-1") mistrzostw stanu (Campeonato Paulista).
W roku 1999 klub zadebiutował w pierwszej lidze stanowej, a w 2004 roku Barbarense wygrał trzecią ligę brazylijską (Campeonato Brasileiro Série C) awansując do drugiej ligi (Campeonato Brasileiro Série B).
W 2005 roku Brabarense spadł do drugiej ligi stanu São Paulo ("Série A-2"). Również w drugiej lidze brazylijskiej nie powiodło się, gdzie Barbarense zajął 20 miejsce i spadł do trzeciej ligi.

</doc>
<doc id="983203" url="https://pl.wikipedia.org/wiki?curid=983203" title="RD-119">
RD-119

RD-119 – silnik rakietowy konstrukcji radzieckiej; opracowywany w latach 1958-1963. Spalał toksyczną mieszankę ciekłego tlenu i niesymetrycznej hydrazyny, w proporcjach 1,5:1. Odnotowano około 165 startów silników tego typu.

</doc>
<doc id="983204" url="https://pl.wikipedia.org/wiki?curid=983204" title="Grossbardorf">
Grossbardorf



</doc>
<doc id="983206" url="https://pl.wikipedia.org/wiki?curid=983206" title="Grosseibstadt">
Grosseibstadt



</doc>
<doc id="983207" url="https://pl.wikipedia.org/wiki?curid=983207" title="Hochheim">
Hochheim



</doc>
<doc id="983208" url="https://pl.wikipedia.org/wiki?curid=983208" title="Hoechheim">
Hoechheim



</doc>
<doc id="983209" url="https://pl.wikipedia.org/wiki?curid=983209" title="Rodelmaier">
Rodelmaier



</doc>
<doc id="983210" url="https://pl.wikipedia.org/wiki?curid=983210" title="Roedelmaier">
Roedelmaier



</doc>
<doc id="983211" url="https://pl.wikipedia.org/wiki?curid=983211" title="Sondheim vor der Rhon">
Sondheim vor der Rhon



</doc>
<doc id="983212" url="https://pl.wikipedia.org/wiki?curid=983212" title="Powiat Saatzig">
Powiat Saatzig

Powiat Saatzig (niem. "Landkreis Saatzig", "Kreis Saatzig"; pol. "powiat szadzki") – dawny powiat na terenie kolejno Prus, Cesarstwa Niemieckiego, Republiki Weimarskiej oraz III Rzeszy, istniejący od 1818 do 1945. Należał do rejencji szczecińskiej, w prowincji Pomorze. Stolicą powiatu był Stargard. Teren dawnego powiatu leży obecnie w Polsce, w województwie zachodniopomorskim.
Powiat Saatzig powstał w wyniku reformy administracyjnej Królestwa Prus, przeprowadzonej po kongresie wiedeńskim 1 stycznia 1818. W 1901 z powiatu wydzielono miasto Stargard, które funkcjonowało jako osobny powiat grodzki, ale pozostało siedzibą urzędu powiatu Saatzig. Wiosną 1945 obszar powiatu zdobyły wojska 2 Frontu Białoruskiego Armii Czerwonej. Po odejściu wojsk frontowych, powiat na podstawie uzgodnień jałtańskich został przekazany polskiej administracji. Jeszcze w tym samym roku zmieniono nazwę powiatu na powiat stargardzki, nie zmieniając znacząco granic.
W 1939 roku powiat zamieszkiwało 43 019 osób, z czego 41 511 ewangelików, 959 katolików, 129 pozostałych chrześcijan i 36 Żydów, zaś w 1900 - 69 762 osób
1 stycznia 1945 na terenie powiatu znajdowały się cztery miasta:
Herb powiatu szadzkiego.
W 1928 roku powiat otrzymał herb wg projektu radcy Rosenbauma i Ehrenbuscha z Greifswaldu, o dość skomplikowanym układzie, będącym rezultatem kompilacji herbów miast powiatu.
W górnym prawym polu herb przedstawiał on trzy chabry, w polu poniżej herb Chociwla. Lewe górne pole zajmował czerwony orzeł brandenburski z herbu Ińska, poniżej niego w polu środkowym widniał herb Suchania, a pole dolne zajmował herb Dobrzan. Na całość położono tarczę sercową z herbem stołecznego Stargardu.

</doc>
<doc id="983213" url="https://pl.wikipedia.org/wiki?curid=983213" title="Rhoen">
Rhoen



</doc>
<doc id="983214" url="https://pl.wikipedia.org/wiki?curid=983214" title="Conrad Busken Huet">
Conrad Busken Huet

Conrad Busken Huet (ur. 28 grudnia 1826 w Hadze, zm. 1886 w Paryżu) – holenderski pisarz, krytyk literacki oraz redaktor.
Urodził się we francuskiej rodzinie protestanckiej, studiował teologię na uniwersytecie w Lejdzie, później został pastorem kościoła walońskiego w Haarlem, jednakże zrezygnował z powodu swoich modernistycznych poglądów. W latach 1858–1865 współpracował z liberalnym pisem "De Gids", w latach 1863–1865 był redaktorem pisma. Wyjechał do Holenderskich Indii Wschodnich, gdzie pracował jako dziennikarz. Podczas ostatnich lat swojego życia mieszkał w Paryżu.
Pisał skandalizujące powieści (np. "Lidewyde"), rozprawy krytycznoliterackie (np. "Litterarische fantasiën en kritieken") oraz studia z zakresu dziejów kultury i sztuki Holandii (np. "Het land van Rembrandt" z zakresu kultury holenderskiej w XVII wieku). Jako krytyk wzorował się na Sainte-Beuve oraz Brandesie. Pisał o klasyce literatury holenderskiej, holenderskich poetach oraz o literaturze klasycznej oraz modernistycznej innych krajów.

</doc>
<doc id="983218" url="https://pl.wikipedia.org/wiki?curid=983218" title="Flux">
Flux

Flux – pakiet oprogramowania graficznego 3D wydany przez Media Machines składający się z Flux Player i Flux Studio.
Flux Player to przeglądarka VRML/X3D, która funkcjonowała zarówno jako wtyczka w Internet Explorerze, jak i jako samodzielny program dla Windows. Flux Studio to edytor VRML/X3D, który funkcjonował w Microsoft Windows. Oba programy dało się uruchomić pod Windows Me/2000 i wyższymi.
Flux Player i Flux Studio były dostępne za darmo do dowolnego użytku pod własnościową licencją Flux Player i Flux Studio.
Oprogramowanie Flux było rozwijane przez Tony'ego Parisiego, który wcześniej współpracował z Markiem Pesce'em przy tworzeniu eksperymentalnego prototypu VRML zwanego Labyrinth. Tony Parisi zaczął rozwijać i rozprowadzać Intervista/PLATINUM WorldView, przeglądarkę VRML klasy profesjonalnej, w której zostały wprowadzone paski nawigacyjne. Flux Studio potrafił skutecznie importować i eksportować pliki *.WRL, *.X3DV i *.X3D.
Startowa wersja dystrybucyjna Flux Player 2.0 i Flux Studio 2.0 została wypuszczona 21 lutego 2007 roku; podczas gdy finalna wersja dystrybucyjna Flux Player 2.1 i Flux Studio 2.1 została wypuszczona 28 maja 2007 roku.
Przejęcia.
W maju 2008, firma MediaMachines została przemianowana na firmę Vivaty, a oprogramowanie Flux Player i Flux Studio zostało przemianowane na Vivaty Player i Vivaty Studio. Jednak, 16 kwietnia 2010, firma Vivaty została zlikwidowane a następnie przejęte przez Microsoft. Vivaty Player wraz z Vivaty Studio są już dłużej niedostępne. Zarówno Vivaty Player jak i Vivaty Studio wspierały Windows XP/Vista i wyższe.

</doc>
<doc id="983220" url="https://pl.wikipedia.org/wiki?curid=983220" title="Mamerki">
Mamerki

Mamerki "(niem. Mauerwald)" – osada leśna w Polsce położona w województwie warmińsko-mazurskim, w powiecie węgorzewskim, w gminie Węgorzewo.
W latach 1975–1998 miejscowość administracyjnie należała do województwa suwalskiego.
Osada bez mieszkańców. Znajdujące się tuż przy kompleksie schronów Leśnictwo Mokre oznaczono kodem pocztowym 11-600 (poczta Węgorzewo), Przystań 33. 
W Mamerkach na Mazurach nad Kanałem Mazurskim, około 8 km od Węgorzewa, 22 km od Giżycka, 25 km od Kętrzyna, a 18 km od Gierłoży znajduje się jeden z najlepiej zachowanych w Polsce kompleks niezniszczonych bunkrów niemieckich z okresu II wojny światowej – Kwatera Główna Niemieckich Wojsk Lądowych (OKH). W latach 1940–1944 zbudowano dla potrzeb 40 najwyższych generałów i feldmarszałków, 1500 oficerów i żołnierzy Wehrmachtu około 250 obiektów, w tym 30 schronów żelbetonowych, które niezniszczone zachowały się do naszych czasów.
W skład kompleksu wchodzi bunkier „gigant”, którego ściany i stropy mają grubość 7 metrów. Korytarze i wnętrza schronów są niezniszczone i dostępne dla turystów. Zachowały się zejścia do kanałów oraz cały 30-metrowy tunel podziemny łączący bunkry numer 28 i 30 w "Mieście Brygidy". Niemcy nie zdążyli wysadzić schronów, zostały one opuszczone bez walki przez wojska Wehrmachtu w styczniu 1945.
Obecnie na terenie kompleksu Mamerki w "Mieście Brygidy" znajduje się Muzeum II Wojny Światowej. Schrony Centrum Łączności i Dowodzenia zostały oświetlone i odtworzono wnętrza (ponad 600 m kw. powierzchni). 

</doc>
<doc id="983222" url="https://pl.wikipedia.org/wiki?curid=983222" title="Rydzówka (powiat węgorzewski)">
Rydzówka (powiat węgorzewski)

Rydzówka "(niem. Rehsau)" – osada w Polsce położona w województwie warmińsko-mazurskim, w powiecie węgorzewskim, w gminie Węgorzewo, sołectwo Karłowo.
W latach 1975–1998 miejscowość administracyjnie należała do województwa suwalskiego.
Historia.
Wieś powstała z nadania wielkiego mistrza Konrada von Jungingena dnia 27 sierpnia 1403 r. Tomaszowi von der Wickerau 32 włók i 10 mórg ziemi.
Bibliografia.
Zobacz też: Rydzówka

</doc>
<doc id="983227" url="https://pl.wikipedia.org/wiki?curid=983227" title="Baby 81">
Baby 81

Baby 81 – album zespołu Black Rebel Motorcycle Club wydany 30 kwietnia 2007 roku. Tytuł nawiązuje do Baby 81, dziecku ocalałym po trzęsieniu ziemi na Oceanie Indyjskim w 2004 roku.
Album zadebiutował na 46. miejscu amerykańskiej listy Billboard 200.

</doc>
<doc id="983228" url="https://pl.wikipedia.org/wiki?curid=983228" title="Ghost Opera">
Ghost Opera

Ghost Opera – ósmy album studyjny nagrana przez powermetalowy zespół Kamelot, którego premiera odbyła się 1 czerwca w Niemczech, 4 czerwca w Europie i w końcu 5 czerwca w USA nakładem wytwórni SPV/Steamhammer Records. "Ghost Opera" jest trzecią płytą Kamelot wydaną przez SPV/Steamhammer Records.
Album został nagrany i wyprodukowany przez Sashę Paeth'a oraz Miro w Gate Studios oraz Pathway Studios (Niemcy)
Przed premierą płyty, SPV Records wyprodukowała ściśle limitowany specjalny singel CD zawierający utwór "Ghost Opera". Wydawnictwa te zostały rozdane fanom podczas europejskiej trasy koncertowej, mającej miejsce od marca do maja 2007 roku.
Pierwszy teledysk z najnowszej płyty, „Ghost Opera”, zadebiutował na oficjalnej MySpace'owej stronie Kamelot 20 kwietnia 2007, jednak po interwencji wytwórni został usunięty. Po jakimś czasie powrócił i obecnie można obejrzeć go w wielu serwisach, wliczając oficjalną stronę. Został również dodany do specjalnej, limitowanej edycji albumu "Ghost Opera", zawierającej dodatkową płytę DVD. Utwór ten opowiada historię rozpoczynającej karierę śpiewaczki operowej, która zostaje zaatakowana i zgwałcona podczas podróży w noc jej debiutu. Słowa utworu wyrażają emocje związane ze wspomnieniami owej koszmarnej nocy i gehenny śpiewaczki, oraz wyobrażenia o niedoszłym występie.
Drugi klip z "Ghost Opera" zatytułowany „The Human Stain” można obecnie oglądać w serwisie YouTube.

</doc>
<doc id="983229" url="https://pl.wikipedia.org/wiki?curid=983229" title="Rydzówka Mała">
Rydzówka Mała

Rydzówka Mała – nieoficjalny przysiółek wsi Guja w Polsce położony w województwie warmińsko-mazurskim, w powiecie węgorzewskim, w gminie Węgorzewo.
W latach 1975–1998 miejscowość administracyjnie należała do województwa suwalskiego.
We wsi zabytkowy cmentarz z neogotyckim, zrujnowanym mauzoleum rodziny Lefevre. W pobliżu jedyna ukończona śluza na Kanale Mazurskim o przednich wrotach oflankowanych graniastymi wieżami, długość komory 50 m, wysokość zapory przedniej 15 m, poziom piętrzenia 10 m.
Zobacz też: Rydzówka

</doc>
<doc id="983230" url="https://pl.wikipedia.org/wiki?curid=983230" title="Nowa Guja">
Nowa Guja

Nowa Guja (niem. "Klein Guja") – wieś w Polsce, w województwie warmińsko-mazurskim, w powiecie węgorzewskim, w gminie Węgorzewo, sołectwo Guja.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Szymanowizna, określając drugi przypadek jako Szymanowizny, a przymiotnik – szymanowski.
Historia.
Wydzielenie majątku Mała Guja, później Szymanowizna (niem. "Klein Guja") i folwarku Nowa Guja (niem. "Neu Guja") z Gui nastąpiło najprawdopodobniej w XVII wieku. Po II wojnie światowej obydwa wydzielone miejsca występują pod jedną nazwą Nowa Guja.
Pod koniec XVII wieku w Małej Gui mieszkała rodzina Tyszków. W roku 1770 właścicielem Małej Gui był Ludwig Bruno, później Frederika Gotthülfe von Heyking z domu Tyszka. Majątek przez wiele pokoleń dziedziczony był w linii żeńskiej. Od końca XIX wieku przez Schenck von Tautenberg – von Sanden. Przed II wojną światową właścicielem majątku Mała Guja wraz z folwarkiem Nowa Guja o łącznej powierzchni 366 ha był Walter von Sanden-Guja (1888–1972) – ornitolog, pisarz i poeta. (Pierwsza jego książka „Guja – jezioro ptaków” wydana była w 1933 r. w Królewcu). Żona Sandena Edith była rzeźbiarką i malarką.
Dwór.
Dawny majątek ziemski Mała Guja położony jest na południe od jeziora Oświn. Założenie przestrzenne zabudowy dostosowane było do miejsca: od południa zabudowania, w części centralnej dwór i od północy park.
Klasycystyczny dwór wybudowany został w połowie XIX wieku na miejscu i z wykorzystaniem fragmentów wcześniejszej budowli. Parterowy dwór wybudowany został na rzucie prostokąta. Dwór przykryty jest dachem dwuspadowym, na osi elewacji wzdłużnych posiada obustronny ryzalit. Ryzalit od frontu poprzedzony jest pięciobocznym gankiem. Dwór jest własnością prywatną.

</doc>
<doc id="983231" url="https://pl.wikipedia.org/wiki?curid=983231" title="Lowell Bergman">
Lowell Bergman

Lowell Bergman (ur. 24 lipca 1945) – amerykański dziennikarz dochodzeniowy w "The New York Times" i producent w telewizji PBS serii dokumentalnej "Frontline". Bergman jest także profesorem na UC Berkeley Graduate School of Journalism.
Kariera Bergmana trwa ponad 35 lat. Ukończył University of Wisconsin-Madison. 
Był jednym z pierwszych producentów "20/20". W 1983, Bergman dołączył do CBS News jako producent cotygodniowego magazynu informacyjnego "60 Minutes".
Historia jego śledztwa w sprawie przemysłu tytoniowego dla "60 Minutes" została opowiedziana w 1999 w filmie "Informator". 
Nagrody i odznaczenia.
Lowell Bergman dostał m.in. Nagrodę Pulitzera w 2004 roku.

</doc>
<doc id="983235" url="https://pl.wikipedia.org/wiki?curid=983235" title="Dowiackie Nowiny">
Dowiackie Nowiny

Dowiackie Nowiny – zniesiony przysiółek wsi Kalskie Nowiny w Polsce położona w województwie warmińsko-mazurskim, w powiecie węgorzewskim, w gminie Węgorzewo. Miejscowość zanikła, brak zabudowy.
Nazwa istniała do 2009 r.
W latach 1975–1998 miejscowość administracyjnie należała do województwa suwalskiego.

</doc>
<doc id="983239" url="https://pl.wikipedia.org/wiki?curid=983239" title="Sobin (województwo warmińsko-mazurskie)">
Sobin (województwo warmińsko-mazurskie)

Sobin (niem. "Karlshöh", "Kariusz" (1947)) – część miasta Węgorzewa w Polsce, w województwie warmińsko-mazurskim, w powiecie węgorzewskim, w gminie Węgorzewo.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Sobin, określając drugi przypadek jako Sobina, a przymiotnik – sobiński.

</doc>
<doc id="983240" url="https://pl.wikipedia.org/wiki?curid=983240" title="Isabelle Darras">
Isabelle Darras



</doc>
<doc id="983241" url="https://pl.wikipedia.org/wiki?curid=983241" title="DEMOS">
DEMOS

DEMOS (ros. "ДЕМОС" – "Диалоговая Единая Мобильная Операционная Система", Dialogowaja Jedinaja Mobilnaja Operacjonnaja Sistema - Zunifikowany Mobilny Dialogowy System Operacyjny) – uniksopodobny system operacyjny z rodziny BSD rozwijany w Związku Radzieckim.
Prace nad nim rozpoczęte zostały w Instytucie im. Kurczatowa w Moskwie w roku 1982. Początkowo działał na komputerze SM-4 (klon PDP-11/40). Później został przeniesiony na komputery Elektronika-1082, BESM, ES EVM (klony VAX-11) oraz szereg innych platform, m.in. PC/XT i Motorola 68020.
Programiści zaangażowani w projekt podłączyli ZSRR do Internetu w 1990 oraz tworzyli system kodowania rosyjskiego alfabetu KOI8-R w 1993 roku. Niektórzy z autorów systemu (Andriej "ache" Czernow) pracowali później nad FreeBSD, również systemem z rodziny BSD.

</doc>
<doc id="983242" url="https://pl.wikipedia.org/wiki?curid=983242" title="Smells Like Children">
Smells Like Children

Smells Like Children – pierwszy minialbum zespołu Marilyn Manson wydany 24 października 1995 roku i wyprodukowany przez Trenta Reznora i Nine Inch Nails. "Smells Like Children" okazał się sukcesem, sprzedając się w nakładzie 1,3 milionów kopii i otrzymując status platynowej płyty. Wydano jeden singel, "Sweet Dreams (Are Made of This)", który jest coverem utworu zespołu Eurythmics pod tym samym tytułem.

</doc>
<doc id="983245" url="https://pl.wikipedia.org/wiki?curid=983245" title="Tolkien Estate">
Tolkien Estate

Tolkien Estate – fundacja chroniąca prawa autorskie J.R.R. Tolkiena i kontrolująca publikację całej spuścizny literackiej pisarza. Spadkobiercami twórczości Tolkiena był jego syn Christopher Tolkien wraz z żoną Baillie Tolkien oraz bratankiem Christophera, Michaelem G. Tolkienem.
Prawa do wersji filmowych "Władcy Pierścieni" oraz "Hobbita" zostały sprzedane przez samego Tolkiena i obecnie są w posiadaniu Middle-earth Enterprises (dawne Tolkien Enterprises), własności Saul Zaentz Company, która kontroluje także produkcję gier związanych ze Śródziemiem.

</doc>
<doc id="983248" url="https://pl.wikipedia.org/wiki?curid=983248" title="Cieciornik">
Cieciornik

Cieciornik, jarząbek cieciornik ("Bonasa umbellus") – gatunek średniej wielkości ptaka z rodziny kurowatych (Phasianidae). Jedyny przedstawiciel rodzaju "Bonasa". 
Systematyka.
Wyróżniono kilkanaście podgatunków "B. umbellus":
Występowanie.
Cieciornik żyje w Ameryce Północnej, gdzie zamieszkuje zalesione obszary Alaski, Kanady oraz północnych stanów USA.
Wygląd.
Cieciornik osiąga 40–48 cm długości ciała. Samica (kura) ma ciemne ubarwienie w tonacjach beżu i brązu z białymi przejaśnieniami. Dziób jest krótki i mocny, a nogi są krótkie i opierzone. Samiec posiada długi ogon, który po rozłożeniu przypomina ogon głuszca z tym, że ma ciemny pas biegnący na górze ogona. Ubarwienie samca (koguta) jest bardziej kolorowe niż samicy, ale ma on siwe i pomarańczowe akcenty na całym ciele. Ptak ten posiada mały czub i brodę.
Odżywianie.
Cieciornik odżywia się różnymi nasionami, jagodami, częściami roślin oraz drobnymi bezkręgowcami.
Rozród.
Podczas toków samiec przywabia samice poprzez wprowadzanie swoich skrzydeł w bardzo szybkie drgania oraz uderzając nimi w boki ciała powoduje powstawanie dudniącego dźwięku. Po kopulacji samica wykopuje dołek do którego składa 9–12 małych jaj. Po wylęgu wodzi swoje dość samodzielne młode. Może się krzyżować z innymi głuszcowatymi, ale daje to niepłodne potomstwo, podobnie jak inna krzyżówka w obrębie głuszcowatych – skrzekot (hybryda głuszca z cietrzewiem).
Status i zagrożenia.
Międzynarodowa Unia Ochrony Przyrody (IUCN) uznaje cieciornika za gatunek najmniejszej troski (LC – least concern) nieprzerwanie od 1988 roku.
Jest ptakiem łownym. Jego populacje są w niektórych miejscach bardzo liczne, a w niektórych znikome. Z powodu zwiększającej się liczby drapieżników (w tym człowieka) gatunek ten zmniejsza swoją liczebność.

</doc>
<doc id="983250" url="https://pl.wikipedia.org/wiki?curid=983250" title="Camera Link">
Camera Link

Camera Link – protokół komunikacji szeregowej zaprojektowany dla systemów wizyjnych, oparty na interfejsie Channel Link firmy National Semiconductor; zaprojektowany celem standaryzacji naukowych i przemysłowych urządzeń wideo, tj. kamery, okablowanie, frame grabbery. Standard Camera Link jest nadzorowany przez AIA (Automated Imaging Association).

</doc>
<doc id="983252" url="https://pl.wikipedia.org/wiki?curid=983252" title="Elżbieta Hohenzollern (1358–1411)">
Elżbieta Hohenzollern (1358–1411)

Elżbieta Hohenzollern, Elżbieta Norymberska (ur. 1358, zm. 26 lipca 1411 w Heidelbergu) – królowa Niemiec, córka burgrabiego Norymbergi Fryderyka V Hohenzollerna i Elżbiety, córki margrabiego Miśni Fryderyka II Poważnego.
27 czerwca 1374 poślubiła Ruprechta z Palatynatu (5 maja 1352 - 18 maja 1410), syna hrabiego palatyna Renu Ruprechta II i Beatrycze, córki króla Sycylii Piotra II. Ruprecht i Elżbieta mieli razem sześciu synów i trzy córki:
Jej mąż został w 1398 elektorem Palatynatu. W 1400 został wybrany na króla Niemiec. Elżbieta została u jego boku królową. Ruprecht zmarł nie uzyskawszy korony cesarskiej w 1410. Elżbieta przeżyła go tylko o rok. Zmarła w 1411 w Heidelbergu.

</doc>
<doc id="983258" url="https://pl.wikipedia.org/wiki?curid=983258" title="Elżbieta Norymberska">
Elżbieta Norymberska



</doc>
<doc id="983259" url="https://pl.wikipedia.org/wiki?curid=983259" title="Ławta">
Ławta

Ławta, Mędrzycka Struga (, "Ławia"; dawn. ) – transgraniczna struga w obrębie Wzniesień Górowskich w pobliżu Zalewu Wiślanego, w zależności od ujęcia uznawana albo za źródłowy odcinek Wituszki (Jarft lub Jorft) albo za jej dopływ. W pierwszym przypadku jest więc uznawana za dopływ Banówki. W obu ujęciach jej ujście znajduje się w obwodzie kaliningradzkim. Rzadziej reprezentowane jest ujęcie, według którego to Banówka jest dopływem Ławty.
Kilka jej odcinków źródłowych wypływa w pobliżu wsi Grabowiec na wysokości ok. 120–125 m n.p.m. Ma mały spadek. W przekroju granicznym przepływ rzeki wynosi średnio 0,24 m³/s. Podawane są również następujące przepływy charakterystyczne: SWQ=2,900, SSQ=0,299 i SNQ=0,074. W okolicach granicy państwa szerokość koryta wynosi 3 m, a średnia głębokość – 0,5 m.
Nazwa i pozycja w systemie administracji.
Według państwowego rejestru nazw geograficznych struga w granicach Polski nosi nazwę Ławta i ma identyfikator 71573. PRNG podaje również nazwę oboczną: Mędrzycka Struga. Strugę Ławta opisaną jako dopływ Banówki podaje również wykaz hydronimów Polski Komisji Nazw Miejscowości i Obiektów Fizjograficznych. „Atlas podziału hydrograficznego Polski” (2005) odcinek płynący w Polsce nazywa Mędrzycką Strugą, a Ławtą odcinek płynący w Rosji. Z kolei Mapa Podziału Hydrograficznego Polski nie określa tego cieku nazwą Ławta, a Wituszka, przy czym odcinek do ujścia Owsianki (leżącego na terenie Rosji) nosi też nazwę Mędrzycka Struga. Identyfikator MPHP całej tej rzeki, a więc do ujścia do Banówki, to 5726, a dodatkowy identyfikator cieku obowiązujący w granicach Polski to 71573. Ma ona długość ok. 43 km, podczas gdy polski odcinek ok. 11 km. W systemie gospodarki wodnej polski odcinek stanowi jednolitą część wód powierzchniowych „Wituszka (Mędrzycka Struga) w granicach państwa” o kodzie PLRW40001757261. Jej typ to potok nizinny piaszczysty (typ 17). Początkowo ta jednolita część wód leżała na obszarze regionu wodnego Jarft i obszaru dorzecza Jarft, podlegając regionalnemu zarządowi gospodarki wodnej w Warszawie, następnie zaś regionu wodnego i obszaru dorzecza Banówki, podlegając RZGW w Gdańsku. Według obowiązującego na początku XXI w. wykazu śródlądowych wód powierzchniowych lub ich części stanowiących własność publiczną Ławta nie tylko jest tożsama rzeką płynącą poniżej połączenia odcinków płynących z Rosji i Polski, ale to Banówka jest jej dopływem, czyli Ławta jest bezpośrednim dopływem Zalewu Wiślanego. W tym wykazie Ławta jest nazwą alternatywną wobec podstawowej nazwy Jarft. To podejście uzasadniało wyróżnianie transgranicznego obszaru dorzecza Jarft zastąpionego w 2018 przez obszar dorzecza Banówki.
Polski odcinek Ławty należy do obwodu rybackiego rzeki Banówka.
W okresie, kiedy tereny wzdłuż rzeki należały do Prus Wschodnich, jej górny odcinek (odpowiadający Mędrzyckiej Strudze) nazywał się Lauter Bach, natomiast dolny – Jarft Fluss. Urzędową zmianę nazwy „Lauter” na „Ławta” usankcjonowano w 1958, określając ciek jako „rzeczkę, dopływ strumienia Jawty”. W rosyjskim państwowym rejestrze wodnym uznaje się, że Wituszka (Jorft) ma źródła w obwodzie kaliningradzkim, a Ławia, czyli dawny Lauter, jest jej dopływem.
Jakość wód.
W górnym biegu, przepływając częściowo przez torfowiska, wody Ławty przybierają okresowo barwę brunatną. Struga jest odbiornikiem oczyszczalni ścieków komunalnych w Zagajach, a jej zlewnia zbiera wody z rolniczo wykorzystywanych ziem gminy Lelkowo w powiecie braniewskim.
W 2003 według ówczesnych kryteriów wody Ławty nie spełniały norm żadnej klasy czystości, ze względu na przekroczenie norm sanitarnych i zawartości fosforu w odcinku górnym i tlenu w odcinku dolnym. W 2006 r. stan ekologiczny wód strugi klasyfikowano jako słaby. Zadecydowały o tym wskaźniki dotyczących zawartości węgla organicznego i utlenialności, jak również przekroczenie norm dla niektórych form azotu, a w górnym odcinku także fosforu. Jakość wód na odcinku bezpośrednio poniżej oczyszczalni w Zagajach dyskwalifikowała strugę także ze względu na stan sanitarny. Według badań monitoringowych z roku 2018 stan ekologiczny w okolicach Mędrzyk był umiarkowany, o czym zadecydował umiarkowany stan makrozoobentosu i przekroczenie norm dla niektórych wskaźników dotyczących zawartości węgla organicznego i utlenialności. Pozostałe wskaźniki fizykochemiczne i biologiczne osiągały stan dobry lub bardzo dobry. Spośród badanych substancji priorytetowych normy dobrego stanu chemicznego przekroczyło stężenie benzo(a)pirenu.
W okolicach Mędrzyk w ichtiofaunie dominuje cierniczek północny. Licznie występują też śliz i słonecznica. Rzadsza jest płoć, a jeszcze rzadsze strzebla potokowa, okoń i piskorz. Roślinność w tym miejscu pokrywa ponad połowę powierzchni koryta.

</doc>
<doc id="983261" url="https://pl.wikipedia.org/wiki?curid=983261" title="Tynktura (alchemia)">
Tynktura (alchemia)

Tynktura (łac. "tinctura" – nalewka od "tingere" – barwić) – „działająca esencja”, czyli kamień filozoficzny jakoby nadający każdemu metalowi nieszlachetnemu właściwości złota lub srebra i przemieniająca go w te ciała. 
Wyróżniano tynkturę czerwoną stosowaną do przemiany (transmutacji) metali w złoto oraz białą, służącą do przemiany w srebro. Wrzucenie kamienia filozoficznego do roztopionego metalu celem dokonania jego transmutacji nazywano "projekcją" (łac. "proiectio" – wyrzucanie). Naczynie służące do przemiany to jajo filozoficzne.

</doc>
<doc id="983264" url="https://pl.wikipedia.org/wiki?curid=983264" title="Wysokie Lipy">
Wysokie Lipy

Wysokie Lipy (niem. "Die hohe Leipe") – grzbiet i zbocze górskie w południowo-zachodniej Polsce, w Sudetach Środkowych, w Górach Sowich.
Grzbiet i zbocze położone w północno-zachodniej części pasma Gór Sowich, ok. 1,8 km na południowy wschód od Zagórza Śląskiego.
Północno-zachodnia część niewielkiego grzbietu, na północno-zachodnim krańcu Gór Sowich, nad południowym brzegiem Jeziora Bystrzyckiego, stanowiący zakończenie ramienia Babiego Kamienia, opadającego w widłach Bystrzycy i Młynówki. Grzbiet, w którym położone są Wysokie Lipy, ciągnie się łukiem od Przełomu Bystrzycy na północnym zachodzie, po Przełęcz Walimską na południowym wschodzie. Od północnego wschodu ograniczony Działem Michałkowskim, a od południowego zachodu Działem Jawornickim. W środkowej części, położone jest najwyższe wzniesienie grzbietu, Babi Kamień. Nazwa Wysokie Lipy dotyczy również południowo-zachodniego zbocza północno-zachodniej części grzbietu.
Masyw zbudowany z prekambryjskich gnejsów i migmatytów, które w wielu miejscach występują na powierzchnię w postaci okazałych gnejsowych skałek, baszt i urwisk o nieregularnych kształtach.
Cały teren porośnięty lasem świerkowo-bukowym regla dolnego
Grzbiet i zbocze położone na terenie Obszaru Chronionego Krajobrazu Gór Sowich i Bardzkich.

</doc>
<doc id="983266" url="https://pl.wikipedia.org/wiki?curid=983266" title="John Aldridge">
John Aldridge

John William Aldridge (ur. 18 września 1958 w Liverpoolu) – piłkarz irlandzki grający na pozycji napastnika. Występował m.in. w takich klubach jak Liverpool F.C., Real Sociedad i Tranmere Rovers F.C.

</doc>
<doc id="983271" url="https://pl.wikipedia.org/wiki?curid=983271" title="Front Robotniczy (dwutygodnik syndykalistyczny)">
Front Robotniczy (dwutygodnik syndykalistyczny)

Front Robotniczy – dwutygodnik, okresowo tygodnik syndykalistyczny wydawany w Warszawie w latach 1931–1939. Organ Związku Związków Zawodowych. 
Redaktorem naczelnym pisma był główny, obok Kazimierza Zakrzewskiego, teoretyk polskiego syndykalizmu Jerzy Szurig. W piśmie publikowali swoje teksty zarówno rzecznicy polskiej odmiany syndykalizmu (Jerzy Szurig, Kazimierz Zakrzewski, Jędrzej Moraczewski), jak i zwolennicy przekształcenia ZZZ w organizację anarchosyndykalistyczną (Tomasz Pilarski, Wiesław Protschke, Henryk Wilczyński, Władysław Głuchowski). Propagowano ideę niezależności związków zawodowych od wszelkich partii politycznych, opowiadano się za przejęciem zakładów pracy przez samorządy pracownicze, zwalczano nacjonalizm, militaryzm i klerykalizm. Od 1937 roku pismo ukazywało się z nagłówkiem "Naszą bronią nie jest kartka wyborcza, tylko akcja bezpośrednia", skróconym następnie do sloganu "Naszą bronią jest akcja bezpośrednia". Przez cały okres istnienia pisma władze sanacyjne stosowały przeciw redakcji szykany i represje: kary pieniężne, aresztowanie publicystów, czy prewencyjną cenzurę. 

</doc>
<doc id="983274" url="https://pl.wikipedia.org/wiki?curid=983274" title="Cerkiew Podwyższenia Krzyża Świętego w Krakowie">
Cerkiew Podwyższenia Krzyża Świętego w Krakowie

Cerkiew Podwyższenia Krzyża Świętego – zabytkowa cerkiew greckokatolicka znajdująca się w Krakowie, przy ul. Wiślnej 11, na Starym Mieście.
Historia.
Świątynia została wzniesiona w latach 1636–1643 w stylu barokowym jako kościół św. Norberta, przeznaczony dla sióstr norbertanek. Jednak po przeprowadzonej przez władze austriackie kasacie klasztorów opuszczony przez norbertanki kościół został 26 lutego 1808 roku przekazany na własność parafii greckokatolickiej.
Leon Demkowicz, od 1808 przełożony Ławry Poczajowskiej, po 1812 przeniósł się do Krakowa i rozpoczął posługę przy miejscowej parafii. Pod koniec XIX wieku dzięki staraniom proboszcza o. Iwana Borsuka oraz parafian w cerkwi wzniesiono murowany ikonostas, zaprojektowany przez Tadeusza Stryjeńskiego. Ikony do tego ikonostasu według projektu Jana Matejki namalował jego uczeń, Władysław Rossowski.
W połowie 1940 roku w cerkwi odbył się ślub przywódcy ukraińskich nacjonalistów Stepana Bandery z pochodzącą z Sanoka Jarosławą Opariwśką. W 1947 władze komunistyczne zlikwidowały działającą parafię, należącą do dekanatu leżajskiego, budynek po kilku latach przekazano oo. saletynom, a ikonostas rozebrano i przeniesiono do archiwów Muzeum Jana Matejki.
W 1998 parafia greckokatolicka odzyskała cerkiew, a saletyni opuścili ją pod koniec roku 2001. Odzyskany dzięki wieloletnim staraniom parafii greckokatolickiej zabytkowy ikonostas zrekonstruowano i odrestaurowano. Został on ponownie wzniesiony, a w listopadzie 2004 poświęcony przez greckokatolickiego metropolitę przemysko-warszawskiego, arcybiskupa Jana Martyniaka.
Do świątyni prowadzą dwa wejścia: przez kamienny portal od strony Plant (ulicy Karola Olszewskiego) oraz od ulicy Wiślnej. Obecnie używane jest to drugie. W pomieszczeniu obok kruchty można zobaczyć ikonostas wykonany w latach 60. XX w. przez Jerzego Nowosielskiego. Ikonostas ten służył do celów kultu religijnego w kaplicy kościoła św. Katarzyny, w której parafia greckokatolicka działała w latach 1958–1998.

</doc>
<doc id="983275" url="https://pl.wikipedia.org/wiki?curid=983275" title="Kościół św. Norberta w Krakowie">
Kościół św. Norberta w Krakowie



</doc>
<doc id="983280" url="https://pl.wikipedia.org/wiki?curid=983280" title="Monoklina śląsko-krakowska">
Monoklina śląsko-krakowska

Monoklina śląsko-krakowska − jednostka geologiczna, monoklina położona na południu Polski (Wyżyna Krakowsko-Częstochowska i Wyżyna Wieluńska), zbudowana ze skał permu i triasu, w części wschodniej i północnej także jury zapadających pod kątem kilku stopni na północ. W kierunku północno-zachodnim w sposób umowny graniczy z monokliną przedsudecką. Od północy i północnego wschodu graniczy z synklinorium szczecińsko-łódzko-miechowskim. Na południowym wschodzie graniczy z Karpatami, na południu z zapadliskiem górnośląskim, a na zachodzie ze strefą śląsko-morawską.
W monoklinie śląsko-krakowskiej występują złoża cynku i ołowiu.

</doc>
<doc id="983284" url="https://pl.wikipedia.org/wiki?curid=983284" title="Haßfurt">
Haßfurt

Haßfurt – miasto powiatowe w Niemczech, w kraju związkowym Bawaria, w rejencji Dolna Frankonia, siedziba regionu Main-Rhön, oraz powiatu Haßberge. Leży około 130 km na wschód od Frankfurtu nad Menem i 80 km na północny zachód od Norymbergi, nad Menem, przy autostradzie A70, drodze B26 i linii kolejowej Bamberg – Schweinfurt.
Dzielnice.
W skład miasta wchodzą następujące dzielnice: 
Historia.
Pierwsze wzmianki o miejscowości pojawiły się w 1230.
Przyłączanie poszczególnych dzielnic w granice miasta:
Galeria.
&lt;br&gt;

</doc>
<doc id="983287" url="https://pl.wikipedia.org/wiki?curid=983287" title="Otto II Czarny">
Otto II Czarny

Otto II Czarny, zwany Otík (zm. 18 lutego 1126) – książę ołomuniecki w latach 1107–1110 i 1113–1126, książę brneński w latach 1123–1126.
Otto II Czarny był synem Ottona I Pięknego i Eufemii, królewny węgierskiej. Po śmierci ojca w 1087 r. musiał wraz z matką i starszym bratem Świętopełkiem przenieść się do stryja Konrada I do Brna, ponieważ Wratysław II pozbawił ich dzielnicy. Po uspokojeniu sytuacji bracia powrócili do Ołomuńca i w 1101 r. poparli Borzywoja II w walce z buntem Oldrzycha Brneńskiego. Stopniowo jego drogi z Borzywojem II się rozeszły. W 1107 r. tron praski zdobył Świętopełk. Borzywoj odwołał się do cesarza jako lennego pana czeskich książąt. Władca Niemiec opowiedział się po stronie Świętopełka, gdyż otrzymał od niego obietnicę zapłacenia dużej sumy pieniędzy. Podczas gdy brat prowadził rozmowy na dworze Otto odparł atak sojuszników Borzywoja. Poręczeniem spłacenia obiecanych pieniędzy miał być pobyt Ottona na dworze cesarskim. Świętopełk po powrocie do Czech nie zdołał zgromadzić niezbędnej kwoty. Otto zbiegł z Niemiec, a cesarz miał inne kłopoty i nie mógł upomnieć się o dług.
W 1109 r. Świętopełk został zamordowany. Otto chciał objąć po nim władzę w Pradze, ale tron zdobył Władysław I. Otto zbliżył się z nowym władcą, ale już w 1110 r. został uwięziony i stracił dzielnicę. Został uwolniony w 1113 r., odzyskał dzielnicę i zaprzyjaźnił się z Władysławem I. W 1114 r. poślubił jego szwagierkę Zofię z Bergu. Sojusz się zacieśnił. Otto wziął udział w kilku wyprawach wojennych. W 1123 r. otrzymał dzielnicę brneńską i Władysław I uznał go za swojego następcę.
W 1125 r. Władysław I ciężko zachorował i chciał oficjalnie ogłosić Ottona swoim następcą. Jednak pod wpływem matki Świętosławy wyznaczył na następcę brata Sobiesława I. W tej sytuacji Otto II Czarny zbiegł do Niemiec i zwrócił się o pomoc do cesarza Lotara III. Na mocy prawa senioratu tron czeski należał się Ottonowi. Wojska niemieckie wkroczyły do Czech. Doszło do bitwy pod Chlumcem, w której zwyciężył Sobiesław I, a Otto II Czarny poległ.
Rodzina.
Otto II Czarny ożenił się z Zofią z Bergu (zm. 31 maja ok. 1126 r.), córką Henryka z Bergu. Miał córkę Eufemię (ur. 1115 r., data śmierci nieznana) i syna Otto III Detleba.

</doc>
<doc id="983293" url="https://pl.wikipedia.org/wiki?curid=983293" title="Rowan Williams">
Rowan Williams

Rowan Douglas Williams, baron Williams of Oystermouth (ur. 14 czerwca 1950 w Swansea) – arcybiskup Canterbury, prymas całej Anglii, lord duchowny w Izbie Lordów oraz zwierzchnik światowej Wspólnoty Anglikańskiej w latach 2003-2012, od 2013 par dożywotni.
Życiorys.
Ukończył studia teologiczne na Uniwersytecie w Cambridge. Święcenia kapłańskie otrzymał w 1978. W 1992 został konsekrowany na biskupa Monmouth. Następnie został w 1999 wybrany arcybiskupem Walii. W grudniu 2002 został wybrany na urząd arcybiskupa Canterbury, zastępując na urzędzie arcybiskupa lorda George’a Leonarda Careya. Uroczysta intronizacja odbyła się 27 lutego 2003. 16 marca 2012 ogłoszono, że od stycznia 2013 przejmie funkcję rektora () Magdalene College Uniwersytetu w Cambridge. Z funkcji arcybiskupa Canterbury ostatecznie zrezygnował 31 grudnia 2012.
W styczniu 2013 ponownie został członkiem Izby Lordów, tym razem jako par dożywotni z tytułem barona Williamsa of Oystermouth. Kreacja na para dożywotniego jest tradycyjnym przywilejem, jaki otrzymuje każdy ustępujący arcybiskup Canterbury, o ile tylko wyrazi na to zgodę. Podobnie jak jego poprzednicy Williams zasiadł w Izbie w grupie crossbenchers, unikając afiliacji z którąś z partii politycznych.
W 2005 w Kairze stwierdził, że Kościół brał w przeszłości narody w "niewolę kulturową", eksportując swe pieśni religijne oraz liturgię do wielu odległych krajów na świecie. Przepraszał też za rozpowszechnianie chrześcijaństwa.

</doc>
<doc id="983294" url="https://pl.wikipedia.org/wiki?curid=983294" title="Świeża">
Świeża

Świeża (ros. Прoхлaднaя, trb. "Prochładnaja", niem. "Frisching") – rzeka w obwodzie kaliningradzkim (Rosja). Całkowita długość ok. 65 km, wpada do Zalewu Wiślanego w pobliżu miejscowości Uszakowo.

</doc>
<doc id="983296" url="https://pl.wikipedia.org/wiki?curid=983296" title="Ameka wspaniała">
Ameka wspaniała

Ameka wspaniała ("Ameca splendens") – endemiczny gatunek słodkowodnej ryby karpieńcokształtnej, jedyny przedstawiciel rodzaju "Ameca". Spotykana w hodowlach akwariowych. 
Nazwa rodzajowa "Ameca" pochodzi od nazwy rzeki, w której ryba została odkryta, "splendens" oznacza "błyszczący, połyskujący".
Zasięg występowania.
W warunkach naturalnych ameka występowała jedynie w rzece Ameca w stanie Jalisco w Meksyku, wpadającej do Zatoki Banderas (Pacyfik). 
W 1990 została wpisana do Czerwonej księgi IUCN jako gatunek zagrożony wyginięciem. Od roku 1996 była uznawana za gatunek wymarły w stanie dzikim, jednak w ostatnich latach odkryto kilka populacji w dolinie Sayula.
Charakterystyka.
Należą do ryb o łagodnym usposobieniu. W stadzie uwidacznia się dominacja najbardziej wybarwionego samca. Ciało lekko wygrzbiecone, srebrzystoszare, na którym rozmieszczone są nieregularne granatowo-czarne plamy. Płetwy szare z wyraźnymi ciemniejszymi promieniami.
Dymorfizm płciowy.
Samiec posiada bardziej zagęszczone plamy w części linii bocznej, posiada również zewnętrzny narząd kopulacyjny tzw. andropodium, wykształcony ze skróconych przednich promieni płetwy odbytowej. Płetwa ogonowa obrzeżona żółto-czarnym pasem.
Samce osiągają do 8 cm, samice do 12 cm długości.
Warunki w akwarium.
Dość dobrze znoszą zmiany temperatury jak i szeroki zakres parametrów wody. Zjadają rośliny o delikatnych i miękkich liściach, jak np. limnofila wodna. W wystroju akwarium zalecane jest podłoże z grubego żwiru, korzenie potorfowiskowe i gęsta roślinność, w tym również pływająca. Ze względu na szybką przemianę materii i dużą żarłoczność konieczny jest wydajny system filtrowania wody i częste jej odświeżanie. 
Rozród.
Gatunek żyworodny i łatwy do rozmnożenia. Dla prawidłowej hodowli zalecana jest przewaga samic z uwagi na częste "zaloty" samców. Zapłodnienie następuje wewnętrznie, gdzie embriony młodych ryb przyczepione do trofotenii przebywają w tzw. łożysku trofotenicznym. 
Ciąża trwa ok. 1,5 miesiąca, młode po urodzeniu mierzą 1-1,5 cm długości. Samica w warunkach akwariowych przeciętnie rodzi około 10-15 młodych. Rybki rodzą się ubarwione tak jak dorosłe samice. W jednym miocie są dość duże różnice w wielkościach nowo narodzonych rybek. Ze względu na mały otwór gębowy nie występuje zjawisko kanibalizmu. Również dorosłe osobniki nie zjadają młodych.

</doc>
<doc id="983297" url="https://pl.wikipedia.org/wiki?curid=983297" title="Ameca splendens">
Ameca splendens



</doc>
<doc id="983298" url="https://pl.wikipedia.org/wiki?curid=983298" title="Perkoz maoryski">
Perkoz maoryski

Perkoz maoryski ("Poliocephalus rufopectus") – gatunek średniej wielkości ptaka z rodziny perkozów (Podicipedidae), zamieszkujący Wyspę Północną Nowej Zelandii. Niezagrożony wyginięciem.

</doc>
<doc id="983299" url="https://pl.wikipedia.org/wiki?curid=983299" title="Sławiec Dworski">
Sławiec Dworski

Sławiec Dworski (w użyciu także oboczna nazwa Sławiec-Dwór) – wieś w Polsce położona w województwie podlaskim, w powiecie łomżyńskim, w gminie Nowogród.
Wierni kościoła rzymskokatolickiego należą do parafii Narodzenia Najświętszej Maryi Panny w Nowogrodzie.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Szczepankowo.
Według Powszechnego Spisu Ludności z 1921 roku wieś zamieszkiwało 249 osób w 42 budynkach mieszkalnych. Miejscowość należała do parafii rzymskokatolickiej w Nowogrodzie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Nowogrodzie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="983300" url="https://pl.wikipedia.org/wiki?curid=983300" title="Ameca">
Ameca



</doc>
<doc id="983302" url="https://pl.wikipedia.org/wiki?curid=983302" title="MegaTexture">
MegaTexture



</doc>
<doc id="983303" url="https://pl.wikipedia.org/wiki?curid=983303" title="FC Sochaux-Montbeliard">
FC Sochaux-Montbeliard



</doc>
<doc id="983312" url="https://pl.wikipedia.org/wiki?curid=983312" title="Quistorp Park">
Quistorp Park



</doc>
<doc id="983313" url="https://pl.wikipedia.org/wiki?curid=983313" title="Sławiec-Dwór">
Sławiec-Dwór



</doc>
<doc id="983314" url="https://pl.wikipedia.org/wiki?curid=983314" title="Quistorp Aue">
Quistorp Aue



</doc>
<doc id="983323" url="https://pl.wikipedia.org/wiki?curid=983323" title="Uchiha Sasuke">
Uchiha Sasuke



</doc>
<doc id="983325" url="https://pl.wikipedia.org/wiki?curid=983325" title="Goniąc za cieniem">
Goniąc za cieniem

„Goniąc za cieniem” − drugi singel z debiutanckiego albumu Eweliny Flinty zatytułowanego "Przeznaczenie". Piosenka została napisana przez A. Todda i T. Laurera, a polskie słowa są autorstwa Ewy Warszawskiej.
Utwór "Goniąc za cieniem" znalazł się na wielu składankach:
Teledysk.
Reżyserem teledysku do singla "Goniąc za cieniem" jest Artur Brzeziński. Teledysk realizowany był w Kazimierzu Dolnym.

</doc>
<doc id="983327" url="https://pl.wikipedia.org/wiki?curid=983327" title="Komi-Zyriański Obwód Autonomiczny">
Komi-Zyriański Obwód Autonomiczny

Komi-Zyriański Obwód Autonomiczny, Komi-Zyriański OA – obwód autonomiczny w Związku Radzieckim, istniejący w latach 1922–1936, wchodzący w skład Rosyjskiej Federacyjnej Socjalistycznej Republiki Radzieckiej.
Komi-Zyriański OA został utworzony 22 sierpnia 1922 r. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat. Obwód istniał do 5 grudnia 1936 r. Wtedy to zmieniono status tej autonomicznej jednostki administracyjnej - podniesiono jej rangę i poszerzono zakres autonomii, tworząc Komijską Autonomiczną Socjalistyczną Republikę Radziecką
 "Informacje n.t. położenia, gospodarki, historii, ludności itd. Komijskiego Obwodu Autonomicznego znajdują się w: artykule poświęconym Republice Komi, jak obecnie nazywa się rosyjska jednostka polityczno-administracyjna, będąca prawną kontynuacją Obwodu"

</doc>
<doc id="983328" url="https://pl.wikipedia.org/wiki?curid=983328" title="Baliki (Polska)">
Baliki (Polska)

Baliki – wieś w Polsce położona w województwie podlaskim, w powiecie łomżyńskim, w gminie Nowogród.
Wierni kościoła rzymskokatolickiego należą do parafii Narodzenia Najświętszej Maryi Panny w Nowogrodzie.
Historia.
W latach 1921–1939 folwark leżał w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwało 67 osób w 12 budynkach mieszkalnych. Miejscowość należała do miejscowej parafii rzymskokatolickiej w m. Nowogród. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.
Miejscowość nie występuje w danych Narodowego Spisu Powszechnego z 2011 r..

</doc>
<doc id="983329" url="https://pl.wikipedia.org/wiki?curid=983329" title="Komi-Zyriański OA">
Komi-Zyriański OA



</doc>
<doc id="983337" url="https://pl.wikipedia.org/wiki?curid=983337" title="FC Hlučín">
FC Hlučín

Football Club Hlučín – klub piłkarski mający swoją siedzibę w Hulczynie, w Czechach. Aktualnie uczestniczy w MSFL (III poziom rozgrywkowy).

</doc>
<doc id="983338" url="https://pl.wikipedia.org/wiki?curid=983338" title="Otto III Detleb">
Otto III Detleb

Otto III Detleb (ur. 1122, zm. 12 maja 1160) – książę ołomuniecki w latach 1140–1160.
Otto III Detleb był synem Ottona II Czarnego i Zofii z Bergu. Po śmierci ojca w bitwie pod Chlumcem przyjaciele ojca wywieźli go na Ruś. Powrócił do dzielnicy ołomunieckiej dopiero po śmierci Sobiesława I w 1140 r. Wraz z czeskim rycerstwem i innymi książętami dzielnicowymi brał udział w walce z Władysławem II. Biskup ołomuniecki Henryk Zdik obłożył uczestników interdyktem. Zwycięzcą okazał się Władysław II, który w 1141 r. najechał Morawy. Pokój zaprowadził legat papieski. Za wiedzą Ottona III, Konrad II Znojemski napadł na biskupa Henryka Zdika, ale hierarcha zdołał zbiec. Później Otto III Detleb współpracował z Władysławem II. Wziął udział w drugiej krucjacie w 1147 r., wyprawie do Polski w 1157 r. i do Włoch w 1158 r.
Otto III Detleb był żonaty z Durancją (zm. 13 grudnia po 1160). Z tego związku pochodzili:

</doc>
<doc id="983339" url="https://pl.wikipedia.org/wiki?curid=983339" title="Master Film">
Master Film

Master Film Ltd – polskie filmowo-telewizyjne studio dźwiękowe, zajmujące się realizacją audio-wizualną dźwięku dla potrzeb polskich i zagranicznych produkcji TV, filmowych i radiowych, gier komputerowych, reklam oraz prezentacji multimedialnych. Master Film dysponuje obecnie jedenastoma studiami nagraniowo-montażowymi. Od 2003 roku opracowuje napisy w ponad 36 językach. Firma działa od 1992 roku, swoją siedzibę ma w Warszawie, przy ulicy Wałbrzyskiej 3/5.
Z Master Film współpracują stacje telewizyjne: TVP, BBC Prime, Canal+, Cartoon Network, BBC CBeebies, TVN, Hallmark Channel, Extreme Sports Channel, KidsCo, Disney Channel, Nickelodeon Polska i Discovery oraz dystrybutorzy filmowi: Pixar, Syrena Entertainment Group, ITI Cinema, Best Film, Vision, Monolith Films, Fox Kids, DreamWorks i Warner Bros.

</doc>
<doc id="983340" url="https://pl.wikipedia.org/wiki?curid=983340" title="Tylko słowa">
Tylko słowa

„Tylko słowa” − singel Eweliny Flinty zaprezentowany w konkursie Premier na Krajowym Festiwalu Piosenki Polskiej w Opolu w 2004 roku. Piosenka ta została napisana przez Ewelinę Flintę, Jarosława Chilkiewicza i Wojciecha Wójcickiego do tekstu Anny Saranieckiej.

</doc>
<doc id="983343" url="https://pl.wikipedia.org/wiki?curid=983343" title="Gorno-Badachszański Obwód Autonomiczny">
Gorno-Badachszański Obwód Autonomiczny

Gorno-Badachszański Obwód Autonomiczny, Gorno-Badachszański OA (ros. "Горно-Бадахшанская автономная область") – obwód autonomiczny w Związku Radzieckim, istniejący w latach 1925–1992, wchodzący w skład Tadżyckiej Socjalistycznej Republiki Radzieckiej.
Gorno-Badachszański OA został utworzony 2 stycznia 1925 r. w ramach ówczesnej Tadżyckiej ASRR, która w 1929 r. została przemianowana na Tadżycką SRR. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat. 
W 1992 r. obwód, jako część niepodległego Tadżykistanu otrzymał nazwę Górskobadachszański Okręg Autonomiczny
 "Informacje n.t. położenia, gospodarki, historii, ludności itd. Gorno-Badachszańskiego Obwodu Autonomicznego znajdują się w: artykule poświęconym Górskobadachszańskiemu Wilajatowi Autonomicznemu, jak obecnie nazywa się jednostka polityczno-administracyjna, będąca prawną kontynuacją obwodu"

</doc>
<doc id="983344" url="https://pl.wikipedia.org/wiki?curid=983344" title="Serhij Nazarenko">
Serhij Nazarenko

Serhij Jurijowycz Nazarenko, ukr. Сергій Юрійович Назаренко (ur. 16 lutego 1980 w Kirowohradzie) – ukraiński piłkarz grający na pozycji defensywnego pomocnika, reprezentant Ukrainy.
Kariera piłkarska.
Kariera klubowa.
Nazarenko pochodzi z miasta Kirowohrad. Tam też rozpoczął piłkarską karierę w klubie Zirka Kirowohrad, ale już w 1999 roku przeniósł się do pierwszoligowego FK Dnipro. Wtedy też zadebiutował w lidze i w debiutanckim sezonie zaliczył 18 meczów i 2 gole. Przez kolejny sezon Nazarenko nie grał, a do gry wrócił w sezonie 2001/2002 i wtedy to zajął z Dnipro 6. miejsce w ukraińskiej ekstraklasie oraz wystąpił w rozgrywkach Pucharu UEFA. W 2003 roku Serhij zajął 4. miejsce, a rok później -3. i wystąpił też w finale Pucharu Ukrainy, który Dnipro przegrało 0:2 z Szachtarem Donieck. W sezonie 2004/2005 Nazarenko znów zagrał w Pucharze UEFA, a w lidze zajął 4. miejsce. W sezonie 2005/2006 dotarł z Dnipro do fazy grupowej Pucharu UEFA, w sezonie 2006/2007 zajął 4. lokatę w rozgrywkach ligowych. 18 czerwca 2011 przeszedł do Tawrii Symferopol. 23 kwietnia 2014 roku z przyczyny nie otrzymania przez dłuższy czas wypłaty anulował kontrakt z krymskim klubem. W lipcu 2014 zasilił skład Czornomorca Odessa. 27 stycznia 2015 za obopólna zgodą kontrakt został anulowany. W lutym 2015 przeszedł do Metalista Charków. Na początku listopada 2015 opuścił charkowski klub. W lutym 2016 wrócił do Dnipra. 12 stycznia 2017 po wygaśnięciu kontraktu opuścił dniprowski klub.
Kariera reprezentacyjna.
W reprezentacji Ukrainy Nazarenko zadebiutował 11 października 2003 w wygranym 3:0 meczu z Macedonią. W 2006 roku został powołany do kadry na Mistrzostwa Świata w Niemczech, na których był rezerwowym zawodnikiem i zagrał 59 minut ćwierćfinałowego meczu z Włochami.

</doc>
<doc id="983345" url="https://pl.wikipedia.org/wiki?curid=983345" title="Gorno-Badachszański OA">
Gorno-Badachszański OA



</doc>
<doc id="983346" url="https://pl.wikipedia.org/wiki?curid=983346" title="Górskobadachszański Okręg Autonomiczny">
Górskobadachszański Okręg Autonomiczny



</doc>
<doc id="983348" url="https://pl.wikipedia.org/wiki?curid=983348" title="Pochrzyn skrzydlaty">
Pochrzyn skrzydlaty

Pochrzyn skrzydlaty, pochrzyn skrzydlasty, jams skrzydlaty (ta nazwa jest nieprawidłowa), ignam skrzydlaty, ("Dioscorea alata" L.) – gatunek rośliny należący do rodziny pochrzynowatych ("Dioscoreaceae"). Prawdopodobnie pochodzi z rejonu Himalajów. Aklimatyzował się i rośnie dziko w tropikalnych rejonach Afryki, Australii, w Ameryce Północnej i Południowej. 
Zastosowanie.
Bulwy zawierają dużo skrobi i są jadalne, ale gorzkie. Gorycz tę łatwo jednak usuwa się przez płukanie. Z bulw sporządza się m.in. mąkę. Roślina do uprawy wymaga dość żyznej gleby. Uprawiana jest pospolicie w Indiach, Polinezji, na Antylach, w tropikalnej Afryce oraz w Gujanie. Bulwy bardzo dobrze przechowują się.
Znaczenie w hinduizmie.
Pochrzyn w języku tamilskim na nazwę identyczną z imieniem żony boga Murugana, której to żony jest świętą rośliną.

</doc>
<doc id="983350" url="https://pl.wikipedia.org/wiki?curid=983350" title="Haller (herb szlachecki)">
Haller (herb szlachecki)

Haller - herb szlachecki.
Opis herbu.
W tarczy czterodzielnej w krzyż, w polach pierwszym i czwartym, złotych po trzy zielone listki koniczyny, dwa i jeden, w polach drugim i trzecim, czerwonych krokiew (szewron) złota. W klejnocie trzy strusie pióra, srebrne między zielonym i czerwonym. Labry podbite złotem, z prawej zielone, z lewej czerwone 
Najwcześniejsze wzmianki.
Nadany w 3 sierpnia 1793 przez cesarza Franciszka II Alojzemu Hallerowi, właścicielowi dóbr Polanka pod Krakowem wraz z przydomkiem von Hallenburg.
Herbowni.
Haller von Hallenburg

</doc>
<doc id="983356" url="https://pl.wikipedia.org/wiki?curid=983356" title="Working Class Hero">
Working Class Hero

Working Class Hero (ang. „Bohater klasy pracującej”) – utwór Johna Lennona, z albumu "John Lennon/Plastic Ono Band", wydanego w 1970 roku.
Inne wersje.
W 2007 roku, cover tej piosenki, w wykonaniu grupy Green Day, znalazł się na kompilacji "", poświęconej zmarłemu artyście. Płyta została wydana z inicjatywy Yōko Ono, żony Lennona.
Utwór ten wykonywany był również m.in. przez Screaming Trees, Ozzy’ego Osbourne’a, Davida Bowiego, Noir Désir, Boba Dylana, Rogera Taylora, Cyndi Lauper, Marianne Faithfull, Marilyna Mansona oraz Manic Street Preachers (jako ukryty utwór po Winterlovers od 3:55).

</doc>
<doc id="983357" url="https://pl.wikipedia.org/wiki?curid=983357" title="Where the Hood At?">
Where the Hood At?

Where the Hood At? – singel amerykańskiego rapera DMX-a promujący album "Grand Champ". Wydany 5 sierpnia (USA), 30 września (Australia), 7 października (Wielka Brytania) 2003. Utwór jest skierowany do Ja Rule’a, któremu DMX zarzuca homoseksualizm ("How you gonna explain fuckin a man? Even if we squashed the beef, I ain't touchin ya hand"). Powstał do niego klip, zawierający również "A'yo Kato", kolejną piosenkę z "Grand Champ". Gościnnie wystąpili na nim Busta Rhymes, Swizz Beatz i Fat Joe.
W ocenzurowanej wersji część wulgaryzmów jest zastąpiona innymi słowami, przy zachowaniu znaczenia ("Fuckin with a nigga like me" – nieocenzurowane, "Messin' with a dog like me" – ocenzurowane). Zamiast oryginalnej wejściówki do utworu, w której słychać rapera wypowiadającego jednocześnie wiele wulgarnych słów, wstawiono nową, w wykonaniu Swizz Beatza. Wymienione w niej zostają cztery sceny amerykańskiego hip-hopu - "East Coast", "West Coast", "Midwest" i "Dirty Dirty" (Southside). Podkład został skomponowany przez Tuneheadz.
"A'yo Kato" nie pojawiło się na singlu, ale można je usłyszeć na klipie. Jest to piosenka poświęcona zmarłemu przyjacielowi DMX-a. Podkład został skomponowany przez Swizz Beatza.

</doc>
<doc id="983360" url="https://pl.wikipedia.org/wiki?curid=983360" title="Monika Osińska">
Monika Osińska

Monika Osińska, ps. "Osa" (ur. 1977 w Warszawie) – pierwsza kobieta w Polsce skazana na karę dożywotniego pozbawienia wolności, za zabójstwo Jolanty Brzozowskiej dokonane 19 stycznia 1996 roku.
Zabójstwo Jolanty Brzozowskiej.
19 stycznia 1996 Monika Osińska, niedoszła maturzystka z liceum ekonomicznego przy ulicy Szczawnickiej w Warszawie, wraz z dwoma kolegami z klasy, Marcinem Murawskim, ps. "Jogi" i Robertem Gołębiowskim, ps. "Gołąb" umówiła się z na spotkanie w sprawie pracy w biurze "Abigel" należącym do Krzysztofa Orszagha, na warszawskim Tarchominie. Przebywającej w biurze 22-letniej Jolancie Brzozowskiej (znającej Marcina Murawskiego, który roznosił dla firmy krzyżówki), siostrze żony Orszagha, zadano kilka ciosów nożem (pierwszy cios zadał Robert Gołębiowski) oraz kijem bejsbolowym i nogą od stolika w głowę. Jeśli Krzysztof Orszagh byłby na miejscu, napastnicy byli zdecydowani zabić także jego. Ukradli 400 zł, dwa telefony, pagery, magnetowid oraz biżuterię. Motywem zbrodni była chęć zdobycia pieniędzy na studniówkę. Po dokonanej zbrodni cała trójka udała się na pizzę.
Ponieważ Krzysztof Orszagh twierdził, że opuścił biuro tuż przed napadem, był podejrzewany o dokonanie tego zabójstwa. Sprawców zbrodni oraz współdziałającego z nimi pasera Sebastiana M. ujęto niebawem po studniówce, miesiąc po zabójstwie.
Kara pozbawienia wolności.
20 marca 1998 maturzyści zostali skazani na kary dożywotniego pozbawienia wolności. Sędzia uzasadniający wyrok stwierdził m.in. "(...) jako żywo nie pamiętamy takiej sprawy, bo nawet jeśli zamierzali zabić, to przecież nie musieli zadawać tak strasznych obrażeń, pastwić się w niewyobrażalny sposób". W grudniu 1998 wyrok utrzymał w mocy sąd apelacyjny. W 2001 Sąd Najwyższy oddalił kasacje obrońców. O przedterminowe zwolnienie Osińska może się ubiegać od 2021 roku, kiedy skończyła 44 lata.

</doc>
<doc id="983361" url="https://pl.wikipedia.org/wiki?curid=983361" title="Afera naszyjnikowa">
Afera naszyjnikowa

Afera naszyjnikowa () – skandaliczne oszustwo dokonane u schyłku XVIII wieku we Francji, wymierzone w autorytet Marii Antoniny, królowej Francji.
Nastroje we Francji.
We Francji w latach 70. i 80. XVIII wieku wzmagała się nieustannie pauperyzacja ludności, głównie na skutek szybko rosnących obciążeń podatkowych. Nie płacili podatków tylko magnaci, arystokracja i purpuraci kościelni. Rósł też deficyt skarbu królewskiego, bo wydatki dworu monarchy pochłaniały 10 procent budżetu państwa.
Dla uspokojenia narastającej determinacji i gniewu ludu konieczne było znalezienie winnego za ten stan rzeczy. Król – dobrotliwy i ugodowy, próbujący zaprowadzić jakieś reformy – na takiego kozła ofiarnego się nie nadawał, w przeciwieństwie do królowej, cudzoziemki otoczonej przepychem. Ją więc oskarżano w licznych pamfletach o rozwiązłość, wiarołomstwo, spiski i trwonienie majątku państwowego. Oliwy do ognia dolała afera naszyjnikowa, będąca oszustwem przeprowadzonym w imieniu królowej – lecz bez jej wiedzy i udziału. Dwoje oszustów: hrabina de La Motte (Joanna de Saint-Rémy) wraz z mężem (Nicolas de La Motte) wykorzystało naiwność kardynała de Rohan, zabiegającego o względy królowej. Przedmiotem oszustwa był naszyjnik uchodzący w tamtych czasach za najdroższy, zwany także „klejnotem dla królów”, oferowany przez dwóch zamożnych jubilerów.
Przebieg afery.
Hrabina de la Motte zaproponowała kardynałowi de Rohan pośrednictwo w zakupie dla królowej drogocennego naszyjnika, wykonanego uprzednio dla pani du Barry. Podobno sama królowa nie mogła dokonać transakcji ze względu na sprzeciw męża. Kardynał zgodził się i wynegocjował z jubilerami umowę na sprzedaż królowej naszyjnika za 1,4 mln liwrów, płatnych w czterech półrocznych ratach. Hrabina podrobiła podpis królowej na umowie, kardynał przekazał naszyjnik hrabinie, a ona na jego oczach umówionemu, rzekomemu posłańcowi królowej. Gdy minął termin płatności pierwszej raty, jubilerzy zwrócili się do Marii Antoniny z prośbą o zapłatę należności, jednakże królowa zbagatelizowała zaistniałą sytuację.
Po miesiącu nastąpiła przed Ludwikiem XVI konfrontacja jego małżonki, bankierów i kardynała de Rohan, który przedstawił królowi umowę z rzekomym podpisem królowej: "Marie Antoinette de France". Okazało się, że umowa została podpisana innym charakterem pisma niż pismo królowej. Oszustka nie wiedziała również o tym, że Maria Antonina mogłaby używać w podpisie tylko "de Lorraine d’Autriche", a nie "de France". Oszustwo wyszło na jaw, ale tymczasem zniknął mąż hrabiny wraz z naszyjnikiem i schronił się w Londynie, zajmując się pokątną sprzedażą klejnotów z wyłudzonego naszyjnika.
Zakończenie i skutki.
W procesie prowadzonym przez Sąd Najwyższy Francji głównym oskarżonym był kardynał de Rohan. Pochodząc z wpływowego rodu, obronił się i tylko hrabina skazana została na chłostę, napiętnowanie i dożywotnie więzienie, z którego po roku uciekła do Anglii. Niezależnie od wyroku sądowego republikańscy wrogowie monarchii nadal głosili, że aferę zainspirowała sama królowa. Ludwik XVI, próbując oczyścić królową z zarzutów, odwołał się do parlamentu, ale ten, będąc wrogi monarchii, podtrzymał fałszywe podejrzenia przeciwko królowej.

</doc>
<doc id="983364" url="https://pl.wikipedia.org/wiki?curid=983364" title="Natalya Vdovina">
Natalya Vdovina



</doc>
<doc id="983365" url="https://pl.wikipedia.org/wiki?curid=983365" title="Wacław Henryk Przemyślida">
Wacław Henryk Przemyślida

Wacław Henryk (ur. 1107 r., zm. 1 marca 1130 r.) – książę ołomuniecki w latach 1126–1130.
Syn Świętopełka. Jego ojcem chrzestnym był król niemiecki Henryk V. Po śmierci stryja Ottona II Czarnego objął dzielnicę ołomuniecką.

</doc>
<doc id="983366" url="https://pl.wikipedia.org/wiki?curid=983366" title="Układ kataklizmiczny">
Układ kataklizmiczny

Układ kataklizmiczny, zmienna kataklizmiczna (ang. "cataclysmic variable", "CV") – ciasny układ podwójny gwiazd, składający się z masywniejszego białego karła oraz mniej masywnej gwiazdy ciągu głównego (gwiazdy podobnej do Słońca) lub gwiazdy nieco odewoluowanej (np. podolbrzyma).
Jeśli mniej masywna gwiazda całkowicie wypełnia swoją powierzchnię Roche’a, wówczas materia z atmosfery gwiazdy może przepływać w kierunku białego karła przez punkt Lagrange’a L1. Niezerowy moment pędu powoduje, że gaz nie opada od razu na powierzchnię białego karła, ale tworzy wokół niego dysk akrecyjny. Jeśli pole magnetyczne białego karła jest wystarczająco silne, dysk ten jest na pewnej wysokości rozrywany lub w ogóle nie może powstać (materia opada wówczas na bieguny magnetyczne białego karła tworząc tzw. kolumny akrecyjne). Niestabilność przepływu materii przez dysk akrecyjny jest przyczyną nagłych pojaśnień, obserwowanych w przypadku nowych karłowatych. W przypadku nowych klasycznych i nowych powrotnych obserwuje się znacznie silniejsze pojaśnienia określane jako wybuch gwiazdy nowej. Spowodowane są one zainicjowaniem reakcji termojądrowych wodoru na powierzchni białego karła (ponieważ materia znajduje się tam w stanie zdegenerowanym, to reakcje te zachodzą w sposób bardzo gwałtowny). Od tych właśnie wybuchów pochodzi nazwa „zmienne kataklizmiczne” (w rzeczywistości gwiazda nie ponosi w wyniku wybuchu żadnego większego uszczerbku). Charakterystyczną cechą wyróżniającą układy kataklizmiczne w okresie spokoju (między kolejnymi wybuchami) jest tzw. flickering, czyli zachodzące w sposób losowy i w bardzo krótkiej skali czasu zmiany jasności.
Obserwacyjny podział zmiennych kataklizmicznych.
Ze względu na charakter zmian jasności wydzielono:
Fizyczny podział układów kataklizmicznych.
Ze względu na natężenie pola magnetycznego białego karła wyróżnia się:

</doc>
<doc id="983367" url="https://pl.wikipedia.org/wiki?curid=983367" title="Perkoz sędziwy">
Perkoz sędziwy

Perkoz sędziwy ("Poliocephalus poliocephalus") – gatunek średniej wielkości ptaka z rodziny perkozów (Podicipedidae), zamieszkujący Australię. Nie jest zagrożony.

</doc>
<doc id="983373" url="https://pl.wikipedia.org/wiki?curid=983373" title="ZZZ">
ZZZ



</doc>
<doc id="983376" url="https://pl.wikipedia.org/wiki?curid=983376" title="Mistrzostwa Europy U-21 w Piłce Nożnej 2007">
Mistrzostwa Europy U-21 w Piłce Nożnej 2007

Mistrzostwa Europy w piłce nożnej U-21 2007 odbyły się w dniach 10 czerwca – 23 czerwca 2007 w Holandii.
Kwalifikacje.
W kwalifikacjach brali udział 50 drużyn narodowych U-21, podzielonych na 14 grup, w których znajdowało się 3 zespoły. Mistrzowie grup awansowali do fazy play-off, z której zostały wyłonionych siedmioro finalistów turnieju głównego.
Uczestnicy.
W mistrzostwach wzięło udział 8 drużyn wyłonionych przez kwalifikacje, które odbywały się od maja 2006 roku.
Drużyny podzielono na 2 grupy po 4 uczestników:
Grupa A
Grupa B
Stadiony.
Mistrzostwa były rozgrywane na czterech następujących stadionach:
Faza grupowa.
Grupa A.
10 czerwca 2007
13 czerwca 2007
16 czerwca 2007
Grupa B.
11 czerwca 2007
14 czerwca 2007
17 czerwca 2007
Półfinały.
20 czerwca 2007
Mecz o 5. miejsce.
Pierwsze 4 drużyny mistrzostw automatycznie kwalifikują się do Olimpiady w Pekinie. Ponieważ do pierwszej czwórki zakwalifikowała się Anglia, która na Olimpiadzie będzie częścią reprezentacji Wielkiej Brytanii, rozegrany został mecz, który wyłonił czwartego, obok Belgii, Serbii i Holandii uczestnika Igrzysk.
21 czerwca 2007
Finał.
23 czerwca 2007

</doc>
<doc id="983377" url="https://pl.wikipedia.org/wiki?curid=983377" title="Gorno-Ałtajski Obwód Autonomiczny">
Gorno-Ałtajski Obwód Autonomiczny

Gorno-Ałtajski Obwód Autonomiczny, Gorno-Ałtajski OA, pierwotnie Ojrocki Obwód Autonomiczny, Ojrocki OA − obwód autonomiczny w Związku Radzieckim, istniejący w latach 1930−1991, wchodzący w skład Rosyjskiej Federacyjnej Socjalistycznej Republiki Radzieckiej.
Gorno-Ałtajski OA został utworzony 1 czerwca 1922 r. jako Ojrocki Obwód Autonomiczny. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat. 7 stycznia 1948 r. Ojrocki OA przemianowany został na Gorno-Ałtajski OA.
Obwód istniał do 3 lipca 1991 r., kiedy to poprzez podniesienie rangi i poszerzenie zakresu autonomii zlikwidowano obwód i powołano w jego miejsce Gorno-Ałtajską ASRR. Republika ta z kolei po kilkumiesięcznym istnieniu została zlikwidowana. Zamiast niej utworzono autonomiczną Republikę Ałtaju w składzie Federacji Rosyjskiej.
 "Informacje nt. położenia, gospodarki, historii, ludności itd. go Gorno-Ałtajskiego Obwodu Autonomicznego znajdują się w: artykule poświęconym Republice Ałtaju, jak obecnie nazywa się podmiot Federacji Rosyjskiej, będący prawną kontynuacją Obwodu."

</doc>
<doc id="983382" url="https://pl.wikipedia.org/wiki?curid=983382" title="Gorno-Ałtajski OA">
Gorno-Ałtajski OA



</doc>
<doc id="983384" url="https://pl.wikipedia.org/wiki?curid=983384" title="Ojrocki Obwód Autonomiczny">
Ojrocki Obwód Autonomiczny



</doc>
<doc id="983385" url="https://pl.wikipedia.org/wiki?curid=983385" title="Ojrocki OA">
Ojrocki OA



</doc>
<doc id="983388" url="https://pl.wikipedia.org/wiki?curid=983388" title="Władysław (syn Sobiesława I)">
Władysław (syn Sobiesława I)

Władysław (zm. po 28 czerwca 1165 r.) – książę ołomuniecki w latach 1137–1140.
Najstarszy syn Sobiesława I i Adelajdy węgierskiej. W 1137 r. otrzymał dzielnicę ołomuniecką. Był przez ojca przewidywany na następcę. W 1138 r. wyraził na to zgodę król niemiecki Konrad III i wiec w Sadské. W chwili śmierci Sobiesława w 1140 r. jego syn nie był jeszcze pełnoletni i władcą wybrano Władysława II. Syn Sobiesława stracił swoją dzielnicę i uciekł na Węgry. W 1146 r. pojednał się z Władysławem II. Później na długie lata znika ze źródeł. Po raz ostatni jest wzmiankowany w 1165 r. Jego żoną była nieznana z imienia córka Albrechta Niedźwiedzia.

</doc>
<doc id="983389" url="https://pl.wikipedia.org/wiki?curid=983389" title="Knut-Olof Falk">
Knut-Olof Falk

Knut-Olof Falk (ur. 19 kwietnia 1906 w (Gmina Askersund), zm. 30 stycznia 1990 w Lundzie) – szwedzki slawista i bałtysta, profesor Uniwersytetu w Lund.
Otrzymał stopień magisterski na Uniwersytecie w Uppsali w 1929. W latach 1932–1933 wykładał język szwedzki na Uniwersytecie Jagiellońskim w Krakowie ucząc się jednocześnie języka polskiego, a w latach 1935–1937 w Kownie na Litwie. Został doktorem na Uniwersytecie w Uppsala 1941. Jego praca doktorska "Wody wigierskie i huciańskie. Studium toponomastyczne" zawierała unikalne fotografie materiałów źródłowych, co ocaliło ich przekaz, gdyż zostały zniszczone przez Niemców czasie II wojny światowej. Wydał w Szwecji dwutomową rozprawę pod tym tytułem, co wywołało gwałtowną reakcję hitlerowskiego ministerstwa propagandy i notę protestacyjną do rządu Szwecji.
Specjalizował się w toponomastyce. Szczególnie cenny jest jego wkład w badaniach nad nazwami miejscowymi Suwalszczyzny, wywodzącymi się z języka Jaćwingów, zamieszkujących te tereny w średniowieczu. W latach 30. XX wieku, prowadził na Suwalszczyźnie liczne badania terenowe, pod koniec lat 50. wznowione dzięki staraniom prof. Jerzego Antonowicza, biorąc udział w Kompleksowej Ekspedycji Jaćwieskiej badającej cmentarzysko kurhanowe w Szwajcarii suwalskiej.
Badał również nordyckie nazwy porohów Dniepru opisane w "De administrando imperio" Konstantyna VII Porfirogeneta.
Był współtwórcą i wieloletnim kierownikiem Instytutu Slawistycznego na Uniwersytecie w Lundzie. W 1966 otrzymał tytuł doktora honoris causa Uniwersytetu im. Adama Mickiewicza w Poznaniu.
W 1945 ożenił się z (1912–2019). Rodowita Szwedka, posługiwała się piękną, literacką polszczyzną; w 2007 całą spuściznę naukową męża i swoją (tzw. Zbiór Falka) przekazała do zbiorów suwalskiego Muzeum Okręgowego, w tym wiele bezcennych materiałów – fotokopii wydawnictw i dokumentów archiwalnych dotyczących Suwałk i Suwalszczyzny zniszczonych podczas wojny. W uznaniu zasług dla kultury i tradycji miasta i regionu otrzymała tytuł „Honorowy Obywatel Miasta Suwałk”. Mieli dwoje dzieci, córkę Kristinę i syna Ragnara.
Został odznaczony Odznaką „Za Zasługi dla Województwa Suwalskiego”. W Suwałkach, przed budynkiem Muzeum Okręgowego, znajduje się pomnik poświęcony prof. Falkowi i jego żonie Dagmar, przypominający skandynawską stellę nagrobną, z literami stylizowanymi na runy. Istnieje również ulica jego imienia.

</doc>
<doc id="983390" url="https://pl.wikipedia.org/wiki?curid=983390" title="MKH Tysovia">
MKH Tysovia



</doc>
<doc id="983394" url="https://pl.wikipedia.org/wiki?curid=983394" title="Jan Krzysztof Hartknoch">
Jan Krzysztof Hartknoch



</doc>
<doc id="983395" url="https://pl.wikipedia.org/wiki?curid=983395" title="Mariusz Szyszko">
Mariusz Szyszko

Mariusz Szyszko (ur. 8 marca 1969 w Olsztynie) – polski siatkarz, reprezentant Polski, olimpijczyk z Atlanty 1996.
Dwukrotnie zdobył mistrzostwo Polski z AZS-em Olsztyn w 1991 i 1992 roku. Dobra gra w barwach akademików zaowocowała wyjazdem do Francji, gdzie m.in. zdobył mistrzostwo Francji z Paris UC w 1998 roku.
W latach 1989–1996 wystąpił 187 razy w reprezentacji Polski.
Po zakończeniu kariery został dziennikarzem TVP Sport. Komentował m.in. mecze siatkówki na igrzyskach w Pekinie, Londynie i Rio de Janeiro. Współpracował również z olsztyńską prasą oraz rozgłośniami radiowymi (m.in. komentował mecze PlusLigi w Radiu UWM FM).
Od 5 maja 2009 był prezesem zarządu Piłki Siatkowej AZS-UWM SA w Olsztynie.. W 2013 został zwolniony z tej funkcji z powodu słabych wyników klubu.
W 2013 roku został rzecznikiem reprezentacji Polski siatkarzy.
Od stycznia 2015 roku do marca 2017 roku był prezesem Czarnych Radom.

</doc>
<doc id="983396" url="https://pl.wikipedia.org/wiki?curid=983396" title="Grubowarg dwubarwny">
Grubowarg dwubarwny

Grubowarg dwubarwny ("Epalzeorhynchos bicolor") – gatunek słodkowodnej ryby z rodziny karpiowatych (Cyprinidae), wcześniej opisywany pod nazwą labeo dwubarwny ("Labeo bicolor"). Hodowany w akwariach. W stanie dzikim jest krytycznie zagrożony wyginięciem.
Zasięg występowania.
Gatunek endemiczny dorzecza Menam (Chao Phraya) w Tajlandii. W 1996 został uznany przez Międzynarodową Unię Ochrony Przyrody za wymarły w stanie dzikim i wpisany do Czerwonej księgi IUCN w kategorii EW. Połowy dla potrzeb akwarystyki przyczyniły się do niemal całkowitego wytępienia tego gatunku w całym zasięgu. Późniejsze obserwacje wykazały obecność lokalnych populacji grubowarga dwubarwnego w Chao Phraya, co pozwoliło zaliczyć go do kategorii gatunków krytycznie zagrożonych wyginięciem (CR).
Charakterystyka.
Ubarwienie aksamitnoczarne z czerwonym lub jaskrawoczerwonym ogonem. Długość ciała do 12 cm. Samotnik, wykazujący silnie rozwinięty terytorializm. Starcia w zbyt małym zbiorniku mogą kończyć się śmiercią słabszych osobników. W wystroju zbiornika konieczne kryjówki (kamienie, groty skalne i korzenie).

</doc>
<doc id="983398" url="https://pl.wikipedia.org/wiki?curid=983398" title="Epalzeorhynchos bicolor">
Epalzeorhynchos bicolor



</doc>
<doc id="983399" url="https://pl.wikipedia.org/wiki?curid=983399" title="Labeo bicolor">
Labeo bicolor



</doc>
<doc id="983401" url="https://pl.wikipedia.org/wiki?curid=983401" title="Give ’em What They Want">
Give ’em What They Want

Give ’em What They Want – singel amerykańskiego rapera DMX-a promujący album "Here We Go Again". Składa się z dwóch piosenek: „Give ’em What They Want” i „Pump Ya Fist”. Powstał do niego klip, w którym można usłyszeć oba utwory. W pierwszej części DMX rusza z posiadłości ze Scottem Storchem na koncert. Kiedy piosenka zmienia się na Pump Ya Fist, miejsce Scotta Storcha zajmuje Swizz Beatz. Na klipie gościnnie można zobaczyć Dee. Wydany 21 czerwca 2005.
Jako że Here We Go Again nie zostało wydane, Give ’em What They Want można usłyszeć na „Year of the Dog...Again”. Podkład został skomponowany przez Scotta Storcha. Fragment tej piosenki można również usłyszeć na „Come Thru (Move)”.
Pump Ya Fist nie zostało przeniesione na „Year of the Dog...Again”. W utworze występuje gościnnie Swizz Beatz, będący również jego kompozytorem. Tekst pierwszej zwrotki można usłyszeć również na „Nowhere to Run” będące ścieżką dźwiękową jednego z odcinków "South Parku". Możliwe jest, że piosenka zostanie nagrana od nowa i umieszczona na którymś z nadchodzących albumów DMX-a.
Lista utworów na Give ’em What They Want jest odwrotna do listy na Pump Ya Fist.

</doc>
<doc id="983407" url="https://pl.wikipedia.org/wiki?curid=983407" title="Flaga Moskwy">
Flaga Moskwy

Flaga Moskwy, stolicy Rosji przedstawia św. Jerzego Zwycięzcę ("Swiatogo Gieorgija Pobiedonosca"), zabijającego włócznią smoka. Jej barwy znalazły się na fladze Rosji ustanowionej w 1699. Flaga jest bardzo podobna do herbu Moskwy.
Scena ta znana jest z ikon i opowieści ludowych.

</doc>
<doc id="983412" url="https://pl.wikipedia.org/wiki?curid=983412" title="A Piss-up in a Brewery">
A Piss-up in a Brewery

A Piss-up in a Brewery – akustyczna płyta koncertowa (wideo) zespołu Marillion. Początkowo dostępna była tylko przez Internet, później została wydana także na DVD. Nagrana została 17 listopada 2000 w Bass Museum, Burton-on-Trent, Anglia. Na utworach "Sympathy", "Number One", "Dry Land" i "How Will You Go" zespołowi towarzyszyła Stephanie Sobey-Jones na wiolonczeli.

</doc>
<doc id="983414" url="https://pl.wikipedia.org/wiki?curid=983414" title="Passengers">
Passengers



</doc>
<doc id="983415" url="https://pl.wikipedia.org/wiki?curid=983415" title="Przypominanie">
Przypominanie

Przypominanie – wydobycie informacji z pamięci długotrwałej, które wymaga sięgnięcia do jej zasobów. 
Pozornie proces ten polega na odtworzeniu wcześniej zapisanych treści w formie niezmienionej. Faktycznie jednak proces wydobywania wspomnień i danych z pamięci wygląda inaczej. Możemy także rozróżnić kilka sposobów przypominania sobie danych pamięciowych: odtwarzanie, rozpoznawanie i rozumienie.
Odtwarzanie.
Badanie. Frederic Bartlett czytał angielskim studentom legendę indiańską, której ci wcześniej nie znali. Opowiadała ona o tym, jak młody Indianin wybrał się na polowanie na foki. W jego trakcie został przyłączony do grupy wojowników i podczas bitwy raniony. Wydawało mu się, że zaopiekowały się nim duchy. Do domu przynieśli go członkowie plemienia. Mimo że Indianin nie odczuwał bólu, to wkrótce zmarł, a z jego ust wydobyło się coś czarnego.
Bartlett sprawdzał następnie (po upływie różnego czasu), jak dobrze studenci pamiętają tę legendę. Okazało się, że im więcej czasu upłynęło od jej przeczytania, tym bardziej zniekształcone były odtworzone z pamięci historie. Studenci dodawali informacje, które nie były im wcześniej prezentowane, opuszczali pewne elementy historii, przestawiali kolejność zdarzeń, itp. Generalnie opuszczali fragmenty, które były niejasne na gruncie kultury amerykańskiej i uzupełniali historię o informacje „bardziej zrozumiałe”. 
Kolejne badania potwierdziły wniosek Bartletta: przechowujemy w pamięci informacje, które ocenione są jako istotne, stanowią one „punkty orientacyjne”. Podczas przypominania uzupełniamy je o brakujące fragmenty – do głosu dochodzi tak zwana pamięć generatywna. 
Dalsze badania pokazały, że ten proces przypominania dotyczy najczęściej informacji zawartych w pamięci semantycznej. Zdarzenia rzeczywiste (pamięć epizodyczna) odtwarzane są jedynie z niewielkimi zniekształceniami.
Odtwarzanie jest więc procesem przywoływania informacji z pamięci długotrwałej do pamięci krótkotrwałej oraz uzupełniania ich najbardziej prawdopodobnymi danymi (zobacz też: fałszywe wspomnienie). Dzięki temu dane pamięciowe stają się świadome i możliwe do zakomunikowania.
Rozpoznawanie.
Inaczej przebiega proces rozpoznawania informacji. Napływająca na bieżąco informacja jest dopasowywana do danych pamięciowych, dzięki czemu orientujemy się, czy jest ona nam znana i jeśli tak, to jak się z nią zetknęliśmy.
Eksperyment. Badacze czytali ludziom definicje rzadko używanych wyrazów i prosili, aby nazwali te wyrazy. Badani często mieli informacje „na końcu języka” – wiedzieli, że wiedzą o co chodzi (lub też byli pewni, że nie posiadają tej informacji w pamięci). Jednak nie potrafili odtworzyć jej dokładnie. Byli w stanie natomiast przypomnieć sobie „jak wygląda ten wyraz” – np. czy jest długi czy krótki, niekiedy na jaką sylabę się zaczyna lub do jakiego innego wyrazu jest podobny. 
Rozpoznawanie jest zwykle łatwiejsze niż odtwarzanie. 
Przykład. Proszę przypomnieć sobie jak wygląda banknot 50-złotowy. Czy głowa króla jest skierowana w lewo czy w prawo? Czy podpis głównego skarbnika jest na rewersie czy na awersie? Co jest tam, gdzie nie ma głowy króla? Ile jest orzełków na banknocie? 
Przy odpowiadaniu na te pytania odbywałby się proces odtwarzania. Rozpoznawanie polegałoby np. na odróżnieniu banknotu fałszywego od prawdziwego. Gdybyśmy zobaczyli banknot, w którym głowa króla jest odwrócona w prawą stronę (a nie lewą, tak jak powinno być), to łatwo zorientowalibyśmy się, że jest on fałszywy. Tu zaszedłby proces rozpoznawania. 
Zobacz też: efekt Stroopa
Rozumienie, identyfikacja.
„Identyfikacja” to pojęcie wieloznaczne w psychologii, podobnie jak „rozumienie”. W kontekście pamięci mówi się o tym, że informacje napływające do naszych zmysłów są porównywane z danymi zmagazynowanymi w pamięci. Dzięki temu dane dostarczane przez zmysły nabierają odpowiedniego znaczenia (są identyfikowane).
Gdy np. patrzę na telefon komórkowy, to wiem, że w środku jest bateria, mimo iż jej nie widzę. Podobnie gdy patrzę na telefon – zabawkę, wiem, że w środku nie ma baterii, mimo że dane zmysłowe w obu przypadkach są bardzo podobne. Informacje dostarczone przez zmysły są porównane z danymi zmagazynowanymi w pamięci i w ten sposób dochodzi do identyfikacji przedmiotu. 
Niektórzy badacze używają pojęcia „rozumienie” na proces porównywania napływających danych z danymi sensorycznymi. 
Rozpoznanie polega więc na odkryciu, że przedmiot jest znajomy (pamiętam, że miałem z nim do czynienia). Identyfikacja zaś na uzupełnianiu danych spostrzeżeniowych przez informacje zakodowane w pamięci.
Trudno jest tu jednoznacznie wytyczyć granicę między spostrzeganiem a pamięcią, procesy te zachodzą na siebie.

</doc>
<doc id="983416" url="https://pl.wikipedia.org/wiki?curid=983416" title="Piękna Magielona">
Piękna Magielona

Piękna Magielona – francuski romans rycerski z połowy XV wieku opisujący przygody pary kochanków, Piotra z Prowansji i Magielony, księżniczki neapolitańskiej. Jest to "opowieść fundacyjna" o budowie kościoła na wyspie Maguelonne w pobliżu Montpellier.
Około 1570 roku został przetłumaczony na język polski (pt. "Historia o Magielonie, królewnie neapolitańskiej", przekład anonimowy) za pośrednictwem niemieckim lub czeskim, a w XIX wieku przetłumaczony ponownie z języka niemieckiego i rozpowszechniany przez wydawnictwa straganowe, skąd przedostał się do ustnej tradycji ludowej. W Polsce ukazały się 54 wydania historii Magielony, pod różnymi tytułami.

</doc>
<doc id="983419" url="https://pl.wikipedia.org/wiki?curid=983419" title="Wiesław Protschke">
Wiesław Protschke

Wiesław Protschke, ps. „Wiesław” (ur. 1913 we Lwowie, zm. w styczniu 1945) – syn architekta. 
Życiorys.
Ukończył studia na wydziale prawa Uniwersytetu Jana Kazimierza. W czasach studenckich związany z pismem „Sygnały”. W latach 1935–1939 aktywista Związku Polskiej Młodzieży Demokratycznej (ZPMD), działacz Robotniczego Instytutu Oświaty i Kultury im. S. Żeromskiego (RIOK). Propagator idei Edwarda Abramowskiego w dziedzinie spółdzielczości. Przed wojną członek Związku Związków Zawodowych (ZZZ) we Lwowie. Należał, obok Tomasza Pilarskiego i Władysława Głuchowskiego, do kierowniczej trójki w grupie anarchosyndykalistów w ramach ZZZ.
Przed wojną w redakcji pism: „Front Robotniczy” (pismo ZZZ), „Głos Pracownika Umysłowego” (pismo ZZZ Warszawa – Katowice w l. 1934–1937), i „Przebudowa” (pismo ZPMD).
W październiku 1939 wraz z Bolesławem Steinem we Lwowie był jednym z założycieli konspiracyjnej organizacji antysowieckiej o nazwie Rewolucyjny Związek Niepodległości i Wolności. Współtworzyli go syndykaliści, socjaliści oraz ludowcy. Organizacja została rozbita w styczniu 1940. Od roku 1940 przewodniczący Komitetu Centralnego Syndykalistycznej Organizacji „Wolność” (SOWa). W czasie wojny pracował w spółdzielni wydawniczej „Czytelnik” w Krakowie. Wspólnie z Tomaszem Pilarskim w początkach 1944 reprezentował SOW-ę podczas opracowywania platformy programowej Centralnego Komitetu Ludowego (CKL). Protschke został oficerem politycznym AK w wyniku scalenia pionu wojskowego SOW-y z Armią Krajową. Aresztowany podczas powstania warszawskiego we wrześniu 1944 roku na Powiślu i wywieziony do obozu koncentracyjnego Auschwitz, następnie przeniesiony do obozu w Mauthausen, gdzie został zamordowany w styczniu 1945.

</doc>
<doc id="983420" url="https://pl.wikipedia.org/wiki?curid=983420" title="Płomień (ujednoznacznienie)">
Płomień (ujednoznacznienie)



</doc>
<doc id="983421" url="https://pl.wikipedia.org/wiki?curid=983421" title="Herb Rzymu">
Herb Rzymu

Herb Rzymu (wł.: "Stemma della città di Roma") – herb, symbol miasta Rzym we Włoszech.
Opis herbu.
Składa się z czerwonej średniowiecznej tarczy francuskiej, w polu której umieszczony złoty krzyż grecki oraz przechylony na lewo w dół skrót SPQR oznaczający łacińską formułę "Senatus Populusque Romanus", która w tłumaczeniu oznacza "senat i lud rzymski". Nad tarczą umieszczona jest złota, otwarta korona rangowa.

</doc>
<doc id="983424" url="https://pl.wikipedia.org/wiki?curid=983424" title="Brave Live 2002">
Brave Live 2002

Brave Live 2002 – płyta koncertowa Marillion (także wideo). Jest to zapis z jednego koncertu na którym zespół zagrał całą płytę Brave z roku 1994. Wersja na DVD obejmuje także bonusy i wywiady z członkami zespołu.

</doc>
<doc id="983426" url="https://pl.wikipedia.org/wiki?curid=983426" title="Przechowywanie">
Przechowywanie



</doc>
<doc id="983432" url="https://pl.wikipedia.org/wiki?curid=983432" title="Superpuchar Włoch">
Superpuchar Włoch



</doc>
<doc id="983439" url="https://pl.wikipedia.org/wiki?curid=983439" title="Czaojangzaur">
Czaojangzaur

Czaojangzaur ("Chaoyangsaurus") - niewielki roślinożerny dinozaur rogaty.
Nazwa.
"Chaoyangsaurus" oznacza „jaszczura z Chaoyang”. Nazwa pochodzi od miasta w Chinach. Epitet gatunkowy pochodzi od paleontologa Yang Zhongjiana.
Pożywienie.
Rośliny.
Prawdopodobnie pasł się wśród niskiej roślinności przy użyciu swego dzioba.
Występowanie.
Późna jura około 150–145 milionów lat temu, Azja (dzisiejsze Chiny).
Odkrycie.
Odkryty w Chaoyang w prowincji Liaoning w północnowschodnich Chinach.
Systematyka.
Dinozaury ptasiomiedniczne&gt;Cerapoda&gt;Marginocephalia&gt;Ceratopsy&gt;Czaojangzaury

</doc>
<doc id="983443" url="https://pl.wikipedia.org/wiki?curid=983443" title="Poryte Małe">
Poryte Małe

Poryte Małe – kolonia w Polsce położona w województwie podlaskim, w powiecie kolneńskim, w gminie Stawiski.
Historia.
W latach 1921–1939 ówczesna wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwało 19 osób w 3 budynkach mieszkalnych. Miejscowość należała do parafii rzymskokatolickiej w m. Poryte. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="983446" url="https://pl.wikipedia.org/wiki?curid=983446" title="View from the Balcony">
View from the Balcony

View from the Balcony – kompilacja nagrań koncertowych zespołu Marillion pochodzących z płyt z serii "Front Row Club" (rozsyłanych tylko do członków tegoż klubu). Wydana ponownie w roku 2005 (patrz: View from the Balcony (2005)).

</doc>
<doc id="983447" url="https://pl.wikipedia.org/wiki?curid=983447" title="II wiek n.e.">
II wiek n.e.



</doc>
<doc id="983448" url="https://pl.wikipedia.org/wiki?curid=983448" title="Jewilin">
Jewilin

Jewilin – kolonia w Polsce położona w województwie podlaskim, w powiecie kolneńskim, w gminie Stawiski. 
Dawniej Ewelin, Jewelin. 
Historia.
W latach 1921–1939 ówczesny folwark leżał w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku folwark zamieszkiwało 16 osób w 1 budynku mieszkalnym. Miejscowość należała do parafii rzymskokatolickiej w m. Poryte. Podlegał pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="983449" url="https://pl.wikipedia.org/wiki?curid=983449" title="Amoniusz Sakkas">
Amoniusz Sakkas



</doc>
<doc id="983453" url="https://pl.wikipedia.org/wiki?curid=983453" title="View from the Balcony (2005)">
View from the Balcony (2005)

View from the Balcony – kompilacja nagrań koncertowych zespołu Marillion pochodzących z płyt z serii "Front Row Club" (rozsyłanych tylko do członków tegoż klubu). Wcześniej wydana w 2003 (patrz: View from the Balcony).

</doc>
<doc id="983455" url="https://pl.wikipedia.org/wiki?curid=983455" title="A View from the Balcony">
A View from the Balcony



</doc>
<doc id="983458" url="https://pl.wikipedia.org/wiki?curid=983458" title="Barbara Cylejska">
Barbara Cylejska

Barbara Cylejska (słoweń. "Barbara Celjska", węg. "Cillei Borbála", ur. 1390/1395, zm. 11 lipca 1451 w Mielniku) – królowa Węgier od 1408 r. i Czech od 1419 r., cesarzowa Świętego Cesarstwa Rzymskiego od 1433 r. jako druga żona Zygmunta Luksemburczyka, córka hrabiego Hermana II Cylejskiego i Anny, córki hrabiego Henryka VII von Schauenberg, kuzynka polskiej królowej Anny.
Życiorys.
Pochodziła z rodu Cilje (Cilli), najpotężniejszej rodziny szlacheckiej w późnym średniowieczu na obszarze dzisiejszej Słowenii.
W 1408 r. poślubiła króla Węgier Zygmunta Luksemburskiego (14/15 lutego 1368 – 9 grudnia 1437), syna cesarza Karola IV i Elżbiety Pomorskiej, córki księcia słupskiego Bogusława V. Zygmunt i Barbara mieli razem jedną córkę Elżbietę, żonę króla Niemiec Albrechta II Habsburga.
Zygmunt był kobieciarzem i niedługo po urodzeniu córki zaczął zdradzać żonę. Barbara również nie pozostawała mu wierna i posiadała licznych kochanków. Nie przejmowała się chrześcijańskimi zasadami wiary, a wiarę w życie pozagrobowe uznawała za niedorzeczność. Lubiła cieszyć się życiem i bawiły ją historie o chrześcijańskich męczennicach. Podobno nawet zabraniała swoim dwórkom modlić się w jej obecności. Była urodziwą i bystrą kobietą. Znała język słoweński, niemiecki i łacinę. Postępowanie Barbary zyskało jej przydomek „niemieckiej Messaliny”.
W 1411 r. jej mąż został królem Niemiec. W 1419 r. został również królem Czech, ale musiał walczyć o koronę z nieprzychylnymi mu husytami. 8 listopada 1414 r. w Akwizgranie Barbara została koronowana na królową Niemiec. Koronacja na królową Czech odbyła się 11 lutego 1437 r. W 1433 r. razem z mężem została koronowana na cesarzową.
Jej córka Elżbieta poślubiła arcyksięcia Albrechta Habsburga. Była ona jedynym dzieckiem Zygmunta i jego dziedziczką. Sama posiadała tylko dwie córki: Annę i Elżbietę. Były więc one dziedziczkami całego władztwa Luksemburgów. W 1436 r. pojawiły się plany wydania Anny za króla Polski Władysława III, a Elżbiety za jego brata, Kazimierza. W 1437 r. Barbara, chcąc utrzymać się przy władzy, ogłosiła, że sama jest gotowa poślubić Władysława III. Miała wtedy ok. 47 lat, potencjalny pan młody miał lat 12.
Zygmunt, gdy dowiedział się o planach swojej żony, kazał ją uwięzić 5 grudnia 1437 r. Rychło jednak zmarł (9 grudnia 1437 r.) i tron czeski i węgierski przejął jego zięć, Albrecht II. Nielubiana na Węgrzech Barbara została przez córkę i zięcia "wypędzona ze wszystkich (...) zamków, miast i posiadłości, które na Węgrzech w posagu lub jakimkolwiek innym prawem dzierżyła, i pozbawiona prawie wszystkich skarbów i klejnotów, przez długie lata zbieranych". Wygnana królowa udała się do Polski, gdzie przyjęto ją łaskawie i oddano "zamek, miasto i ziemię sandomierską, gdzie mieszkała, dopóki jej się podobało opływając we wszelakie dostatki".
Barbara wróciła do Czech pod koniec lipca 1441 r. Ostatnie lata życia spędziła w Mělníku. Zdaniem kardynała Piccolominiego spędzała życie jak sułtanka w haremie swoich kochanków. Zainteresowała się także okultyzmem i alchemią. Czując zbliżającą się śmierć w 1448 r. starała się o przywilej korzystania z przenośnego ołtarza i posiadania własnego spowiednika. Zapewne z tego powodu kardynał Piccolonimi napisał, że zmarła jak prawdziwa chrześcijanka. W 1451 r. umarła na zarazę w Mělníku i została pochowana w kaplicy św. Marcina (dziś św. Andrzeja) w katedrze św. Wita w Pradze. Barbara przeżyła swego męża, zięcia oraz jedyną córkę.

</doc>
<doc id="983460" url="https://pl.wikipedia.org/wiki?curid=983460" title="Slowdive">
Slowdive

Slowdive – angielski zespół muzyczny grający muzykę shoegaze.
Zespół został założony w 1989 r. przez Neila Halsteada (gitara, wokal), Rachel Goswell (gitara, wokal), Nicka Chaplina (gitara basowa), Christiana Savilla (gitara) oraz Adriana Sella (perkusja). Ten ostatni wkrótce został zastąpiony przez Simona Scotta, który z kolei w 1994 r. został zastąpiony przez Iana McCutcheona.
Po rozwiązaniu Slowdive Goswell, Halstead i McCutcheon utworzyli zespół Mojave 3.

</doc>
<doc id="983463" url="https://pl.wikipedia.org/wiki?curid=983463" title="Poliocephalus poliocephalus">
Poliocephalus poliocephalus



</doc>
<doc id="983465" url="https://pl.wikipedia.org/wiki?curid=983465" title="Giwi Nodija">
Giwi Nodija



</doc>
<doc id="983467" url="https://pl.wikipedia.org/wiki?curid=983467" title="Poliocephalus rufopectus">
Poliocephalus rufopectus



</doc>
<doc id="983469" url="https://pl.wikipedia.org/wiki?curid=983469" title="Santiagorothia">
Santiagorothia

Santiagorothia (†"Santiagorothia") − rodzaj wymarłych ssaków kopytnych, przedstawicieli notoungulatów opisany z Chile i Argentyny. Gatunkiem typowym rodzaju jest †"Santiagorothia chiliensis". Zamieszkiwał Amerykę Południową około 32 miliony lat temu.

</doc>
<doc id="983472" url="https://pl.wikipedia.org/wiki?curid=983472" title="Rollandia rolland">
Rollandia rolland



</doc>
<doc id="983473" url="https://pl.wikipedia.org/wiki?curid=983473" title="Joan Baptista Benlloch i Vivó">
Joan Baptista Benlloch i Vivó

Joan Bautista Benlloch y Vivó (ur. 29 grudnia 1864 w Walencji, zm. 14 lutego 1926 w Madrycie) – hiszpański duchowny katolicki, biskup Seo de Urgel i zarazem współksiążę episkopalny Andory w latach 1907-1919, kardynał, arcybiskup Burgos.
Życiorys.
Joan Bautista Benlloch y Vivó ukończył na uczelni w Walencji teologię katolicką oraz prawo kanoniczne. 25 lutego 1888 przyjął sakrament święcenia kapłańskiego i następnie pracował jako docent na seminarium duchownym w Walencji. Od 1893 do 1898 zaopiekował się jedną z plebanii głównych Walencji jako duszpasterz.
Benlloch był profesorem i wikariuszem generalnym w latach 1899-1901 w diecezji Segowia. W 1901 papież Leon XIII mianował go biskupem tytularnym Hermopolis Maior oraz administratorem apostolskim w Solsonie. Papież Pius X powierzył mu w 1906 roku kierowanie diecezją Seo de Urgel. Benlloch napisał podczas kierowania diecezją hymn narodowy Andory. Papież Benedykt XV podniósł go w 1919 roku do rangi arcybiskupa Burgos, później powołał 7 marca 1921 na kapłana kardynalnego do kolegium kardynalskiego z kościołem tytułowym Santa Maria w Ara Coeli.
Joan Bautista Benlloch y Vivó brał udział na konklawe roku 1922. Od września 1923 do stycznia 1924 objechał jako poseł specjalny Amerykę Łacińską. Umarł 14 lutego 1926 w Madrycie i został pochowany w katedrze Świętej Marii w Burgos.

</doc>
<doc id="983475" url="https://pl.wikipedia.org/wiki?curid=983475" title="Flaga gminy Bolesławiec">
Flaga gminy Bolesławiec



</doc>
<doc id="983477" url="https://pl.wikipedia.org/wiki?curid=983477" title="Mogi Mirim Esporte Clube">
Mogi Mirim Esporte Clube



</doc>
<doc id="983479" url="https://pl.wikipedia.org/wiki?curid=983479" title="Notacja multyplikatywna">
Notacja multyplikatywna



</doc>
<doc id="983481" url="https://pl.wikipedia.org/wiki?curid=983481" title="Before First Light">
Before First Light

Before First Light – płyta koncertowa wideo Marillion. Dzięki niej zespół Marillion został wpisany do Księgi rekordów Guinnessa. Płyta została nagrana 14 marca 2003 na imprezie Marillion Weekend i była w sprzedaży już w niedzielę 17 marca 2003. Płyta zawiera koncertowe wydanie całej płyty Afraid of Sunlight z 1995 roku oraz piosenki "Easter" i "Faith" (który później znalazł się na płycie Somewhere Else. Wszyscy uczestnicy koncertu zostali wymienieni w napisach końcowych DVD. Oficjalny wpis w księdze Guinnessa:
"Najszybszy czas sfilmowania i wydania koncertu na DVD to 63 godziny i 29 minut. Został on nagrany przez zespół Marillion na Marillion Convention w Butlins, Minehead, Somerset Wielka Brytania 14 marca 2003 i dostępny w sprzedaży 17 marca 2003."

</doc>
<doc id="983482" url="https://pl.wikipedia.org/wiki?curid=983482" title="Forkidy">
Forkidy

Forkidy (także Forkijady, Forkiady, Graje, gr. Φόρκιδες "Phórkides", Γραῖαι "Graîai", łac. "Phorcydes", "Graeae") – w mitologii greckiej trzy siostry córki morskiego boga Forkosa i jego małżonki Keto – Dejno (gr. Δεινώ "Deinṓ", łac. "Deino"), Enyo (gr. Ἐνυώ "Enyṓ", łac. "Enyo") i Pefredo (Pemfredo) (gr. Πεφρηδώ "Pephredṓ", Πεμφρηδώ "Pemphredṓ", łac. "Pephredo", "Pemphredo") będące strażniczkami Gorgon. Ukazywano je jako stare kobiety posiadające tylko jedno wspólne oko i jeden wspólny ząb, z których korzystały na zmianę. Perseusz wykradł im je i obiecał zwrócić dopiero wówczas, gdy wyjawią mu miejsce, gdzie przebywają Gorgony i jakie są ich słabe strony.

</doc>
<doc id="983484" url="https://pl.wikipedia.org/wiki?curid=983484" title="Moi dix Mois">
Moi dix Mois

Moi dix Mois – japoński zespół muzyczny działający od 2002 roku. Liderem jest gitarzysta, Mana, który pisze teksty, komponuje muzykę i odpowiada za sceniczny wizerunek zespołu.
Zespół tworzy symfoniczny gothic metal, jednak w ich utworach doszukać się można wielu gatunków m.in. dark wave. Charakterystycznym elementem jest łatwo rozpoznawalny śpiew wokalisty Setha.
Moi dix Mois odniósł zaskakujące sukcesy poza Japonią. W marcu 2005 zagrali m.in. w Monachium i Paryżu podczas ich największej trasy koncertowej. W 2005 roku zespół opuścił piosenkarz Juka.
Nowa era dla zespołu rozpoczęła się 1 marca 2006, kiedy wyszedł ich trzeci album "Beyond the gate". Pojawił się wtedy nowy wokalista o imieniu Seth. Zanim album został wypuszczony, Mana wskazywał, że zostaną wprowadzone innowacje do zespołu, miał tu na myśli wprowadzenie bardziej elektronicznego brzmienia ich muzyki.
W czerwcu 2006 Moi dix Mois zagrali w Lipsku.
Na lipiec 2006 zaplanowane było nawet tournée po Stanach Zjednoczonych, zostało jednak odwołane z powodu „różnicy w poglądach” organizatora trasy. Dnia 28 marca 2007 Moi dix Mois wypuścił swój czwarty album, "Dixanadu".

</doc>
<doc id="983485" url="https://pl.wikipedia.org/wiki?curid=983485" title="Maciej Mroczkowski (entomolog)">
Maciej Mroczkowski (entomolog)

Benedykt Maciej Mroczkowski, (ur. 21 marca 1927 w Lublinie, zm. 6 października 2007 w Podkowie Leśnej) – polski entomolog, członek Polskiego Towarzystwa Entomologicznego, inicjator monograficznej syntezy faunistycznej polskich chrząszczy, redaktor wielu wydawnictw entomologicznych.
Życiorys.
Ojciec Antoni Mroczkowski był oblatywaczem (pilotem doświadczalnym) w wytwórni samolotów, jednym z pierwszych polskich pilotów. Brał udział w I i II wojnie światowej, a w wojnie polsko-bolszewickiej dowodził eskadrą myśliwską - jedyną, która uczestniczyła walkach powietrznych. Za dwa zestrzelenia samolotów wroga, otrzymał we wrześniu 1920 roku order Virtuti Militari.
Maciej Mroczkowski, choć urodził się w Lublinie, uważał się za podkowianina, ponieważ gdy miał rok, rodzice przeprowadzili się do Podkowy Leśnej. Tam spędził młodość i lata okupacji niemieckiej. Tam też, z przerwą w latach 1948-1976, mieszkał aż do śmierci. Gdy ukończył 16 lat, w marcu 1943 roku wstąpił do Armii Krajowej, gdzie był szeregowcem - łącznikiem II plutonu kompanii „Brzezinka" obwodu „Bażant".
W 1947 roku rozpoczął studia biologiczne na Uniwersytecie Warszawskim, uzyskując w 1951 roku tytuł magistra. Doktorat ukończył w 1961 roku, a habilitację w 1968. W 1987 roku (19 lat po habilitacji) nadano mu w Belwederze tytuł profesora. Centralna Komisja Kwalifikacyjna odrzucała wcześniejsze wnioski Rady Naukowej Instytutu Zoologicznego PAN, głównie z powodu negatywnej opinii POP PZPR.
W 1948 r. rozpoczął pracę naukową na stanowisku asystenta w Państwowym Muzeum Zoologicznym (dziś to placówka PAN) w Warszawie przy ulicy Wilczej 64, gdzie pracował do końca życia. Starszym asystentem został w 1952 r., adiunktem w 1955 r., docentem w 1973 r., profesorem nadzwyczajnym w 1988 r. i w 1992 roku profesorem zwyczajnym.
Był uczniem prof. Tadeusza Jaczewskiego - jednego z najwybitniejszych polskich zoologów, inicjatora tak cennych wydawnictw seryjnych jak „Fauna Słodkowodna Polski”, „Fauna Polski", „Katalog Fauny Polski” czy „Klucze do oznaczania owadów Polski”.
W latach 1952-1974 był sekretarzem naukowym, a w latach 1974-1977 przewodniczącym Kolegium Redakcyjnego „Kluczy”. W tym czasie ukazało się drukiem pierwszych 100 tomików, starannie redagowanych. Głównie za tę działalność otrzymał w 1974 roku złotą odznakę honorową Polskiego Towarzystwa Entomologicznego. W Towarzystwie pełnił też przez kilka kadencji funkcję wiceprezesa. W sierpniu 1966 roku pożegnał w imieniu Towarzystwa, na cmentarzu w Lublinie, zmarłego wtedy prezesa, prof. Konstantego Strawińskiego.
Dwukrotnie żonaty: z Anną Mikłaszewską od 1948 roku do jej tragicznej śmierci w katastrofie kolejowej w 1986 roku (mieli dwoje dzieci, siedmioro wnucząt i prawnuczka) i od 1989 roku z Marią Niewitecką.
Badania naukowe.
Jego działalność naukowa szła w dwóch kierunkach. Pierwszym były prace związane z systematyką i zoogeografią rodzin Dermestidae i Silphidae w zakresie całego świata. Z tego tematu ogłosił szereg prac, opisał około 50 nowych dla wiedzy taksonów, a katalog "Dermestidae świata" był pracą habilitacyjną, obronioną jednogłośnie na Uniwersytecie Warszawskim.
Drugim kierunkiem, któremu poświęcił większość swojego życia, była monograficzna synteza faunistyczna chrząszczy polskich. Prace nad katalogiem chrząszczy krajowych rozpoczął samotnie w 1954 r. Gdy w 1959 r. utworzona została w Instytucie Zoologicznym PAN seria „Katalog fauny Polski”, podjął się opracowania rzędu Coleoptera, wciągnął do współpracy dr. Bolesława Burakowskiego i Janinę Stefańską. Przedstawił harmonogram, przewidując 20 tomów wydawanych w półtorarocznych odstępach w latach 1965-1995.
Harmonogram ten został przyjęty z „przymrużeniem oka” i wzbudzał salwy śmiechu. Mimo intensywnej pracy zarówno własnej, jak i pracujących pod jego kierownictwem wymienionych wyżej współpracowników, dopiero w 1971 roku uznał, że kartoteka (licząca wtedy 250 tysięcy kart odsyłaczowych) jest na tyle kompletna, iż można przystąpić do sporządzania maszynopisów. I tak, w latach 1971-1997 powstało 21 tomów katalogu Coleoptera, a w roku 2000 - tom 22., uzupełniający. Ostatni, 23 tom katalogu chrząszczy polskich wydrukowany w 2007 roku liczył 660 stronic druku i zawierał wykaz nieco ponad 10 tys. pozycji piśmiennictwa cytowanego w tomach 2-22, dokładnie sprawdzonych z oryginałami pod względem wszelkich danych bibliograficznych. Zamknął on prace nad dziełem wykonywanym przez 54 lata.
Łącznie omówiono w tych 23 tomach 6811 gatunków, z których 6 tysięcy żyje w Polsce z całą pewnością. Stanowi to ok. 20% wszystkich krajowych zwierząt. Kartoteka liczy obecnie 350 tys. kart odsyłaczowych i przechowywana jest w Muzeum i Instytucie Zoologii PAN w Warszawie.
W 1981 r., gdy wydrukowany był 9. tom „Katalogu”, Główną przyczyną odmowy były jednak względy patriotyczne, gdyż jego zdaniem "Każdy, kto czuje się Polakiem, powinien pracować w Polsce, by stawała się mądrzejsza, bogatsza i bardziej szanowana w świecie".
W latach 1975-1991 był członkiem Międzynarodowej Komisji Nomenklatury Zoologicznej (organ International Union of Biological Sciences, części UNESCO). Wybrany został do tej komisji na miejsce zmarłego w 1974 roku profesora dr hab. Tadeusza Jaczewskiego.
Jego nazwiskiem nazwano 24 gatunki i rodzaje nowo odkrytych dla nauki zwierząt z różnych grup systematycznych.
Odznaczenia.
Członek Honorowy Polskiego Towarzystwa Entomologicznego oraz Polskiego Towarzystwa Taksonomicznego, wyróżniony między innymi: 
Wykaz publikacji naukowych.
Prace prof. Mroczkowskiego drukowały czołowe czasopisma zoologiczne i entomologiczne, min. z Wielkiej Brytanii, Belgii, Danii, Niemiec, Szwecji, Węgier, Włoch, Rosji, Arabii Saudyjskiej, Japonii, Korei Północnej.
Wykaz nie zawiera kilkuset publikacji niezoologicznych. Dotyczą one kynologii, różnych zagadnień kolekcjonerskich i filumenistyki (ogłaszane pod pseudonimem Feliks Kietowicz), opisów ekspedycji naukowych, wspomnień, Podkowy Leśnej i innych spraw nie związanych z przyrodą.

</doc>
<doc id="983486" url="https://pl.wikipedia.org/wiki?curid=983486" title="Oulu (stacja kolejowa)">
Oulu (stacja kolejowa)

Oulu (fiń. "Oulun rautatieasema") – stacja kolejowa w Oulu, w Finlandii. Budynek dworca ukończony został w 1884 roku. Pierwszy pociąg wjechał na stację 29 października 1886 roku. Wszystkie pociągi są obsługiwane przez VR. W pobliżu jest dworzec autobusowy dla autobusów dalekobieżnych.
Linia kolejowa od południa do Oulu została zelektryfikowana w 1983, wykorzystując napowietrzne przewody elektryczne 25KV. Elektryfikacja na północ od Oulu do Rovaniemi nie została zakończona do roku 2004. W 2006 linia kolejowa z Oulu do Iisalmi również została zelektryfikowana. Najszybsze pociągi z Oulu do Helsinek są obsługiwane przez pociągi Pendolino.
W 2010 roku stacja obsłużyła 896 tys. pasażerów.
Linie kolejowe.
Stacja Oulu znajduje się na skrzyżowanio następujących linii kolejowych:

</doc>
<doc id="983488" url="https://pl.wikipedia.org/wiki?curid=983488" title="Hyvinkää (stacja kolejowa)">
Hyvinkää (stacja kolejowa)

Hyvinkää (fiń. "Hyvinkään rautatieasema") – stacja kolejowa w Hyvinkää, w Finlandii, 59 km na północ od Dworca Centralnego w Helsinkach. Znajduje się między stacjami Jokela i Riihimäki.

</doc>
<doc id="983490" url="https://pl.wikipedia.org/wiki?curid=983490" title="ATS">
ATS



</doc>
<doc id="983491" url="https://pl.wikipedia.org/wiki?curid=983491" title="Kodowanie (psychologia)">
Kodowanie (psychologia)

Kodowanie – to w psychologii proces przekształcania i organizowania napływających informacji tak, aby można je było następnie włączyć do pamięci lub porównać z danymi już zmagazynowanymi w pamięci (zobacz rozpoznawanie i identyfikacja). 
Informacje napływające do zmysłów przetwarzane są początkowo przez receptory, a następnie kodowane. 
Mózg człowieka posiada zdolność kodowania napływających danych przy pomocy wielu rodzajów reprezentacji (czyli wielu rodzajów kodów, w jakich jest przechowywana informacja: w postaci wzrokowej, słownej, itp.).
W trakcie kodowania możliwe jest tworzenie nowych kodów, które pozwalają na zapamiętywanie materiału. Informacje wzrokowe mogą być przetwarzane na kod werbalny. Na przykład jeśli patrzę na kartę do gry (informacja wzrokowa) to mogę ją zapamiętać w postaci słów: "Jest to królowa kier". Lub też gdy mam zapamiętać zdanie "królowa kier" mogę sobie ją wyobrazić i przechować w kodzie wzrokowym.
Mówi się także o rekodowaniu, czyli procesie przebudowy danych pamięciowych pod wpływem informacji, które dotarły później. Rekodowanie występuje w pamięci wielokrotnie. W związku z tym nowe dane mają zdolność modyfikowania dotychczasowej wiedzy jednostki, przy czym proces ten może mieć zasięg lokalny w pamięci (gdy dane są specyficzne) lub globalny (gdy informacje dotyczą np. wartości).

</doc>
<doc id="983492" url="https://pl.wikipedia.org/wiki?curid=983492" title="Fenerbahçe Spor Kulübü">
Fenerbahçe Spor Kulübü



</doc>
<doc id="983493" url="https://pl.wikipedia.org/wiki?curid=983493" title="Sobin">
Sobin

2 miejscowości w Polsce:

</doc>
<doc id="983495" url="https://pl.wikipedia.org/wiki?curid=983495" title="Ołeksij Haj">
Ołeksij Haj

Ołeksij Anatolijowycz Haj, ukr. Олексій Анатолійович Гай (ur. 6 listopada 1982 w Zaporożu, Ukraińska SRR) – ukraiński piłkarz, grający na pozycji pomocnika, a wcześniej obrońcy, reprezentant Ukrainy.
Kariera piłkarska.
Kariera klubowa.
Haj piłkarską karierę rozpoczął w klubie Metałurh Zaporoże, ale jeszcze jako junior przeniósł się do drużyny Szachtara Donieck. W Szachtarze zadebiutował w sezonie 2000/2001 i rozegrał w nim 3 mecze oraz został wicemistrzem Ukrainy. W 2002 roku z Szachtarem wygrał dublet: mistrzostwo i Puchar Ukrainy, ale nie był wówczas czołowym zawodnikiem klubu. Dobrze spisał się za to w sezonie 2002/2003, gdy jako zawodnik wyjściowej jedenastki przyczynił się do wywalczenia przez doniecki klub kolejnego wicemistrzostwa Ukrainy. W sezonie 2003/2004 znów był rezerwowym dla pary i po raz drugi w karierze wywalczył krajowy puchar. Na kolejne dwa sezony Haj został piłkarzem Illicziwca Mariupol (2005 – 5. miejsce, 2006 – 4. miejsce), w którym miał pewne miejsce w podstawowym składzie. Latem 2006 wrócił do Szachtara i w sezonie 2006/2007 po raz kolejny zajął z tym klubem 2. lokatę w lidze. 15 czerwca 2013 roku przeszedł do Czornomorca Odessa. 5 stycznia 2015 podpisał kontrakt z azerskim FK Qəbələ. 5 sierpnia 2016 przeniósł się do rosyjskiego Kubania Krasnodar. Latem 2018 opuścił rosyjski klub. 12 października 2018 zasilił skład Olimpiku Donieck, w którym grał do 28 czerwca 2019. 25 sierpnia 2019 ogłosił o zakończeniu kariery piłkarza.
Kariera reprezentacyjna.
W 2000 roku Haj wystąpił w Juniorskich Mistrzostwach Europy U-18. Tam był podstawowym zawodnikiem reprezentacji Ukrainy i dotarł z nią do finału zostając wicemistrzem kontynentu (porażka z Francją).
W pierwszej reprezentacji Ukrainy Haj zadebiutował 11 października 2003 roku w zremisowanym 0:0 meczu z Macedonią.

</doc>
<doc id="983496" url="https://pl.wikipedia.org/wiki?curid=983496" title="Mikkeli (stacja kolejowa)">
Mikkeli (stacja kolejowa)

Mikkeli ("Mikkelin rautatieasema") – stacja kolejowa w Mikkeli, w Finlandii.

</doc>
<doc id="983498" url="https://pl.wikipedia.org/wiki?curid=983498" title="Odtwarzanie">
Odtwarzanie

Odtwarzanie – proces, polegający na wydobywaniu informacji z pamięci. W potocznym języku zwykle jest używany zamiennie z terminem "przypominanie". W psychologii poznawczej "przypominanie" ma jednak znaczenie szersze i prócz odtwarzania dotyczy także procesów rozpoznawania i identyfikacji.
Odtwarzanie jest procesem wydobywania danych z pamięci. Nie polega on na prostym i dokładnym reprodukowaniu danych pamięciowych; podobny jest raczej do rekonstruowania niż dokładnego odzwierciedlania zapamiętanych informacji. Dotyczy to zwłaszcza danych zmagazynowanych w pamięci semantycznej.
Podczas zapamiętywania informacji kodowane są jedynie najważniejsze dane. Te magazynowane są w pamięci. W trakcie odtwarzania owe dane uzupełniane są innymi. W efekcie odtwarzanie przypomina proces rekonstruowania śladów pamięciowych, podczas którego wykorzystywane są dostępne, zmagazynowane w pamięci długotrwałej informacje. Informacje te uzupełniane są przez inne dane, oraz informacje, które „pasują” do przypominanych informacji (pamięć generatywna). Odtwarzanie jest więc zwykle niedokładne i zniekształcone (dotyczy to stosunkowo w najmniejszym stopniu odtwarzania informacji o konkretnych zdarzeniach, zakodowanych w pamięci epizodycznej). Każdy akt odtwarzania informacji z pamięci wpływa także na zmienienie zmagazynowanych śladów pamięciowych.

</doc>
<doc id="983499" url="https://pl.wikipedia.org/wiki?curid=983499" title="Dioscorea alata">
Dioscorea alata



</doc>
<doc id="983501" url="https://pl.wikipedia.org/wiki?curid=983501" title="Hrabstwo Jackson (Illinois)">
Hrabstwo Jackson (Illinois)

Hrabstwo Jackson – hrabstwo w USA, w stanie Illinois, z liczbą ludności 59 612, według spisu z 2000 roku. Siedzibą administracji hrabstwa jest Murphysboro.
Geografia.
Według spisu hrabstwo zajmuje powierzchnię 1 561 km2, z czego 1 523 km2 stanowią lądy, a 37 km2 (2,39%) wody. Największym miastem jest Carbondale, siedziba miasteczka uniwersyteckiego Southern Illinois University. 
Pierwsza kopalnia węgla została otwarta w południowej części hrabstwa w pobliżu rzeki Big Muddy, niedaleko drogi 127 Bridge.
Historia.
Hrabstwo Jackson, zostało wcielone do stanu Illinois 10 stycznia 1816. Swoją nazwę przyjęło na cześć Andrew Jacksona (1767 - 1837), amerykańskiego prawnika i generała wojsk walczących w wojnie w 1812 roku, gdzie pokonał Brytyjczyków w bitwie pod Nowym Orleanem. 
Pierwsze ślady osadnictwa w hrabstwie Jackson sięgają około 11 500 lat p.n.e. Badanie ziem rozpoczęli europejscy odkrywcy, poczynając od Jacques'a Marquette i Louisa Jollieta. Ich badania skupiały się wzdłuż rzeki Missisipi. Dalsze odkrycia tych ziem dokonywały się w XVIII i XIX wieku za sprawą pierwszych osadników. Jako że terytoria te leżały na wolnym Terytorium Północnozachodnim, Will mógł legalnie wykorzystywać do pracy niewolników. 
Po zakończeniu wojny secesyjnej general John A. Logan zorganizował paradę weteranów idącą od Murphysboro do Carbondale. Do udziału w manifestacji, w której brali udział weterani Unii, generał zaprosił weteranów wojsk Konfederacji, których liczba w hrabstwie Jackson była znaczna. W ten sposób narodziła się tradycja czcząca poległych żołnierzy obu zwaśnionych stron. Wydarzenie to uważane jest za początek powstania święta Dnia Pamięci obchodzonego w każdy ostatni poniedziałek maja. 
W marcu 1925 roku hrabstwo nawiedziło wielkie tornado ("Tri-State Tornado"), niszcząc głównie miejscowości Gorham i DeSoto oraz Murphysboro.
Lokalny budynek sądu - siedziba władz hrabstwa - został wybudowany w 1927 roku i zastąpił wcześniejszą drewnianą budowlę w Murphysboro, zniszczoną przez kataklizm. Nowa siedziba położona jest nad rzeką Big Muddy w Brownsville. 
Demografia.
Według spisu z 2000 roku hrabstwo zamieszkuje 59 612 osób, które tworzą 24 215 gospodarstw domowych oraz 12 664 rodzin. Gęstość zaludnienia wynosi 39 osób/km2. Na terenie hrabstwa jest 26 844 budynków mieszkalnych o częstości występowania wynoszącej 18 budynków/km2. Hrabstwo zamieszkuje 80,79% ludności białej, 13,02% ludności czarnej, 0,31% rdzennych mieszkańców Ameryki, 3,03% Azjatów, 0,06% mieszkańców wysp Pacyfiku, 1,00% ludności innej rasy oraz 1,80% ludności wywodzącej się z dwóch lub więcej ras, 2,42% ludności to Hiszpanie, Latynosi lub inni.
W hrabstwie znajduje się 24 215 gospodarstw domowych, w których 24,40% stanowią dzieci poniżej 18. roku życia mieszkające z rodzicami, 39,30% małżeństwa mieszkające wspólnie, 9,70% stanowią samotne matki oraz 47,70% to osoby nie posiadające rodziny. 34,90% wszystkich gospodarstw domowych składa się z jednej osoby oraz 9,30% żyje samotnie i ma powyżej 65. roku życia. Średnia wielkość gospodarstwa domowego wynosi 2,21 osoby, a rodziny 2,89 osoby.
Przedział wiekowy populacji hrabstwa kształtuje się następująco: 19,30% osób poniżej 18. roku życia, 26,00% pomiędzy 18. a 24. rokiem życia, 25,90% pomiędzy 25. a 44. rokiem życia, 17,90% pomiędzy 45. a 64. rokiem życia oraz 11,00% osób powyżej 65. roku życia. Średni wiek populacji wynosi 28 lat. Na każde 100 kobiet przypada 104,30 mężczyzn. Na każde 100 kobiet powyżej 18. roku życia przypada 102,90 mężczyzn.
Średni dochód dla gospodarstwa domowego wynosi 24 946 USD, a dla rodziny 40 950 dolarów. Mężczyźni osiągają średni dochód w wysokości 31 910 dolarów, a kobiety 22 396. Średni dochód na osobę w hrabstwie wynosi 15 755 dolarów. Około 14,70% rodzin oraz 25,20% ludności żyje poniżej minimum socjalnego, z tego 23,00% poniżej 18. roku życia oraz 10,50% powyżej 65. roku życia.

</doc>
<doc id="983504" url="https://pl.wikipedia.org/wiki?curid=983504" title="Uppsala centralstation">
Uppsala centralstation

Uppsala centralstation – główny dworzec kolejowy w Uppsali, w Szwecji. Budynek dworca projektu Adolfa W. Edelsvärda pochodzi z 1866. W 1986 został wpisany na listę zabytków. 

</doc>
<doc id="983514" url="https://pl.wikipedia.org/wiki?curid=983514" title="Kultura (1931–1932)">
Kultura (1931–1932)

Kultura – warszawski tygodnik literacki wydawany w latach 1931-1932, początkowo stanowiący niedzielny dodatek do „Expressu Porannego”. następnie samodzielny. Redaktorem naczelnym był Kazimierz Wierzyński.
Do powstania tygodnika przyczyniły się inspiracje władz sanacyjnych, pragnących posiadać przeciwwagę dla „Wiadomości Literackich” i endeckiej prasy kulturalnej. Wspierał on także kampanię antyklerykalną prowadzoną przez Tadeusza Boya-Żeleńskiego. Z pismem współpracowali pisarze powiązani z „Wiadomościami Literackimi”. Maria Dąbrowska, Julian Tuwim, Paweł Hulka-Laskowski, Irena Krzywicka i Zofia Nałkowska. Potajemnie współpracował z nim także redaktor naczelny „Wiadomości Literackich”. Mieczysław Grydzewski. 
Zasługą czasopisma były publikacje utworów Bolesława Leśmiana, któremu „Wiadomości Literackie” były niechętne. Pismo opublikowało również drobne inedita Cypriana Kamila Norwida, Stanisława Brzozowskiego i Henryka Sienkiewicza.

</doc>
<doc id="983515" url="https://pl.wikipedia.org/wiki?curid=983515" title="Reza Alineżad">
Reza Alineżad

Reza Alineżad (رضا علی نژاد, ur. 21 września 1985) – Irańczyk obecnie przebywający w celi śmierci. Został skazany w wieku lat 17. Zarówno ten fakt, jak i inne okoliczności, sprawiły, iż jego sprawa nabrała międzynarodowego rozgłosu i stała się przedmiotem kampanii organizacji broniących praw człowieka.
W grudniu 2002 Reza wraz z przyjacielem Hadim przebywali w sklepie, kiedy zostali bez powodu zaatakowani przez dwóch mężczyzn. Jeden z napastników, imieniem Esma'il, wyciągnął broń i zaczął nią bić oboje nastolatków.
Reza wyciągnął kieszonkowy scyzoryk, aby odstraszyć napastnika, który kontynuował bicie. Działając w samoobronie Reza ugodził go w wyniku czego ten zmarł. Następnie został aresztowany za morderstwo.
Wszyscy naoczni świadkowie zdarzenia, w tym towarzyszący Esma'ilowi Mohammad, zeznali zgodnie, iż atak na Rezę i Hadiego nie został sprowokowany, a poczynania Esma'ila w pełni uzasadniały działanie w obronie własnej. Mimo to Reza został skazany na śmierć przez powieszenie.
Iran, przez wzgląd na podpisane międzynarodowe konwencje, nie ma prawa skazać na śmierć nikogo, kto w momencie popełnienia czynu nie miał osiemnastu lat.
Kampanię na rzecz Rezy prowadzą liczne organizacje. W Polsce kampanię taką prowadziła Polska Kampania na rzecz Delary Darabi.
Ostatnio wyrok na Rezę został przekazany do decyzji Głowy Sądownictwa Iranu, ajatollahowi Mahmudowi Haszemi Szahrudiemu.

</doc>
<doc id="983516" url="https://pl.wikipedia.org/wiki?curid=983516" title="Gród Chrobry w Szprotawie">
Gród Chrobry w Szprotawie

Gród Chrobry w Szprotawie – ziemny obiekt kulturowy, wpisany do gminnej ewidencji zabytków gm. Szprotawa pod poz. nr 49/2475. Zlokalizowany jest na obszarze Zespołu Przyrodniczo-Krajobrazowego Park Słowiański.
Historia.
Obiekt nie posiada bezsprzecznie ustalonej genezy i chronologii. Jest położony w polderze zalewowym rzeki Bóbr, jego pow. wynosi ok. 4 ha, wys. 6 m, posiada zasadniczo jednolitą płaską powierzchnię i stromo nachylone skarpy. Obrys zewnętrzny stanowią względnie równe ciągi układające się w nieregularny wielokąt. Na jego powierzchni znaleziono fragmenty ceramiki średniowiecznej, zdeponowane w Muzeum Ziemi Szprotawskiej. Dotąd nie natrafiono na warstwy archeologiczne ani pozostałości konstrukcji, co skłania ku hipotezie, że ewentualny gród nigdy nie został ukończony lub obsadzony. Przy czym geneza samego ziemnego utworu może być naturalna, co nie pozostaje jednak w sprzeczności z jego archeologicznym charakterem.
Do 1945 nosił nazwę "Nonnenbuschberg", co oznacza "krzaczastą górę zakonnic". Niemiecki autor August Gloger określił go jako relikt średniowieczny, gród sprzed kolonizacji niemieckiej.
W okresie po 1945 roku uwagę na obiekt po raz pierwszy zwrócił Maciej Boryna ze szprotawskiego muzeum.
Nazwa usankcjonowana została 31 maja 2007 roku, wraz z ustanowieniem wspomnianego Zespołu, i ma upamiętniać historyczne wydarzenie z roku 1000, mianowicie powitanie przez Bolesława Chrobrego niemieckiego cesarza Ottona III w Iławie, a także niegdysiejszą przynależność przedmiotowego terenu do śląsko-piastowskiej domeny książęcej.
W grudniu 2008 na obiekcie przeprowadzono sondażowo-ratownicze prace archeologiczne, pod patronatem Instytutu Archeologii i Etnologii Polskiej Akademii Nauk Oddział we Wrocławiu i pod kierownictwem archeologa Mariusza Łesiuka. Sprawozdanie z prac znajduje się u Lubuskiego Wojewódzkiego Konserwatora Zabytków w Zielonej Górze. W 2009 zorganizowano kolejne wykopaliska oraz badania geologiczne. 
Śląskie muzeum regionalne opublikowało w 1841 informację, że na obiekcie w świetle miejscowego podania składano w dawnych czasach ofiary.
Badania geologiczne wykazały, że to unikatowy ostaniec erozyjny – wyspa w pradolinie Bobru. Być może jedyny taki w całym biegu rzeki. Jednakże nosi ślady profilowania przez człowieka. Wykopaliska objęły niewielki teren. Archeolog M.Łesiuk wskazywał na potrzebę dalszych badań. Wykorzystanie obiektu sięga tysięcy lat wstecz. Badacz ten nie wyklucza, że to tu Bolesław Chrobry mógł witać Ottona III, co znajdowałoby uzasadnienie w ówczesnym protokole dyplomatycznym. Ostaniec leży pośrodku pradawnego zalewu szerokiego w tym miejscu na 2 km, którego brzegi usiane są stanowiskami archeologicznymi z różnych epok. Wyspa mogła być miejscem, które starożytne kultury pogańskie uważały za święte, co koreluje z przywołanym powyżej przekazem muzeum śląskiego o miejscu składania ofiar.

</doc>
<doc id="983522" url="https://pl.wikipedia.org/wiki?curid=983522" title="Ślizg (czasopismo)">
Ślizg (czasopismo)

Ślizg – miesięcznik zajmujący się tematyką inline, później deskorolki, snowboardingu i kulturą hip-hopową. 
Autorem nazwy czasopisma był Krzysztof Teodor Toeplitz, ojciec Franciszka, organizującego ten projekt.
Pismo zaprzestało działalności w styczniu 2007. Na łamach pisma od drugiego do ostatniego numeru ukazywał się komiks Jeż Jerzy.
Do sprzedaży wraz z magazynem dołączana była płyta CD. Na kompilacjach sygnowanych przez Ślizg ukazały się m.in. nagrania takich wykonawców jak: Mezo, Lilu, Ski Skład, Pięć Dwa Dębiec, Molesta Ewenement, O.S.T.R. oraz K.A.S.T.A. Miesięcznik przyznawał także coroczne wyróżnienia pod nazwą Ślizgery, m.in. w kategoriach "Wykonawca roku" i "Album roku".

</doc>
<doc id="983525" url="https://pl.wikipedia.org/wiki?curid=983525" title="Lee Wallace">
Lee Wallace

Lee Wallace (ur. 1 sierpnia 1987 w Edynburgu) - piłkarz szkocki, występujący na pozycji pomocnika. Od 2019 gracz klubu występującego w EFL Championship, Queens Park Rangers.
Wallace profesjonalną piłkarską karierę rozpoczął w lipcu 2004, skąd przeszedł z drużyny rezerw do pierwszego składu Hearts. Debiutował w nim podczas meczu przeciwko Kilmarnock F.C., wygranym 3:1 na wyjeździe w sezonie 2005/2006. W barwach "Serc" rozegrał 140 spotkań, strzelił 5 goli.
W letnim oknie transferowym w 2011 roku przeszedł do Rangers, podpisując pięcioletni kontrakt. W 2019 przeszedł do Queens Park Rangers.
W 2007 występował w reprezentacji Szkocji U-21, gdzie rozegrał 3 mecze. Od 2009 roku do 2017 był zawodnikiem Reprezentacji Szkocji. Rozegrał w niej 10 meczów.

</doc>
<doc id="983526" url="https://pl.wikipedia.org/wiki?curid=983526" title="Ołeksandr Kuczer">
Ołeksandr Kuczer

Ołeksandr Mykołajowycz Kuczer, ukr. Олександр Миколайович Кучер (ur. 22 października 1982 w Kijowie) – ukraiński piłkarz grający na pozycji środkowego obrońcy lub defensywnego pomocnika, reprezentant Ukrainy.
Kariera piłkarska.
Kariera klubowa.
Wychowanek Youth Academy „Atlet” Kijów i DJuSSz-19 w Kijowie, a potem Dynamo Kijów, barwy których bronił w juniorskich mistrzostwach Ukrainy (DJuFL). Jego pierwszym klubem w karierze był Arsenał Charków i w sezonie 2000/2001 zadebiutował w jego barwach w trzeciej lidze ukraińskiej. W 2002 roku wywalczył z Arsenałem awans do drugiej ligi ukraińskiej i sezon 2002/2003 spędził grając na tym szczeblu, ale na wiosnę trafił do Metałurha Donieck, a następnie został na pół roku wypożyczony do armeńskiego klubu Bananc Erywań z Erywania. Latem 2003 wrócił na Ukrainę i przez półtora roku bronił barw Metałurha, w którym był tylko rezerwowym i wystąpił w rozgrywkach Pucharu UEFA. Sezon 2004/2005 rozpoczął w Metaliście Charków, ale nie mogąc wywalczyć miejsca w podstawowej jedenastce został do końca sezonu wypożyczony do Arsenału Charków. Latem 2005 wrócił do Metalistu i osiągnął na tyle wysoką formę, że zaczął grać w podstawowej jedenastce klubu (zajął z nim 5. miejsce), a po sezonie przeszedł do Szachtara Donieck, z którym w 2007 roku został wicemistrzem kraju oraz wystąpił w fazie grupowej Ligi Mistrzów i Pucharze UEFA. 1 czerwca 2017 opuścił doniecki klub. 14 sierpnia 2017 podpisał kontrakt z tureckim Kayserisporem. 2 sierpnia 2019 przeszedł do Karpat Lwów. 21 stycznia 2020 kontrakt za obopólną zgodą został rozwiązany.
Kariera reprezentacyjna.
W reprezentacji Ukrainy Kuczer zadebiutował 7 października 2006 roku w przegranym 0:2 meczu z Włochami, rozegranym w ramach eliminacji do Euro 2008. Natomiast w swoim drugim występie w kadrze przeciwko Szkocji (2:0) wpisał się na listę strzelców.

</doc>
<doc id="983528" url="https://pl.wikipedia.org/wiki?curid=983528" title="GunZ The Duel">
GunZ The Duel



</doc>
<doc id="983530" url="https://pl.wikipedia.org/wiki?curid=983530" title="Usu-zan">
Usu-zan

 – aktywny wulkan na wyspie Hokkaido, w Japonii. Wysokość 733 m n.p.m.; zaliczany do stratowulkanów.
Od początku XX w. wulkan Usu wybuchał czterokrotnie w latach: 1910, 1944–1945 (w trakcie tej erupcji powstała kopuła wulkaniczna, którą nazwano Shōwa-shinzan), 1977–1982 oraz 2000–2001. Usu położony jest na południowym obrzeżeniu kaldery, w której położone jest jezioro Tōya.
Wulkan Usu położony jest na terenie Parku Narodowego Shikotsu-Tōya.

</doc>
<doc id="983533" url="https://pl.wikipedia.org/wiki?curid=983533" title="Big Mike">
Big Mike

Big Mike, właśc. Michael Barnett (ur. 27 września 1971) – amerykański raper z Nowego Orleanu. Był członkiem grupy Convicts, którą tworzył z raperem z Houston Mr. 3-2. Ich pierwszy album wyszedł w roku 1991.

</doc>
<doc id="983536" url="https://pl.wikipedia.org/wiki?curid=983536" title="Zespół Churga i Strauss">
Zespół Churga i Strauss



</doc>
<doc id="983539" url="https://pl.wikipedia.org/wiki?curid=983539" title="Hrabstwo Griggs">
Hrabstwo Griggs

Hrabstwo Griggs (ang. "Griggs County") to hrabstwo w stanie Dakota Północna w Stanach Zjednoczonych. Hrabstwo zajmuje powierzchnię 1 854,87 km². Według szacunków United States Census Bureau w roku 2006 miało 2 456 mieszkańców. Siedzibą hrabstwa jest Cooperstown.
Geografia.
Hrabstwo Griggs zajmuje powierzchnię całkowitą 1 854,87 km², z czego 1 835,01 km² to powierzchnia lądowa, a 19,87 km² (1,1%) to powierzchnia wodna.

</doc>
<doc id="983541" url="https://pl.wikipedia.org/wiki?curid=983541" title="Hrabstwo Jasper (Illinois)">
Hrabstwo Jasper (Illinois)

Hrabstwo Jasper – hrabstwo w USA, w stanie Illinois, według spisu z 2000 roku liczba ludności wynosiła 10 117. Siedzibą hrabstwa jest Newton.
Geografia.
Według spisu hrabstwo zajmuje powierzchnię 1 290 km2, z czego 1 280 km2 stanowią lądy, a 10 km2 (0,73%) stanowią wody.
Historia.
Hrabstwo Jasper County zostało utworzone w 1831 roku z terenów należących do hrabstwa Clay i hrabstwa Crawford. Swoją nazwę obrało na cześć sierżanta Williama Jaspera, uczestnika wojny o niepodległość Stanów Zjednoczonych, bohatera z Karoliny Południowej. 
Demografia.
Według spisu z 2000 roku hrabstwo zamieszkuje 10 117 osób, które tworzą 3 930 gospodarstw domowych oraz 2 849 rodzin. Gęstość zaludnienia wynosi 8 osób/km2. Na terenie hrabstwa jest 4 294 budynków mieszkalnych o częstości występowania wynoszącej 3 budynków/km2. Hrabstwo zamieszkuje 99,15% ludności białej, 0,08% ludności czarnej, 0,07% rdzennych mieszkańców Ameryki, 0,19% Azjatów, 0,02% mieszkańców Pacyfiku, 0,19% ludności innej rasy oraz 0,31% ludności wywodzącej się z dwóch lub więcej ras, 0,47% ludności to Hiszpanie, Latynosi lub inni.
W hrabstwie znajduje się 3 930 gospodarstw domowych, w których 32,90% stanowią dzieci poniżej 18 roku życia mieszkający z rodzicami, 62,30% małżeństwa mieszkające wspólnie, 7,00% stanowią samotne matki oraz 27,50% to osoby nie posiadające rodziny. 24,70% wszystkich gospodarstw domowych składa się z jednej osoby oraz 13,20% żyje samotnie i ma powyżej 65 roku życia. Średnia wielkość gospodarstwa domowego wynosi 2,55 osoby, a rodziny wynosi 3,06 osoby.
Przedział wiekowy populacji hrabstwa kształtuje się następująco: 25,90% osób poniżej 18 roku życia, 8,60% pomiędzy 18 a 24 rokiem życia, 26,50% pomiędzy 25 a 44 rokiem życia, 22,60% pomiędzy 45 a 64 rokiem życia oraz 16,50% osób powyżej 65 roku życia. Średni wiek populacji wynosi 38 lat. Na każde 100 kobiet przypada 97,60 mężczyzn. Na każde 100 kobiet powyżej 18 roku życia przypada 95,30 mężczyzn.
Średni dochód dla gospodarstwa domowego wynosi 34 721 USD, a średni dochód dla rodziny wynosi 43 547 dolarów. Mężczyźni osiągają średni dochód w wysokości 30 131 dolarów, a kobiety 17 646 dolarów. Średni dochód na osobę w hrabstwie wynosi 16 649 dolarów. Około 8,50% rodzin oraz 9,90% ludności żyje poniżej minimum socjalnego, z tego 15,40% poniżej 18 roku życia oraz 10,10% powyżej 65 roku życia.

</doc>
<doc id="983542" url="https://pl.wikipedia.org/wiki?curid=983542" title="Pobudzenie seksualne">
Pobudzenie seksualne

Pobudzenie seksualne – stan fizjologiczny, pozwalający na odbycie stosunku płciowego.
W odróżnieniu od większości zwierząt ludzie są zdolni do pobudzenia seksualnego przez cały rok, nie istnieją sezony godowe.
Fizjologia pobudzenia seksualnego.
Do utrzymania gotowości organizmu do zmiany bodźców zmysłowych lub wyobrażeniowych na seksualne (uzyskania podniecenia seksualnego) potrzebne są następujące mechanizmy:

</doc>
<doc id="983543" url="https://pl.wikipedia.org/wiki?curid=983543" title="Fuzyn">
Fuzyn

Fuzyn - odmiana petrograficzna humusowego węgla kamiennego. Głównym jego składnikiem jest fuzyt.

</doc>
<doc id="983545" url="https://pl.wikipedia.org/wiki?curid=983545" title="ORM">
ORM



</doc>
<doc id="983547" url="https://pl.wikipedia.org/wiki?curid=983547" title="Podniecenie">
Podniecenie

Podniecenie – stan emocjonalny, połączony z fizjologiczną reakcją wzrostu ciśnienia krwi na skutek produkcji adrenaliny w organizmie.
Podniecenie seksualne w znaczeniu ogólnym jest to funkcja pobudliwości seksualnej (gotowości do reakcji seksualnej) i sytuacji zewnętrznej. Liczba, jakość i intensywność podnieceń seksualnych, związanych z określoną sytuacją zewnętrzną są warunkowane procesami uczenia się. Podniecenie może zależeć od kontekstu interpersonalnego, jeśli jest ukierunkowane na konkretnego partnera i jest wówczas synonimiczne z pożądaniem seksualnym.
W kontekście intrapersonalnym psychika odgrywa rolę sytuacji zewnętrznej, a stymulator stanowią wspomnienia i fantazje. Rozbudowa tego typu reaktywności seksualnej jest jednym z patomechanizmów parafilii.
Bodźce wyzwalające podniecenie mogą być natury wewnętrznej (powstające w wyniku nagromadzenia napięć seksualnych) lub zewnętrznej. Im większa jest siła libido, tym silniejsze emocje wytwarza jego redukcja.

</doc>
<doc id="983548" url="https://pl.wikipedia.org/wiki?curid=983548" title="Juho Mäkelä (piłkarz)">
Juho Mäkelä (piłkarz)

Juho Mäkelä (ur. 23 czerwca 1983 w Oulu) – fiński piłkarz, grający na pozycji napastnika w AC Oulu.
Kariera klubowa.
Wychowanek OLS Oulu, w którym trenował od 1995 roku. Mäkelä profesjonalną karierę rozpoczął w 2000 roku w klubie Tervarit. Wystąpił w tym klubie w 61 meczach i strzelił 44 bramki w latach 2000–2003. W styczniu 2003 przeniósł się do HJK Helsinki, a w 2005 zdobył tytuł króla strzelców ligi fińskiej. W listopadzie 2005 przebywał na testach w AEK Ateny, a w styczniu 2006 w FC Basel, jednak niedługo później podpisał trzyipółletni kontrakt z Heart of Midlothian. W barwach szkockiego klubu zadebiutował 20 września 2006 roku w meczu przeciwko drużynie Alloa Athletic F.C., wygranym przez jego zespół 4:0, w którym strzelił hat-tricka. W styczniu 2007 przebywał na testach w Greuther Fürth, jednakże miesiąc później trafił do szwajcarskiego FC Thun na wypożyczenie, a w kwietniu 2008 został wypożyczony do HJK Helsinki. W marcu 2009 roku przeniósł się do fińskiej drużyny na zasadzie transferu definitywnego. W 2010 został królem strzelców ligi fińskiej. W grudniu 2010 roku podpisał piętnastomiesięczny kontrakt z Sydney FC. W 2012 wrócił do HJK Helsinki. W styczniu 2013 trafił do SV Sandhausen, a w listopadzie tegoż roku przeszedł do FC Sankt Gallen. W maju 2014 trafił do IFK Mariehamn, jednakże miesiąc później opuścił ten klub, a w sierpniu tegoż roku podpisał kontrakt do końca sezonu z Seinäjoen Jalkapallokerho. W marcu 2015 podpisał długoletni kontrakt z Vaasan Palloseura. W styczniu 2016 podpisał roczny kontrakt z Helsingfors IFK. W marcu 2018 podpisał kontrakt na jeden sezon z PS Kemi, a w marcu 2019 podpisał dwuletni kontrakt z AC Oulu.
Kariera reprezentacyjna.
Młodzieżowy reprezentant Finlandii w kadrach od U-18 do U-21. W reprezentacji Finlandii Mäkelä zadebiutował 3 lutego 2004 roku w meczu przeciwko Chinom.
Życie osobiste.
7 lipca 2012 poślubił Hennę Ylilauri, z którą spotykał się od 2000 roku. Ylilauri w 2004 roku została drugą wicemiss Finlandii.
W młodości trenował lekkoatletykę. Jego starszy brat Janne był płotkarzem. Wujek zawodnika, Seppo Pyykkö również był piłkarzem.

</doc>
<doc id="983549" url="https://pl.wikipedia.org/wiki?curid=983549" title="Torakografia">
Torakografia

Torakografia – metoda zapisywania ruchów klatki piersiowej za pomocą torakografu. Torakograf składa się z części odbierającej – sprężystego mieszka, mocowanego za pomocą taśm owiniętych wokół klatki piersiowej na plecach, połączonego przewodem z częścią zapisującą – bębenkiem Mareya z pisakiem i kimografu. Wykonuje się pomiary dla spokojnego oddechu, po wysiłku fizycznym, po hiperwentylacji i po bezdechu. Wynik badania w postaci wykresu (torakogram) przedstawia amplitudę i częstość ruchów klatki piersiowej.

</doc>
<doc id="983550" url="https://pl.wikipedia.org/wiki?curid=983550" title="Timpul">
Timpul

Timpul – mołdawski magazyn kulturalny. Ukazuje się raz na tydzień, również na terenie Rumunii.

</doc>
<doc id="983551" url="https://pl.wikipedia.org/wiki?curid=983551" title="Strój biłgorajski">
Strój biłgorajski



</doc>
<doc id="983553" url="https://pl.wikipedia.org/wiki?curid=983553" title="Duryn">
Duryn

Duryn – odmiana petrograficzna węgla kamiennego. Głównym jego składnikiem jest duryt.
Właściwości fizyczne.
Gęstość zależy od składu petrograficznego i waha się w granicach 1,2-1,5 g/cm3.

</doc>
<doc id="983554" url="https://pl.wikipedia.org/wiki?curid=983554" title="Wjaczesław Szewczuk">
Wjaczesław Szewczuk

Wjaczesław Anatolijowycz Szewczuk, ukr. В'ячеслав Анатолійович Шевчук (ur. 13 maja 1979 w Łucku) – ukraiński piłkarz, grający na pozycji lewego obrońcy, a wcześniej pomocnika, reprezentant Ukrainy, trener piłkarski.
Kariera klubowa.
Pierwszym klubem Szewczuka w karierze był Podilla Chmielnicki, w którym to w sezonie 1996/1997 zadebiutował w drugiej lidze. Z Podillą spadł jednak z ligi i pierwszą część sezonu 1997/1998 spędził grając w 3. lidze. Zimą 1998 trafił do Metałurha Zaporoże i grał tamże przez kolejne 2,5 roku (największy sukces to 6. miejsce w 2000 roku). Latem 2000 Szewczuk przeszedł do jednej z czołowych drużyn w kraju, Szachtara Donieck, z którym został wicemistrzem Ukrainy. W 2002 roku w Szachtarze, który wywalczył dublet: mistrzostwo i Puchar Ukrainy, rozegrał na jesień zaledwie 1 mecz i wiosną oddano go do lokalnego rywala, Metałurha Donieck, gdzie również nie zdołał wywalczyć miejsca w składzie.
W połowie 2002 roku trafił do Szynnika Jarosław, w którym spisywał się nader poprawnie i przez kolejne dwa sezony grał w wyjściowej jedenastce rosyjskiego zespołu (5. miejsce w 2003 i 6. w 2004). Zimą 2005 Szewczuk wrócił do ojczyzny i pół roku grywał w Dnipro Dniepropetrowsk. Z Dnipro zajął 4. miejsce gwarantujące start w Pucharze UEFA. Latem 2005 ponownie przeszedł do Szachtara, w którym grał już w większej liczbie meczów i w 2006 został mistrzem kraju, a w 2007 wicemistrzem (wtedy też wystąpił w fazie grupowej Ligi Mistrzów oraz Pucharu UEFA).
27 grudnia 2016 oficjalnie ogłosił o zakończeniu kariery piłkarza.
Kariera reprezentacyjna.
Reprezentacyjną karierę Szewczuk rozpoczął od występów w młodzieżowej reprezentacji Ukrainy U-21, w której zagrał w 19 meczach i był jej kapitanem. Natomiast w pierwszej reprezentacji zadebiutował 11 czerwca 2003 w przegranym 0:1 wyjazdowym meczu z Grecją, rozegranym w ramach eliminacji do Euro 2004. Wystąpił także w meczu z Albanią (2:2) w kwalifikacjach do Mistrzostw Świata w Niemczech, ale na sam turniej nie pojechał.
Kariera trenerska.
We wrześniu 2017 rozpoczął pracę szkoleniową, stając na czele drużyny Szachtar Donieck U-17. 3 października 2018 został zaproszony na stanowisko głównego trenera Olimpika Donieck. 17 kwietnia 2019 opuścił doniecki klub.

</doc>
<doc id="983561" url="https://pl.wikipedia.org/wiki?curid=983561" title="CEPOL">
CEPOL

Agencja Unii Europejskiej ds. Szkolenia w Dziedzinie Ścigania (CEPOL) (ang. "European Union Agency for Law Enforcement Training" z siedzibą w Budapeszcie, dawniej Europejskie Kolegium Policyjne ang. "European Police College" z siedzibą w Bramshill) – jedna z agencji Unii Europejskiej odpowiedzialna za przygotowywanie, organizowanie i prowadzenie szkoleń dla funkcjonariuszy policji i innych organów ścigania (wcześniej ds. współpracy policyjnej i sądowej w sprawach karnych – czyli III filaru).
Decyzja o jej powstaniu zapadła na posiedzeniu Rady Europejskiej w Tampere w dniach 15–16 października 1999 (punkt 47). Utworzona oficjalnie w 2000 r. na mocy decyzji Rady Unii Europejskiej ds. Wymiaru Sprawiedliwości i Spraw Wewnętrznych nr 2000/820/JHA z dnia 30 grudnia 2000 r., początkowo nie posiadała osobowości prawnej i nie była agencją wspólnotową. Dopiero na mocy decyzji Rady UE ds. WSiSW nr 681/2005/JHA z dnia 20 września 2005 r. CEPOL uzyskał status instytucji unijnej w rozumieniu traktatowym. Decyzja Rady UE weszła w życie z dniem 1 stycznia 2006 r. i do lipca 2016 roku CEPOL funkcjonował na jej podstawie.
1 lipca 2016 r. instytucja zmieniła status, nazwę i siedzibę. Zaczęła funkcjonować jako Agencja Unii Europejskiej ds. Szkolenia w Dziedzinie Ścigania (CEPOL) z siedzibą w Budapeszcie na podstawie rozporządzenia 2015/2219 Parlamentu Europejskiego i Rady Unii Europejskiej z 25 listopada 2015 r. zmieniającego decyzję 2005/681/JHA.
Agencja: 
CEPOL oferuje innowacyjne kursy szkoleniowe na zaawansowanym poziomie. Agencja włącza do programów szkoleń aktualną wiedzę z zakresu badań i technologii, a także wspiera współpracę między organami policji.

</doc>
<doc id="983564" url="https://pl.wikipedia.org/wiki?curid=983564" title="XGP">
XGP

XGP – przenośna konsola gier wideo koreańskiej firmy Game Park. Jest ona następczynią GP32. Pierwszy pokaz odbył się w 2005 roku, a ostateczna premiera miała miejsce w marcu 2006 roku, wraz z XGP Mini i XGP Kids.
Losy XGP, XGP Mini i XGP Kids, w związku z ogłoszeniem bankructwa przez firmę Game Park są nieznane.

</doc>
<doc id="983566" url="https://pl.wikipedia.org/wiki?curid=983566" title="Południowa Osetia">
Południowa Osetia



</doc>
<doc id="983567" url="https://pl.wikipedia.org/wiki?curid=983567" title="Real Girl (singel)">
Real Girl (singel)

"Real Girl" – singel Mutyi Bueny, pochodzący z albumu "Real Girl". Zawiera sampel utworu Lenny'ego Kravitza "It's An't Over Till Is Over". Singel wyprodukował Full Phat.
Teledysk.
Teledysk został nakręcony w kwietniu. Po raz pierwszy ukazał się w telewizji 18 maja 2007. W teledysku występują przyjaciele Mutyi Bueny.

</doc>
<doc id="983568" url="https://pl.wikipedia.org/wiki?curid=983568" title="Krzystonów">
Krzystonów

Krzystonów – mało wyróżniający się szczyt Beskidu Wyspowego w grzbiecie łączącym Mogielicę z Jasieniem. Ma wysokość 1012 m, w odległości ok. 700 m w kierunku Mogielicy (na północ) w grzbiecie tym wyróżnia się jeszcze drugi niższy szczyt zwany Małym Krzystonowem (984 m n.p.m.). Niewielkie odsłonięcia fliszu karpackiego. Grzbiet i szczyt Krzystonowa jest całkowicie zarośnięty lasem, jedynie fragmentaryczne widoki przez prześwity między drzewami. Istnieją natomiast polany na jego zboczach. Na wschodnich zboczach pod Krzystonowem znajduje się Polana Wały, na której w lecie (lipiec-sierpień) czynna jest studencka baza namiotowa Polana Wały (przyjmuje na noclegi turystów). Dojście do niej ścieżką od szlaku turystycznego (2 min).
Krzystonów znajduje się w największym w Beskidzie Wyspowym kompleksie lasów, będących ostoją licznych zwierząt. Przez jego grzbiet, oraz Jasień i Mogielicę przebiega dział wodny. Potoki spływające z jego wschodnich zboczy uchodzą do Kamienicy Gorczańskiej w zlewni Dunajca, zaś potoki po zachodniej stronie zasilają Jurkówkę w zlewni Raby.

</doc>
<doc id="983571" url="https://pl.wikipedia.org/wiki?curid=983571" title="Ewdoksia Papuci-Władyka">
Ewdoksia Papuci-Władyka

Ewdoksia Papuci-Władyka (ur. 1953) – polska archeolog greckiego pochodzenia, specjalistka w dziedzinie archeologii śródziemnomorskiej i historii sztuki starożytnej, profesor zwyczajny Uniwersytetu Jagiellońskiego. Miłośniczka kultury antycznej Grecji.
Życiorys.
Ukończyła studia z zakresu archeologii śródziemnomorskiej na Uniwersytecie Jagiellońskim. W 1986 obroniła pracę doktorską napisaną pod kierunkiem prof. Marii Ludwiki Bernhard, zaś w 1995 uzyskała stopień doktora habilitowanego dzięki publikacji "Nea Pafos. Studia nad ceramiką hellenistyczną z polskich wykopalisk 1965-1991". W 2003 roku otrzymała stanowisko profesora nadzwyczajnego w Instytucie Archeologii UJ. Od 1988 do 2010 roku była stałym członkiem Polskiej Misji Archeologicznej w Nea Pafos na Cyprze, prowadzonej przez Centrum Archeologii Śródziemnomorskiej im. Kazimierza Michałowskiego w Warszawie. Od 1998 do 2008 kierowała pracami polsko-ukraińskiej ekspedycji archeologicznej (UJ oraz Muzeum Archeologiczne Ukraińskiej Akademii Nauk) w Koszarach na Ukrainie, gdzie obiektem badań były osady wiejskie i nekropole opodal greckiej kolonii Olbii. Od 2011 roku jest kierownikiem Paphos Agora Project. Projekt ten, realizowany przez Zakład Archeologii Klasycznej Uniwersytetu Jagiellońskiego, bada główny plac publiczny – agorę, miasta Nea Pafos. Jest to przedsięwzięcie o międzynarodowym i interdyscyplinarnym charakterze, jedno z największych tego typu prowadzonych przez polskich archeologów w Basenie Morza Śródziemnego.
Współpracuje z zagranicznymi instytucjami naukowymi działającymi w Grecji, m.in. École Français w Atenach. Jest także członkiem Komisji Filologii Klasycznej Polskiej Akademii Umiejętności oraz Komitetu Nauk o Kulturze Antycznej Polskiej Akademii Nauk. Pod auspicjami PAU kieruje pracami polskiej redakcji międzynarodowej serii Corpus Vasorum Antiquorum, czyli katalogu zabytków ceramiki antycznej znajdujących się w polskich zbiorach.
W 2022 odznaczona Krzyżem Komandorskim Orderu Odrodzenia Polski.

</doc>
<doc id="983576" url="https://pl.wikipedia.org/wiki?curid=983576" title="Ołeh Karamuszka">
Ołeh Karamuszka

Ołeh Ołeksandrowycz Karamuszka, ukr. Олег Олександрович Карамушка (ur. 30 kwietnia 1984 w Kaniowie, w obwodzie czerkaskim) – ukraiński piłkarz, grający na pozycji środkowego obrońcy.
Kariera piłkarska.
Kariera klubowa.
Wychowanek RUFK Kijów, barwy którego bronił w juniorskich mistrzostwach Ukrainy (DJuFL). Karierę piłkarską rozpoczął w składzie Dnipra Dniepropetrowsk, ale grał tam tylko w trzeciej i drugiej drużynie, dlatego w 2003 roku przeszedł do pierwszoligowego Borysfenu Boryspol. W jego barwach 27 września 2003 zadebiutował w Wyższej lidze i przez 2 lata był podstawowym zawodnikiem klubu, ale w sezonie 2004/2005 spadł z nim do drugiej ligi. Latem 2005 jako wolny agent przeszedł do Szachtara Donieck, podpisując 5-letni kontrakt. Jednak nie mając większych szans na grę w wyjściowej jedenastce został wypożyczony do Metałurha Zaporoże, z którym w 2006 roku zajął 8. miejsce w lidze oraz dotarł do finału Pucharu Ukrainy (Metałurh przegrał 0:1) z Dynamem Kijów. Po sezonie przedłużono mu wypożyczenie o kolejny rok i wystąpił w rozgrywkach Pucharu UEFA, a w lidze ponownie zajął 8. miejsce. Latem 2007 Karamuszka powrócił do Szachtara. 19 lipca 2008 podpisał 2-letni kontrakt z Tawriją Symferopol. W lutym 2010 przeszedł do Obołoni Kijów, w którym występował do lata 2011. Potem wyjechał na rok do Białorusi, gdzie bronił barw klubów Dniapro Mohylew i FK Mińsk. Latem 2012 powrócił do Ukrainy, gdzie zasilił skład zespołu Krymtepłycia Mołodiżne. 26 lutego 2013 roku ponownie wrócił do Dniapra Mohylew. Na początku 2015 przeniósł się do Biełszyny Bobrujsk, w której grał do 25 lipca 2016.
Kariera reprezentacyjna.
Występował w młodzieżowej reprezentacji Ukrainy.

</doc>
<doc id="983579" url="https://pl.wikipedia.org/wiki?curid=983579" title="Hrabstwo Jefferson (Illinois)">
Hrabstwo Jefferson (Illinois)

Hrabstwo Jefferson – hrabstwo w USA, w stanie Illinois, według spisu z 2000 roku liczba ludności wynosiła 40 045. Siedzibą hrabstwa jest Mount Vernon.
Geografia.
Według spisu hrabstwo zajmuje powierzchnię 1 512 km2, z czego 1 479 km2 stanowią lądy, a 33 km2 (2,19%) stanowią wody.
Historia.
Pierwszym osadnikiem w hrabstwie Jefferson był Andrew Moore. W 1810 roku osiadł on w południowo-wschodniej części hrabstwa, niedaleko drogi (Goshen Road). Moore osiadł w miejscowości Goshen niedaleko Edwardsville co świadczy o jego migracji z zachodu na wschód, co jest wyjątkiem w historii osiedlania terenów zachodnich USA. 
W 1814 Andrew Moorze wyruszył wraz z synem do miejscowości Jordan, do której nigdy nie dotarł. Jego kości zostały znalezione dwie mile od jego chaty. Osada Jordana znana również jako Fort Jordan znajdowała się na południowy wschód od nowoczesnego miasta Thompsonville, leżącego 20 mil od chaty Moore'a. Historia ta miała miejsce w czasie wojny brytyjsko amerykańskiej w 1812 roku, kiedy to plemiona indiańskie połączyły się przymierzem z Brytyjczykami 
W 1816 roku osadnicy Carter Wilkey, Daniel Crenshaw i Robert Cook osiedlili się na prerii Moore'a. Daniel Crenshaw zamieszkał w chacie pierwszego osadnika i ta osada była pierwsza trwałą osadą na ziemiach hrabstwa Jefferson.
Hrabstwo Jefferson zostało założone w 1819 roku z terytorium trzech hrabstw White, Edwards i Franklin. Swoją nazwę obrało na cześć Thomasa Jeffersona, prezydenta Stanów Zjednoczonych w latach 1801–1809.
Demografia.
Według spisu z 2000 roku hrabstwo zamieszkuje 40 045 osób, które tworzą 15 374 gospodarstw domowych oraz 10 561 rodzin. Gęstość zaludnienia wynosi 27 osób/km2. Na terenie hrabstwa jest 16 994 budynków mieszkalnych o częstości występowania wynoszącej 11 budynków/km2. Hrabstwo zamieszkuje 89,87% ludności białej, 7,83% ludności czarnej, 0,21% rdzennych mieszkańców Ameryki, 0,47% Azjatów, 0,01% mieszkańców Pacyfiku, 0,45% ludności innej rasy oraz 1,16% ludności wywodzącej się z dwóch lub więcej ras, 1,33% ludności to Hiszpanie, Latynosi lub inni.
W hrabstwie znajduje się 15 374 gospodarstw domowych, w których 31,10% stanowią dzieci poniżej 18 roku życia mieszkający z rodzicami, 55,30% małżeństwa mieszkające wspólnie, 9,90% stanowią samotne matki oraz 31,30% to osoby nie posiadające rodziny. 27,60% wszystkich gospodarstw domowych składa się z jednej osoby oraz 16,50% żyje samotnie i ma powyżej 65 roku życia. Średnia wielkość gospodarstwa domowego wynosi 2,44 osoby, a rodziny wynosi 2,96 osoby.
Przedział wiekowy populacji hrabstwa kształtuje się następująco: 24,20% osób poniżej 18 roku życia, 8,80% pomiędzy 18 a 24 rokiem życia, 28,80% pomiędzy 25 a 44 rokiem życia, 23,30% pomiędzy 45 a 64 rokiem życia oraz 15,30% osób powyżej 65 roku życia. Średni wiek populacji wynosi 38 lat. Na każde 100 kobiet przypada 104,10 mężczyzn. Na każde 100 kobiet powyżej 18 roku życia przypada 104,10 mężczyzn.
Średni dochód dla gospodarstwa domowego wynosi 33 555 USD, a średni dochód dla rodziny wynosi 41 141 dolarów. Mężczyźni osiągają średni dochód w wysokości 34 089 dolarów, a kobiety 21 015 dolarów. Średni dochód na osobę w hrabstwie wynosi 16 644 dolarów. Około 9,10% rodzin oraz 12,30% ludności żyje poniżej minimum socjalnego, z tego 14,00% poniżej 18 roku życia oraz 11,80% powyżej 65 roku życia.

</doc>
<doc id="983581" url="https://pl.wikipedia.org/wiki?curid=983581" title="Triple Image">
Triple Image

Triple Image - grupa pop z Orlando. Zespół tworzą Bridget Lynn i Brittney Lee (ur. 18 czerwca 1989 roku) i ich młodsza siostra Brianna Lauren (ur. 17 sierpnia 1990 roku).
W roku 2004 ich utwór "Hey Now" z albumu "Celebrate" został dołączony do albumu "Lizzie McGuire Total Party!". Utwór ten jest zmodyfikowaną wersją piosenki pierwotnie nagranej przez Cyndi Lauper.
Po przerwie, w 2005 zespół powrócił, obecnie nagrywają płytę.

</doc>
<doc id="983583" url="https://pl.wikipedia.org/wiki?curid=983583" title="Hrabstwo Wells (Dakota Północna)">
Hrabstwo Wells (Dakota Północna)

Hrabstwo Wells (ang. "Wells County") – hrabstwo w środkowej części stanu Dakota Północna w Stanach Zjednoczonych. Hrabstwo zajmuje powierzchnię 3342,69 km². Według szacunków United States Census Bureau w roku 2006 miało 4432 mieszkańców. Siedzibą hrabstwa jest Fessenden.
Historia.
Hrabstwo Wells zostało utworzone podczas reformy terytorialnej w latach 1872–1873. W 1881 roku zostało nazwane na cześć Edwarda Paysona Wellsa z Jamestown, finansisty, członka lokalnej legislatury w 1881 roku i jednego z pierwszych osadników w dolinie James River Valley. Organy samorządowe hrabstwa powstały 28 sierpnia 1884 roku. Początkowo siedzibą hrabstwa było Sykeston, ale w roku 1894 została ona przeniesiona do Fessenden.
Geografia.
Hrabstwo Wells zajmuje powierzchnię całkowitą 3342,69 km², z czego 3292,60 km² to powierzchnia lądowa, a 50,09 km² (1,5%) to powierzchnia wodna.

</doc>
<doc id="983587" url="https://pl.wikipedia.org/wiki?curid=983587" title="Tiubietiejka">
Tiubietiejka

Tiubietiejka (inaczej "krymka", turkm. "tübätäj", rus. "тюбетейка") – mała, okrągła czapka z tkanymi wzorami noszona przez wiele ludów Azji Środkowej (a także przez Tatarów krymskich).

</doc>
<doc id="983588" url="https://pl.wikipedia.org/wiki?curid=983588" title="Południowoosetyjski Obwód Autonomiczny">
Południowoosetyjski Obwód Autonomiczny

Południowoosetyjski Obwód Autonomiczny, Południowoosetyjski OA − obwód autonomiczny w Związku Radzieckim, istniejący w latach 1922–1989/90, wchodzący w skład Gruzińskiej Socjalistycznej Republiki Radzieckiej ze stolicą w Cchinwali.
Południowoosetyjski OA został utworzony w kwietniu 1922 r. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat. 
Z prawnego punktu widzenia trudno jest określić, kiedy obwód przestał istnieć. 10 listopada 1989 r. Rada Delegatów Ludowych Południowoosetyjskiego OA podjęła decyzję o przyłączeniu Obwodu do Północnoosetyjskiej ASRR; Sąd Najwyższy Gruzińskiej SRR uznał tę decyzję za sprzeczną z prawem. 20 września 1990 r. Rada Delegatów Ludowych Południowoosetyjskiego OA ogłosiła powstanie Republiki Południowej Osetii. 10 grudnia 1990 r. Rada Najwyższa Gruzji podjęła decyzję o likwidacji Południowoosetyjskiego OA.
Niezależnie od przyjętej daty likwidacji Obwodu, w wyniku sporów na tle jego statusu doszło do wojny pomiędzy południowoosetyjskimi separatystami a wojskami niepodległej Gruzji, w wyniku której obszary dawnego Obwodu są obecnie "de facto" niepodległym państwem, uznawanym od czasów ostatniej wojny przez Federację Rosyjską.
 "Informacje n.t. położenia, gospodarki, historii, ludności itd. Południowoosetyjskiego Obwodu Autonomicznego znajdują się w: artykule poświęconym Południowej Osetii".

</doc>
<doc id="983590" url="https://pl.wikipedia.org/wiki?curid=983590" title="Południowoosetyjski OA">
Południowoosetyjski OA



</doc>
<doc id="983591" url="https://pl.wikipedia.org/wiki?curid=983591" title="Maksym Trusewycz">
Maksym Trusewycz

Maksym Pawłowycz Trusewycz, ukr. Максим Павлович Трусевич (ur. 1 sierpnia 1985 w Boryspolu) – ukraiński piłkarz, grający na pozycji ofensywnego pomocnika, a wcześniej obrońcy.
Kariera piłkarska.
Kariera klubowa.
Wychowanek klubów Junior Ługańsk, Łokomotyw Kijów, FK Obuchów oraz Kniaża Szczasływe, barwy których bronił w juniorskich mistrzostwach Ukrainy (DJuFL). Karierę piłkarską rozpoczął w składzie Borysfenu Boryspol. W jego barwach zadebiutował w ukraińskiej pierwszej lidze w sezonie 2003/2004. W kolejnym był już podstawowym zawodnikiem klubu, ale w 2005 roku spadł z nim do drugiej ligi. Latem 2005 Maksym przeszedł do jednego z czołowych klubów kraju, Szachtara Donieck, podpisując z nim 5-letni kontrakt. Występował przeważnie w drugiej drużynie. W lutym 2006 został wypożyczony do Metałurha Zaporoże, z którym zajął 8. miejsce w lidze oraz dotarł do finału Pucharu Ukrainy (Metałurh przegrał 0:1) z Dynamem Kijów. W sezonie 2006/2007 wystąpił w rozgrywkach Pucharu UEFA, a już zimą 2007 powrócił do Szachtara, z którym wywalczył wicemistrzostwo kraju. W sierpniu 2007 został wypożyczony na rok do FK Rostów. W 2008 występował na wypożyczeniu w ługańskiej Zorze. Ale grał tylko w drużynie rezerw, w której strzelił 1 gola w 23 meczach. W lutym 2009 został wypożyczony do Bałtiki Kaliningrad. W marcu 2010 jako wolny agent podpisał półroczny kontrakt z klubem Obołoń Kijów. W lipcu 2010 przeszedł do Czornomorca Odessa. Jednak niedługo grał w nim. 20 listopada 2010 klub i piłkarz za obopólną zgodą anulowali kontrakt. W 2011 zasilił skład rosyjskiego SKA-Eniergija Chabarowsk. Latem 2015 przeniósł się do Sokołu Saratów, a w czerwcu 2016 został piłkarzem FK Tambow. 18 czerwca 2018 zmienił klub na ormiański Piunik Erywań.
Kariera reprezentacyjna.
Reprezentacyjną karierę Trusewycz rozpoczął od występów w juniorskiej reprezentacji U-17, U-19, a następnie występował w młodzieżowej reprezentacji Ukrainy U-21.

</doc>
<doc id="983593" url="https://pl.wikipedia.org/wiki?curid=983593" title="R&amp;B Jumpoff Vol. 29">
R&amp;B Jumpoff Vol. 29

R&amp;B Jumpoff vol. 29 to album amerykańskiego rapera Big Mike i producenta Big Stress, utrzymany w stylistyce R&amp;B. W nagraniu płyty brali również udział muzycy hip-hopowi, takich jak Fabolous, czy Jadakiss. Na okładce można zobaczyć Ushera, Rihannę i R. Kelly'ego.

</doc>
<doc id="983594" url="https://pl.wikipedia.org/wiki?curid=983594" title="Messier 86">
Messier 86

Messier 86 (znana również jako M86 lub NGC 4406) – wielka galaktyka eliptyczna znajdująca się w gwiazdozbiorze Panny. Odkrył ją i skatalogował 18 marca 1781 francuski astronom Charles Messier. Należy do gromady galaktyk w Pannie i jest położona w jej centrum. Wchodzi w skład Łańcucha Markariana.
W październiku 2008 dzięki mozaice obrazów uzyskanych w Obserwatorium Kitt Peak zaobserwowano długie na 400 tysięcy lat świetlnych włókno zjonizowanego wodoru łączące M86 z galaktyką spiralną NGC 4438. Włókno to jest skutkiem następującego z dużą prędkością zderzenia pomiędzy tymi galaktykami.
Charakterystyka fizyczna.
M86 znajduje się w odległości ok. 56 mln lat świetlnych (ok. 17 megaparseków) od Ziemi. 
Jasność obserwowana M86 wynosi ok. 9,8 wielkości gwiazdowych, natomiast jej wymiary obserwowane to ok. 8,9' × 5,8′.
Szacuje się, że galaktyka ta zawiera około 2660 gromad kulistych.

</doc>
<doc id="983595" url="https://pl.wikipedia.org/wiki?curid=983595" title="SAGEM my411X">
SAGEM my411X

SAGEM my411X – telefon komórkowy marki SAGEM, wprowadzony na rynek w 2007 roku.
Wyświetlacz: 65 tysięcy kolorów, rozdzielczość: 128x160; obsługa standardu GPRS, MMS (do 300 KB), aparat VGA, slot na karty pamięci microSD (do 2 GB), Bluetooth, odtwarzacz MP3, JAVA, rozbudowany organizer, WAP, kalkulator, pamięć wewnętrzna: 13 MB.
Wymiary: 103x45x14 mm
Masa: 85 g
Bateria: 700 mAh 
Obsługa systemów: 900, 1800, 1900
Polifonia: 32 głosy
Słownik: T9
Obsługuje formaty multimedialne takie jak:

</doc>
<doc id="983597" url="https://pl.wikipedia.org/wiki?curid=983597" title="NGC 4406">
NGC 4406



</doc>
<doc id="983601" url="https://pl.wikipedia.org/wiki?curid=983601" title="Sądowa kontrola administracji">
Sądowa kontrola administracji

Sądowa kontrola administracji – kontrola administracji dokonywana przez sądy.
W polskim sądownictwie administracyjnym przedmiotem sądowej kontroli administracji jest jedynie strona formalna działań administracji; sąd nie ma możliwości działań merytorycznych w obrębie prawa administracyjnego.
Wyróżnia się trzy modele sądowej kontroli administracji. W pierwszym dokonują ją sądy powszechne, w drugim wyłącznie sądy administracyjne, w trzecim zarówno jedne, jak i drugie. W Polsce od 1980 roku obowiązuje model mieszany.
Kontrola administracji przez sądy powszechne w Polsce.
Kontrola bezpośrednia.
W tej kontroli sądy powszechne mogą na mocy szczególnego przepisu rozpoznawać środki zaskarżenia decyzji administracyjnej, a także wydawać nowe rozstrzygnięcie co do istoty. W Polsce bezpośrednia kontrola administracji ma miejsce w następujących sprawach:
Kontrola pośrednia.
W tej kontroli sąd powszechny nie rozpoznaje środków prawnych od decyzji administracyjnej, lecz na mocy wyraźnego przepisu "orzeka o prawach i obowiązkach o charakterze cywilnoprawnym, w odniesieniu do których wcześniej została wydana decyzja administracyjna". Przewidują ją m.in. niektóre przepisy ustaw Prawo wodne oraz Prawo geodezyjne i kartograficzne.

</doc>
<doc id="983602" url="https://pl.wikipedia.org/wiki?curid=983602" title="Pielice">
Pielice

2 miejscowości w Polsce:
1 jezioro w Polsce:

</doc>
<doc id="983604" url="https://pl.wikipedia.org/wiki?curid=983604" title="Arrhinoceratops">
Arrhinoceratops

Arrhinoceratops, arhinoceratops ("Arrhinoceratops") − roślinożerny dinozaur, przedstawiciel ceratopsów.
Nazwa rodzajowa "Arrhinoceratops" oznacza twarz bez rogu nosowego.
Opis.
Czaszka arhinoceratopsa ma z przodu trzy rogi, z czego jeden znajduje się na nosie a dwa nad oczodołami. Rogi nadoczodołowe są wygięte ku nozdrzom, na których rósł mały rożek. Z tyłu czaszki wyrasta duża kryza z otworami. Po bokach kryzy znajduje się dużo kości napotylicznych. Z przodu pyska znajduje się bezzębny dziób a w tylnej jego części zęby, które rozdrabniały pokarm roślinny (nie miażdżąc go, jak u hadrozaurów) i były cały czas wymieniane na nowe, gdyż szybko się zużywały. Pokarm roślinny mógł być dodatkowo rozdrabniany przez gastrolity (kamienie żołądkowe) w żołądku mięśniowym. Szyja arhinoceratopsa była silnie umięśniona. Arhinoceratops miał również krępy tułów, masywne kończyny tylne, silne biodra, krótsze kończyny przednie i krótki mięsisty ogon. Jego ciało pokrywała łuskowata skóra. 
Ze względu na to, że "Arrhinoceratops" znany jest jedynie z czaszki (o długości 1520 mm) trudno jest oszacować jego całkowite rozmiary; Longrich (2011) zakłada, że był on porównywalnej wielkości co "Chasmosaurus russelli", którego czaszka miała 1650 mm długości, a którego masa ciała szacowana jest na 1500 kg.
Występowanie.
Arhinoceratops występował w górnej kredzie - (około 72 – 65 milionów lat temu) – na obszarze Ameryki Północnej.
Behawior i Etologia.
Arhinoceratops miał wiele ściśle ułożonych w liczne rzędy zębów, co wskazywałoby na to, że żerował na różnych roślinach takich jak: iglaki, paprocie, sagowce oraz na roślinach, które pojawiły się u schyłku kredy.
Historia odkryć.
Szczątki arhinoceratopsa zostały odkryte w 1925 roku przez Parksa. Była to niekompletna czaszka, która nie posiadała rogu nosowego, stąd też wzięła się jego nazwa. Jednakże w 1946 Gilmore w stanie Utah odkopał inne szczątki arrhinoceratopsa, zawierające kompletną czaszkę.

</doc>
<doc id="983607" url="https://pl.wikipedia.org/wiki?curid=983607" title="Ołeksij Polanski">
Ołeksij Polanski

Ołeksij Wołodymyrowycz Polanski, ukr. Олексій Володимирович Полянський (ur. 12 kwietnia 1986 w Awdijiwce, w obwodzie donieckim) – ukraiński piłkarz, grający na pozycji bocznego pomocnika.
Kariera piłkarska.
Kariera klubowa.
Polanski pochodzi z obwodu donieckiego i jest wychowankiem klubu Metałurh Donieck W jego barwach zadebiutował w ukraińskiej pierwszej lidze w sezonie 2004/2005 i zajął z nim wówczas wysokie 3. miejsce w lidze. W kolejnym był już podstawowym zawodnikiem klubu i zdobył swojego pierwszego gola w lidze, wystąpił w rozgrywkach Pucharu UEFA oraz zakończył sezon na 9. miejscu w lidze. Sezon 2006/2007 Polanski także rozpoczął w Metałurhu, w którym grał przez rundę wiosenną. Natomiast zimą 2007 przeszedł do jednego z czołowych klubów kraju i zarazem rywala zza miedzy Metałurha, Szachtara Donieck. W 2008 na wypożyczeniu w Illicziwcu Mariupol. Potem powrócił do Szachtara, a w lutym 2010 ponownie został wypożyczony tym razem do Zorii Ługańsk. W czerwcu 2011 wypożyczony do końca sezonu do Illicziwca Mariupol. Na początku 2013 ponownie został wypożyczony do Illicziwca Mariupol, w którym występował do lata 2014. 2 września 2014 został wypożyczony do Howerły Użhorod, a w lipcu 2015 do Metalista Charków. 19 lipca 2016 przeszedł do irańskiego Persepolis FC.
Kariera reprezentacyjna.
Występował w reprezentacjach juniorskich i młodzieżowych Ukrainy. W reprezentacji U-19 rozegrał 5 meczów, a w U-21 – 11 meczów (1 gol).

</doc>
<doc id="983609" url="https://pl.wikipedia.org/wiki?curid=983609" title="Pielice (powiat zielonogórski)">
Pielice (powiat zielonogórski)

Pielice – kolonia w Polsce położona w województwie lubuskim, w powiecie zielonogórskim, w gminie Nowogród Bobrzański.
W latach 1975–1998 miejscowość administracyjnie należała do województwa zielonogórskiego.

</doc>
<doc id="983611" url="https://pl.wikipedia.org/wiki?curid=983611" title="SAGEM my401C">
SAGEM my401C

SAGEM my401C – telefon komórkowy marki SAGEM, wprowadzony na rynek w 2007 roku. Ma bardzo zbliżone funkcje do modelu my411X, jednak różni się tym, że jest clamshellem.

</doc>
<doc id="983614" url="https://pl.wikipedia.org/wiki?curid=983614" title="David Rudder">
David Rudder

David Rudder (ur. 6 maja 1953 r. w Belmont, Trynidad i Tobago) – muzyk gatunku calypso, artysta.
Zainteresowanie muzyką przejawiał od dzieciństwa; w wieku 11 lat został wokalistą grupy "The Solutions". W 1977 roku rozpoczął profesjonalną karierę wokalną dołączając do zespołu "Charlie's Roots", wówczas jednego z najpopularniejszych w Trynidadzie i Tobago. Uznanie przyniósł mu wydany w 1986 roku album zatytułowany "The Hammer". Dwa utwory należące do tego albumu ("The Hammer", który jest hołdem złożonym Rudolphowi Charlesowi, muzykowi gatunku steel pan oraz "Bahia Girl") zostały uznane za hity. W 1988 ukazała się kolejna płyta Ruddera, "Calypso Music", której tytułowa piosenka do dziś jest jednym z najlepiej sprzedających się dzieł muzycznych gatunku calypso. W 1989 roku artysta wydał swój najlepszy jak dotąd album, "Haiti". Tytułowy utwór, przypominający requiem, poświęcił cierpieniom i sławie mieszkańców Haiti. Inne znane piosenki z tej płyty to wykorzystująca żywiołowe brzmienie steel panu "Engine Room" oraz "Rally 'Round the West Indies", która stała się oficjalnym hymnem reprezentacji Karaibów w krykiecie. Za swoje osiągnięcia muzyczne Rudder był kilkakrotnie wyróżniany m.in. nagrodami Sunshine Award.
Śpiewanie nie jest jedyną formą sztuki uprawianą przez Ruddera. W odróżnieniu od większości innych muzyków gatunku calypso, artysta sam pisze teksty wielu swoich piosenek. Ponadto zajmuje się również malarstwem i rzeźbiarstwem. W 1990 roku wystąpił w filmie Dzika Orchidea ("Wild Orchid"), w którym zagrał samego siebie i zaśpiewał kilka własnych utworów.

</doc>
<doc id="983616" url="https://pl.wikipedia.org/wiki?curid=983616" title="Popowice (Dobroszów Wielki)">
Popowice (Dobroszów Wielki)

Popowice – przysiółek wsi Dobroszów Wielki w Polsce, położony w województwie lubuskim, w powiecie zielonogórskim, w gminie Nowogród Bobrzański. Wchodzi w skład sołectwa Dobroszów Wielki.
W latach 1975–1998 przysiółek administracyjnie należał do województwa zielonogórskiego.

</doc>
<doc id="983617" url="https://pl.wikipedia.org/wiki?curid=983617" title="Turów (Podgórzyce)">
Turów (Podgórzyce)

Turów – przysiółek wsi Podgórzyce w Polsce, położony w województwie lubuskim, w powiecie zielonogórskim, w gminie Nowogród Bobrzański.
Wchodzi w skład sołectwa Podgórzyce.
W latach 1975–1998 miejscowość administracyjnie należała do województwa zielonogórskiego.

</doc>
<doc id="983619" url="https://pl.wikipedia.org/wiki?curid=983619" title="Klaus Mit Foch">
Klaus Mit Foch



</doc>
<doc id="983620" url="https://pl.wikipedia.org/wiki?curid=983620" title="Pionki Zachodnie">
Pionki Zachodnie

Pionki Zachodnie – przystanek kolejowy w Pionkach, w województwie mazowieckim, w Polsce. Według klasyfikacji PKP ma kategorię dworca lokalnego.
W roku 2017 przystanek obsługiwał 300–499 pasażerów na dobę.
Przystanek kolejowy Pionki Zachodnie położony jest w centrum miasta. Zatrzymują się na nim pociągi Kolei Mazowieckich, Przewozów Regionalnych oraz TLK. Perony oraz budynek dworca zostały odremontowane i zmodernizowane. Odnowiono także przejście podziemne i wybudowano windę przystosowaną dla osób niepełnosprawnych.
W 1977 roku pod torami linii kolejowej, obok dworca PKP Pionki Zachodnie oddano do użytku tunel dla pieszych. Od czerwca 1978 roku na stacji PKP Pionki Zachodnie zaczęły zatrzymywać się pociągi pospieszne.

</doc>
<doc id="983621" url="https://pl.wikipedia.org/wiki?curid=983621" title="Betafit">
Betafit

Betafit – promieniotwórczy minerał metamiktyczny. 
Nazwa pochodzi od miejsca występowania: Betafo na Madagaskarze. 
Właściwości.
Zawiera 15-27% UO2 i UO3, do 1,3% ThO2, od 1 do 6% tlenków metali ziem rzadkich. 
Krystalizuje w układach regularnych, tworząc ośmiościenne kryształy. 
Kolor : zielony, zielonobrunatny do czarnego. 
Ma połysk żywiczny, na powierzchniach przełamu – tłusty. 
Twardość: 4-5,5. 
Gęstość: od 3,7 do 5 g/cm³. 
Rysa: biała, szara, żółtawa. 
Nie wykazuje łupliwości, przełam – muszlowy. 
Jest kruchy, rozpuszcza się w kwasach. W płomieniu dmuchawki topi się na krawędziach i czernieje. Zazwyczaj tworzy kryształy o pokroju regularnym; ośmiościenne, dwunastościenne, tabliczkowe. Wstępuje w skupieniach ziarnistych, tworzy naskorupienia. 
Występowanie.
Występuje głównie w pegamatytach granitowych i karbonatytach. 
Najczęściej współwystępuje z fergusonitem, euksenitem, allanitem, monacytem. 
Miejsca występowania: Norwegia, Rosja - Zabajkale, Madagaskar, Kanada – Ontario, USA – Kolorado, Brazylia.

</doc>
<doc id="983622" url="https://pl.wikipedia.org/wiki?curid=983622" title="Molwa pospolita">
Molwa pospolita

Molwa pospolita, molwa ("Molva molva") – gatunek dużej, morskiej ryby z rodziny dorszowatych (Gadidae). Jest poławiana gospodarczo na niedużą skalę.
Zasięg występowania.
Występuje w Oceanie Atlantyckim, głównie w okolicach Islandii, na zachód od Wysp Brytyjskich i Półwyspu Skandynawskiego, na głębokościach od 100 do 600 m. W Polsce nie występuje, choć sporadycznie była notowana w Bałtyku.
Charakterystyka.
Dorasta przeciętnie do 1,3 m, maksymalnie do 2 m długości i 45 kg masy ciała. Żywi się skorupiakami, szkarłupniami, głowonogami i rybami. Samica składa od 20 do 60 mln ziaren ikry.

</doc>
<doc id="983624" url="https://pl.wikipedia.org/wiki?curid=983624" title="Triple image">
Triple image



</doc>
<doc id="983629" url="https://pl.wikipedia.org/wiki?curid=983629" title="Ihor Korotecki">
Ihor Korotecki

Ihor Ołeksandrowycz Korotecki, ukr. Ігор Олександрович Коротецький (ur. 13 września 1987 w Charkowie) – ukraiński piłkarz, grający na pozycji bocznego obrońcy.
Kariera piłkarska.
Kariera klubowa.
Korotecki pochodzi z miasta Charków, od 8 lat uczęszczał do miejscowej DJuSSz. Młodego 14-latka zauważyli skauci Szachtara Donieck. Następne trzy lata uczył się w Akademii Piłkarskiej Szachtara. Początkowo grał w drużynie juniorów, ale w sezonie 2005/2006 został włączony przez trenera Mirceę Lucescu do kadry pierwszej drużyny. Wtedy też zadebiutował w Ukraińskiej Wyszczej Lidze, a w całym sezonie rozegrał 2 mecze mając przy tym niewielki udział w wywalczeniu przez klub mistrzostwa Ukrainy. Korotecki miał jednak małe szanse na grę w pierwszym składzie i na sezon 2006/07 został wypożyczony do Krywbasu Krzywy Róg, w którym miał pewne miejsce w wyjściowej jedenastce, ale w marcu 2007 w meczu reprezentacyjnym z młodzieżową reprezentacją Bułgarii doznał ciężkiej kontuzji – złamania kości strzałkowej, przemieszczenia stawu oraz pęknięcia wiązadła w kostce – i do końca sezonu nie pojawił się na boisku. Przeszedł pomyślnie operację w brukselskiej klinice, a latem 2007 powrócił do Szachtara. Grał jednak w rezerwach, a w styczniu 2008 został wypożyczony do Zorii Ługańsk, potem w lutym 2009 do Illicziwca Mariupol. Od lata 2009 był wypożyczony do Metałurha Donieck. Latem 2011 po wygaśnięciu kontraktu z Szachtarem podpisał nowy kontrakt z Zorią Ługańsk. 27 lutego 2013 opuścił ługański klub. Potem występował w Metałurhu Zaporoże. 2 stycznia 2015 opuścił zaporoski klub. 28 lutego 2015 podpisał kontrakt z Howerłą Użhorod. Rozegrał dwa mecze i postanowił rozwiązać kontrakt z klubem. Latem 2015 wyjechał do Turkmenistanu, gdzie został piłkarzem Ahal FK. W marcu 2016 jako wolny agent zasilił skład Heliosu Charków. 4 grudnia 2016 opuścił charkowski klub, ale w lutym powrócił do Heliosu. Latem 2017 zasilił skład Awanhardu Kramatorsk. 2 lutego 2018 przeszedł do Kəpəz Gəncə. Latem 2018 przeniósł się do Səbail Baku, w którym grał do 16 stycznia 2020.
Kariera reprezentacyjna.
Reprezentacyjną karierę Korotecki rozpoczął od występów w młodzieżowej reprezentacji Ukrainy U-19, a obecnie jest członkiem kadry U-21. Jest kapitanem kadry młodzieżowej.

</doc>
<doc id="983630" url="https://pl.wikipedia.org/wiki?curid=983630" title="Boraksal">
Boraksal

Boraksal - spiek aluminium i tlenku boru B2O3. Zawiera mniej atomów boru na jednostkę objętości niż boral. Dzięki zawartości boru bardzo silnie pochłania neutrony. Z uwagi na to, używany jest do produkowania osłon przed neutronami.

</doc>
<doc id="983635" url="https://pl.wikipedia.org/wiki?curid=983635" title="Naksos (Sycylia)">
Naksos (Sycylia)

Naksos - kolonia Chalkis we wschodniej Sycylii. Założona w roku 734 p.n.e.

</doc>
<doc id="983637" url="https://pl.wikipedia.org/wiki?curid=983637" title="Copa do Nordeste">
Copa do Nordeste

Copa do Nordeste (lub Campeonato do Nordeste) – brazylijskie rozgrywki mistrzowskie regionu północnowschodniego (obejmującego stany Alagoas, Bahia, Ceará, Maranhão, Paraíba, Pernambuco, Piauí, Rio Grande do Norte oraz Sergipe).
W latach 1997-1999 mistrzowie Copa do Nordeste mieli prawo gry w Copa CONMEBOL.
Od roku 2000 do 2002 mistrzowie Copa do Nordeste kwalifikowali się do Copa dos Campeões.

</doc>
<doc id="983638" url="https://pl.wikipedia.org/wiki?curid=983638" title="Neapolis">
Neapolis

Neapolis:

</doc>
<doc id="983640" url="https://pl.wikipedia.org/wiki?curid=983640" title="Igor Koroteckij">
Igor Koroteckij



</doc>
<doc id="983642" url="https://pl.wikipedia.org/wiki?curid=983642" title="Nikaja (kolonia Kyme)">
Nikaja (kolonia Kyme)

Nikaja - kolonia Kyme na północno-zachodnim wybrzeżu Morza Śródziemnego. 

</doc>
<doc id="983645" url="https://pl.wikipedia.org/wiki?curid=983645" title="Olbia Galijska">
Olbia Galijska

Olbia Galijska – kolonia Massalii na północno-zachodnim wybrzeżu Morza Śródziemnego.

</doc>
<doc id="983647" url="https://pl.wikipedia.org/wiki?curid=983647" title="Néstor Clausen">
Néstor Clausen

Néstor Clausen (ur. 29 września 1962 w Arrufó) - były argentyński piłkarz grający jako obrońca.
Za sprawą pochodzenia dziadków posiada również obywatelstwo szwajcarskie.
Kariera piłkarska.
W latach 1980-1988 grał w CA Independiente. Z Indepediente dwa razy był mistrzem Argentyny, a w 1984 wywalczył najcenniejsze piłkarskie trofeum Południowej Ameryki - Copa Libertadores. W tym samym roku triumfował także w Pucharze Interkontynentalnym. Od 1989 przez 5 sezonów był piłkarzem szwajcarskiego FC Sion (mistrzostwo kraju w 1992). Po powrocie do Argentyny grał w Racingu, ponownie Indepediente oraz Arsenalu Sarandi. Karierę zakończył w 1998.
Kariera reprezentacyjna.
W reprezentacji debiutował w 1983. Podczas MŚ 86 zagrał tylko w pierwszym meczu Argentyny w turnieju, w następnych zastąpił go José Luis Cuciuffo. Reprezentacyjną karierę zakończył w 1988 z 26 występami (1 gol) na koncie. Brał udział w spotkaniach Copa América 1983.
Sukcesy.
Piłkarz.
Klubowe.
Independiente
FC Sion
Reprezentacyjne.
Argentyna
Trenerskie.
The Strongest

</doc>
<doc id="983648" url="https://pl.wikipedia.org/wiki?curid=983648" title="Pyksus">
Pyksus

Pyksus – kolonia Sybaris na południu Italii. Miasto założone zostało w VII wieku p.n.e.

</doc>
<doc id="983649" url="https://pl.wikipedia.org/wiki?curid=983649" title="Perfekt">
Perfekt



</doc>
<doc id="983651" url="https://pl.wikipedia.org/wiki?curid=983651" title="Körszy">
Körszy

Körszy (kaz. "Көрші") – kazachskojęzyczny magazyn, ukazujący się w Ujgurskim Regionie Autonomicznym Sinciang od marca 2006 roku. Redaktorzy naczelni to Äuelkan Kaliuły (Chiny) oraz Murat Äuezow (Kazachstan).

</doc>
<doc id="983654" url="https://pl.wikipedia.org/wiki?curid=983654" title="Rhegion">
Rhegion

Rhegion (Region) (gr. Ῥήγιον, łac. "Rhēgium, Regium Iulii") – południowoitalska kolonia Chalkis wchodząca w skład Wielkiej Grecji. 
Założona w latach 730-720 p.n.e. na obszarze Bruttium. Elitę rządzącą stanowili przybyli z osadnikami z Chalkis Meseńczycy. Po roku 280 p.n.e. zajęta przez rzymską "legio Campana", której żołnierze pod wodzą Wibeliusza Decjusza dopuścili się zdrady i dokonali masakry tamtejszych mężczyzn, biorąc sobie ich żony. Ustanowiona tam tyrania trwała do 270 p.n.e., gdy po oblężeniu miasto zdobyły wojska rzymskie.
W literaturze starogreckiej Rhegion znane było w VI wieku p.n.e. jako ojczyzna dwóch twórców: greckiego poety lirycznego Ibykosa oraz pisarza i gramatyka Teaganesa.

</doc>
<doc id="983656" url="https://pl.wikipedia.org/wiki?curid=983656" title="Rhode">
Rhode



</doc>
<doc id="983657" url="https://pl.wikipedia.org/wiki?curid=983657" title="Campeonato do Nordeste">
Campeonato do Nordeste



</doc>
<doc id="983659" url="https://pl.wikipedia.org/wiki?curid=983659" title="Rataje (województwo zachodniopomorskie)">
Rataje (województwo zachodniopomorskie)

Rataje – kolonia w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. kolonia miała 74 mieszkańców.
W latach 1975–1998 miejscowość administracyjnie należała do województwa gorzowskiego.

</doc>
<doc id="983660" url="https://pl.wikipedia.org/wiki?curid=983660" title="Selinunt">
Selinunt

Selinunt – starożytne miasto, kolonia Megary Hyblaja w południowo-zachodniej części Sycylii. Założona w roku 650 p.n.e.. Zniszczona w 408 r. p.n.e. przez Kartagińczyków. Aktualnie położona na terenie gminy Castelvetrano pomiędzy wioskami Triscina di Selinunte od zachodu i Marinella di Selinunte od wschodu.
Historia.
Kolonia została założona przez mieszkańców Megara Hyblaja według Diodora Sycylijczyka w 651 roku p.n.e., według Tukidydesa natomiast w 628 p.n.e. Świadectwa archeologiczne wskazują natomiast na połowę VII wieku p.n.e. Na początku V wieku p.n.e. Selinunt sprzymierzył się z Kartaginą w konflikcie z innymi greckimi miastami. ten sojusz nie zapobiegł jednak złupieniu miasta przez wojska kartagińskie pod dowództwem Hannibala Mago w 409 roku p.n.e. Miasto nie odzyskało już wcześniejszej świetności i zostało opuszczone w 250 roku p.n.e., a jego mieszkańcy przenieśli się do Lilibeum.

</doc>
<doc id="983662" url="https://pl.wikipedia.org/wiki?curid=983662" title="Chocień">
Chocień

Chocień – kolonia w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. kolonia miała 46 mieszkańców.
W latach 1975–1998 miejscowość administracyjnie należała do województwa gorzowskiego.

</doc>
<doc id="983663" url="https://pl.wikipedia.org/wiki?curid=983663" title="Józef Kaleta">
Józef Kaleta

Józef Kaleta (ur. 28 lutego 1925 w Kasinie Wielkiej, zm. 16 czerwca 2007) – polski ekonomista i polityk, nauczyciel akademicki, profesor nauk ekonomicznych, poseł na Sejm I, II i III kadencji z ramienia SLD.
Życiorys.
W 1954 ukończył studia na Wydziale Prawa Uniwersytetu Wrocławskiego. W 1960 uzyskał na Uniwersytecie Wrocławskim stopień naukowy doktora – na podstawie pracy "System finansowy gospodarki komunalnej w Polsce Ludowej" napisanej pod kierunkiem Lesława Adama. W 1960 habilitował się. W 1971 otrzymał tytuł profesorski w zakresie nauk ekonomicznych.
Pracował w administracji samorządowej i wojewódzkiej. Od 1957 do 1995 był związany z Akademią Ekonomiczną we Wrocławiu. Od 1976 był profesorem zwyczajnym, a w latach 1979–1987 i ponownie od 1990 do 1993 zajmował stanowisko rektora. Wchodził w skład Komitetu Nauk Ekonomicznych PAN oraz Komitetu Prognoz „Polska 2000 Plus”.
Od 1967 należał do Polskiej Zjednoczonej Partii Robotniczej. W latach 1981–1984 był przewodniczącym Miejskiej Rady Narodowej we Wrocławiu oraz Wojewódzkiej Rady Narodowej województwa wrocławskiego. W 1989 brał udział w obradach Okrągłego Stołu po stronie rządowej. Od 1991 do 2001 sprawował mandat posła na Sejm I, II i III kadencji z ramienia Sojuszu Lewicy Demokratycznej, reprezentując okręgi wrocławskie: nr 11 i nr 50. W 1997 był marszałkiem seniorem, w 2001 nie ubiegał się o reelekcję i wycofał się z bieżącej polityki.
Opublikował liczne prace naukowe z zakresu finansów publicznych i ekonomii, w tym około 20 książek. Odznaczony m.in. Medalem Komisji Edukacji Narodowej, a w 1978 Krzyżem Komandorskim Orderu Odrodzenia Polski.
Został pochowany na Cmentarzu Grabiszyńskim.
Jego syn Andrzej Kaleta został profesorem, objął funkcję rektora Uniwersytetu Ekonomicznego we Wrocławiu.

</doc>
<doc id="983664" url="https://pl.wikipedia.org/wiki?curid=983664" title="Terina">
Terina

Terina – kolonia Krotonu na południowo-zachodnim wybrzeżu Italii. Miasto założone zostało w VI wieku p.n.e.

</doc>
<doc id="983665" url="https://pl.wikipedia.org/wiki?curid=983665" title="Theline">
Theline

Theline - kolonia Massalii w Galii.

</doc>
<doc id="983666" url="https://pl.wikipedia.org/wiki?curid=983666" title="Smolary (województwo zachodniopomorskie)">
Smolary (województwo zachodniopomorskie)

Smolary – kolonia w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. kolonia miała 14 mieszkańców.
W latach 1975–1998 miejscowość administracyjnie należała do województwa gorzowskiego.
Smolary stanowią punkt końcowy drogi wojewódzkiej nr 119, biegnącej po starym śladzie drogi krajowej nr 3 ze Szczecina w kierunku Gorzowa Wielkopolskiego.

</doc>
<doc id="983667" url="https://pl.wikipedia.org/wiki?curid=983667" title="Bagnowski Dwór">
Bagnowski Dwór

Bagnowski Dwór (dawniej niem. "Bagnower Wald", 1938–1945 "Gut Althöfen") – opuszczony przysiółek wsi Nowe Bagienice w Polsce położony w województwie warmińsko-mazurskim, w powiecie mrągowskim, w gminie Mrągowo.
W latach 1975–1998 miejscowość administracyjnie należała do województwa olsztyńskiego.
W miejscowości brak zabudowy.
Historia.
Osada powstała na nowiznach pod koniec XVIII wieku. Około 1900 roku był to folwark należący do rodziny szlacheckiej von Mirbach, właścicieli dóbr sorkwickich. W 1938 roku, w ramach akcji germanizacyjnej, władze niemieckie zmieniły urzędową nazwę "Bagnower Wald" na "Gut Althöfen".
W 1973 roku jako osada Bagnowski Dwór należał do sołectwa Nowe Bagienice.

</doc>
<doc id="983669" url="https://pl.wikipedia.org/wiki?curid=983669" title="Somin">
Somin

Somin – kolonia w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. kolonia miała 22 mieszkańców.
W latach 1975–1998 miejscowość administracyjnie należała do województwa gorzowskiego.

</doc>
<doc id="983675" url="https://pl.wikipedia.org/wiki?curid=983675" title="Smólsko (powiat myśliborski)">
Smólsko (powiat myśliborski)

Smólsko – kolonia w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. kolonia miała 15 mieszkańców.
W latach 1975–1998 miejscowość administracyjnie należała do województwa gorzowskiego.

</doc>
<doc id="983676" url="https://pl.wikipedia.org/wiki?curid=983676" title="Zankle">
Zankle

Zankle – wspólna kolonia greckich miast Chalkis i Kume, założona w roku 730 p.n.e., położona nad Cieśniną Mesyńską. Osadę zamieszkiwali pierwotnie piraci pochodzący z Kume w Italii. W roku 730 p.n.e. Zankle została oficjalnie uznana za kolonię Chalkis i Kume. Miasto wraz ze swoją kolonią Rhegion sprawowało kontrolę nad Cieśniną Mesyńską.

</doc>
<doc id="983678" url="https://pl.wikipedia.org/wiki?curid=983678" title="Lipin">
Lipin

Osoby o tym nazwisku:
Miejscowości w Polsce:

</doc>
<doc id="983679" url="https://pl.wikipedia.org/wiki?curid=983679" title="Ałagir">
Ałagir

Ałagir (ros. i oset. Алагир) – miasto w Rosji, w położonej na północnym Kaukazie Republice Północnej Osetii-Alanii, ośrodek administracyjny rejonu ałagirskiego. 
Miasto liczy 19 678 mieszkańców (1 stycznia 2021), położone jest nad rzeką Ardon (lewy dopływ Tereku), 54 km na zachód od Władykaukazu.
Ałagir został założony w 1850 r. przy kopalni srebra i ołowiu. Prawa miejskie uzyskał w roku 1938.
Znajduje się tu dyrekcja Rezerwatu Północnoosetyjskiego.
Demografia.
Zmiany liczby mieszkańców:

</doc>
<doc id="983682" url="https://pl.wikipedia.org/wiki?curid=983682" title="Lipin (województwo zachodniopomorskie)">
Lipin (województwo zachodniopomorskie)

Lipin – osada w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. osada miała 2 mieszkańców.
W latach 1975–1998 miejscowość administracyjnie należała do województwa gorzowskiego.

</doc>
<doc id="983684" url="https://pl.wikipedia.org/wiki?curid=983684" title="Ławin">
Ławin

Ławin (niem. "Heller") – osada leśna w Polsce położona w województwie zachodniopomorskim, w powiecie myśliborskim, w gminie Nowogródek Pomorski, w pobliżu jeziora Cichego.
W 2002 r. leśniczówka miała 26 mieszkańców.
W latach 1975–1998 miejscowość administracyjnie należała do województwa gorzowskiego.

</doc>
<doc id="983685" url="https://pl.wikipedia.org/wiki?curid=983685" title="Kolonia Nowogródek Pomorski">
Kolonia Nowogródek Pomorski

Kolonia Nowogródek Pomorski – kolonia w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
Nazwa miejscowości została formalnie uregulowana w 2009.
W latach 1975–1998 miejscowość administracyjnie należała do województwa gorzowskiego.

</doc>
<doc id="983688" url="https://pl.wikipedia.org/wiki?curid=983688" title="Pachocino">
Pachocino

Pachocino – osada w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. osada miała 5 mieszkańców.
W latach 1975–1998 miejscowość administracyjnie należała do województwa gorzowskiego.

</doc>
<doc id="983690" url="https://pl.wikipedia.org/wiki?curid=983690" title="Ardon (Osetia)">
Ardon (Osetia)

Ardon (, ) — miasto w Rosji, w położonej na północnym Kaukazie Republice Północnej Osetii-Alanii, ośrodek administracyjny rejonu ardońskiego. 
Miasto liczyło 16 930 mieszkańców (1 stycznia 2006), położone jest rzeką Ardon (lewy dopływ Tereku), 39 km na północny zachód od Władykaukazu.
Ardon został założony w 1824 r. Prawa miejskie uzyskał w roku 1964.

</doc>
<doc id="983691" url="https://pl.wikipedia.org/wiki?curid=983691" title="Sołacz (województwo zachodniopomorskie)">
Sołacz (województwo zachodniopomorskie)

Sołacz – kolonia w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. kolonia miała 11 mieszkańców.
W latach 1975–1998 miejscowość administracyjnie należała do województwa gorzowskiego.

</doc>
<doc id="983692" url="https://pl.wikipedia.org/wiki?curid=983692" title="Powrót do przyszłości (serial animowany)">
Powrót do przyszłości (serial animowany)

Powrót do przyszłości (ang. "Back to the Future", 1991–1993) – amerykański serial animowany oparty na podstawie fabuły z trylogii "Powrót do przyszłości". Składa się on z dwóch sezonów, każdy po 13 odcinków, które wyemitowała telewizja CBS w latach 1991-1992. W 2003 roku powtórki wyemitowała telewizja FOX. Pod koniec lat 90. wyemitowała go w Polsce TVP1 (z dubbingiem) oraz RTL 7 (z lektorem). Od 1 września 2009 roku serial był ponownie emitowany na antenie TVP1.
Serial animowany był produkowany przez Universal Cartoon Studios przy współpracy z Amblin Entertainment. Na obsadę składali się David Kaufman jako Marty oraz Dan Castellaneta jako Doc Brown. Do swojej roli z filmu powrócili Mary Steenburgen jako Clara Clayton Brown oraz Thomas F. Wilson jako Biff Tannen. Każdy odcinek posiada nieanimowaną sekwencję początkową i końcową, w której w rolę Emmetta Browna ponownie wcielił się Christopher Lloyd. W tejże części na koniec każdego odcinka prezentowane są proste eksperymenty powiązane z fabułą filmu. Jako eksperymentator wystąpił znany w USA popularyzator nauki Bill Nye. Sezon pierwszy został wyprodukowany przez Boba Gale’a, a wyreżyserowany przez Peytona Reeda. Sezon drugi w całości wyprodukował i wyreżyserował Bob Gale.
Wersja polska.
Wersja polska: Master Film
Reżyseria: Henryka Biedrzycka
Dialogi: Stanisława Dziedziczak
Dźwięk: Monika Szuszkiewicz
Montaż: Agnieszka Kołodziejczyk
Kierownictwo produkcji: Romuald Cieślak
Wystąpili:
Teksty piosenek: Ryszard Skalski
Opracowanie muzyczne: Eugeniusz Majchrzak
Śpiewał: Jacek Bończyk
Lektor: Maciej Gudowski

</doc>
<doc id="983693" url="https://pl.wikipedia.org/wiki?curid=983693" title="Stawno (powiat myśliborski)">
Stawno (powiat myśliborski)

Stawno – kolonia w zachodniej Polsce, położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. kolonia miała 23 mieszkańców.
W latach 1975–1998 miejscowość administracyjnie należała do województwa gorzowskiego.
Do 2003 roku kolonia nazywała się "Sławno".

</doc>
<doc id="983694" url="https://pl.wikipedia.org/wiki?curid=983694" title="Zenon Ciesielski">
Zenon Ciesielski

Zenon Józef Ciesielski (ur. 13 października 1931 w Jarocinie) – skandynawista, profesor Uniwersytetu Gdańskiego i Szkoły Wyższej Psychologii Społecznej w Warszawie. Założyciel katedry skandynawistyki na Uniwersytecie Gdańskim, autor ok. 150 publikacji naukowych i 8 książek.
Życiorys.
Dzieciństwo (1932-1939) spędził w Cieszynie. W czasie II wojny światowej przebywał w Jarocinie i uczęszczał do szkoły niemieckiej dla dzieci polskich, a w 1944 skierowany został do pracy u gospodarza niemieckiego.
Po wojnie, w latach 1945-1951 uczył się w Państwowym Gimnazjum i Liceum im. T. Kościuszki w Jarocinie, a następnie studiował filologię polską na Uniwersytecie im. Adama Mickiewicza w Poznaniu w latach 1951-1955. Jest uczniem prof. Zygmunta Szweykowskiego.
Po studiach otrzymał nakaz pracy do Zasadniczej Szkole Mechanizacji Rolnictwa we Wschowie. Następnie, w latach 1956–1961 pracował w Bibliotece Głównej Politechniki Gdańskiej. W 1961 r. przeszedł do pracy w Katedrze Historii Literatury Wyższej Szkoły Pedagogicznej w Gdańsku, która to uczelnia w 1970 r. weszła w skład utworzonego wówczas Uniwersytetu Gdańskiego.
Doktoryzował się w 1967, a habilitował w 1983 r. W 1973 r. został docentem, a w 1991 r. profesorem tytularnym Uniwersytetu Gdańskiego. W 1970 r. zorganizował w Uniwersytecie Gdańskim Zakład Języków i Kultury Krajów Skandynawskich, przekształcony w 1981 r. w Katedrę Skandynawistyki. Kierował tymi jednostkami organizacyjnymi w latach 1972 – 1981 i 1983-1990. W 1996 r. przeszedł na emeryturę, a w 2005 r. podjął ponownie pracę na stanowisku profesora zwyczajnego w Szkole Wyższej Psychologii Społecznej w Warszawie.
Jest żonaty od 1957 i ma pięcioro dzieci oraz ośmioro wnucząt.
Dorobek naukowy.
Jest autorem około 150 publikacji i 8 książek, m.in. takich, jak:
W latach 1978-1991 był przewodniczącym komitetu redakcyjnego zeszytów naukowych Uniwersytetu Gdańskiego "Studia Scandinavica", od 1981 r. jest członkiem komitetu redakcyjnego czasopisma naukowego "Scandinavica. An International Journal of Scandinavian Studies" (Norwich, Wielka Brytania), a od 2001 r. rady naukowej czasopisma "Kwartalnik Neofilologiczny" (Warszawa).
Jest członkiem szeregu organizacji i towarzystw naukowych m.in. Gdańskiego Towarzystwa Naukowego (od 1968 r.), International Association for Scandinavian Studies (od 1973 r.), Komitetu Nauk o Literaturze Polskiej Akademii Nauk (1986-90), Komitetu Neofilologicznego PAN (1990-99), Instytutu Polsko-Skandynawskiego w Kopenhadze (od 1991 r.), Stowarzyszenia Pisarzy Polskich (od 1991 r.).
W latach 1995-2007 był przewodniczącym jury międzynarodowej Nagrody im. Stanisława Sawickiego.

</doc>
<doc id="983695" url="https://pl.wikipedia.org/wiki?curid=983695" title="Ulejno">
Ulejno

2 miejscowości w Polsce:

</doc>
<doc id="983702" url="https://pl.wikipedia.org/wiki?curid=983702" title="Ulejno (województwo zachodniopomorskie)">
Ulejno (województwo zachodniopomorskie)

Ulejno – kolonia w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. kolonia miała 14 mieszkańców.
W latach 1975–1998 miejscowość administracyjnie należała do województwa gorzowskiego.

</doc>
<doc id="983707" url="https://pl.wikipedia.org/wiki?curid=983707" title="Motyle (singel)">
Motyle (singel)

Motyle – singel promujący trasę koncertową Reni Jusis "Magnes Live". Piosenka pod roboczym tytułem "Schowajmy się przed światem" znalazła się na liście rezerwowej festiwalu w Opolu i brała udział w eliminacjach do konkursu "Bursztynowy Słowik" na festiwalu w Sopocie.
Teledysk.
Reżyserami klipu są Katarzyna Garstka oraz Tomasz Niedźwiedź. Zdjęcia wykonał w technice poklatkowej z użyciem motywów roślinnych, zwierzęcych i ornamentalnych Bartek Kędzior. Teledysk przedstawia lot Reni po bajkowej, podniebnej krainie.

</doc>
<doc id="983709" url="https://pl.wikipedia.org/wiki?curid=983709" title="Mykoła Sawczenko">
Mykoła Sawczenko



</doc>
<doc id="983714" url="https://pl.wikipedia.org/wiki?curid=983714" title="Bohdan Rutkowiak">
Bohdan Rutkowiak

Bohdan Rutkowiak (ur. 29 marca 1933 w Gogolewie, zm. 16 września 2021 w Gdańsku) – polski profesor weterynarii, autor ok. 160 prac naukowych. Zajmuje się również działalnością artystyczną – m.in. tworzeniem ekslibrisów.
Życiorys.
Urodzony 29 marca 1933 roku w Gogolewie w Wielkopolsce w rodzinie nauczycielskiej. W 1951 roku w Poznaniu zdał maturę z wyróżnieniem, a w 1956 roku ukończył Leningradzki Instytut Weterynaryjny, uzyskując dyplom lekarza weterynarii, również z wyróżnieniem. Pracę zawodową rozpoczął w 1956 roku w Państwowym Zakładzie Leczniczym dla Zwierząt w Gdańsku, którego później był kierownikiem. Pracował następnie w Ambulatorium w Gdańsku-Oliwie, w Pracowni Konsultacyjno-Klinicznej Zakładu Higieny Weterynaryjnej (ZHW), na Oddziale Weterynaryjnej Ochrony Produkcji Zwierzęcej ZHW. W 1989 roku podjął pracę w Miejskim Ogrodzie Zoologicznym Wybrzeża, pracując jednocześnie w ZHW do 1990 roku. W 1993 otworzył prywatny gabinet weterynaryjny..
Pracę naukowo-badawczą rozpoczął w 1959 roku. Stopień naukowy doktora nauk weterynaryjnych uzyskał w 1965 roku na Wydziale Weterynaryjnym Akademii Rolniczej w Lublinie, a stopień doktora habilitowanego w 1973 roku na Wydziale Akademii Rolniczo-Technicznej w Olsztynie. Tytuł naukowy profesora nadzwyczajnego uzyskał w 1988 roku. Jest promotorem trzech prac doktorskich, recenzentem czterech dysertacji doktorskich, trzech rozpraw habilitacyjnych, ponadto recenzował dwa wnioski o nadanie tytułu profesora oraz kilka krajowych projektów badawczych.
Po utworzeniu w 1975 roku jedynego w Polsce Oddziału Weterynaryjnej Ochrony Produkcji Zwierzęcej, Rutkowiak zajął się prawie wyłącznie diagnostyką chorób, profilaktyką i lecznictwem stad bydła mlecznego. W okresie rozkwitu Oddziału wyniki kompleksowych badań dotyczyły 380 stad bydła. Wykonywano setki tysięcy badań hematologicznych, biochemicznych krwi, pasz oraz kompleksowych badań wskaźników zoohigienicznych.
Łącznie ogłosił drukiem 160 prac, poświęcił je problemom wielkiego stada, zwłaszcza zaburzeniom trawiennym i metabolicznym bydła oraz wdrożeniu własnego algorytmicznego programu diagnostycznego; tematyce rentgenowskiej; zagadnieniom zdrowia i pielęgnacji psów i kotów; chorobom zwierząt nieudomowionych, oraz ikonografii ekslibrisów weterynaryjnych. Podjął także problem pracy i etyki w nowych warunkach funkcjonowania lecznictwa zwierząt. Opierając się na własnych badaniach opracował podręcznik zatytułowany: „Zaburzenia trawienne i metaboliczne w stadach krów mlecznych” (PWRiL, Warszawa 1987 r.)
Odznaczenia.
Za swoją wieloletnią i owocną pracę zawodową i naukową profesor Rutkowiak został odznaczony wieloma odznaczeniami państwowymi, resortowymi i zawodowymi, między innymi:
Twórczość artystyczna.
Bohdan Rutkowiak jest twórcą około 400 ekslibrisów – wykonanych przede wszystkim techniką linorytniczą, ale i własną. Pojawiają się w nich motywy związane z przyrodą i mitologią – w szczególności postaci centaura Chejrona. Wiele z nich wystawianych było na polskich, europejskich, jak i międzynarodowych wystawach. Znajdują się one również wielu prywatnych zbiorach. Oprócz ekslibrisu Bohdan Rutkowiak zajmował się również tkactwem artystycznym, rzeźbą w drewnie i rysunkiem satyrycznym.

</doc>
<doc id="983718" url="https://pl.wikipedia.org/wiki?curid=983718" title="Parafia św. Stanisława Biskupa Męczennika w Gdańsku">
Parafia św. Stanisława Biskupa Męczennika w Gdańsku

Parafia św. Stanisława Biskupa Męczennika w Gdańsku (województwo pomorskie) – rzymskokatolicka parafia położona w Gdańsku Wrzeszczu. Administracyjnie należy do Archidiecezji Gdańskiej (dekanat Gdańsk-Wrzeszcz). Pierwszym proboszczem był Bronisław Komorowski.
Historia.
Przed rokiem 1939.
Trudno ustalić, kiedy został wybudowany obecny kościół. Może to być druga połowa XIX w., a może początek XX w., najprawdopodobniej ok. 1910 r. Jedno jest pewne, że inne miał przeznaczenie przed rokiem 1924. Należał do zabudowań wojskowych armii pruskiej – konnicy (ujeżdżalnia koni w koszarach telegrafistów). Po I wojnie światowej zabudowania te zostały przydzielone państwu polskiemu. Wobec napływu Polaków do Wolnego Miasta Gdańska zrodził się problem powstania świątyni – kościoła, w którym Polacy czuliby się gospodarzami. Pusty budynek hali z przyległym domem oddano do dyspozycji katolików polskich. Utworzenie ośrodka duszpasterskiego powierzono kapłanowi diecezji gdańskiej, Polakowi ks. Bronisławowi Komorowskiemu. Od 1924 r. rozpoczęło się adaptowanie dotychczasowej hali na świątynię i sprawowanie kultu Bożego, które ukończono w 1925 r. Początkowo nabożeństwa były odprawiane w kaplicy (późniejszej zakrystii). W okresie przedwojennym wybudowano wieżę (wznosi się na wysokość około 33 metrów), chór, wyposażono w organy, ołtarz główny i dwa boczne. Wyposażono we wszystko, aby godnie był sprawowany kult Boży. Już w dziesiątą rocznicę otwarcia odbyła się w 1934 r. konsekracja kościoła, której dokonał biskup gdański ks. dr Edward O’Rourke.
7 października 1937 r. Biskup Gdański przygotował dekrety o utworzeniu dwóch parafii personalnych w Wolnym Mieście Gdańsku. M.in. przy kościele św. Stanisława B.M., których realizację musiał zatrzymać. Kościół nie znajdował się na terenie osobnej parafii; podlegał parafii niemieckiej pod wezwaniem Serca Jezusowego. Do 1932 r. (do otwarcia kościoła Chrystusa Króla) był to jedyny kościół pełniący funkcję ośrodka polskiego życia religijnego w Wolnym Mieście Gdańsk. Świątynia służyła również jako centrum działalności patriotycznej.
Wczesnym rankiem 1 września 1939 r. aresztowano ks. Bronisława Komorowskiego. Razem z innymi Polakami poprzez Victoriaschule trafił do obozu koncentracyjnego w Stutthofie. Kościół zamieniono na halę samochodową – wojskową. Część wyposażenia kościoła i plebanii zniszczono, część rozdzielono do innych kościołów. Przy likwidacji wyposażenia miał być obecny ówczesny dziekan, proboszcz Gwiazdy Morza w Sopocie ks. Paul Schütz.
W parafii Gwiazdy Morza przechowały się m.in.: komplet szat liturgicznych koloru złotego, który został zakupiony na prymicje ks. dra Antoniego Liedtke z Pelplina, figura św. Antoniego, Matki Bożej, relikwiarz bł. Bronisławy oraz marmurowa tablica pamiątkowa. To wszystko po roku 1972 wróciło do kościoła św. Stanisława. Naczynia liturgiczne, które zostały przekazane do któregoś z kościołów, nigdy już się nie odnalazły.
Po zakończeniu wojny.
Po 1945 r. stan się nie zmienił. Najpierw kościół był zajęty przez wojsko. Po przybyciu w 1956 r. ks. bpa Edmunda Nowickiego rozpoczęto starania o odzyskanie kościoła. Ks. bp Nowicki proponował władzom komunistycznym zamianę kościoła św. Piotra i Pawła na kościół św. Stanisława. Bowiem kościół św. Piotra i Pawła był kościołem garnizonowym, a teren z kościołem św. Stanisława należał do wojska. Odrzucono tę propozycję.
Po opuszczeniu przez wojsko, obiekt oddano Gdańskiemu Przedsiębiorstwu Transportu Budownictwa (GPTB) na bazę samochodową. O zwrot kościoła starały się po roku 1956, w czasie „odwilży popaździernikowej” organizacje społeczne (m.in. Walny Zjazd Wychowanków Gimnazjum Polskiego w W.M.G.) oraz członkowie byłej Polonii w Wolnym Mieście.
Aby przyspieszyć oddanie kościoła św. Stanisława B.M. na cele sakralne ks. bp Edmund Nowicki wyznaczył do tej pracy ks. Andrzeja Rurarza. Miał on za zadanie nawiązać kontakt z byłymi mieszkańcami Wolnego Miasta Gdańska. Ludzie świeccy pod kierunkiem ks. Andrzeja Rurarza pisali petycje, zbierali podpisy, chodzili do władz.
Spokój, dyplomacja ks. bpa Nowickiego poparta staraniami mieszkańców z czasów byłego Wolnego Miasta oraz wypadki grudniowe w 1970 na Wybrzeżu sprawiły, że decyzją WRN w Gdańsku, podpisaną przez ówczesnego przewodniczącego Tadeusza Bejma w dniu 17.02.1971 – postanowiono oddać kościół na cele sakralne.

</doc>
<doc id="983720" url="https://pl.wikipedia.org/wiki?curid=983720" title="Tchórz czarnołapy">
Tchórz czarnołapy

Tchórz czarnołapy, tchórz czarnonogi ("Mustela nigripes") – gatunek drapieżnego ssaka z rodziny łasicowatych (Mustelidae).
Zasięg występowania.
Środkowa część Ameryki Północnej od południowej Kanady po północny Meksyk. Od 1965 uznawany za gatunek zagrożony wyginięciem, a od 1996 wymarły w stanie dzikim (m.in. wskutek odstrzału piesków preriowych, na które poluje). W Kanadzie gatunek wyginął już w 1937. Ostatnie dziko żyjące populacje obserwowano w latach 80. XX w. Populacja znaleziona w 1981 w Meeteetse została przetrzebiona chorobami. W 1987 doliczono się ostatnich 18 osobników trzymanych w niewoli w stanie Wyoming. Od tamtej pory podejmowane są działania zmierzające do reintrodukcji gatunku. Jedno z nich okazało się skuteczne – liczba żyjących na wolności osobników przekroczyła 223 w 2006 r. W 2013 r. było ich około 1200.
Charakterystyka.
Osiąga 45-60 cm długości wraz z ogonem oraz ok. 1 kg masy ciała. Samce są nieznacznie większe od samic. Tchórz czarnołapy poluje na pieski preriowe, które są podstawą jego diety. Zjada również myszy i inne gryzonie. Prowadzi nocny tryb życia. Samica w jednym miocie rodzi od 1 do 6 młodych. Poza okresem rozrodu żyją samotnie.
Tchórz czarnonogi jest objęty konwencją CITES.

</doc>
<doc id="983722" url="https://pl.wikipedia.org/wiki?curid=983722" title="Mustela nigripes">
Mustela nigripes



</doc>
<doc id="983723" url="https://pl.wikipedia.org/wiki?curid=983723" title="Ampersand magazine">
Ampersand magazine

Ampersand – polski miesięcznik angielskojęzyczny o tematyce społeczno-ekonomiczno-politycznej wydawany przez studentów Wyższej Szkoły Biznesu - National Louis University. Nazwa powstała od znaku pisarskiego &amp;, będącego daleko przetworzonym symbolem łacińskiego spójnika "et" czyli polskiego "i".
Historia.
Ukazuje się od lutego 2006 r. – najpierw w wersji elektronicznej, a od września 2006 r. w normalnej formie jako miesięcznik. Od roku akademickiego 2007/2008, "Ampersand" planuje dystrybucję na terenie małopolski i większych ośrodków akademickich zarówno w Polsce, jak i za granicą.
Profil.
Magazyn ma na celu łączenie po pierwsze polskich studentów z obcokrajowcami oraz ludzi wywodzących się z różnych kultur. Początkowo założeniem redakcji było informowanie o wydarzeniach dziejących się na uczelni, ale wraz ze wzrostem zainteresowania magazynem i większą liczbą autorów, Ampersand przestał być jedynie akademickim miesięcznikiem. Redakcja skupia swą uwagę na wydarzeniach ze świata polityki, biznesu i dziedzin społecznych.

</doc>
<doc id="983724" url="https://pl.wikipedia.org/wiki?curid=983724" title="Digora">
Digora

Digora (, ) — miasto w Rosji, w położonej na północnym Kaukazie Republice Północnej Osetii-Alanii, ośrodek administracyjny rejonu digorskiego. 
Miasto liczy 11 398 mieszkańców (1 stycznia 2006), położone jest rzeką Ursdon (lewy dopływ Tereku), 49 km na północny zachód od Władykaukazu.
Historia.
Digora została założona w 1852 r. Prawa miejskie uzyskała w roku 1964.

</doc>
<doc id="983727" url="https://pl.wikipedia.org/wiki?curid=983727" title="Katastrofa lotnicza na jeziorze Śniardwy">
Katastrofa lotnicza na jeziorze Śniardwy

Katastrofa lotnicza na jeziorze Śniardwy – miała miejsce 14 lutego 1998, kiedy to śmigłowiec Mi-2 podczas lotu z 7 turystami z Kaliningradu wpadł do jeziora Śniardwy – śmierć poniosło 6 turystów i pilot.
Po wypadku.
Zgodnie z zeznaniami ocalałego turysty podczas katastrofy zginęła 1 kobieta, a z pozostałych osób wszyscy poza drugą kobietą zdołali po wypadku opuścić śmigłowiec. Ratownicy uratowali tylko 1 osobę (pozostali utonęli lub zmarli z wyziębienia w zimnej i wzburzonej wodzie – 1 mężczyzna tuż po wydobyciu z wody), ponieważ wskutek gęstej mgły ofiary nie widziały pobliskiego brzegu, ani ratownicy nie mogli ich szybko odnaleźć.
Przyczyny.
Do katastrofy przyczyniły się:

</doc>
<doc id="983729" url="https://pl.wikipedia.org/wiki?curid=983729" title="USS Long Beach (CGN-9)">
USS Long Beach (CGN-9)

USS Long Beach (CGN-9) – pierwszy amerykański krążownik rakietowy z napędem atomowym, jak i pierwszy na świecie okręt nawodny z tego rodzaju napędem. Był także pierwszym po II wojnie światowej krążownikiem zaprojektowanym od podstaw, a niebędącym zmodernizowaną wersją istniejącej konstrukcji. Znany był także pod oznaczeniem (CLGN-160) i (CGN-160).
Historia.
W latach 50. XX wieku w Stanach Zjednoczonych opracowano reaktory atomowe, które mogły zostać użyte do napędu jednostek pływających. Oprócz okrętów podwodnych nowy napęd postanowiono zastosować także na lotniskowcach. Napęd atomowy zastosowano na nowym lotniskowcu USS Enterprise (CVN-65). Zgodnie z założeniami grupa uderzeniowa, w skład której miał wchodzić „Enterprise”, miała składać się m.in. z jednostek eskortujących z napędem atomowym.
Pierwszy raz wymagania techniczne dla okrętu mającego towarzyszyć nowym lotniskowcom sformułowano w grudniu 1955. Okręt wstępnie klasyfikowany jako niszczyciel, zaczęto następnie klasyfikować jako fregatę rakietową z napędem atomowym, lekki krążownik rakietowy, a na początku 1957 ostatecznie jako krążownik rakietowy. Wymagania stawiane przed nowym okrętem to prędkość 30 węzłów, możliwość zwalczania równocześnie 4 celów powietrznych, a także możliwość zwalczania okrętów podwodnych.
Stępkę pod USS „Long Beach” położono 2 grudnia 1957 w należącej do koncernu Bethlehem Steel Co. stoczni Fore River Shipyard w Quincy (Massachusetts). Wodowanie miało miejsce 14 lipca 1959, a wejście do służby nastąpiło 9 września 1961. Wchodząc do służby, USS „Long Beach” był pierwszym w historii krążownikiem, jaki nosił wyłącznie rakietowe uzbrojenie.
W maju 1964 „Long Beach” dołączył do lotniskowca „Enterprise” i fregaty rakietowej USS „Bainbridge” tworząc z tymi jednostkami grupę uderzeniową składającą się wyłącznie z jednostek z napędem atomowym. W październiku 1966 w związku z wojną w Wietnamie nadzorował przestrzeń powietrzną w rejonie Zatoki Tonkijskiej. W ramach tej misji namierzył północnowietnamski samolot An-2, który został następnie zestrzelony przez myśliwiec F-4 Phantom II. W grudniu 1967 roku USS „Long Beach” znajdował się w porcie, którego nazwę nosił, wśród licznych jednostek witających wpływającą po raz pierwszy do Long Beach brytyjską „Queen Mary”. W 1968 działając w tym samym rejonie co w 1966, „Long Beach” za pomocą pocisków przeciwlotniczych zestrzelił dwa północnowietnamskie myśliwce.
W październiku 1980 rozpoczęto trwającą 30 miesięcy modernizację, w wyniku której znacznie poprawiono uzbrojenie okrętu m.in. przez przystosowanie do odpalania pocisków przeciwlotniczych Standard i zamontowanie systemu obrony bezpośredniej Vulcan-Phalanx. W 1984 na okręcie zainstalowano pociski manewrujące BGM-109 Tomahawk.
Okręt wziął udział w wojnie w zatoce w 1991. 1 maja 1995 został wycofany ze służby, zaś latem 2012 roku kadłub okrętu został sprzedany na złom firmie Tacoma Metals, po uprzednim pozbawieniu okrętu siłowni jądrowej i dużej cześć nadbudówki z wyposażeniem.

</doc>
<doc id="983730" url="https://pl.wikipedia.org/wiki?curid=983730" title="Zamek w Oporowie">
Zamek w Oporowie

Muzeum Zamek w Oporowie, zamek Oporowskich – ceglany zamek wzniesiony w stylu gotyckim w latach 1434–1449 we wsi Oporów pod Kutnem przez biskupa kujawskiego Władysława Oporowskiego.
Dawniej stanowił centrum rozległych dóbr ziemskich rodu Oporowskich herbu Sulima. W 2007 wpisany do Państwowego Rejestru Muzeów.
Zaczątkiem zespołu zamkowego była rycerska wieża mieszkalna, wzniesiona na początku XV w. na sztucznej wyspie, usypanej pośrodku jednej z odnóg rzeki Słudwi. Później powstały mieszkalne budynki otaczające niewielki brukowy dziedziniec, mury obronne oraz półokrągła baszta z kaplicą na piętrze. Nad zamkiem góruje północno-zachodnia narożna wieża ozdobiona gotyckim sztyletem.
Mimo wielu przebudów dokonanych w XVII, XVIII i XIX w. nastąpiły tylko niewielkie zmiany. Pozostały po nich renesansowe stropy, barokowe otwory okienne na piętrze, klasycystyczne sztukaterie. Z około 1840 pochodzi przybudówka na dziedzińcu, tzw. „kredens” oraz neogotycki portal bramy wjazdowej i taras przed mostem. Zamek otacza krajobrazowy park założony w pierwszej połowie XIX w.
Pierwsza siedziba rodu Oporowskich.
Pierwsi przedstawiciele rodu.
Oporów po raz pierwszy wymieniono w źródłach w 1363 roku. Budowę pierwszego dworu około roku 1350 przypisuję się Stefanowi, pierwszemu znanemu przedstawicielowi rodu, który był chorążym i sędzią łęczyckim. Grunty w okolicy Oporowa otrzymał prawdopodobnie od Kazimierza Wielkiego. Syn Stefana – Bogusław (kanonik gnieźnieński i archidiakon) przedstawiał się już w dokumentach jako Bogusław z Oporowa, co może świadczyć o tym, iż miejscowość była już w tym czasie siedzibą rodu.
Budowa i zniszczenie pierwszego dworu.
Dwór powstał prawdopodobnie w połowie XIV wieku Był to drewniany dom mieszkalny, postawiony na kamiennych fundamentach bez użycia zaprawy, o szerokości 18 m (po linii wschód-zachód). Nie ma pewności, czy była to budowla o charakterze obronnym, brak też śladów fosy wokół dworu. Budynek był chroniony w inny sposób, za sprawą położenia – w jego okolicy było wiele podmokłych łąk. Ostatecznie drewniany dwór spłonął w końcu XIV wieku, nie znane są dokładne przyczyny jego zniszczenia.
Nowy i okazalszy dwór.
Budowa i wygląd.
Powstanie budowli przypisuje Mikołajowi Oporowskiemu, który już w 1392 roku pełnił ważny urząd, był podczaszym łęczyckim. Kolejny dwór także wybudowano z drewna (w miejscu, gdzie obecnie stoi tzw. domek szwajcarski), jednakże był on znacznie większy, posadowiony na szerszym fundamencie, a także podniesiony (około 0,8 m powyżej gruntu), by zapobiec dostawaniu się wilgoci do budynku. Szerokość budynku wyniosła 8 m, a wokół ustawiono drewniany plot, poza tym nie znaleziono śladów charakteru obronnego budowli. Dwór posiadał prawdopodobnie dwie kondygnacje naziemne oraz ogromny piec centralnego ogrzewania, zwany hypocaustum. Podobne piece posiadały później również pobliski kościół i klasztor. Budowa takiego pieca była w owym czasie bardzo kosztowna.
Dokument z 1428 roku potwierdza istnienie „curie” z zabudowaniami gospodarczymi i ogrodem. Owa curia stanowiła w tym czasie reprezentacyjną, okazałą siedzibę.
Dalsze losy.
W budynku tym mieszkali również goście Oporowskich, a w późniejszych latach także służba. Dwór funkcjonował, gdy stał już zamek. Mogli tam przebywać goście Władysława Oporowskiego – arcybiskupa gnieźnieńskiego, który miał wokół siebie liczne grono duchownych, orszak zbrojny, krewnych oraz urzędników i służbę.
Budowa zamku.
Pierwsze fortalicium.
Wzmianki o fortalicji w Oporowie pojawiały się w latach 1425, 1428 i 1428. Utożsamiana jest ona z wieżą mieszkalną, wybudowaną zapewne dzięki staraniom Mikołaja Oporowskiego. Był to budynek o wymiarach 8,3 na 9,6 m. Posiadał trzy kondygnacje, położony na wyspie (około 2 m niżej niż obecny teren wyspy zamkowej), otoczonej fosą, stał opodal dworu Oporowskich. Do budowy niższych partii użyto kamienia, a do wyższych cegły. Nie ma śladów po przyporach we wschodniej części obiektu, co ma świadczyć o tym, iż od początku planowano budowę większego założenia, jakim był zamek. Wejście do wieży usytuowano około 2 m nad otaczającym terenem i można się tam było dostać zapewne po drabinie. Według klasyfikacji Leszka Kajzera, budowla ta miała charakter obronny, o tradycyjnych cechach, zbliżonych do drewnianych wolnostojących wież mieszkalnych.
Pierwsza faza budowy.
Nie jest pewne, czy pozostałe części zamku zaczęto budować już za życia Mikołaja Oporowskiego, który w ostatnich latach życia (czyli prawdopodobnie w czasie budowy zamku) pełnił urząd wojewody łęczyckiego. Za jego życia wybudowano oprócz wieży także zewnętrzne mury na wysokość przyziemia oraz studnię. Mury w części północno-wschodniej wyspy nie zostały przewiązane, bo grunt w tym miejscu był podmokły. Ponadto w części południowej zagęszczono grunt, stosując palowanie, by polepszyć statykę murów. Konstrukcje te zostały przysypane gliną, a na nich ułożono bruk kamienny. Później miał zostać wybudowany dom zamkowy, o wymiarach 9 m na 30,5 m. Miał on być usadowiony od wschodu, lecz wybudowano go na południu wyspy zamkowej. Prawdopodobnie śmierć Mikołaja Oporowskiego przerwała prace przy budowie zamku.
Powstanie zamku z inicjatywy biskupa włocławskiego.
Zamek wybudowano w całości za czasów Władysława Oporowskiego, najwybitniejszego przedstawiciela rodu i jednego z najznamienitszych dyplomatów swej epoki. Pełnił urząd podkanclerzego koronnego na dworze Władysława Jagiełły, następnie biskupa włocławskiego, a potem także arcybiskupa gnieźnieńskiego i prymasa Polski, dzięki czemu miał fundusze na stworzenie okazałej budowli w swym rodzinnym mieście (Oporów miał już wtedy prawa miejskie). Budowa wymienianego w ówczesnych źródłach „castrum” trwała w latach 30. i 40. XV wieku, przez kilkanaście lat. Władysław w 1428 roku zobowiązał się do wybudowania zamku (a dokładniej, do „obmurowania rodzinnej siedziby”), zgodnie z ugodą, zawartą między swoim braćmi, czyli synami Mikołaja Oporowskiego w 1428 roku. Po śmierci ojca pierwotna budowla przypadła jego żonie, Krystynie, która nie była w stanie kontynuować prac, gdyż nie miała odpowiednich funduszy. Niedługo potem podzielono majątek między braci. Piotr Oporowski otrzymał rodzinną miejscowość i mógł doglądać budowy zamku, którą z kościelnej kasy fundował jego brat, Władysław. Wybudowanie zamku stanowiło okazję do podkreślenia świetności rodu. Według historyków sztuki, arcybiskup naśladował prawdopodobnie Zbigniewa Oleśnickiego, biskupa krakowskiego i kardynała, konkurenta Oporowskiego, który wybudował podobny zamek w Pińczowie.
Zmiana koncepcji budowy zamku.
Wymiary domu zamkowego zostały zmniejszone (8 m na 25 m), wyglądał on bardziej jak późnogotycki pałac niż typowy dom zamkowy. Cały obiekt miał charakter rezydencjonalno-reprezentacyjny, z funkcją obronną w dalszej kolejności. Ponadto, ów dom zamkowy usytuowano po stronie południowej, a nie wschodniej. Okna poszerzono, więc nie mogły służyć jako strzelnice w razie konieczności obrony, ale zamek był lepiej doświetlony. Badania architektoniczne sugerują, że zewnętrzne narożniki pałacu mogły zostać wzmocnione dodatkowymi przyporami, skierowanymi pod kątem prostym do budynku, podobnie, jak dawny Choczu. Kolejne części założenia zamkowego wybudowano i ukończono także w czasach Władysława Oporowskiego, o czym informowała płyta fundacyjna, nie zachowana do dzisiaj.
Wygląd pierwotnego obiektu.
Wejście do budynku i wygląd ogólny.
Do budynku można się było się dostać przez wejście na parterze, a na kolejne piętra przez klatkę schodową i drewniany podest, dzięki któremu można było udać się do kaplicy w baszcie, do czworobocznej wieży nad budynkiem bramnym oraz na koronę murów. Część wschodnia parterowego domu zamkowego zawierała sześć okien od strony dziedzińca (który był położony około 2 m niżej niż w XXI wieku), a także jedno na południe. Owa część wschodnia parteru posiadała także sklepienia, pozostałe pomieszczenia przykryto stropami. Na wyższych kondygnacjach okna wychodziły już tylko na zewnętrzną – południową stronę budynku.
Apartament arcybiskupa.
Apartament Władysława Oporowskiego znajdował się na drugim piętrze, w części wschodniej. Świadczy o tym między innymi pozostałość po locus secretus w postaci wystającego poza mur dużego kamienia. Podobne konstrukcje zachowały się w innych zamkach, choćby w Sierakowie czy Ząbkowicach Śląskich. W zamkach krzyżackich budowano natomiast specjalne wieże kloaczne, zwane danskerami.
Kaplica zamkowa.
Kaplicę umieszczono w baszcie (na rzucie półelipsy, o szerokości 5,5 m) po wschodniej stronie muru obwodowego, na wysokości drugiej kondygnacji. Kaplica została przykryta sklepieniem krzyżowo-żebrowym z trójpromieniem, a na zworniku umieszczono herb Sulima. Przy ścianie gotyckiej zbudowano mensę ołtarzową. Całość była oświetlona dzięki trzem wąskim, ostrołukowym oknom. Przedsionek tego pomieszczenia posiadał od strony dziedzińca szeroką, ostrołukową arkadę. Wejście do kaplicy ozdobione było przez portal z piaskowca i zawieszony nań herb Sulima, a także infułę biskupią, pastorał i trzy lilie z herbem arcybiskupstwa gnieźnieńskiego. Pod kaplicą wydzielono komorę z trzema strzelnicami, które umożliwiały ostrzał we wszystkie strony oprócz zachodniej.
Inne budynki, most i fosa.
Drugi budynek – drewniany, zbudowano po drugiej stronie dziedzińca, równolegle do domu mieszkalnego (zamkowego). Był on co najmniej dwukondygnacyjny, z pomieszczeniami gospodarczymi na parterze i wyżej – mieszkalnymi, prawdopodobnie wydzielonymi dla załogi i służby zamkowej. Wewnątrz znajdowała się studnia (z pierwszej fazy budowy zamku), opodal był także ogromny piec grzewczy typu hypocaustum.
Most nad fosą był także drewniany, prowadzący do budynku bramnego, wystającego z murów zamkowych. Obok wydzielono pomieszczenie dla odźwiernego lub straży.
Historia zamku i jego właścicieli.
Dalsze losy Oporowskich.
Oporowscy byli związani z wsią od jej początku, bo jak wiadomo, pierwsza wzmianka o wsi padła w 1363 roku. Dziedzic Oporowa, Bogusław (kanonik i archidiakon gnieźnieński), syn Stefana, „pojawił się jako świadek na dokumencie wystawionym przez Kazimierza Wielkiego”. To właśnie z ojcem Bogusława, Stefanem (chorążym i sędzią łęczyckim), łączy się wybudowanie pierwszego dworu Oporowskich. Z kolei Bogusław pojawił się też jako scholastyk w dokumencie notarialnym z 1376 i w 1396, w dokumencie wydanym przez arcybiskupa Dobrogosta. Miasto miało zostać założone na gruntach dawnej wsi. Autorzy nie są zgodni co do tego, kiedy założony „pierwotny” Oporów, mogło to być przed połową XII stulecia, lub też później.
Kolejne siedziby rodowe wznosili już najznamienitsi przedstawiciele rodziny. Mikołaj Oporowski był bratankiem i spadkobiercą Bogusława, synem Włodzimierza (podstolego i sędziego łęczyckiego). Za jego życia powstała prawdopodobnie jedynie wieża zamkowa. Budowę rezydencji rodzinnej dokończył Władysław Oporowski. Karierę w duchowieństwie zaczynał po studiach na uniwersytetach w Wiedniu i Bolonii od funkcji kanonika wrocławskiego, by w 1428 zostać podkanclerzym koronnym, a w 1449 – arcybiskupem gnieźnieńskim i prymasem Polski.
Sołłohubowie.
W 1725 roku w posiadanie zamku wszedł Jan Sołłohub herbu Prawdzic, nabywszy dobra oporowskie za 41550 zł polskich (AGAD, ŁGRel. 244A, k. 443v) od Michała Stanisława Tarnowskiego, kasztelana sieradzkiego, który pozbył się części swych ziem po 11 latach od ich nabycia, ze względu na ich zadłużenie. Nowy właściciel był podkomorzym gostynińskim, następnie podskarbim wielkim litewskim i wojewodą brzesko-litewskim. Jan Sołłohub był przedstawicielem rodziny szlachty litewskiej, pierwszym z rodu, który osiadł na Mazowszu. Według Marcina Matuszewicza, wyglądał następująco: „z ojca swego był małej substancji, szlachcic żmudzki, człek serca mężnego, w naukach nie był biegły, a rozumu naturalnego czystego".
Do 1740 roku dobrami oporowskimi władał Jan Sołłohub, kiedy to przekazał część majątku synom z małżeństwa z Heleną Szamowską – Józefowi, staroście sannickiemu oraz Antoniemu, staroście jezierzyskiemu. Józef od 1748 tytułował się kasztelanem witebskim, a od 1752 – wojewodą witebskim. W 1737 wziął ślub z Antoniną Teresą Ogińską, córką Karola, starosty dorsuńskiego. Córki Jana nie uczestniczyły w podziale majątku, a były to: Anna (zm. 1756), małżonka Tomasza Szczawińskiego, starosty gąbińskiego oraz Katarzyna (1708-1778), od 1729 w klasztorze benedyktynek. 
Akt ten określono jako zapis „dyspozycyjny i dokumentacyjny”, do ksiąg miejskich w Grodnie wniesiony 15 marca 1740. Dobra koronne Sołłohubów miały w tym czasie wartość około 300000 zł polskich, zarządzał nimi Józef, natomiast Antoni otrzymał ziemie na Litwie. Majątek był oddłużony, co stało się dzięki działaniom Jana Sołłohuba, podczas jego władania okolicznymi terenami.
Po śmierci Jana Sołłohuba w 1748, dwaj bracia zdecydowali o innym podziale ziem, niż ten, o którym zdecydował ich ojciec. Każdy z nich wziął część terenów zarówno z terenu Korony, jak i z Litwy. Dla zachowania zasady równego działu, Józef miał wypłacić Antoniemu 10272 zł polskich 10 gr. Józef Sołłohub dążył do zwiększania majątku, w 1752 nabył wieś Wola Owsiana, w 1754 „dwie części” w Żychlinie, natomiast w 1762 – Dobrzewy. W 1777 roku kupił ostatni swój nabytek – wsie Świechów i Kurów.
Przeprowadzono także w tym czasie remont kościoła i klasztora w Oporowie, co pozwala sądzić, że dokonano w tym okresie również renowacji zamku. Powstał budynek w bramnej części zamku, łączący komnatę wieży zachodniej z komnatami domu mieszkalnego. Zlikwidowano most zwodzony, w miejsce którego powstał zapewne nasyp ziemny, połączony mostem stałym z przeciwległym brzegiem fosy. Miały zostać wtedy powiększone otwory okienne na piętrze, zamurowano arkadę ostrołukową w przedsionku kaplicy, by zamontować tam nieduże okno. Prawdopodobnie rozebrano wtedy również budynek dobudowany przez Tarnowskich, ponadto wzniesiono fundament pod schody, prowadzące do ganku na piętro.
W 1781 roku, w akcie darowizny, dobra oporowskie otrzymał Jan Sołłohub, pułkownik i bratanek Józefa. Jan już po kilku dniach od nabycia majątku zastawił go, w 1786 roku ów majątek przejął posesor zastawny, Adam Wodzyński – łowczy orłowski, który władał Oporowem do około 1790 roku. W 1792 roku dobra oporowskie przeszły w posiadanie Kajetana Korzeniowskiego herbu Lis, pisarza litewskiego.
Kolejni właściciele.
Kajetan Korzeniowski herbu Lis nabył Oporów i okoliczne ziemie w 1792 roku za 384000 zł polskich. W kilka lat cały teren przejęła jego córka, Anna, w 1796 wyszła za mąż w miejscowym kościele za Aleksandra Pocieja, Oboźnego Wielkiego Litewskiego. Pociejowie przebywali prawdopodobnie na zamku, o czym świadczy choćby zapis w księdze parafialnej informacji o śmierci ich syna, Alturnusa. Anna zmarła w 1815, przez kolejne 11 lat (do 1826) majątkiem dysponował jej mąż, który opiekował się także ich dziećmi: Idalią i Teodorem. Ów syn – Teodor Pociej (1801-1856) sprzedał oporowskie ziemie Petroneli Oborskiej z Ossowskich (zm. 1832), wdowie po kasztelanie ciechanowskim.
Za czasów Pociejów prace remontowe zostały najprawdopodobniej przeprowadzone na piętrze, włącznie ze zmianą wystroju na modny w owym czasie klasycyzm. Z tego okresu mogły pochodzić resztki tynków, pokrywające do 1962 roku część elewacji zamku oraz kanelowane pilastry, nałożone na gotyckie arkadowanie zachodniej elewacji baszty, które łączyło kamienne kroksztyny. W tym czasie przebywał w Oporowie mistrz murarski z warszawy, Marcin Lewicki, zmarł on z powodu „oberwania”.
Petronela Oborska niedługo po zakupie majątku wzięła pożyczkę na 100000 zł polskich, zdaniem Grażyny Kin-Rzymkowskiej, była ona przeznaczona na remont zamku, o którym pisał już W.H. Gawarecki w 1844 roku. Wspomniał o naprawie wieży, która „...cała prawie część spodnia murów wieży zapadła się w ziemię, i z tego powodu nową wieżę pomurowano, co dotąd znać widoczne”. Piwnica stała się znacznie płytsza, pokryto ją sklepieniem żagielkowym na gurtach, zniknęły „obszerne lochy”. Być może wzmocniono w tym czasie również mury zamku, przez dostawienie dwóch skarp narożnych w dwóch narożnikach i przesklepienie dwóch piwnic domu mieszkalnego, podobnie, jak w wieży.
Po śmierci matki, majątkiem dysponował jej syn, Aleksander Oborski, były pułkownik wojsk polskich, oddawszy dobra oporowskie w dzierżawę . Zamek i okolice przejął w roku 1839 Tomasz Orsetii (1798-1851) herbu Złotokłos, wraz z małżonką, Aleksandrą z Linowskich (1811-1854). Tomasz wykupywał zadłużone ziemie oporowskie, już w 1834 był współwłaścicielem majątku.
Legendy.
Władysław Oporowski miał ponoć wybudować podziemne, ukryte przejście z zamku do pobliskiego klasztoru oo. Paulinów. Po latach miała je odkryć oporowska kasztelanka, która była zakochana w miejscowym przeorze. W tunelu miało dochodzić do spotkań kochanków, lecz pewnego razu owo przejście zawaliło się, grzebiąc na zawsze zakochanych. Nie jest jasne, czy było to spowodowane gniewem Bożym, czy też mężowskim. Według legend, do dziś można usłyszeć jęki nieszczęsnych kochanków, dochodzących zza kaplicy zamkowej. Duchy zmarłych mają też pojawiać się przy murach zamku oraz przechadzać się po korytarzach klasztoru. Pamiątką po owym zdarzeniu jest głaz, leżący na tak zwanym zapłociu. Legenda panny i jej kochanka nadal jest żywa, bo w 2010 roku zamkowy monitoring miał zarejestrować tu tajemnicze zjawiska. Stało się to 15 lipca 2010 roku, kiedy to o 3 nad ranem zamkową kaplicę wypełniła tajemnicza i pulsująca poświata. Ponadto zarejestrowano krążący po podłodze promień i białe obiekty, włączył się też alarm. Niecały tydzień później (20 lipca) sytuacja się powtórzyła. Nagranie umieszczono w serwisie YouTube.
Znana jest też legenda o tak zwanej „Białej Damie”. Miała nią być kasztelanka Barbara Tarnowska, żyjąca na zamku w XVII wieku. Jeden z jej sług miał na łożu śmierci nawrócić się na katolicyzm. Kasztelanka kazała pobić kapłana, zdążającego do umierającego sługi. Ksiądz zmarł, a oo.Paulini przegrali proces z Barbara Tarnowską, lecz i tak spotkała ją kara, a jej duch ponoć nadal błądzi i cierpi męki.
Z kolei późniejszy właściciel oporowskich dóbr, szlachcic litewski Józef Sołłohub, jest związany z inną legendą. Miał on zaprzedać duszę diabłu w zamian za bogactwa. W czasie panowania Sołłohuba odbywały się liczne i huczne bale, polowania i uczty, pełne wytrawnych dań i przepychu. O ich skali opowiadano ponoć przez długie lata, co mogło dać asumpt do stworzenia tej barwnej legendy.
Zamek współcześnie.
Od roku 1949 na zamku mieści się również muzeum, w którym przedstawione są zbiory z różnych epok, gromadzone, przez wiele lat. Niewielka część z nich dotyczy bezpośrednio byłych właścicieli zamku (to głównie obrazy i inne cenne przedmioty). Większość ze zbiorów także udostępniona dla zwiedzających.
Informacje ogólne.
Zamek jest położony we wschodniej części wsi Oporów (i w najniższym miejscu miejscowości), otoczony 10-hektarowym parkiem krajobrazowym. Obiekt ma wymiary 25 na 30 m, położony jest na wyspie o kształcie nieregularnego czworoboku, umocnioną kamieniami polnymi, ponadto otoczoną fosą, nad którą jest murowany most. Dom zamkowy stoi od południa, połączony z kwadratową wieżą budynkiem bramnym. We wschodniej zamku części jest baszta z kaplicą. Wznosi się ona dołem na rzucie półelipsy, a górą sześcioboku. Wewnątrz jest niewielkie dziedziniec, zamknięty przez budynki i mury obwodowe.
Zamek wzniesiono z cegły, którą także uzupełniono i zamurowano wszelkie ubytki. Mury zewnętrzne poza budynkiem bramnym nie posiadają wyprawy tynkowej. Mury są również zwieńczone profilowanym gzymsem, a wygląd muru ceglanego uzupełniono zendrówkami, tworzącymi wzory w kształcie rombowym (od południa) i zygzaka (od północy).
Zamek był całościowo badany w latach 1962-1965, kiedy to przeprowadzono także prace konserwatorskie i remontowe. Zostały one poprzedzone badaniami archeologicznymi z roku 1957. Ponowne badania wykonywano w latach 1984-2000, a szczegóły tych prac przedstawiono w monografii autorstwa Janusza Tomali, z 2002 roku.
Dom mieszkalny.
Opis.
To budynek jednopiętrowy, jednotraktowy oraz podpiwniczony, o planie wydłużonego, zniekształconego prostokąta (w połowie następuje niewielkie załamanie), o wymiarach 8 na 25 m.
Piwnice płytkie (2,25m wysokości), przykryte są kolebkowym sklepieniem we wschodniej części, a w pozostałej – żagielkowym na gurtach. Oświetlane są przez 3 okna wychodzące na dziedziniec (na północ) i jedno w stronę wschodnią. Do piwnicy prowadzi od wschodu wejście przez wąską, jednobiegową klatkę schodową (przedsionek w grubości muru), nakrytą sklepieniem odcinkowym.
Na parterze, od strony wschodniej, położony jest tak zwany skarbczyk. To pomieszczenie posiada sklepienie krzyżowo-żebrowe, rozwidlone strzałowo, z płaskimi zwornikami w miejscach skrzyżowań żeber. Natomiast same żebra są uformowane w tynku i wyprowadzone wprost ze ściany, nisko, nad posadzką. Posiadają wydatny profil o okoruj jednowklęsłym, z dwoma wałkami, zakończonymi prostokątnie. Pozostałe izby parteru, wraz z piętrem są przykryte przez stropy drewniane, ozdobione renesansową dekoracją malarską z elementami wici roślinnych (odsłonięte w latach 60. XX wieku, podczas prac remontowych).
Od strony dziedzińca wejścia do parteru i na piętro zdobią zrekonstruowane ceglane ostrołukowe portale. Na mur obwodowy można dostać się poprzez drewniany ganek, z dużej sali na piętrze.
Na piętrze nie zachowały się duże, gotyckie otwory okienne, zniszczone przebudową zamku w XVIII wieku. Pozostał ich pierwotny układ, akcentujący wewnętrzny podział domu, który był różny na obu kondygnacjach.
Otwory drzwiowe położone są od strony dziedzińca. Na osi budynku widoczny jest skromny ceglany portal, który wiedzie do pomieszczeń domu zamkowego. Otwór drzwiowy jest zasklepiony łukiem odcinkowym i ujmuje wklęsłe obramienie z formowanej cegły, które pozostaje zamknięte w nadprożu ostrołukiem. Inny natomiast jest portal na piętrze. Otwór drzwiowy jest tym razem obwiedziony wałkiem, posiada sfazowane węgary, ma obramienie o profilu wklęsłym, zwieńczone w nadprożu łukiem, przerwanym schodkowym uskokiem. Otwór ten prowadzi z dużej Sali na ganek drewniany, który łączy część mieszkalną z kaplicą. Belki wspierające ganek są osadzone w pionowych, rytmicznie rozmieszczonych wrębach muru. Całość nakrywa przedłużona połać dachu, wsparta na drewnianych słupach. Pierwotnie, wejście z dziedzińca na piętro wiodło po drewnianych schodach, które znajdowały się na wprost dużej sali.
Badania.
Podczas badań domu mieszkalnego, stwierdzono jego etapowość powstawania – najpierw powstawała ściana zachodnia, potem południowa i wschodnia. Wraz ze ścianą północną powstał cały dom zamkowy. Od strony południowej (fosy) wzmocniono grunt drewnianymi palami i deskami, przykryto gliną i ułożono bruk kamienny. Narożniki domu także skarpami, także by wzmocnić konstrukcję nośną. Przybudówka o szerokości 5 m, dostawiona w początkach zamku do budynku została rozebrana prawdopodobnie jeszcze za czasów Oporowskich, pod koniec XV wieku.
Obecne piwnice stanowiły w dawnych czasach parter domu zamkowego, do którego wchodziło się poprzez klatkę schodową i drewniany ganek. Z podestu można było dostać się wyżej, na kolejne piętro i mury. Wybudowanie klatki schodowej spowodowało pogrubienie murów i tym samym, przerwanie jednolitej linii budynku.
Dziedziniec podwyższono prawdopodobnie za czasów Tarnowskich, w XVI wieku. Potwierdzają to badania, podczas których w gruzie ceglanym nad brukiem kamiennym, opasującym zamek, odkryto dwa szelągi Jana Kazimierza. Za czasów Sołłohubów dziedziniec podwyższono zapewne do poziomu odpowiadającemu współczesnemu oraz wybudowano schody murowane, które prowadziły na piętro.
Wieża czworoboczna.
Ma wymiary 8,3 na 9,6 m; stanowi najstarszą część założenia zamkowego. Jest również podpiwniczona, posiada trzy kondygnacje naziemne. Piwnice przykryte sklepieniem żagielkowym na gurtach, a parter – sklepieniem kolebkowym z parami dwuspadowo podciętych lunet. Piętra przykryte są podobnie, jak większa część parteru domku zamkowego, stropami, na pierwszym piętrze ozdobione renesansową polichromią z elementami wici roślinnych i rozet.
Budynek jest oświetlony przez duże prostokątne okna, dwa na parterze i pierwszym piętrze oraz cztery na drugim piętrze. Wieżę przykrywa dach namiotowy.
Wejście do piwnicy od strony dziedzińca obudowane prostokątną przybudówką, nakrytą pulpitowym daszkiem. Na wyższe piętra wieży można się dostać przez wspólne dla domu i wieży schody drewniane. Na drugie piętro prowadzą wąskie, metalowe schody (wydzielony ciąg komunikacyjny). Niegdyś na piętra wieży i bramny odcinek muru można było wejść, używając drabiny lub drewnianych schodów. Otwory te zostały zamurowane w 1962 roku. Wspornik w elewacji północnej wieży, przy narożniku muru obwodowego, to pozostałość po latrynie.
Obok wieży, od strony północnej, jest budynek zawierający dwie kondygnacje, zwany kredensem. Mieszczą się tam toalety, a na piętrze magazyn. Zachodnia elewacja kredensu posiada wysoką, półkolistą i arkadową imitację zamurowanego wjazdu, z wąskim i rozglifowanym do wnętrza otworem strzelniczym. Schody umożliwiające wyjście z budynku poprzez ganek straży, rozebrano w 1962.
Badania.
Fundamenty wieży wzniesiono jedynie z kamieni eratycznych, układanych warstwowo, na zaprawie wapiennej. Prawdopodobnie nie było w tym czasie jeszcze użytej cegły. Teren dziedzińca był niegdyś o około 2 m niższy niż obecnie, został podwyższony po potopie szwedzkim. Pierwotnie w całej wieży występowały tylko stropy, sklepienia dobudowano na przełomie XVIII i XIX wieku. Komunikację pionową miały zapewniać drewniane schody, dostawione do jej wschodniej elewacji. Otwory drzwiowe umożliwiały wejście na górne kondygnacje, zostały one zamurowane. Ślad po pierwszym widoczny jest na fotografii zamku z czadów remontu w latach 60. XX wieku. Drugi otwór znajdował się od strony południowej, jako wyjście na mur obwodowy.
Budynek bramny.
Łączy dom mieszkalny i wieżę czworoboczną. Mieści się w nim się przejazdowa oraz klatka schodowa z dwubiegowymi łamanymi schodami, ich górny bieg jest załamany zabiegowo. Na piętrze budynku bramnego mieści się salonik z korytarzem, z czterema oknami w kształcie prostokąta, po dwie od wschodu i zachodu. Wjazd do zamku przebudowano w 1840 roku. Obecnie zwieńczony jest ostrym łukiem, obramionym dwoma kolumienkami, które podtrzymują trójkątne zwieńczenie. Ponadto, po bokach zachowane zostały dwie ostrołukowe blendy, stanowią one prawdopodobnie relikt pierwotnego ukształtowania wjazdu.
Baszta wschodnia.
Ma trzy kondygnacje, wybudowana została na rzucie półelipsy o średnicy 5,5 m, od połowy szerokości sześcioboczna. Od strony fosy baszta wsparta (nadwieszona) jest na kamiennych, profilowanych wspornikach. Arkadowanie, niosące zachodnią ścianę wieży, wykonane jest na wspornikach z piaskowca. W dolnej części wieży są komory strzelnicze, na dwóch kondygnacjach. Występują one na planie nieregularnych sześcioboków, sklepione są spłaszczoną kolebką na łuku odcinkowym. Trzy otwory strzelnicze kształtu wydłużonego prostokąta na każdej z kondygnacji rozglifione są do wnętrza, umożliwiały one ostrzał wzdłuż kurtyn i na wprost. W górnej komorze dwie strzelnice zostały poszerzone. Wejście do dolnej komory znajduje się od strony dziedzińca, natomiast do górnej przez schody w murze obwodowym, na odcinku przedsionka tablicy.
Na piętrze wieży znajduje się kaplica zamkowa, istniejąca od początku budowli, o czym świadczy choćby herb Sulima, zachowany na zworniku. Kaplica posiada sklepienie krzyżowo-żebrowe. Trzy wąsie, ostrołukowe okna oświetlają wnętrze kaplicy. Przy ścianie wschodniej znajduje się mensa ołtarzowa z cegły gotyckiej. Przedsionek prowadzący do kaplicy przykrywa sklepienie kolebkowe z lunetami, stykającymi się w kluczu. Arkada przedsionek jest szeroka, ostrołukowa i otwarta na dziedziniec. Wejście do kaplicy zawiera, oprócz herbu Sulima, także infułę biskupią, pastorał (częściowo zachowany) oraz trzy lilie z herbu gnieźnieńskiego arcybiskupstwa. Nad przedsionkiem, w poddaszu, znajduje się pomieszczenie niewielkich rozmiarów, z niewielkim oknem z profilowanym obramieniem z XIX wieku. Portal kaplicy był niegdyś polichromowany czerwienią żelazową ze spoiwem białkowym, najprawdopodobniej glutynowym. Wykonany jest z piaskowca kwarcytowego, drobnookruchowego, barwy szarej, z czternastu ciosów kamiennych, połączonych zaprawą kamienną.
Mur obwodowy.
Posiada grubość 1,7 m. Jedynie w baszcie wschodniej pozostały otwory oryginalne, pozostałe zostały zrekonstruowane. Tynkowany pas wgłębny biegnie na zewnątrz – u nasady blankowań. Wewnętrzną część ganku zdobi arkadowy fryz z lat 40. XIX wieku. W latach 1962-1965 zrekonstruowano odcinek muru między basztą wschodnią, a domem mieszkalnym. Jest on nakryty jednospadowym dachem i zawiera dwa prostokątne okna. Komory strzelnicze (o wysokości 1,1-1,5 m) są w większości zamurowane, tylko dwie z sześciu mają niezamurowane otwory, położone są od wschodu. W elewacji wschodniej odsłonięty jest mocno rozglifiony do zewnątrz otwór okienny.
Mury zbadano dzięki pracom wykopaliskowym w latach 80. i 90. XX wieku, po wcześniejszych, mniej dokładnych badaniach z lat 50. i 60. Badania potwierdziły, że także mur obwodowy zbudowano na fundamencie z kamieni eratycznych, gruzu ceglanego, na zaprawie wapiennej, podobnie, jak dom zamkowy. W partii naziemnej przewiązano narożniki obwodu północnego i wschodniego. Mur posiadał dwie odsadzki od strony dziedzińca, a jedną od północy. Odkryto ponadto trzy otwory okienne w części wschodniej muru. W murach obwodowych zachowały się ślady strzępi, co świadczy to o planowanej budowie domu zamkowego na wschodzie (od której odstąpiono podczas budowy zamku za czasów Władysława Oporowskiego, w połowie XV wieku). Od strony północnej wybudowano także walcowaty obiekt, który należy odbierać jako studnię. Gdy zmieniono koncepcję budowy domu zamkowego, studnię obudowano drewnianym budynkiem, który mieścił także ogromny piec typu hypocaustum. W czasach panowania na zamku Tarnowskich wybudowano na słabym jakościowo fundamencie budynek, być może murowany, o wymiarach 10x17 m, postawiony w północnej części dziedzińca. Otwory strzelnicze od strony północnej poszerzono do rozmiarów dużych otworów okiennych. Świadczą o tym zarówno obserwacje archeologiczno-architektoniczne, jak i litografia z 1840 roku. Budynek ten rozebrano prawdopodobnie jeszcze przed przejęciem zamku przez rodzinę Orsettich.
Dziedziniec.
Ma wymiary maksymalne 15 na 20 m. Jest wybrukowany kamieniem polnym, ponadto nachylony do środka, gdzie znajduje się obecnie studzienka kanalizacyjna.
Przedzamcze.
Domek szwajcarski ma wymiary 12,1 na 16,8 m; jest zlokalizowany od północy, okolony gankiem. Pierwotną, drewnianą część parteru budynku wyremontowano w latach 70. XX wieku z użyciem cegły. W podziemiach domku szwajcarskiego znajduje się między innymi duża sala, sklepiona kolebkowo, z posadzką ceglaną. Zarówno ściany, jak i sklepienia zostały wzniesione w układzie główkowym.
W budynku, który obecnie pełni funkcję hotelu, był niegdyś magazyn muzeum. W latach 90. XX wieku został odrestaurowany, by dostosować go do obecnej funkcji.
To teren wokół zamku, obecnie między tak zwanym domkiem szwajcarskim, a budynkiem, który pełni funkcję hotelu. Były tam niegdyś stajnie, magazyny, mieszkania dla czeladzi i inne budynki gospodarcze. Podczas badań archeologicznych, w 1982 roku, natrafiono na relikt pieca garncarskiego lub kuchni (T.Kordacki, Z.Firek 1982). To prawdopodobnie relikt hypocaustum. W tym samym roku odsłonięto także (podczas prac ziemnych) ceglane łuki, przy wschodniej ścianie domku szwajcarskiego; podobne zostały zauważone także w palenisku typu hypocaustum. Niestety owe łuki nie zachowały się do czasów XXI wieku.
Z kolei na klombie, na wysokości wjazdu do zamku odkryto bruk kamienny, który od północy był ograniczony dużymi głazami. O „wielkim dziedzińcu”, wyłożonym owym brukiem, wspominał już W.H. Gawarecki w 1844 roku.
Na przełomie XX i XXI wieku odsłonięto również mur ceglany, zbudowany na zaprawie wapiennej na fundamencie kamiennym, z luźno ułożonymi kamieniami o wysokości 1m. W tym miejscu znajdował się budynek gospodarczy zwany „Murowanką”, wybudowany w XIX wieku, a zburzony w latach 60. XX wieku.
Historia Muzeum.
Trudne początki.
Zorganizowano muzeum już w roku 1948, a otwarto – 16 lutego 1949. Zamek został zachowany między innymi dzięki staraniom ówczesnego wojewódzkiego konserwatora zabytków w Łodzi Zbigniewa Cieklińskiego. Dzięki jego staraniom rozpoczęto remont zabezpieczający.
Pierwszym dyrektorem muzeum (Ośrodka Muzealnego) została wiosną 1948 roku Wanda z Zaleskich Kurnatowskich (ur. 1885). Przed wojną studiowała nauki przyrodnicze w Paryżu ze specjalizacją w kwiaciarstwie i parkoznawstwie. W czasach międzywojennych podróżowała po Europie, by zgłębiać tajniki sztuki, która stanowiła jej hobby. Zamieszkała w zamku, w którym warunki były bardzo trudne. Brakowało pieniędzy, a pensje były bardzo niskie, dodatkowo na zamku mieszkali nieproszeni lokatorzy, którzy dewastowali obiekt. Wielokrotnie interweniowała u Naczelnej Dyrekcji Muzeów w Warszawie. Lepsze okresy przebiegały na przemian z trudnymi, mimo iż w 1950 roku dotarła do generalnego konserwatora zabytków, prof. Jana Zachwatowicza. Pisała w jednym z listów: „pieniędzy, ani węgla nie ma i byłoby beznadziejnie, gdyby nie to piękno, które otacza i które pozwala o wszystkim zapomnieć...” W 1949 roku muzeum odwiedziło 814 osób, mimo licznych trudności organizacyjnych. Wanda Kurnatowska starała się poszerzać kolekcje muzealne, gdyż po wojnie zachowały się na zamku jedynie dwa lustra z żardinierami, pozostałe po rodzinie Orsettich. Pierwsze wystawy dotyczyły kultury szlacheckiej, by ukazać wielowiekowe tradycje staropolskiego dworu, przerwane wybuchem II wojny. Z powodów politycznych, w formalnych zapisach użyto określenia „ekspozycja stylowych wnętrz mieszkalnych”. Na wystawach były wtedy portrety z XVIII wieku, kopie portretowe Lubomirskich z Kruszyny i neorenesansowe meble z pałacu w Walewicach, później zwrócone. W 1952 w muzeum było 179 eksponatów – głównie mebli, drobnych przedmiotów oraz kopie obrazów Rembrandta czy van Dycka. W 1951 roku udało się Wandzie Kurnatowskiej przejąć pobliski ogród dworski ze szklarnią i zabudowaniami (gdzie obecnie, po wielu latach, udało się urządzić pokoje gościnne). Pierwsza dyrektor placówki zmarła 22 maja 1952 i została pochowana cmentarzu w Oporowie.
Następnie muzeum było krótko kierowane przez Józefa Sudelika, Ludwikę Grabiankę, a od 1954 do 1961 roku – przez Jerzego Masteja, panowie ci posiadali wykształcenie średnie i pełnili w muzeum wyłącznie funkcję administratorów. W tamtym czasie obiekt w Oporowie podlegał pod Muzeum Sztuki w Łodzi, które użyczało w depozyt swe niektóre eksponaty. Jerzy Mastej zabiegał też o pofabrykanckie dzieła sztuki, zachowane w świetlicach zakładowych w Łodzi. Jeszcze do 1957 na zamku była siedziba gminnej biblioteki, w tym samym roku składnica muzealna otrzymała prawa muzeum. Ponadto za jego czasów porządkowano park i uzupełniano jego drzewostan oraz nieskutecznie próbowano pozbyć się lokatorów zamku (ostatniego usunięto dopiero w latach 80., czy też nawet 90. XX wieku).
Znaczny rozwój.
1 listopada 1961 roku dyrektorem muzeum została Grażyna z Kinów Majewska, później Rzymkowska, historyk sztuki i absolwentka Uniwersytetu im. Adama Mickiewicza w Poznaniu. Kierowała placówką aż do 2006 roku, przez 45 lat dzięki jej działaniom stan muzeum i całego zamku znacznie się poprawił. Za zasługi w dziedzinie muzealnictwa oraz działalność społeczną, została odznaczona Medalem „Zasłużony Kulturze Gloria Artis” przez ministra kultury i inne odznaczenia.
Prace konserwatorskie i remontowe przeprowadzono na szeroką skalę w latach 1962-1965. Odkryto w tym czasie między innymi polichromowane stropy, gotyckie portale, a także różne skrytki, gdzie zachowały się zabytkowe przedmioty, pozostałości po poprzednich właścicielach, w tym schowek z bronią z przełomu XVIII i XIX wieku, którego zawartość eksponowana jest obecnie w zamkowej zbrojowni. W 1968 pozyskano w depozyt od pobliskiego klasztoru, a w 1973 zakupiono cztery portrety rodziny Sołłohubów, byłych właścicieli Oporowa.
W późniejszych latach pozyskiwano także inne przedmioty z różnych epok, które miały ubogacić kolekcje muzealne. Pieniądze na ten cel pochodziły zarówno od Ministra Kultury, jak i prywatnych sponsorów. Udało się zdobyć wiele cennych obrazów polskich i zagranicznych malarzy (Louis de Silvestre, Józefa Pitschmanna, Hermanna Verelsta), tkanin (z gobelinem flamandzkim, ze zbiorem pasów kontuszowych), wyrobów artystycznych ze srebra, kości słoniowej, ceramiki, szkła oraz cyny, zbiorem broni białej i palnej, uzbrojenia ochronnego.
W tym czasie rozwinęły się również badania naukowe – architektoniczne i archeologiczne zamku i jego okolic. Ponadto cały czas wykonywano prace rewaloryzacyjne w parku. Muzeum opublikowało wiele dzieł na temat historii Oporowa: materiały z sesji naukowych kolekcje zbiorów, prace monograficzne i informatory turystyczne.
Pracownicy muzeum pod przewodnictwem Grażyny Kin-Rzymkowskiej-Majewskiej pomagali także rozwijać pobliskie placówki muzealne – Muzeum Bitwy nad Bzura w Kutnie, otwarte 1969 oraz Muzeum Regionalne w Kutnie 1981. Wszystkie te muzea współpracowały Komisją Opieki nad Zabytkami w Kutnie.
Oporów w filmach i serialach.
Koncerty dawnej muzyki i wieczory poetycko-muzyczne odbywają się tu już od lat 60. XX wieku. Oporowskie wnętrza gościły także wiele ekip filmowych, dzięki czemu można podziwiać zamek w różnych polskich produkcjach. Spośród filmów fabularnych i dokumentalnych, programów muzycznych i spektakli telewizyjnych, wymienić można między innymi:
Muzeum w XXI wieku.
W 2007 roku dyrektorem muzeum została Anna Majewska-Rau, konserwatorka dzieł sztuki ze specjalnością w malarstwie oraz rzeźbie polichromowanej, specjalistka ochrony zabytków.
Na zamku prowadzone są liczne sesje naukowe, praktyki studenckie, plenery malarskie i fotograficzne. Działalność dydaktyczna skierowana jest również do dzieci i młodzieży, ponadto pracownicy muzeum wykładają na uniwersytecie trzeciego wieku. Zamek bywa także miejscem rekonstrukcji historycznych, w 2008 roku przez dwa dni Regiment Króla Jego Mości zaprezentowała pokaz musztry wojskowej oraz ćwiczenia w strzelaniu z muszkietów. Żywe lekcje historii również są częste w Oporowie, w 2008 roku Towarzystwo Jazdy Dawnej opowiadało o życiu mieszkańców zamku w XVII wieku, przygotowali też pokaz strojów i broni z tego okresu.
Ponadto, zamek jest wynajmowany przez nowożeńców na wesela i przyjęcia, które odbywają się w zamkowych salach lub na dziedzińcu.
Muzeum – Zamek w Oporowie od roku 2007 posiada status Muzeum Rejestrowanego, co potwierdza jego wysoki poziom oraz znaczenie zbiorów. W roku 2009 cała placówka została uhonorowana Srebrnym Medalem „Zasłużony Kulturze Gloria Artis”.
W 2014 roku spadkobiercy ostatnich właścicieli obiektu – rodzina Karskich, zwróciła się do sądu o zwrot mienia, zabranego rodzinie w 1944 roku, w wyniku reformy rolnej.
W 2015 roku Minister Rolnictwa i Rozwoju Wsi przychylił się do wniosku spadkobierców rodziny Karskich, by przekazać obiekt w ich władanie. Od decyzji odwołało się Starostwo Powiatowe w Kutnie, czyli obecny właściciel zamku, jednakże Wojewódzki Sąd Administracyjny w Łodzi skargę oddalił.
Park.
Park w Oporowie ma powierzchnię 10 hektarów, jego historia sięga XVII wieku. Ograniczony jest lokalne drogi (od północy i zachodu) oraz rzeka Słudwia (od wschodu) i rów od południa.
Wjazd do parku odbywa się przez bramy od zachodu i północy, z inicjałami Wilhelma Orsettiego.
Teren parku opada w stronę Słudwi, na północny zachód. Dwa stawy i fosa przy zamku połączone są ze stawami, położonymi na północ od parku, a całość jeszcze z pobliską rzeką Słudwią, dzięki czemu zapewniony jest stały dopływ wody.
W parku jest duża polana o kształcie prostokąta (wymiary 68 na 150m), otoczona lipami i grabami, widać także niewielki kopiec w części środkowej. Zdaniem Gerarda Ciołka, mógł być to fragment ogrodu renesansowego. Aleja kasztanowców prowadzi od zachodniej bramy, w stronę zamku, natomiast kolejna szeroka aleja, o szerokości około 8m, dochodzi do zamku od bramy północnej. Pozostałe aleje parkowe są znacznie węższe, obiegają one cały park. Na południe od zamku – przy fosie, utworzono kamienne schody, z dwoma kamiennymi rzeźbami lwów.
Drzewostan parkowy jest zróżnicowany. Niestety przez brak wystarczającej pielęgnacji przez wiele lat uschła część starych rosnących przy fosie. Obecnie w większości występują klony, kasztanowce, graby, jesiony, lipy, topole białe i robinie, a także olsze, w części północno-wschodniej. Część z nich wykorzystano do formowania alei, głównie kasztanowce i graby. Z rzadszych gatunków i odmian warto wymienić między innymi: kłęk kanadyjski, lipa amerykańska, klon jawor odmiany Schwedlerii, buk odmiany purpurowej, orzech czarny, jesion odmiany zwisającej czy dąb szypułkowy odmiany stożkowatej.
W parku są też budowle, dwie z nich – domek szwajcarski i oficyna zostały już omówione przy opisie przedzamcza. Natomiast po drugiej stronie parku znajduje się dom ogrodnika, obecnie siedziba gminnej biblioteki. Budynek ma wymiary 8,8 na 14,85 m. Jest murowany i parterowy, dwutraktowy, sień odsunięta z osi na prawo, wnętrze ogrzewane trzema piecami kaflowymi z XIX wieku.

</doc>
<doc id="983732" url="https://pl.wikipedia.org/wiki?curid=983732" title="Korsi">
Korsi



</doc>
<doc id="983735" url="https://pl.wikipedia.org/wiki?curid=983735" title="Arapiraca">
Arapiraca

Arapiraca – miasto w Brazylii leżące w stanie Alagoas.
Na obszarze położonym 264 metry nad poziomem morza, liczącym 351 km², mieszkało w 2021 roku mieszkańców.
W mieście rozwinął się przemysł tytoniowy oraz włókienniczy.

</doc>
<doc id="983739" url="https://pl.wikipedia.org/wiki?curid=983739" title="Rejon digorski">
Rejon digorski

Rejon digorski () – rejon w należącej do Rosji północnokaukaskiej republice Północnej Osetii-Alanii.
Rejon digorski leży w zachodniej części republiki. Jego ośrodkiem administracyjnym jest miasto Digora. 
Powierzchnia i ludność.
Rejon ma powierzchnię 640 km²; zamieszkuje go ok. 20,4 tys. osób (2005 r.), z czego ponad połowa (11,4 tys.) w stolicy rejonu – Digorze, będącej jedynym miastem na obszarze tej jednostki podziału administracyjnego.Gęstość zaludnienia w rejonie wynosi 31,9 os./km².
Zdecydowaną większość populacji stanowią Osetyjczycy; istnieje także niezbyt liczna mniejszość rosyjska.

</doc>
<doc id="983742" url="https://pl.wikipedia.org/wiki?curid=983742" title="Something for the Radio Vol. 20">
Something for the Radio Vol. 20

Something for the Radio Vol. 20 to kolejny album amerykańskiego rapera Big Mike'a i producenta Big Stressa z serii "Something for the Radio". Na okładce można zobaczyć między innymi Swizz Beatza.

</doc>
<doc id="983744" url="https://pl.wikipedia.org/wiki?curid=983744" title="Zamek Oporowskich">
Zamek Oporowskich



</doc>
<doc id="983745" url="https://pl.wikipedia.org/wiki?curid=983745" title="Dworek Grochowski">
Dworek Grochowski

Dworek Grochowski, także pałacyk Wierzbickich – neorenesansowy budynek znajdujący się w przy ulicy Grochowskiej 64 w dzielnicy Praga-Południe w Warszawie.
Dworek znajduje się na skraju parku im. płk. Jana Szypowskiego „Leśnika”.
Historia.
Budynek został wzniesiony w latach 30. XIX wieku dla rodziny Osterloffów. Karol Osterloff w 1835 nabył część dóbr Grochów i zbudował tam browar, gorzelnię i wytwórnię wina szampańskiego. 
Po opuszczeniu Warszawy przez Rosjan w sierpniu 1915, w dworku uruchomiono polską szkołę, w której napisała swoje pierwsze wiersze Pola Gojawiczyńska. Od 1918 roku w pałacyku znajdował się sierociniec prowadzony przez metodystów. W 1924 roku obiekt zakupił Andrzej Wierzbicki, który w latach 1925–1927 wyremontował gruntownie budynek. Dworek został uszkodzony podczas II wojny światowej. Został odrestaurowany w 1956.
Obecnie w budynku mieści się Państwowa Szkoła Muzyczna I stopnia nr 3 im. Juliusza Zarębskiego.
Według legendy podczas bitwy grochowskiej w lutym 1831 dworek miał być kwaterą gen. Józefa Chłopickiego (w rzeczywistości budynek został wzniesiony po powstaniu listopadowym). Legendę utrwala w nazwie pobliska ulica Kwatery Głównej.
Opis.
Otoczony parkiem dwór posiada boniowaną pasowo kondygnację przyziemia. W trójprzęsłowym ryzalicie fasady znajdują się drzwi wejściowe oraz drzwi balkonowe na piętrze. Płyta balkonu wsparta na konsolach rozciąga się na całą szerokość ryzalitu. Barokowa balustrada balkonu została zamontowana wtórnie w 1935 i pochodzi prawdopodobnie z osiemnastowiecznej warszawskiej kamienicy. Kondygnacje rozdziela pseudoarkadkowy gzyms.
Całość wieńczy profilowany gzyms koronujący ponad którym znajduje się czterospadowy ceramiczny dach. W ściany budynku wmurowane zostały kule armatnie znalezione na polu bitwy grochowskiej.

</doc>
<doc id="983747" url="https://pl.wikipedia.org/wiki?curid=983747" title="Mutageneza">
Mutageneza

Mutageneza – zarówno spontaniczny jak i wywołany przez mutageny proces powstawania zmian – mutacji w DNA.
Mutageneza jest wykorzystywana w hodowli roślin uprawnych w celu wyprowadzenia nowych odmian. Jest też wykorzystywana w badaniach naukowych (np. analiza ekspresji genów). Mutageneza może być losowa lub ukierunkowana – wywołująca mutację w określonym miejscu w sekwencji DNA.

</doc>
<doc id="983752" url="https://pl.wikipedia.org/wiki?curid=983752" title="Marcin I Ludzki">
Marcin I Ludzki

Marcin I Ludzki (ur. 29 lipca 1356, zm. 31 maja 1410), hiszp. "Martín I el Humano" – król Aragonii 1396-1410 z dynastii barcelońskiej, król Walencji, Majorki, Sardynii i Korsyki, hrabia Barcelony, etc., król Sycylii 1409-10 (jako Marcin II).
Urodzony 1356 w Geronie. Był młodszym synem króla Aragonii Piotra IV i jego trzeciej żony Eleonory, córki króla Sycylii Piotra II, z bocznej linii dynastii barcelońskiej. Jego starszym bratem był Jan I Myśliwy, król Aragonii.
Młodość.
Początkowo ojciec nadał Marcinowi tytuł hrabiego Montblanc (1387), później został seneszalem Katalonii i konetablem królestwa Aragonii. Po śmierci ostatniego króla Sycylii z dynastii barcelońskiej Fryderyka III w 1377, król Aragonii Piotr IV, który przejął prawa sukcesyjne do Królestwa Sycylii w 1380 mianował Marcina wicekrólem (namiestnikiem) tej wyspy (choć podawana jest też wcześniejsza data – 1378). Na wyspie musiał walczyć z lokalnymi powstańcami, którym nie podobały się bezpośrednie rządy Aragonii nad wyspą, chcąc by ich władcą została córka Fryderyka III sycylijskiego – Maria, która została przewieziona i uwięziona w Katalonii. Walki trwały przez 3 lata, do 1394, gdyż buntownikom skutecznie pomagali Andegaweni z Neapolu, którzy cały czas rościli pretensje do władztwa nad wyspą, ponadto pomoc powstańcom ofiarowały włoskie republiki – Genua i Piza. W międzyczasie syn Marcina, także Marcin zwany Młodszym, na polecenie Piotra IV został ożeniony ze wspomnianą wcześniej Marią sycylijską (zm. 1402) i przyjął tytuł króla Sycylii (1390).
Król Aragonii.
Po bezpotomnej śmierci swego brata Jana I w 1396 r. Marcin I objął władzę we wszystkich krajach tzw. Korony Domu Aragonii – w Aragonii, Katalonii, Walencji. Objąwszy rządy w Aragonii król musiał zająć się katastrofalnym stanem państwowych finansów, związanym z masowym rozdawnictwem dóbr królewskich przez poprzedników – Piotra IV i Jana I. Chcąc pozbyć się wewnętrznej opozycji, król uznał, że winnymi są przede wszystkim jego macocha Sybilla de Fortia, ostatnia, 4 żona Piotra IV, oraz jej rodzina, którzy faktycznie zostali obdarzeni przez Piotra IV wielkimi nadaniami ziemskimi i przywilejami finansowymi. Macocha króla została oskarżona o praktyki czarnoksięskie, choć większość urzędników odpowiedzialnych za królewskie finanse została ułaskawiona przez króla. Potwierdzając przywileje głównych miast swego państwa – Saragossy i Barcelony oraz odzyskując bezprawnie rozdane dobra królewskie, Marcin I poprawił stan finansów królestwa.
W polityce zagranicznej król Marcin starał się zachować dobre stosunki z sąsiednimi krajami: podpisał układy o przyjaźni z Nawarrą i Francją, wysyłał dyplomatów do Kastylii, a także do muzułmańskich władców Grenady i Tunisu. Walcząc z muzułmańskimi piratami grasującymi na Morzu Śródziemnym król w latach 1398-99 powziął wyprawy na wybrzeża północnej Afryki, by zniszczyć ich bazy. Podczas schizmy papieskiej poparł pochodzącego z Aragonii papieża Benedykta XIII, spokrewnionego z pierwszą żoną króla. Po śmierci swego syna Marcina Młodszego w 1409, który nie pozostawił żyjących legalnych potomków, Marcin I ogłosił się królem Sycylii (jako Marcin II), przy czym namiestnikiem wyspy została synowa króla – druga żona Marcina Młodszego – Blanka z Nawarry, córka króla Karola III.
Król zmarł 31 maja 1410 w Barcelonie, choć niektóre źródła jako miejsce śmierci podają miejscowość Valdonzella. Król Marcin I przyjaźnił się z pisarzami, przez co uchodzi za protektora literackiego renesansu w krajach znajdujących się pod jego panowaniem.
Małżeństwa i potomstwo.
Marcin I był dwukrotnie żonaty:
Wobec braku żyjących męskich potomków króla Marcina I i Marcina Młodszego (nie licząc nieślubnego syna Marcina Młodszego – bastarda Fryderyka), w królestwie Aragonii nastał dwuletni okres bezkrólewia, zakończony powołaniem na tron Ferdynanda I z Antequera, syna króla Kastylii Jana I i Eleonory, będącej siostrą Marcina I Ludzkiego.

</doc>
<doc id="983753" url="https://pl.wikipedia.org/wiki?curid=983753" title="Rejon ardoński">
Rejon ardoński

Rejon ardoński () – rejon w należącej do Rosji północnokaukaskiej republice Północnej Osetii-Alanii.
Rejon ardoński leży w środkowej części republiki. Jego ośrodkiem administracyjnym jest miasto Ardon.
Rejon ma powierzchnię 0,36 tys. km²; zamieszkuje go ok. 27,9 tys. osób (2005 r.), z czego ponad 60% (17 tys.) w stolicy rejonu – Ardonie, będącym jedynym miastem na obszarze tej jednostki podziału administracyjnego.
Gęstość zaludnienia w rejonie wynosi 77,5 os./km².
Część rejonu zajmuje Rezerwat Północnoosetyjski.

</doc>
<doc id="983754" url="https://pl.wikipedia.org/wiki?curid=983754" title="Małgorzata Dagmara">
Małgorzata Dagmara

Małgorzata Dagmara Przemyślidówna, czes. "Markèta Dagmar", duń. "Dagmar" (ur. ok. 1186, zm. 24 maja 1212 lub 1213 w Ribe) – królowa Danii.
Życiorys.
Małgorzata była córką króla Czech Przemysła Ottokara I i jego pierwszej żony – Adelajdy Miśnieńskiej. W 1193 r. wraz z rodzicami zbiegła do Miśni. W 1197 r. powróciła do Czech. Jednak już rok później Przemysł Ottokar I rozwiódł się ze swoją żoną. Adelajda wraz z dziećmi ponownie udała się na wygnanie. W 1204 r. przybyło do Miśni poselstwo duńskie, prosząc o rękę Małgorzaty dla króla Waldemara II Zwycięskiego. W 1205 r. Adelajda wraz z dziećmi wróciła na krótko do Pragi. Jeszcze w tym samym roku w Ribe odbył się ślub Małgorzaty i Waldemara II. Wówczas Małgorzata przyjęła imię Dagmara.
W Danii Dagmara była znana z dobroczynności i była kochana przez lud. Wysławiano także jej urodę i łagodność charakteru. W 1209 r. urodziła syna Waldemara, zwanego Młodszym, który w 1218 r. został przez ojca ukoronowany na współkróla Danii. Dagmara zmarła w czasie porodu następnego dziecka. Jej grób w Ringsted został otworzony z polecenia Fryderyka VII w 1855 r., ale prócz fragmentów szkieletu niczego nie znaleziono.
Miejsca pamięci.
Dagmara została pochowana w kościele w Ringsted na Zelandii. Upamiętnia ją prosty nagrobek w posadzce świątyni. Na ścianie kościoła znajduje się malowidło przedstawiające królową podczas modlitwy. We wrześniu 1928 r. wmurowano metalową tablicę przedstawiającą popiersie Dagmary i ją samą w otoczeniu męża i poddanych. Znajduje się na niej okolicznościowy napis w językach czeskim i duńskim. W jednej z kaplic można zobaczyć kopię krzyża Dagmary. Został on znaleziony w jej grobie w 1683 r. Oryginał, przechowywany w Muzeum Narodowym w Kopenhadze, został wykonany w Bizancjum na przełomie X i XI w. Jego imitacje są sprzedawane jako pamiątki dla turystów. W Ribe w miejscu dawnego zamku (Slotsbanke), gdzie zmarła Dagmara, znajduje się jej pomnik przedstawiający królową na dziobie okrętu. Na bazie została przedstawiona scena jej śmierci.

</doc>
<doc id="983756" url="https://pl.wikipedia.org/wiki?curid=983756" title="Synagoga w Birobidżanie">
Synagoga w Birobidżanie

Synagoga w Birobidżanie – jedyna obecnie synagoga w Żydowskim Obwodzie Autonomicznym, znajdująca się w stolicy obwodu Birobidżanie, przy ulicy Szolema Alejchema.
Do budowy synagogi przystąpiono w 2003 roku. Jej uroczyste otwarcie nastąpiło w 2004 roku, w 70. rocznicę powstania Żydowskiego Obwodu Autonomicznego. Budowę synagogi sfinansowały lokalna społeczność żydowska, władze lokalne i państwowe oraz w mniejszym stopniu ofiarodawcy z zagranicy. 
Budowa kompleksu obejmującego nie tylko synagogę, a także hebrajską szkołę i stołówkę kosztowała około 600 tysięcy dolarów, z czego 112 tysięcy wyłożyły władze rosyjskie. Przez to jest pierwszą synagogą współfinansowaną przez Federację Rosyjską.

</doc>
<doc id="983757" url="https://pl.wikipedia.org/wiki?curid=983757" title="R&amp;B Jumpoff Vol. 24">
R&amp;B Jumpoff Vol. 24

R&amp;B Jumpoff vol. 24 to kolejny album amerykańskiego rapera Big Mike'a i producenta Big Stress'a. Jak wskazuje tytuł albumu, płyta zawiera głównie utwory R&amp;B. Można usłyszeć też artystów hip-hopowych, takich jak Mobb Deep, czy członków grupy D-Block.

</doc>
<doc id="983760" url="https://pl.wikipedia.org/wiki?curid=983760" title="Alumi Pro">
Alumi Pro

Alumi Pro - lutowie produkowane w USA umożliwiające lutospawanie aluminium i każdego jego stopu bez jakichkolwiek wytrawiaczy, topników etc.
Jedyny niezbędny sprzęt to palnik na propan - butan.

</doc>
<doc id="983763" url="https://pl.wikipedia.org/wiki?curid=983763" title="Ebern">
Ebern

Ebern – miasto w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Haßberge, siedziba wspólnoty administracyjnej Ebern. Leży w Haßberge, ok. 22 km na północny wschód od Haßfurta, nad rzeką Baunach, przy drodze B279 i linii kolejowej Maroldsweisach – Bamberg.
Dzielnice.
W skład miasta wchodzą następujące dzielnice: 
Polityka.
Burmistrzem jest Jürgen Hennemann. Rada miasta składa się z 20 członków:
Współpraca.
Miejscowość partnerska:

</doc>
<doc id="983764" url="https://pl.wikipedia.org/wiki?curid=983764" title="Albert Koryciński">
Albert Koryciński



</doc>
<doc id="983767" url="https://pl.wikipedia.org/wiki?curid=983767" title="Something for the Radio Vol. 21">
Something for the Radio Vol. 21

Something for the Radio Vol. 21 to kolejny album amerykańskiego rapera Big Mike'a i producenta Big Stressa z serii "Something for the Radio". Na okładce można zobaczyć między innymi Lil' Wayne'a.

</doc>
<doc id="983768" url="https://pl.wikipedia.org/wiki?curid=983768" title="Mega Duck">
Mega Duck

Mega Duck lub Cougar Boy – konsola stworzona w 1993 roku przez trzy firmy: Creatonic, Videojet i Timlex. 
Na początku dostępna jedynie we Francji, Holandii oraz Niemczech. Po pewnym czasie amerykańska firma Cougar zaczęła sprzedaż tej konsoli w Północnej Ameryce i Brazylii pod nazwą „Cougar Boy”.

</doc>
<doc id="983769" url="https://pl.wikipedia.org/wiki?curid=983769" title="Śmiłowice (Czechy)">
Śmiłowice (Czechy)

Śmiłowice (cz. , niem. "Smilowitz") – wieś gminna w kraju morawsko-śląskim, w powiecie Frydek-Mistek w Czechach. 
Położona jest w historycznych granicach Śląska Cieszyńskiego nad rzeką Ropiczanką. Na północy sąsiaduje z Trzycieżem i Ropicą, na wschodzie z Trzyńcem, na południu z Rzeką, na zachodzie z Ligotką Kameralną a na północnym zachodzie z Gnojnikiem.
Podział administracyjny.
Gmina Śmiłowice składa się z dwóch gmin katastralnych:
Ludność.
W latach 1869-2001:
Według czeskiego spisu z 2001 w Śmiłowicach w 149 ze 186 domów w gminie Śmiłowice mieszkało 581 osób, z czego 397 (68,3%) było narodowości czeskiej, 153 (26,3%) polskiej, 6 (1%) morawskiej, 6 (1%) słowackiej, 5 (0,9%) śląskiej i 1 (0,2%) niemieckiej. Osoby wierzące stanowiły 75,4% populacji (438 os.), z czego katolicy 28,8%, 126 osób.
W Śmiłowicach zamieszkuje liczna polska mniejszość (26,4% wedle Spisu Powszedniego z 2001 r.). Na skutek wyborów do siedmioosobowej Rady Gminy w 2006 r. radnymi zostało sześciu Polaków (Paweł Szalbut, Jan Ondraczka, Władysław Niemczyk, Tomasz Kubala, Marian Bujok i Gustaw Chwistek). Urodzili się tutaj m.in. były polski premier, przewodniczący Parlamentu Europejskiego Jerzy Buzek (1940 r.), a także Stanisław Piętak (1946 r.) zwierzchnik Śląskiego Kościoła Ewangelicko Augsburskiego Wyznania. W gminie działa Polski Związek Kulturalno-Oświatowy (czes. "Polský kulturně-osvětový svaz").
Historia.
Pierwsza wzmianka pochodzi z 1460. Pod koniec średniowiecza wieś pozostawała własnością książęcą, a z 3 miejscowych stawów komora książęca otrzymywał 50 florenów. Jako osobna jednostka administracyjna funkcjonuje od 1850 roku.
Według austriackiego spisu ludności z 1900 w 111 budynkach w Śmiłowicach (w tym w 23 Rakowcu) na obszarze 789 hektarów (w tym 189 w Rakowcu) mieszkało 628 osób (w tym 136 w Rakowcu), co dawało gęstość zaludnienia równą 79,6 os./km². z tego 96 (15,3%) mieszkańców było katolikami (43, tj. 31,6% w Rakowcu), 524 (83,4%) ewangelikami (93, tj. 68,4% w Rakowcu) a 8 (1,3%) wyznawcami judaizmu (wszyscy w Śmiłowicach), 615 (97,9%) było polsko-, 6 (1%) niemiecko- a 2 (0,3%) czeskojęzycznymi. Do 1910 roku liczba budynków wzrosła do 114 a mieszkańców do 651.
20 lipca 1920 r. Rada Ambasadorów w Spa przekazała Śmiłowice Czechosłowacji. Wraz z pozostałymi miejscowościami Zaolzia dnia 2 X 1938 r. zostały przyłączone do Polski. W wyniku niemieckiej agresji 1 września 1939 r. znalazły się pod hitlerowską okupacją do maja 1945 r. Po II wojnie światowej na powrót w granicach Czechosłowacji.

</doc>
<doc id="983770" url="https://pl.wikipedia.org/wiki?curid=983770" title="Dmytro Szutkow">
Dmytro Szutkow

Dmytro Anatolijowycz Szutkow, ukr. Дмитрo Анатолійович Шутков, ros. Дмитрий Анатольевич Шутков, "Dmitrij Anatoljewicz Szutkow" (ur. 3 kwietnia 1972 w Doniecku, Ukraińska SRR) – ukraiński piłkarz, grający na pozycji bramkarza, reprezentant Ukrainy, trener piłkarski.
Kariera piłkarska.
Kariera klubowa.
Szutkow pochodzi z Doniecka. Jeszcze jako dziecko zapisał się do juniorów Szachtara Donieck. W 1991 roku awansował do pierwszej drużyny i rozpoczął wówczas grę w pierwszej lidze ZSRR. Po rozpadzie ZSRR Szutkow stał się pierwszym bramkarzem Szachtara w nowo powstałej lidze ukraińskiej. W 1994 roku osiągnął pierwszy sukces z donieckim klubem, a było to wywalczenie wicemistrzostwa Ukrainy. Dzięki temu w sezonie 1994/1995 wystąpił w Pucharze UEFA, ale największym osiągnięciem było zdobycie Pucharu Ukrainy. W 1997 roku powtórzył ten wyczyn i został wtedy po raz drugi wicemistrzem kraju. Następnie przez kolejne cztery sezony z Szachtarem zostawał wicemistrzem, ale międzyczasie latem 1999 do klubu przybył Jurij Wirt i to on został pierwszym bramkarzem. W sezonie 2001/2002 po raz pierwszy w karierze sięgnął po mistrzostwo kraju, ale w Szachtarze grało na przemian trzech bramkarzy – Szutkow, Wirt i Wojciech Kowalewski. W sezonie 2002/2003 Szutkow znów wywalczył miejsce w składzie, a Szachtar po raz kolejny został wicemistrzem. W kolejnych trzech sezonach Szutkow przegrywał rywalizację o miejsce w bramce z Chorwatem Stipe Pletikosą, a następnie z Czechem Janem Laštůvką. Przez ten okres rozegrał tylko 18 meczów w lidze, zdobył jeden krajowy puchar (2004), dwukrotnie mistrzostwo (2005, 2006) oraz raz wicemistrzostwo (2004). Występował także sporadycznie w rozgrywkach grupowych Ligi Mistrzów. Natomiast w sezonie 2006/2007, gdy Szachtar zajął 2. pozycję, bronił na przemian z Wirtem oraz Bohdanem Szustem. Po zakończeniu sezonu 2007/2008 zdecydował się zakończyć swoją piłkarską karierę.
Kariera reprezentacyjna.
W reprezentacji Ukrainy Szutkow zadebiutował 16 października 1993 roku w wygranym 2:1 towarzyskim meczu z USA. Przez kolejne lata jeszcze tylko trzykrotnie pojawiał się między słupkami drużyny narodowej, a ostatni występ zaliczył 7 czerwca 2003 roku w wygranym 4:3 meczu z Armenią, rozegranym w ramach eliminacji do Euro 2004.
Kariera trenerska.
Po zakończeniu kariery zawodniczej przeszedł pracować na stanowisku trenera bramkarzy w rodzinnym klubie Szachtara Donieck, przekazując swój numer na koszulce "12" Rustamu Chudżamowi.

</doc>
<doc id="983772" url="https://pl.wikipedia.org/wiki?curid=983772" title="Pedro Pasculli">
Pedro Pasculli

Pedro Pablo Pasculli (ur. 17 maja 1960 w Santa Fe) – były argentyński piłkarz grający jako napastnik.
Kariera klubowa.
Karierę zaczynał w Colónie z rodzinnego miasta. W latach 1980-1985 grał w Argentinos Juniors. Z Argentinos był mistrzem Argentyny. W sezonie 1985/86 odszedł do włoskiego US Lecce, gdzie grał do 1992. Po powrocie do Argentyny krótko bronił barw Newell’s Old Boys. Karierę kończył w japońskim PJM Futre Shizuoka.
Kariera reprezentacyjna.
W reprezentacji rozegrał 20 spotkań i strzelił 5 bramek. Jedną z nich zdobył podczas MŚ 86 w meczu z Urugwajem.

</doc>
<doc id="983773" url="https://pl.wikipedia.org/wiki?curid=983773" title="Eltmann">
Eltmann

Eltmann – miasto w Niemczech, w kraju związkowym Bawaria, w rejencji Dolna Frankonia, w regionie Main-Rhön, w powiecie Haßberge. Leży ok. 15 km na południowy wschód od Haßfurta, nad Menem, przy autostradzie A70, drodze B26 i linii kolejowej Schweinfurt – Bamberg.
Dzielnice.
W skład miasta wchodzą następujące dzielnice: 
Polityka.
Burmistrzem jest Michael Ziegler z CSU. Rada miasta składa się z 23 członków:

</doc>
<doc id="983776" url="https://pl.wikipedia.org/wiki?curid=983776" title="Nestor Clausen">
Nestor Clausen



</doc>
<doc id="983777" url="https://pl.wikipedia.org/wiki?curid=983777" title="Juho Makela">
Juho Makela



</doc>
<doc id="983779" url="https://pl.wikipedia.org/wiki?curid=983779" title="Cruzeiro Arapiraca">
Cruzeiro Arapiraca

Esporte Clube Cruzeiro - brazylijski klub piłkarski z siedzibą w mieście Arapiraca leżącym w stanie Alagoas.
Historia.
Klub założony został 7 września 1983 roku. Swoje mecze domowe rozgrywa na stadionie Estádio Municipal Coaracy da Mata Fonseca.

</doc>
<doc id="983780" url="https://pl.wikipedia.org/wiki?curid=983780" title="Paskuda z Zalewu Zegrzyńskiego">
Paskuda z Zalewu Zegrzyńskiego

Paskuda z Zalewu Zegrzyńskiego – fikcyjny wodny potwór, żyjący w Zalewie Zegrzyńskim koło Warszawy, którego w latach 80. XX wieku mieli odkryć dziennikarze PR I Polskiego Radia w audycji „Lato z radiem”. Jej twórcą był Wojciech Mazurkiewicz.
Potwór ten był podobno obserwowany przez kilka lat, publikowane były też jego wyobrażenia i wywiady ze świadkami. Paskuda okazała się wymysłem dziennikarzy, polskim odpowiednikiem Nessie. Z uwagi na brudną wodę w Zalewie, krążyła plotka, że Paskuda odżywia się ściekami. W związku z budową oczyszczalni ścieków jakość wody znacznie się poprawiła i temat Paskudy uległ zapomnieniu.
W 2007 roku gmina Nieporęt oraz pismo satyryczne „Twój Dobry Humor” ogłosiły I Ogólnopolski Konkurs na Rysunek Satyryczny „Zegrzyńska paskuda… 2007”, którego celem ma być satyryczny rysunek dotyczący potwora.

</doc>
<doc id="983785" url="https://pl.wikipedia.org/wiki?curid=983785" title="Nieskończona historia">
Nieskończona historia

„Nieskończona historia” − drugi singel Eweliny Flinty z albumu "Nie znasz mnie". Piosenka została zgłoszona do walki o Bursztynowego Słowika na Sopot Festival 2005. Ostatecznie uplasowała się na pozycji drugiej, tuż po Andrzeju Piasecznym.
Autorami muzyki do utworu są Ewelina Flinta i Jarek Chilkiewicz, autorką słów jest Justyna Korn.
Teledysk.
Teledysk do singla został wydany w czerwcu 2005 roku. Reżyserem klipu jest Anna Maliszewska. W teledysku można zobaczyć ujęcia pokazujące Flintę wykonującą utwór, a także sceny z udziałem Sandry Samos.

</doc>
<doc id="983786" url="https://pl.wikipedia.org/wiki?curid=983786" title="Jazowa Druga">
Jazowa Druga

Jazowa Druga – osada w Polsce położona w województwie pomorskim, w powiecie nowodworskim, w gminie Nowy Dwór Gdański. Miejscowość wchodzi w skład sołectwa Rakowo.
W latach 1975–1998 miejscowość administracyjnie należała do województwa elbląskiego.

</doc>
<doc id="983787" url="https://pl.wikipedia.org/wiki?curid=983787" title="Peter Carl Fabergé">
Peter Carl Fabergé

Peter Carl Fabergé, , właśc. Carl Gustawowicz Fabergé (ur. w Sankt Petersburgu, zm. 24 września 1920 w Lozannie) – rosyjski jubiler i złotnik.
W kierowanej przez niego pracowni złotniczej powstały tzw. jaja Fabergé. Sam Peter Carl Fabergé nie był autorem projektów jajek wielkanocnych. Każdy projekt był mu przedstawiany i musiał zostać przez niego zaakceptowany. Autorami projektów byli pracujący w przedsiębiorstwie Fabergé złotnicy: Erik Kollin, Michał Perchin, Henryk Wigström, Alma Pihl. Autorstwo kilku jaj Fabergé pozostaje nieustalone.
Życiorys.
Peter Fabergé był synem Gustava Fabergé, urodzonego w 1814 roku w Parnawie (Pernau) na terenie dzisiejszej Estonii oraz jego żony Charlotte Jungstedt. Rodzina Fabergé ma hugenockie korzenie, w XVII wieku mieszkali w Pikardii.
W 1858 roku Peter Carl Fabergé rozpoczął naukę w gimnazjum św. Anny w Petersburgu. W roku 1860 wraz z całą rodziną przeprowadził się do Drezna. Już w 1861 roku rozpoczął naukę w szkole handlowej. Jednocześnie uczył się sztuki jubilerskiej, m.in. u złotnika Józefa Friedmana we Frankfurcie. W tym samym roku wraz z przyjacielem Juliuszem Butzem wyruszył w podróż czeladniczą po Europie, w czasie której odwiedzili Niemcy, potem Francję i Włochy.
W 1864 roku Peter Fabergé wrócił do Petersburga. Kontynuował naukę, między innymi zatrudniając się przy naprawach dzieł starego złotnictwa w Ermitażu. Prace te wykonywał za darmo. W roku 1870 zaczął pracować w przedsiębiorstwie należącym do ojca. Już w 1872 roku przejął kierownictwo firmę ojca. W latach 1872–1880 całkowicie zmodernizował pracownię złotniczą i salon handlowy. Po roku 1882 wprowadził do asortymentu wyrobów przedmioty wykonane w charakterystycznym stylu, zw. „stylem Fabergé”.
W 1885 roku przedsiębiorstwo Fabergé zaprojektowało dla Aleksandra III pierwsze jajko wielkanocne. Zostało ono podarowane cesarzowej Marii Fiodorownej. Od tego czasu każdego roku zakład Fabergé wykonywał jedno jajko na zamówienie cesarza. Od roku 1896 przedsiębiorstwo wykonywało dwa jajka dla następnego cesarza Mikołaja II. Były one przeznaczone dla żony cesarza Aleksandry Fiodorownej i dla matki cesarza Marii Fiodorownej. W latach 1904–1905 dwór cesarski nie zamówił jajek z powodu wprowadzonych oszczędności i kryzysu spowodowanego wojną. Dwa jajka wielkanocne wykonane dla cesarza w roku 1917 nie zostały dostarczone.
Przedsiębiorstwo Fabergé otrzymało liczne nagrody na wystawach sztuki i rzemiosła: w roku 1882 w Moskwie, w 1885 w Norymberdze, w 1888 w Kopenhadze, w 1900 w Paryżu, w 1903 w Petersburgu. W roku 1887 przedsiębiorstwo otworzyło salon i pracownię złotniczą w Moskwie, w roku 1900 w Odessie i w roku 1903 w Londynie.
Zakład Fabergé zyskał dużą sławę w Rosji i całym świecie. Był złotnikiem dworów królewskich w Anglii, Rosji, Bułgarii, Danii, Syjamie, Szwecji, Finlandii i Norwegii. W 1895 i 1896 roku przedsiębiorstwo zatrudniało we wszystkich oddziałach około 450 wykwalifikowanych pracowników, i bardzo wielu uczniów. W pracowni w Petersburgu pracowało 25 maszyn i pięć pieców do wytopu metali. Wartość rocznej produkcji wynosiła ponad 400 tysięcy rubli. Szacuje się, że w okresie od 1872 do 1917 przedsiębiorstwo Fabergé wytworzyło około 150 tysięcy dzieł. Nieomal każdy przedmiot zaprojektowany i wytworzony w pracowniach przedsiębiorstwa jest unikatowy. Powtórzone modele należą do wielkiej rzadkości.
Do najważniejszych dzieł firmy należy wykonana w 1900 roku neogotycka zastawa stołowa Aleksandra i Barbary Kelchów. Była ona najdroższym produktem ze srebra wykonanym w okresie działalności pracowni.
W roku 1918 w efekcie przewrotu bolszewickiego Fabergé był zmuszony zamknąć pracownię i sklep w Petersburgu. We wrześniu 1918 opuścił Rosję sowiecką. Wyjechał do Niemiec i potem do Szwajcarii, gdzie zmarł w Lozannie. Pochowany w Cannes na cmentarzu Grand Jas.
Peter Carl Fabergé miał czterech synów: Eugène’a (1874–1960), Agathona (1876–1951), Aleksandra (1877–1952) i Nicholasa (1884–1939).

</doc>
<doc id="983788" url="https://pl.wikipedia.org/wiki?curid=983788" title="Rejon kirowski">
Rejon kirowski



</doc>
<doc id="983791" url="https://pl.wikipedia.org/wiki?curid=983791" title="Erwin l'Ami">
Erwin l'Ami

Erwin l'Ami (ur. 5 kwietnia 1985 w Woerden) – holenderski szachista, arcymistrz od 2005 roku.
Kariera szachowa.
W szachy gra od piątego roku życia. W roku 1999 podzielił II-III m. w mistrzostwach Holandii juniorów do lat 14, rozegranych w Leiden. W 2001 podzielił I m. (wspólnie z m.in. Alexandre Dgebuadze i Harmenem Jonkmanem) w otwartym turnieju w Utrechcie. W 2002 zdobył drugi medal mistrzostw kraju juniorów, dzieląc II-III m. (za Danielem Stellwagenem) w Nijmegen (w grupie do lat 20), podzielił II m. w otwartych mistrzostwach Holandii w Dieren oraz zajął V m. w mistrzostwach Europy juniorów do lat 18 w Peñiscoli. W 2004 podzielił II m. (wspólnie z m.in. Janem Timmanem, Loekiem van Wely, Ivanem Sokolovem, Michałem Krasenkowem i Predragiem Nikoliciem) w silnie obsadzonym turnieju "open" w Amsterdamie oraz triumfował w Gausdal (przed m.in. Magnusem Carlsenem. W 2005 ponownie dobrze zaprezentował się w Amsterdamie (dz. II m. wspólnie z m.in. Iwanem Czeparinowem i Władimirem Akopianem), jak również w Hoogeveen (dz. II m. wspólnie z m.in. Friso Nijboerem i Eduardasem Rozentalisem). W 2007 zwyciężył (wspólnie z Władimirem Burmakinem) w Béthune oraz (wspólnie z Deepem Senguptą i Erikiem van den Doelem) w Dieren. W 2008 r. podzielił I m. w Cappelle-la-Grande (wspólnie z Andriejem Diewiatkinem, Jurijem Kryworuczko, Vasiliosem Kotroniasem, Davidem Arutinianem, Konstantinem Czernyszowem, Siergiejem Fiedorczukiem i Wugarem Gaszimowem). W 2009 r. zwyciężył w Dieren. W 2012 r. zdobył w Amsterdamie brązowy medal indywidualnych mistrzostw Holandii. W 2014 r. zwyciężył w Szafszawanie.
Wielokrotnie reprezentował Holandię w turniejach drużynowych, m.in.:
Najwyższy ranking w dotychczasowej karierze osiągnął 1 maja 2014 r., z wynikiem 2651 punktów zajmował wówczas 4. miejsce wśród holenderskich szachistów.
Życie prywatne.
Żoną Erwina l'Ami jest rumuńska arcymistrzyni Alina l'Ami (z domu Moţoc).

</doc>
<doc id="983795" url="https://pl.wikipedia.org/wiki?curid=983795" title="Geoffrey West">
Geoffrey West

Geoffrey West (ur. w 1940 r. w Taunton, Somerset) – brytyjski fizyk.
Życiorys.
W wieku 13 lat przeniósł się do Londynu. W 1961 r. uzyskał tytuł magistra fizyki na Uniwersytecie Cambridge, a następnie kontynuował studia w Stanford w Kalifornii, gdzie w 1966 r. uzyskał tytuł dr (Ph.D.). Ostatecznie został członkiem wydziału, zanim przystąpił do grupy teorii cząstki w Los Alamos National Laboratory, w Nowym Meksyku. W końcu stanął na czele Instytutu Santa Fe, gdzie pracuje nad problemami związanymi z biologią. Członek Amerykańskiego Towarzystwa Fizycznego. Autor kilku książek i wydawca "Komentarzy do Biologii Teoretycznej" (Comments in Theoretical Biology). Został uhonorowany przez tygodnik Time, w kategorii "Time 100" - "Ludzie, którzy kształtują nasz świat".
Wraz z Jimem Brownem i Brianem Enquistem prostą formułą matematyczną wyraził korelację pomiędzy rozmiarami organizmu a przeciętnym okresem jego życia. Przede wszystkim czas życia związany jest ściśle z częstotliwością pulsu. Każde obdarzone sercem zwierzę ma przez całe życie do dyspozycji mniej więcej tę samą liczbę uderzeń serca - około jednego miliarda. Puls małych zwierząt jest jednak znacznie szybszy niż zwierząt dużych. Okazuje się, że szybkość bicia serca różnych organizmów daje się wyrazić jako stosunek ich mas podniesiony do potęgi minus 1/4. Na przykład kot, który jest około 100 razy masywniejszy od myszy, ma puls wolniejszy od niej o czwarty pierwiastek ze 100 - czyli około 3,2 razy. Żyje też ok. trzy razy dłużej.

</doc>
<doc id="983797" url="https://pl.wikipedia.org/wiki?curid=983797" title="XGP Mini">
XGP Mini



</doc>
<doc id="983799" url="https://pl.wikipedia.org/wiki?curid=983799" title="XGP Kids">
XGP Kids



</doc>
<doc id="983803" url="https://pl.wikipedia.org/wiki?curid=983803" title="Bliżej (singel Eweliny Flinty)">
Bliżej (singel Eweliny Flinty)

„Bliżej” – singel Eweliny Flinty. Piosenka została zgłoszona do walki o miano "Superpremiery" na Krajowym Festiwalu Piosenki Polskiej 2006 w Opolu. Podczas premiery utworu na Festiwalu wokalistkę wspomagali Jacek Wąsowski na banjo oraz Ludwina Popielarz i Ania Socha w chórkach.
Muzykę skomponowała Ewelina Flinta i Radek Zagajewski, natomiast słowa napisały Ewelina Flinta i Anita Bartosik.

</doc>
<doc id="983804" url="https://pl.wikipedia.org/wiki?curid=983804" title="Jiraiya">
Jiraiya

 – postacie z japońskiego folkloru.

</doc>
<doc id="983805" url="https://pl.wikipedia.org/wiki?curid=983805" title="Czungkingozaur">
Czungkingozaur

Czungkingozaur ("Chungkingosaurus") – czworonożny roślinożerny dinozaur.
Nazwa.
Oznacza "jaszczura z Chongqing" (od miejsca znalezienia szczątków).
Wielkość.
3-4 m długości
Pożywienie.
rośliny
Występowanie.
Żył 170 milionów lat temu (późna jura) na terenie dzisiejszych Chin, w skałach formacji Shaximiao.
Odkrycie.
"Chungkingosaurus jiangbeiensis" znaleziony został w 1977 roku w Chinach.
Dong, Zhou i Zhang opisali go w 1983 roku.

</doc>
<doc id="983809" url="https://pl.wikipedia.org/wiki?curid=983809" title="Blues Hall of Fame">
Blues Hall of Fame

Blues Hall of Fame – "panteon sław" honorująca osoby, które wniosły znaczący wkład w rozwój muzyki bluesowej. Wprowadzane są do niej osoby wykonujące, nagrywające lub dokumentujące muzykę bluesową. Została założona w 1980 przez Blues Foundation.
Wprowadzeni.
2013.
Niewykonawcy:
2012.
Niewykonawcy:
2011.
Niewykonawcy:
2010.
Niewykonawcy:
2009.
Niewykonawcy:
2008.
Niewykonawcy:
2007.
Niewykonawcy:
2006.
Niewykonawcy:
2005.
Niewykonawcy:
2004.
Niewykonawcy:
2003.
Niewykonawcy:
2002.
Niewykonawcy:
2001.
Niewykonawcy:
2000.
Niewykonawcy:
1999.
Niewykonawcy:
1998.
Niewykonawcy:
1997.
Niewykonawcy:
1996.
Niewykonawcy:
1995.
Niewykonawcy:
1994.
Niewykonawcy:

</doc>
<doc id="983810" url="https://pl.wikipedia.org/wiki?curid=983810" title="Mark Gatiss">
Mark Gatiss

Mark Gatiss (ur. 17 października 1966 w Sedgefield) – brytyjski aktor, komik, powieściopisarz, scenarzysta oraz producent filmowy i telewizyjny. Występował w serialach "Liga dżentelmenów" (1999–2017) i "Sherlock" (2010–2017), którego jest współautorem.
Życiorys.
Urodził się w Sedgefield w hrabstwie Durham w Anglii w rodzinie robotniczej jako syn Winifred Rose i Maurice’a Gatissa. Jego ojciec pracował jako inżynier w firmie górniczej. Dorastał ze starszym bratem. Od dziecka interesował się światem sztuki, oglądając programy telewizyjne, takie jak serial "Doktor Who" i czytając historię o Sherlocku Holmesie. Ta fascynacja fikcyjnymi postaciami skłoniła go w młodym wieku do aktorstwa i pisania. Uczęszczał do Woodham Comprehensive School w Newton Aycliffe. Studiował na wydziale teatralnym w Bretton Hall Drama College.
To właśnie członkostwo w grupie komików pod nazwą Liga Dżentelmenów przyniosło Gatissowi popularność. Początkowo ich działalność ograniczała się do estrady, potem stworzyli własny cykl radiowy, a następnie serial i film fabularny (ten ostatni pt. "Apokalipsa według Ligi Dżentelmenów"). Ponadto Gatiss jako "script editor" współpracował z Davidem Walliamsem i Mattem Lucasem przy pisaniu pierwszej serii Małej Brytanii.
Wielką pasją Gatissa jest serial "Doktor Who". Jest autorem wielu dzieł opartych na motywach tej produkcji: czterech powieści, dwóch słuchowisk oraz siostrzanego serialu "P.R.O.B.E." Pisywał także felietony do magazynów dla fanów serialu. Kiedy w roku 2005 BBC po wielu latach przerwy wznowiło produkcję "Doctora Who", Gatiss spełnił marzenie swojego życia i napisał scenariusze do dwóch jego odcinków. W 2007 został ponownie zaproszony na plan, tym razem jako aktor grający gościnnie w jednym z epizodów. Był także narratorem serialu dokumentalnego na temat "Doctora Who".
Wśród wielu innych produkcji filmowych i telewizyjnych z jego udziałem, w Polsce najbardziej znane jest "Wszystko gra" Woody’ego Allena i serial "Sherlock" produkowany przez BBC, którego Gatiss jest scenarzystą (wraz ze Stevenem Moffatem) i odtwórcą roli brata głównego bohatera. W 2014 roku pojawił się gościnnie w serialu produkcji HBO "Gra o tron". Gatiss jest także autorem biografii reżysera Jamesa Whale’a oraz powieści "Klub Wezuwiusza".
Po wyprodukowaniu czwartego sezonu serialu Sherlock pojawiły się wobec niego zarzuty o tzw. "queerbaiting", czyli wprowadzanie aluzji sugerujących możliwość relacji homoseksualnych między bohaterami, które są następnie dementowane.
Wystąpił w czterech odcinkach serialu HBO "Gra o tron" (2014–2017) jako Tycho Nestoris.
Życie prywatne.
Gatiss jest ateistą. Jest osobą homoseksualną i zamieszkał wraz ze swym mężem Ianem Hallardem w Londynie. W 2010, 2011 i 2014 znalazł się w „The Independent” na niedzielnej różowej liście wpływowych gejów w Wielkiej Brytanii.

</doc>
<doc id="983812" url="https://pl.wikipedia.org/wiki?curid=983812" title="Baza noclegowa">
Baza noclegowa

Baza noclegowa – jeden z podstawowych elementów zagospodarowania turystycznego, w skład którego wchodzą różnego rodzaju obiekty noclegowe (obiekty hotelarskie) i urządzenia towarzyszące, pozwalające turystom na przebywanie poza miejscem stałego zamieszkania w warunkach zbliżonych do ich stałych upodobań. Charakter i struktura bazy noclegowej w znacznym stopniu zależą od uwarunkowań przyrodniczych oraz społeczno-ekonomicznych. Określenie spotykane również pod nazwą „baza urlopowa” (jako szczególny przypadek bazy noclegowej).
Podział bazy noclegowej.
Bazę noclegową ze względu na okres jej wykorzystywania w ciągu roku dzieli się na:
Ze względu na dostępność bazę noclegową dzieli się na:
Rodzaje obiektów noclegowych.
Bazę noclegową tworzą obiekty noclegowe, w których świadczone są różnego rodzaju usługi związane z pobytem turysty. W obrębie obiektów noclegowych, zgodnie z polskim prawem, wyróżnia się obiekty hotelarskie charakteryzujące się podziałem na pokoje, liczbą pokoi przekraczającą określone w przepisach minimum oraz świadczeniem usług hotelarskich (słanie łóżek, sprzątanie, usługi żywieniowe).
W Polsce stosuje się podział obiektów noclegowych zamieszczony w "Ustawie o usługach hotelarskich oraz usługach pilotów wycieczek i przewodników turystycznych" z 1997 roku oraz podział używany w opracowaniach Głównego Urzędu Statystycznego.
Kategoryzacja bazy noclegowej.
Kategoryzacja w Polsce.
Kategoryzacja bazy noclegowej służy określeniu jakości usług turystycznych oferowanych przez poszczególne obiekty hotelarskie. W Polsce wymogi dotyczące wyposażenia, urządzeń i instalacji technicznych, zakresu świadczonych usług oraz programu obsługowego, określono w "Ustawie o usługach hotelarskich oraz usługach pilotów wycieczek i przewodników turystycznych" oraz w rozporządzeniach ministra gospodarki. Ewidencją obiektów hotelarskich i przyznawaniem kategorii zajmuje się marszałek województwa. Nazwy obiektów hotelarskich (m.in. hotel, motel, pensjonat) podlegają ochronie prawnej i nie można ich stosować jeśli nie uzyska się odpowiedniej kategorii. Przepis ten bywa przez przedsiębiorców omijany poprzez stosowanie nazw zbliżonych, które mogą wprowadzać klienta w błąd (np. otel, hotelik – nazwy sugerujące, że dany obiekt jest hotelem).
W przypadku obiektów hotelarskich, kategorię oznacza się gwiazdkami lub cyframi rzymskimi przy czym:
Kategoryzacja w innych państwach.
W Unii Europejskiej, ani tym bardziej na świecie, nie wypracowano do tej pory jednolitego systemu kategoryzacji obiektów bazy noclegowej, dlatego w różnych krajach obowiązują różne systemy kategoryzacji. Hotel któremu w jednym kraju przyznano cztery gwiazdki, w innym mógłby otrzymać zaledwie dwie gwiazdki.
W niektórych krajach poddanie się kategoryzacji ma charakter obowiązkowy (np. Polska, Węgry, Belgia, Holandia, Luksemburg, Grecja, Włochy, Hiszpania), a w niektórych dobrowolny (np. Austria, Niemcy, Francja, Wielka Brytania). Są również takie kraje w których oficjalna kategoryzacja nie jest wcale prowadzona (np. Szwecja, Norwegia, Finlandia).
W krajach w których istnieje oficjalna kategoryzacja obiektów bazy noclegowej najczęściej dla określenia standardu stosuje się gwiazdki, jednak niekoniecznie najwyższy standard odpowiada pięciu gwiazdkom. We Francji funkcjonuje sześć kategorii hoteli, przy czym najniższy standard nie uzyskuje żadnej gwiazdki, a najwyższy standard oznacza się czterema gwiazdkami i literą „L”.

</doc>
<doc id="983813" url="https://pl.wikipedia.org/wiki?curid=983813" title="Sanktuarium Narodzenia Najświętszej Maryi Panny w Czastarach">
Sanktuarium Narodzenia Najświętszej Maryi Panny w Czastarach

Sanktuarium Narodzenia Najświętszej Maryi Panny w Czastarach – sanktuarium maryjne znajdujące się we wsi Czastary w diecezji kaliskiej.
Historia.
Pierwszy drewniany kościół pw. Narodzenia NMP został w 1754 roku odbudowany przez księcia Aleksandra Sułkowskiego. W kościele tym było pięć ołtarzy, między innymi w południowej kaplicy z obrazem Narodzenia NMP, uważanym za słynący łaskami. 
Kościół ten w spalił się w 1845 roku.
Na jego miejscu w 1847 roku został zbudowany obecny kościół murowany z cegły, trójnawowy, w stylu klasycystycznym. Fundatorem był właściciel wsi Parcice Leopold Trepka po konwersji z kalwinizmu na katolicyzm. Kościół ten 11 października 1886 roku konsekrował biskup kujawski Aleksander Bereśniewicz. Odpust 8 września ściągał zawsze wielu wiernych, także z okolicznych parafii. 
W 1903 roku ksiądz proboszcz Apolinary Kukowski zakupił nowy obraz Matki Bożej Częstochowskiej do głównego ołtarza, który znajduje się na nim do dziś. W czasie II wojny światowej Niemcy zamienili kościół na spichlerz a zakrystię na areszt. Obok świątyni stoi murowana organistówka z 1. poł. XX w., w której podczas okupacji hitlerowskiej była siedziba posterunku żandarmerii i miejsce kaźni. Łańcuchy i kajdany przetrwały do dziś i są eksponowane we wnętrzu świątyni.
Po wojnie pierwszy proboszcz ks. Mieczysław Piega odnowił obraz. Do roku 1953 odpusty 8 września odbywały się bez większych przeszkód. W następnych latach władze Polski Ludowej utrudniały wiernym przybycie do Czastar na odpust.

</doc>
<doc id="983814" url="https://pl.wikipedia.org/wiki?curid=983814" title="Bogdan Paprocki">
Bogdan Paprocki

Bogdan Stanisław Paprocki (ur. 23 września 1919 w Toruniu, zm. 3 września 2010 w Warszawie) – polski śpiewak operowy (tenor).
Życiorys.
Zawodową karierę śpiewaczą rozpoczął w Operze Śląskiej w Bytomiu w 1946, grając "Alfreda" w operze "La Traviata" Giuseppe Verdi'ego. Od 1948 roku należał do PZPR. Wielokrotnie śpiewał role Jontka w operze "Halka" i Stefana w operze "Straszny dwór". Paprocki jest znany także jako interpretator i wykonawca również innych pieśni i arii Stanisława Moniuszki. Jego repertuar był bardzo szeroki, obejmując twórczość takich kompozytorów jak: Gioacchino Rossini, Gaetano Donizetti, Charles Gounod, Georges Bizet, Giacomo Puccini, Jacques Offenbach i in..
Pogrzeb Bogdana Paprockiego odbył się 10 września 2010. Śpiewak został pochowany na Cmentarzu Wojskowym na Powązkach (kwatera A10-5-26).

</doc>
<doc id="983817" url="https://pl.wikipedia.org/wiki?curid=983817" title="Rejon ałagirski">
Rejon ałagirski

Rejon ałagirski () - rejon w należącej do Rosji północnokaukaskiej republice Osetii Północnej-Alanii.
Rejon ałagirski leży w południowej części republiki. Jego ośrodkiem administracyjnym jest miasto Ałagir. 
Część rejonu zajmuje Rezerwat Północnoosetyjski. 
Powierzchnia.
Rejon ma powierzchnię 2,01 tys. km². Jest on największym rejonem Osetii, zajmującym blisko 1/4 obszaru kraju. Znaczna jego część leży na obszarze wysokogórskim. 
Ludność.
Rejon zamieszkuje ok. 36,6 tys. osób (2005 r.), z czego ponad połowa (20,5 tys.) w stolicy rejonu - Ałagirze, będącym jedynym miastem na terenie tej jednostki podziału administracyjnego.
Gęstość zaludnienia w rejonie wynosi 18,2 os./km²
Zdecydowaną większość populacji stanowią Osetyjczycy; istnieje także niezbyt liczna mniejszość rosyjska.
Gospodarka.
W rejonie istnieje wydobycie rud cynku i ołowiu a także przemysł produkujący materiały budowlane.

</doc>
<doc id="983820" url="https://pl.wikipedia.org/wiki?curid=983820" title="Nie znasz mnie (singel Eweliny Flinty)">
Nie znasz mnie (singel Eweliny Flinty)

„Nie znasz mnie” − singel Eweliny Flinty promujący jej drugi album studyjny "Nie znasz mnie". Tekst do utworu napisała Ewelina Flinta, natomiast muzykę Radek Zagajewski oraz sama wokalistka. Piosenka "Nie znasz mnie" znalazła się na składance TVP1 pt: "SuperJedynki 2005".
Informacje o singlu.
Singel „Nie znasz mnie” miał premierę 24 lutego 2005 roku. Utwór promował drugi album studyjny piosenkarki pod tym samym tytułem. Autorką tekstu utworu jest Ewelina Flinta, która powiedziała: 
Teledysk.
Teledysk do singla miał premierę w marcu 2005 roku. Reżyserem klipu jest Iza Poniatowska. Teledysk realizowany był w warszawskim studiu przy ulicy Bema.

</doc>
<doc id="983825" url="https://pl.wikipedia.org/wiki?curid=983825" title="March Madness Part 3">
March Madness Part 3

Big Mike &amp; Papoose – March Madness Part 3 – mixtape powstały w wyniku współpracy dwóch amerykańskich raperów: Big Mike'a i Papoose'a. W nagraniu uczestniczyli też członkowie grupy D-Block oraz The Game i Cam’ron.

</doc>
<doc id="983826" url="https://pl.wikipedia.org/wiki?curid=983826" title="Bitwa koło stacji Rorke's Drift">
Bitwa koło stacji Rorke's Drift



</doc>
<doc id="983827" url="https://pl.wikipedia.org/wiki?curid=983827" title="Wodzian metanu">
Wodzian metanu



</doc>
<doc id="983831" url="https://pl.wikipedia.org/wiki?curid=983831" title="Historia Ostrołęki">
Historia Ostrołęki

Historia Ostrołęki
Początki miasta.
Początków dzisiejszej Ostrołęki można upatrywać w osadzie targowej z piastowskim grodem obronnym z X wieku istniejącym w rejonie wsi Nowy Susk położonej ok. 6 km na południowy wschód od miasta. Odkryto tam w 2008 roku duży ośrodek rzemieślniczy, w pobliżu którego znajdował się otoczony fosą i wałami o wysokości czterech metrów gród mający około 90 metrów średnicy. Po zniszczeniu grodu, nastąpiła prawdopodobnie przerwa w osadnictwie, po czym lokowano nowe miasto w pobliżu dawnego grodu.
Na obecnych terenach miasta istniało grodzisko – mały gród obronny pochodzący z XII lub XI w. Prawdopodobnie stanowił on ogniwo w łańcuchu nadnarwiańskich grodów (pozostałe znajdowały się w Starej Łomży, Nowogrodzie, Różanie i Pułtusku). Wokół gródka powstała osada rzemieślniczo-handlowa będąca zalążkiem dzisiejszej Ostrołęki.
Dokładne dane na temat założenia miasta Ostrołęki nie istnieją. Wiadomo natomiast, iż pierwszym dokumentem, który wspomina o Ostrołęce był przywilej księcia mazowieckiego Siemowita III, który został wydany w Wyszogrodzie 12 maja 1373 roku. Tym dokumentem książę ustanowił formalnie Świętosława Romę wójtem Ostrołęki, co oznaczało niejako nadanie Ostrołęce praw miejskich.
Ostrołęka w XV i XVI wieku.
Na początku XV wieku Ostrołęka stała się ważnym centrum ekonomicznym i handlowym. Przyczyniło się do tego m.in. położenie miasta – na skraju puszczy, koło przeprawy przez Narew i na ważnym szlaku handlowym (m.in. trakt Warszawa – Wilno). Wymianę handlową prowadzono przede wszystkim z zakonem krzyżackim. . W 1502 r. książę Konrad III Rudy nadał szewcom ostrołęckim przywilej ustanawiający cech szewski. Stał się on podstawą rozwoju najliczniejszego w Ostrołęce rzemiosła, które 60 lat później reprezentowane było przez 34 szewców (członków cechu). W latach 90. XV wieku powstała w Ostrołęce pierwsza szkoła, a w 1399 r. książę Janusz ufundował kościół farny, który jest do dziś najstarszym zabytkiem miasta.
Przełomowy okazał się rok 1526, kiedy to reszta ziem Księstwa Mazowieckiego, w tym również Ostrołęka, została włączona do polskiej Korony i oddana pod władanie królowej Bonie. Rozpoczął się wówczas „Złoty wiek Ostrołęki” – szybki rozwój miasta, który trwał 40 lat. W tym czasie królowa obdarzyła miasto licznymi przywilejami; ufundowała m.in. folwark – duże gospodarstwo rolne zwane „Pomian”. Pomian do dziś jest częścią Ostrołęki. Pod koniec XVI w. Ostrołęka stanowiła duży administracyjny dystrykt, liczący 1980,5 km².
Nie obyło się jednak bez tragicznych wydarzeń. Rok 1563 przyniósł miastu dwie duże katastrofy – epidemię oraz pożar, który spustoszył większość budynków miasta. Ogień i zaraza zniszczyły praktycznie cały dorobek Ostrołęki, na który tak mozolnie pracowano w ciągu dwóch poprzednich stuleci. W 1571 r. kolejna epidemia spowodowała wyludnienie miasta i okolicznych wiosek. Tym samym krótkie czasy świetności dobiegły końca.
Ostrołęka w czasach potopu szwedzkiego.
Z katastrof, jakie nawiedziły miasto w XV i XVI wieku, Ostrołęka szybko się otrząsnęła. Ponowny wzrost gospodarczy trwał do połowy XVII w., aż do roku 1656, kiedy to miasto zostało zaatakowane przez Szwedów. W czasach „potopu” Ostrołęka została prawie całkowicie zniszczona. Liczyła wówczas tylko 400 mieszkańców. Niedługo po potopie szwedzkim powstał klasztor i kościół w stylu barokowym (kościół św. Antoniego) oraz zakon bernardynów. W początkach XVIII w., w czasach „III wojny północnej”, miasto zostało ponownie zniszczone. Powodem były liczne walki w mieście i okolicach oraz przemarsze polskich, rosyjskich i szwedzkich wojsk.
Ostrołęka w czasach insurekcji kościuszkowskiej i zaboru pruskiego (1796-1806).
W 1793 r. w Ostrołęce stacjonował sztab 1 brygady wraz z 10 szwadronem wielkopolskiej kawalerii narodowej dowodzonej przez brygadiera Antoniego Madalińskiego. Stąd, po zatwierdzeniu II rozbioru Polski, kiedy to zamierzano przeprowadzić redukcję wojsk polskich, Madaliński wyruszył na czele zgromadzonych szwadronów w kierunku Krakowa, dając tym hasło do wybuchu insurekcji kościuszkowskiej.
Mieszkańcy miasta przez ponad pół roku skutecznie opierali się atakom wojsk pruskich. W okresie insurekcji miasto poniosło znaczne straty w ludziach i budynkach. Zostało też obciążone dużymi podatkami związanymi z utrzymaniem wojsk. Wiele akcji mieszczan i Kurpiów świadczy o wysokim zaangażowaniu tutejszej ludności w sprawy ogólnonarodowe. Zrodzenie tak silnych uczuć patriotycznych wynikało z reform Sejmu Czteroletniego i prawie całkowitego zrównania mieszczan w prawach ze szlachtą.
Po III rozbiorze Polski miasto weszło w skład zaboru pruskiego, stając się jednym z ośrodków miejskich Prus Nowowschodnich. Rozpoczęto m.in. wdrażanie pruskich rządów (sądy, podział administracyjny, język). Ostrołęka znowu zyskała szansę rozwoju, znajdując się na nowo utworzonej trasie handlowej nad Narwią. W tym czasie rozwinęła się również specyficzna gałąź przemysłu – burszytniarstwo. Bursztyn dostarczany był do Ostrołęki w dużych ilościach przez okolicznych Kurpiów. Dlatego też w 1798 roku w mieście powstała bursztyniarnia. Rządy pruskie w mieście trwały 11 lat.
Ostrołęka w czasach wojen napoleońskich.
Na przełomie lat 1806–1807 Ostrołęka była okupowana przez Rosjan. 16 lutego 1807 r. została stoczona bitwa między wojskami francuskimi a rosyjskimi. Francuzi odnieśli w niej zwycięstwo upamiętnione wyryciem nazwy Ostrołęki na Łuku Triumfalnym w Paryżu (inne polskie nazwy miejscowości tam wyryte to Elbląg, Gdańsk i Pułtusk).
Miasto i przedmieścia znajdowały się na linii frontu przez niemal pół roku, co stanowiło bardzo duże obciążenie. Było ono nieustannie przedmiotem ataków ze strony wojsk francuskich i rosyjskich, co w efekcie powodowało ogromne zniszczenia. Po utworzeniu Księstwa Warszawskiego Ostrołęka stała się miastem powiatowym departamentu płockiego.
Rozwój miasta w czasach Królestwa Polskiego (do 1830 r.).
Ożywienie gospodarcze nastąpiło pod koniec XVIII wieku dzięki osadnictwu w Zielonej Puszczy i potwierdzeniu przywilejów rzemieślniczych. Rozwój miasta, zapoczątkowany w roku 1789 przyniósł m.in. powstanie mostu na Narwi. Do ostrołęckiego starostwa należało wówczas 67 wsi, wójtostwo Omulew i trzy folwarki: Dylewo, Budne (województwo mazowieckie) i Łątczyn. W Królestwie Polskim Ostrołęka została miastem powiatowym.
Na początku XIX w. opracowano plan regulacyjny, rozpoczęto budowę manufaktury włókienniczej i osady rękodzielniczej na prawym brzegu Narwi pomiędzy ujściem Omulwi, a drogą do Myszyńca. W 1825 r. na prawym brzegu Narwi została wydzielona działka rękodzielnicza nazywana Nowym Miastem, utworzono park spacerowy, a w 1826 r. wydzielono rejon żydowski w południowo-wschodniej części miasta. Przez Ostrołękę przebiegała wówczas droga z Warszawy do Petersburga. W roku 1829 Ostrołęka wraz z przedmieściami liczyła 2036 mieszkańców.
Ostrołęka w czasie powstania listopadowego.
W czasie powstania listopadowego pod Ostrołęką miała miejsce jedna z najbardziej krwawych bitew. 26 maja 1831 r. doszło do starcia wojsk polskich pod dowództwem gen. Jana Skrzyneckiego z armią rosyjską dowodzoną przez Iwana Dybicza. Do ostatecznego rozbicia wojsk polskich nie dopuścił ppłk Józef Bem, dzięki szarży czwartej baterii artylerii lekkokonnej, którą osobiście dowodził. W wyniku bitwy nastąpiło całkowite zniszczenie prawobrzeżnej osady oraz duże zniszczenie miasta lewobrzeżnego. Bitwa pod Ostrołęką rozpoczęła okres upadku powstania. W bitwie zginęło ponad 6000 żołnierzy polskich, w tym duża liczba Kurpiów.
Ostrołęka w latach 1831–1918.
Po wojnie polsko-rosyjskiej Ostrołęka była jednym z najbardziej zniszczonych miast. Poważnym zniszczeniom uległy wówczas kościół farny, klasztor i kościół bernardynów. Mimo dużych strat miasto pozostało ośrodkiem powiatu i obwodu województwa a później guberni płockiej. Ostrołęka znacznie zbiedniała, co widoczne było wśród mieszkańców. Upadły prawie wszystkie zakłady rzemieślnicze, a te które pozostały, produkowały jedynie na potrzeby lokalne. Wyjątek stanowiły produkty ostrołęckiej bursztyniarni, które znane były wówczas nie tylko w Rosji, ale i w całej Europie. Z racji bliskości granicy pruskiej znacznie wzrósł przemyt (koni do Prus, a z Prus artykułów przemysłowych). Miasto z upadku dźwigało się bardzo powoli mimo refundacji otrzymanych ze skarbu carskiego. Kiedy w 1848 r. W Europie panowała Wiosna Ludów, Ostrołęka przeżywała liczne przemarsze wojsk rosyjskich. Cara niepokoił fakt wystąpień w Niemczech i w Poznańskiem.
17 października 1848 r. w Ostrołęce urodził się Wiktor Gomulicki, powieściopisarz, poeta i dramaturg. Zasłynął on również z tłumaczeń z francuskiego dzieł Wiktora Hugo. W 1847 r. wzniesiony został pomnik upamiętniający zwycięstwo wojsk rosyjskich w bitwie pod Ostrołęką. Na początku siódmego dziesięciolecia w Ostrołęce, jak i w innych miastach polskich, powstał ruch patriotyczny.
W czasie powstania styczniowego w okolicy Ostrołęki nie odbywały się większe walki. Wynikało to głównie z umieszczenia w mieście dużych oddziałów rosyjskich w obawie przed wystąpieniami Kurpiów. Od 1865 roku naczelnikiem powiatu zawsze był Rosjanin. Burmistrz Polak nie miał właściwie żadnej władzy; wykonywał on jedynie zalecenia naczelnika. W 1864 roku pod naciskiem władz rosyjskich bernardyni opuścili miasto, a budynki klasztorne przeszły pod władzę proboszcza. W latach 70. XVIII wieku w Ostrołęce został ulokowany duży garnizon wojskowy. W latach 90. Ostrołęka przeżyła bardzo szybki napływ ludności, z powodu dużego zapotrzebowania na siłę roboczą (stawiano w tym czasie dużo nowych budynków).
Na przełomie wieków w Ostrołęce zawiązała się działalność konspiracyjna, powstawały oddziały partii politycznych. W listopadzie 1904 r. w Ostrołęce strajkowali robotnicy. Były to jedne z pierwszych demonstracji, które wkrótce objęły całą Polskę. Na początku XIX w. powstała w mieście cerkiew, co było propagandowym akcentem carskiej władzy. Do czasów I wojny światowej miasto rozwinęło się nieco, ale nadal zostało małym, prowincjonalnym miasteczkiem na uboczu.
Ostrołęka w czasie I wojny światowej.
I wojna światowa zburzyła monotonne życie miasta. Z racji obecności granicy niemieckiej Ostrołęczanie już w pierwszych dniach wojny przygotowywali się na nadejście Niemców i wysiedlenia. Liczne rekwizycje, przymus kopania okopów znacznie zubożyły ludność, spowodowały wzrost cen artykułów pierwszej potrzeby i ogólne zubożenie miasta. W 1915 r. działania wojenne na terenie Królestwa Polskiego nasiliły się. W lipcu miasto znalazło się na linii frontu, a w sierpniu 1915 r. Niemcy wkroczyli już do doszczętnie zniszczonego miasta.
W czasie okupacji niemieckiej w Ostrołęce żyło się równie ciężko jak w czasie zaboru rosyjskiego. W latach 1916–1918 Niemcy silnie eksploatowali tereny Puszczy, wywożąc stąd głównie drewno. Aby ułatwić sobie transport zbudowali 40 km odcinek szosy Ostrołęka – Myszyniec i linię kolejki wąskotorowej. W 1918 roku w czasie rozbrajania Niemców doszło do pewnego incydentu. 700-osobowy oddział piechoty stacjonujący w Wojciechowicach nie chciał oddać broni i żądał zapewnienia sobie bezpiecznego odprowadzenia do granicy z bronią w ręku, grożąc zniszczeniem miasta i odcinka drogi. Ostatecznie odmaszerował zabierając część broni ze sobą. Tak skończył się ciężki okres I wojny światowej.
Ostrołęka w czasie dwudziestolecia międzywojennego.
Po I wojnie światowej miasto znalazło się w województwie białostockim. Pierwsze 2 lata niepodległości były dla mieszkańców „walką o chleb i dach”, w dosłownym tego słowa znaczeniu. Straty wojenne w Ostrołęce obliczono na 75% (budynków i innego mienia).
Niemieccy okupanci, którzy zajęli miasto w 1915 r., trzy lata później zelektryfikowali Ostrołękę i odbudowali część budynków, przede wszystkim na własne potrzeby. Wybudowana została szosa do Myszyńca oraz linia kolei wąskotorowej do Prus.
Kiedy w 1920 r. Armia Czerwona zaatakowała Polskę, Ostrołęka znów znalazła się na szlaku działań wojennych. Po wkroczeniu bolszewików do miasta w sierpniu 1920 r. rządy objął Tymczasowy Komitet Rewolucyjny. Trwało to zaledwie kilkanaście dni, gdyż po wygranej przez Polaków bitwie o Warszawę Armia Czerwona zaczęła się wycofywać. 24 sierpnia do Ostrołęki powróciły władze powiatowe i miejskie. Wkrótce po tym miasto wróciło do normalnego trybu życia. Na początku lat 20. miasto zamieszkiwane było przez ok. 9500 ludzi, z czego ponad 3 tys. stanowiła ludność żydowska.
W 1923 roku powstało kino, w 1928 r. elektrownia, która była systematycznie rozbudowywana. Planowano również zbudować pomnik ku czci poległych w czasie bitwy pod Ostrołęką. Niestety z powodu braku funduszy budowa mauzoleum nie została ukończona. Natomiast zbudowano inny pomnik – poświęcony gen. Józefowi Bemowi, który odsłonięto w 100. rocznicę bitwy. W latach 1934–1939, w czasie dużego wzrostu koniunktury, Ostrołęka została znacznie rozbudowana. Powstawały bulwary nad Narwią, aleje w mieście, sadzono setki drzew. Wysiłkiem władz miasta wspieranym powszechnie przez mieszkańców odgruzowano miasto, przeprowadzono remonty budynków, odbudowano ratusz, zbudowano łaźnię. Otwarte zostały cztery szkoły powszechne oraz 8-klasowe państwowe Gimnazjum Męskie im. Króla Stanisława Leszczyńskiego, 8-klasowe Gimnazjum Żeńskie, a w 1921 r., głównie staraniem doktora J. Psarskiego, Szkoła Rzemieślniczo-Przemysłowa. W 1924 r. odbudowano ratusz. W 1929 w Ostrołęce był jeden kościół i klasztor katolicki oraz synagoga.
Pierwsza synagoga została zbudowana na początku XIX wieku. Był to budynek drewniany. Spalił się podczas powstania listopadowego. W 1856 zakończono budowę nowej, tym razem murowanej bożnicy. Podczas I wojny światowej (1915) została spalona i pozostawała w ruinie do 1916. W tym samym miejscu, w latach 1916–1918 wybudowano nowy budynek. W czasie okupacji, Niemcy, urządzili w nim magazyn i warsztaty. Obecnie nie istnieje.
W 1936 r. nastąpiła zmiana granic administracyjnych miasta, zmianie wówczas uległy także granice województw. Ostrołęka życie w II Rzeczypospolitej zakończyła już w województwie warszawskim.
Ostrołęka w czasie II wojny światowej.
Już od czerwca 1939 roku na odcinku 10 km wzdłuż Narwi po obu stronach Ostrołęki budowano umocnienia i schrony. Od momentu wybuchu wojny w Ostrołęce mieszkańcy pospiesznie przygotowywali się do opuszczania miasta. W pierwszych dniach wojny prawie cała tutejsza ludność opuściła Ostrołękę, chroniąc się w jej okolicach. Ewakuowano też Radę Miasta.
Wojska niemieckie właściwie bez oporu dotarły pod Ostrołękę i zajęły ją 10 września. Na szczęście dla miasta zniszczone zostały jedynie 2 tartaki w jego pobliżu. Od 1940 r. Ostrołęka została przemianowana na "Scharfenwiese" i stała się siedzibą władz okupacyjnych małego regionu ostrołęckiego. Nie była jednak częścią Generalnego Gubernatorstwa, jedynie miastem peryferyjnym III Rzeszy, podlegającym pod utworzoną po klęsce wrześniowej jednostkę administracyjną o nazwie Rejencja ciechanowska wchodzącą w skład Prus Wschodnich. Niemcy rozpoczęli konfiskatę żywności, mebli, futer i metali. Ustalono rygorystyczne i poniżające wobec Polaków zasady. Żydom zamieszkującym Ostrołękę rozkazano opuścić ją w ciągu 2 godzin. Po przyjęciu delegacji żydowskiej przez landrata (starostę) termin przedłużono o 2 dni. Dzięki temu Żydzi opuścili Ostrołękę bezkrwawo. Większość z nich zginęła jednak później w Treblince i innych obozach zagłady. Jednak część z nich przetrwała, założyli nawet organizację ziomkowską "Organisation of Immigrants from Ostroleka in Israel".
Kościoły i szkoły polskie były zamieniane na magazyny, warsztaty i fabryki. Wkrótce też zaczęły powstawać grupy konspiracyjne. Największą z nich była komórka Komendy Obrońców Polski, na której czele stał dr Adam Kukliński. Reżim nazistowski w Ostrołęce skończył się 6 września 1944 r. Po dwudniowych walkach Niemcy opuścili miasto. Do Ostrołęki wkroczyły oddziały Armii Czerwonej pod dowództwem gen. Aleksandra Gorbatowa. Niemcy wycofali się na prawy brzeg Narwi i stamtąd przez 5 miesięcy ostrzeliwali miasto. Wobec tej sytuacji ludność cywilna została ewakuowana jeszcze we wrześniu. Wróciła do miasta dopiero w styczniu 1945 r., kiedy front się oddalił. W wyniku II wojny światowej zniszczenia Ostrołęki były wielkie, ale nie aż tak duże, jak po I wojnie.
19 września Ostrołęka stała się miastem powiatowym w województwie warszawskim.
Ostrołęka w czasach PRL.
Ostrołęka bardzo powoli dźwigała się z ruin. Dopiero plan władz centralnych zmierzający do uprzemysłowienia Polski dał miastu szansę rozwoju. Ostrołęka stała się miastem centralnym podregionu warszawskiego. W 1959 r. powstały w zakłady celulozowo-papiernicze (obecnie StoraEnso – jeden z największych w Polsce producentów celulozy), wybudowano też oczyszczalnię ścieków. W 1961 r. uruchomiono budowę elektrowni, która jest w tej chwili jedną z ważniejszych w kraju. W 1973 r. powstał w Ostrołęce-Wojciechowicach zakład produkcji betonów komórkowych (obecnie „Xella”). W 1966 r. powstała mleczarnia, później proszkownia mleka, a w latach 70. Zakłady Mięsne (obecnie „Pekpol”). Powstały tu także państwowe zakłady wielobranżowe „Przyszłość” produkujące głównie artykuły drewniane. W latach 70. rozwinęła się również baza sportowa – zbudowano krytą pływalnię, stadion z widownią na 5 tysięcy osób, a także ośrodki wypoczynkowe nad Narwią. Powstał również szpital.
1 czerwca 1975 r., w związku ze zmianą podziału administracyjnego kraju z trzystopniowego na dwustopniowy Ostrołęka awansowała do rangi stolicy nowo powstałego województwa ostrołęckiego i pozostawała nią do końca roku 1998. Rozwój gospodarczy przyczynił się do napływu ludności do miasta. Okres wojewódzki zaznaczył się dużym, bo prawie dwukrotnym, przyrostem ludności (z około 28 tys. do około 55 tys.), znacznymi efektami w budownictwie mieszkaniowym, szczególnie wielorodzinnym, oraz rozwojem infrastruktury technicznej i społecznej, która zresztą i tak odbiegała od potrzeb mieszkańców.
Na początku kwietnia 1979 r. Ostrołękę nawiedziła ogromna powódź. Wody Narwi osiągnęły wówczas poziom 6 metrów. Na skutek tego przez jakiś czas zamknięte były drogi z Ostrołęki do Warszawy i Myszyńca. W walce z powodzią brali udział żołnierze, milicjanci, straż pożarna, a także mieszkańcy miasta. W związku z zaistniałą sytuacją z wizytą do Ostrołęki przybyli Edward Gierek, Piotr Jaroszewicz, a także ówczesny minister obrony narodowej Wojciech Jaruzelski.
Ostrołęka w latach 90. XX w..
Po 1989 r. nastąpiła w Ostrołęce transformacja gospodarcza oraz polityczno-społeczna. Na przełomie lat. 80. i 90. XX w. Ostrołęka było miastem wojewódzkim leżącym w samym centrum regionu, co dawało jej przewagę np. nad Wyszkowem czy Ostrowią Mazowiecką. Coraz więcej ludzi przyjeżdżało do Ostrołęki z okolicznych miejscowości w celu podjęcia pracy. Nastąpiło pełne zaopatrzenie mieszkańców w towary zarówno przemysłowe, jak i spożywcze.
Rok 1989 otworzył możliwości dla prywatnych przedsiębiorców. Rozwinął się przemysł budowlany. Powstały 3 duże pawilony handlowe i wiele innych prywatnych podmiotów gospodarczych. Pojawiły się nowe banki, supermarkety, stacje paliw, szkoły i uczelnie niepubliczne. Rozpoczęto budowę nowego szpitala, powstały nowe osiedla mieszkaniowe, rozwinęło się budownictwo jednorodzinne. Do użytku oddana została hala widowiskowo-sportowa (nazwana w 2006 r. imieniem Arkadiusza Gołasia), powstało Ostrołęckie Centrum Kultury.
W 1996 r. do użytku został oddany drugi most na Narwi im. A. Madalińskiego – jest to jedna z niewielu tego typu konstrukcji w Polsce, wzorowany na moście Barqueta w Sewilli. Zbudowano nowe szkoły (m.in. SP nr 10, Zespół Szkół Ogólnokształcących nr 5). W latach 1997–2000 powstał nowy kościół – parafia pw. Zbawiciela Świata. Wybudowano i zmodernizowano wiele kilometrów dróg i chodników, powstały w mieście ronda, wybudowano również obwodnicę. Budynki mieszkalne otrzymały nowe, kolorowe elewacje.
W przeciągu ostatnich latach utworzono tzw. strefę rozwoju gospodarczego, gdzie na obszarze kilkunastu hektarów, wyposażonym w pełną infrastrukturę techniczną, stworzono dogodne warunki do prowadzenia działalności produkcyjnej i usługowej. W ramach strefy funkcjonuje już kilka firm, w tym „Lacroix-Opakowania” z kapitałem francuskim. W wyniku otwarcia obwodnicy miasta dostępne stały się kolejne tereny inwestycyjne.
Równocześnie pojawiły się pewne negatywne zjawiska, takie jak bezrobocie i zróżnicowanie poziomu życia mieszkańców, np. zakłady celulozowo-papiernicze zaczęły masowo zwalniać pracowników po prywatyzacji w czasie unowocześniania produkcji. Zbankrutowały zakłady „Przyszłość”, a zakład produkcji betonów komórkowych został sprywatyzowany (obecnie występuje pod nazwą „Xella”) i zwolnił kolejnych pracowników.
W 1999 roku, w wyniku kolejnej reformy administracyjnej kraju, miasto utraciło status wojewódzkiego i stało się miastem powiatowym grodzkim. Reaktywowano samorząd terytorialny (Rada Miejska, prezydent), który stał się autentycznym gospodarzem miasta. W 2002 r. odbyły się pierwsze powszechne wybory prezydenta miasta, w których zwyciężył Ryszard Załuska.
Ostrołęka w XXI wieku.
Dzisiejsza Ostrołęka liczy ok. 53 tys. mieszkańców. Młode pokolenie ostrołęczan kształci się w siedmiu szkołach podstawowych, pięciu gimnazjach i siedmiu szkołach ponadgimnazjalnych, a także w szkołach niepublicznych. Na terenie miasta działają również Wyższa Szkoła Administracji Publicznej i oddziały innych szkół wyższych.
Wśród największych ostrołęckich przedsiębiorstw należy wymienić: ENERGA Elektrownie Ostrołęka SA, firmę Stora Enso Poland SA – wiodącego w Polsce producenta celulozy oraz opakowań z papieru i tektury, Xella Polska Sp z o.o. – producenta materiałów budowlanych oraz Zakład Produkcyjny w Ostrołęce Okręgowej Spółdzielni Mleczarskiej w Piątnicy.
Rozwojowi gospodarczemu miasta sprzyja fakt, że od 2007 r. obszar o powierzchni 86,1 ha w Ostrołęce – Wojciechowicach należy do Warmińsko-Mazurskiej Specjalnej Strefy Ekonomicznej.
1 stycznia 2018 roku Ostrołęka poszerzyła swój obszar do 33,46 kilometrów kwadratowych w związku z planowaną budową nowej elektrowni węglowej. Odbyło się to kosztem pobliskiej Gminy Rzekuń (sołectw Ławy, Goworki i Nowa Wieś Wschodnia).

</doc>
<doc id="983836" url="https://pl.wikipedia.org/wiki?curid=983836" title="Islam w Chinach">
Islam w Chinach

Islam w Chinach
Pomimo że wyznawcy islamu należą do pięciu najliczniejszych grup wyznaniowych we współczesnych Chinach, trudno ustalić dokładną liczbę muzułmanów zamieszkujących terytorium Chińskiej Republiki Ludowej. Oficjalnym danym rządowym często zarzuca się celowe zaniżanie liczby wyznawców islamu oraz to, że obejmują one jedynie członków dziesięciu oficjalnie uznanych przez Chińską Republikę Ludową mniejszości narodowych, które tradycyjnie uznawane są za muzułmańskie. Ilu z nich odeszło od wiary przodków i ilu jest wyznawców islamu wśród Chińczyków Han, czy wśród innych mniejszości nie wiadomo. Pomimo tych nieścisłości, obecną liczbę muzułmanów w Chinach oszacować można na około 20-22 miliony.
Islam, który jest jedną z oficjalnych religii w tym kraju, przywędrował do Chin już w VII wieku, najprawdopodobniej za sprawą arabskich i perskich kupców, którzy zaszczepili własną religię w Państwie Środka. Początkowo była to niszowa grupa wyznaniowa, utożsamiana jednak ze środowiskiem ówczesnych elit społecznych. Muzułmanie cieszyli się dużym uznaniem głównie ze względu na wysoki status finansowy.
Wyjątkowo prężny rozwój islamu w Chinach przyniosło panowanie mongolskiej dynastii Yuan. W tym czasie muzułmanie otrzymali największe przywileje. Islam postrzegano wówczas jako wyznanie sprzyjające rozwojowi gospodarki Państwa Środka.
Wraz z nastaniem dynastii Ming, wprowadzeniem restrykcji wobec małżeństw mieszanych oraz przeniesieniem stolicy z Nankinu do Pekinu, znaczenie i spójność środowiska muzułmańskiego nieco się osłabiło. Ostatecznie doprowadziło to jednak do rozprzestrzenienia islamu na jeszcze szersze obszary.
Początek dynastii Qing wiąże się z rozwojem muzułmańskich szkół i działalności intelektualnej tej społeczności. W tym okresie nastąpiło też najsilniejsze mieszanie się islamu z najgłębszymi warstwami chińskiej kultury.
W 1911 roku, gdy Chiny przekształciły się w republikę, muzułmanie stali się kartą przetargową w politycznej rywalizacji elit rządzących. Był to także czas najsilniejszych prześladowań i dyskryminacji wyznawców tej religii.
Za czasów rewolucji kulturalnej islam utracił swą silną pozycję. Zniszczono wiele meczetów, zamknięto szkoły koraniczne i zakazano nauki religii wśród muzułmańskich dzieci.
Mimo to islam jest obecnie jedną z najbardziej dynamicznych religii Chin. Podjęto się odbudowy meczetów, których liczbę obecnie szacuje się na ok. 34 tysięcy, w tym ok. 64 w samym Pekinie. W całych Chinach działa prawdopodobnie około 60 tysięcy imamów. W niemal wszystkich chińskich miastach można spotkać muzułmańskie dzielnice, w których centrum znajduje się meczet, a wokół działają restauracje spełniające wymogi halal, czyli rytualnej czystości żywności.
Islamscy przywódcy w Chinach, jako osoby mające duży wpływ na ludność muzułmańską są zachęcani do aktywnego uczestniczenia w strukturach politycznych, przyznaje się im znaczne ulgi podatkowe np. zwolnienie z podatku gruntowego od działki pod budowę meczetu. W Chinach działa "Chińskie Stowarzyszenie Islamskie". W regionie autonomicznym Ningxia kwestionuje się pogląd jakoby Koran przyznawał kobiecie niższy status społeczny – działają tam imamowie płci żeńskiej.
Wielostopniowy system szkół muzułmańskich, od przedszkoli po uniwersytety, stanowi silną podporę chińskiego systemu edukacyjnego. Najbardziej prestiżowe wyższe szkoły muzułmańskie w Chinach to: Lanzhou Mosque College, Xinjiang M.C., Northest Minority C. i Ningxia M.C.
Najsłynniejsze chińskie meczety.
To tzw. Czwórka Starożytnych: meczet Huaisheng w Kantonie, meczet Qingjing w Quanzhou, meczet Xianhe w Yangzhou i meczet Fenghuang w Hangzhou. Specyfika meczetów chińskich polega głównie na tym, że poza nielicznymi wyjątkami (np. meczet Guang Ta w Kantonie i meczet Eidkah w Kaszgarze) nie posiadają one typowych kopuł i minaretów. Są one utrzymane w stylu architektury tradycyjnych, chińskich domów, bogato zdobionych wewnątrz.
Także typowe muzułmańskie obrzędy religijne uległy pewnym przeobrażeniom pod wpływem kultury chińskiej. Zaadaptowano m.in. chiński kult przodków i upamiętnianie rocznic śmierci. Przesunięciom uległy daty niektórych świąt muzułmańskich. Jednym z miejsc corocznych pielgrzymek jest grób starożytnego mędrca zwanego Habit ibn Kajs, który znajduje się na terenie Ujgurskiego Regionu Autonomicznego. Architektura grobowca łączy w sobie wpływy chińskie i arabskie.
Z czasem muzułmanie stali się mniejszością religijną na stałe związaną z pewnymi grupami etnicznymi. W rezultacie przeprowadzonej w latach pięćdziesiątych akcji klasyfikowania mniejszości etnicznych wymienia się 10 grup, które wyznają islam jako swoją religię narodową: Hui, Ujgurzy, Kazachowie, Dongxiang, Kałkazi, Sala, Tadżycy, Uzbecy, Bao’an i Tatarzy.
Mniejszości muzułmańskie w Chinach.
Hui zu -„Chińscy muzułmanie”.
Zamieszkują wszystkie prowincje i niemal wszystkie chińskie miasta, z największą koncentracją na zachodzie kraju. Prawdopodobnie są potomkami muzułmańskich kupców, najemników i emigrantów przybyłych do Chin w VII wieku, którzy z czasem wtapiali się w chińskie społeczeństwo poprzez małżeństwa mieszane, przejmowanie języka itp. Zachowali oni jednak swoją religię i tradycje z nią związane. Społeczność Hui jest tą, która uległa najdalej idącym wpływom kultury chińskiej, co przejawia się w architekturze meczetów, słownictwie religijnym oraz znacznym wpływie etyki konfucjańskiej. Zdarzają się niestety lokalne konflikty między Hui a Hanami. Ostatnio takie zdarzenie miało miejsce w 2000 roku w prowincji Szantung. Śmierć poniosło kilku muzułmanów. Hui posiadają własny region autonomiczny Ningxia–Hui i dwie prefektury autonomiczne w prowincji Gansu i Xinjiangu oraz dziewięć autonomicznych powiatów.
Ujgurzy.
Są drugą pod względem liczebności mniejszością muzułmańską w Chinach. Zamieszkują oni głównie Ujgurski Region Autonomiczny w Xinjiang – obszar stanowiący w sumie 16% powierzchni ChRL. Uważani są oni za potomków starożytnych Ujgurów, którzy tworzyli niegdyś na terenie dzisiejszej Mongolii Zachodniej i Xinjiangu tzw. kaganat ujgurski. Za duchową stolicę współczesnych Ujgurów uważa się Kaszgar. W wyniku napływu osadników ze wschodnich części ChRL, Ujgurzy stanowią obecnie 44% ludności regionu, a aż 38% to Chińczycy Han. Powoduje to rosnące niezadowolenie Ujgurów.
Kazachowie.
Są trzecią co do wielkości grupą muzułmańską. Zamieszkują oni północną część Xinjiangu. Zdecydowana większość Kazachów przybyła do Chin w XIX wieku, w wyniku rosyjskich podbojów na terenach obecnego Kazachstanu. Do dziś większość z nich prowadzi pasterski tryb życia, dzięki czemu w większym stopniu niż ich rodacy w Kazachstanie zachowali swój język i kulturę. W latach sześćdziesiątych chiński rząd organizował przymusowe deportacje Kazachów do ZSRR. Mimo to pozostali oni dominującą grupą etniczną w północnym Xinjiangu.
Dongxiang.
Zamieszkują przede wszystkim południową część prowincji Gansu. Według spisu ludności z 1990 roku ich liczebność wynosiła ponad 370 tysięcy. Uważa się, że są oni potomkami osadzonych w tych regionach przez Mongołów żołnierzy, którzy w czasach dynastii Yuan (1206-1368) mieli strzec zachodnich granic cesarstwa.
Salarowie.
Liczą około 100 tysięcy osób i zamieszkują głównie regiony Xunhua w prowincji Qinghai oraz Pilin w prowincji Gansu. Salarowie są prawdopodobnie potomkami imigrantów politycznych z Samarkandy, którzy przybyli do Chin w okresie dynastii Yuan.
Mniejszość Bao’an.
Jest jedną z najmniejszych uznanych oficjalnie grup etnicznych w ChRL. Ich liczebność według danych z 2000 roku wynosiła niewiele ponad 16 tysięcy osób. Zamieszkują oni przede wszystkim na obszarze Autonomicznej Prefektury Linxia Mniejszości Dongxiang, w powiecie autonomicznym Jishishan.
Pozostałe.
Pozostałe muzułmańskie mniejszości narodowe Chin zamieszkują Ujgurski Region Autonomiczny Xinjiang. Najbardziej liczni są wśród nich "Kirgizi" (w 2000 r. około 160 tys. osób). Rząd ChRL ustanowił na terenach przez nich zamieszkanych Autonomiczną Kirgiską Prefekturę Kizilsu, ze stolicą w Artux. Na południe od kirgiskich obszarów w Tadżyckim Powiecie Autonomicznym Tashkurgan mieszkają chińscy "Tadżycy" (w 2000 r. około 40 tys. osób) – jedyna szyicka grupa muzułmanów w Chinach. Są oni jednocześnie jedną z dwóch mniejszości indoeuropejskich zamieszkujących ChRL (druga to Rosjanie). Xinjiang zamieszkują również Uzbecy (w 2000 r. 12 tys. osób) i Tatarzy (w 2000 r. ok. 4,8 tys. osób).

</doc>
<doc id="983839" url="https://pl.wikipedia.org/wiki?curid=983839" title="Matt Lucas">
Matt Lucas

Matt Lucas (właśc. Matthew Richard Lucas; ur. 5 marca 1974 w Londynie) – brytyjski aktor i scenarzysta komediowy, wraz z Davidem Walliamsem współtworzył serial Mała Brytania.
Życiorys.
Dorastał na przedmieściach Londynu, pochodzi z rodziny o żydowskich korzeniach. Od dziecka cierpi na łysienie plackowate. W wywiadach wskazywał na różne powody tej przypadłości, m.in. wypadek samochodowy, w jakim brał udział jako czterolatek. W wieku 6 lat bezpowrotnie stracił wszystkie włosy. Potem jego idealnie łysa głowa stała jego swego rodzaju artystyczną wizytówką. Ukończył prestiżową szkołę dla chłopców, a następnie studia aktorskie na uniwersytecie w Bristolu.
Od 1992 zaczął pojawiać się w programach duetu komików Vica Reevesa i Boba Mortimera. Z tego okresu jego pracy najbardziej pamiętana jest rola zdecydowanie przerośniętego niemowlęcia grającego na perkusji w parateleturnieju "Strzelające gwiazdy". Jako scenarzysta pracował także przy programach Sachy Barona Cohena.
Jednak największą popularność przyniosła mu "Mała Brytania" – początkowo program radiowy, a od 2003 serial telewizyjny. Wciela się tam w bardzo wiele ról, z których jedną z najbardziej popularnych jest postać walijskiego geja, szczycącego się faktem bycia jedynym homoseksualnym mężczyzną w wiosce (bohater ten uznawany jest powszechnie za parodię wielu działaczy ruchu gejowskiego).
Na przełomie lat 2007 i 2008 Lucas i Walliams spędzali większość czasu w USA, gdzie przygotowywali amerykańską wersję Małej Brytanii oraz film dla wytwórni DreamWorks. Wersja ta zadebiutowała na kanale HBO w dniu 28 września 2008 r., tydzień później zaś na kanale BBC One w Wielkiej Brytanii.
Ponadto Lucas występuje gościnnie w wielu serialach w różnych krajach anglojęzycznych.
Życie prywatne.
Lucas jest gejem, w grudniu 2006 zawarł ze swoim wieloletnim partnerem, Kevinem McGee, tzw. partnerstwo obywatelskie (związek partnerski dostępny w Wielkiej Brytanii dla par tej samej płci). 17 czerwca 2008 para ogłosiła separację. Sam Matt stanął w obliczu utraty połowy, szacowanego na ponad 17 milionów funtów, majątku. W dniu 22 października 2008 związek partnerski został rozwiązany. Jako przyczynę podano „nierozsądne” zachowanie Kevina McGee.

</doc>
<doc id="983844" url="https://pl.wikipedia.org/wiki?curid=983844" title="Polityka jednego dziecka w Chinach">
Polityka jednego dziecka w Chinach

Polityka jednego dziecka (chiń.: 计划生育政策 pinyin: jìhuà shēngyù zhèngcè; dosłownie „polityka planowania urodzin”) – polityka kontroli populacji Chińskiej Republiki Ludowej obowiązująca w latach 1977–2015.
Jej celem było ograniczenie przyrostu naturalnego Chińczyków. Zgodnie z promowanym przez nią modelem, każda para w Chinach powinna mieć tylko jedno dziecko – posiadanie większej liczby potomstwa nie było zakazane, ale obarczone wieloma dolegliwościami prawnymi, przede wszystkim tzw. "opłatami za obsługę" (chiń. upr.: 社会抚养费, chiń. trad.: 社會撫養費, pinyin: shèhuì fúyǎng fèi). Polityka jednego dziecka promowała pary mające tylko jedno dziecko na obszarach wiejskich i miejskich, rodzice posiadający ich więcej znajdowali się w gorszej sytuacji prawnej. Możliwe było uzyskanie pozwolenia na posiadanie większej liczby dzieci, pod warunkiem uiszczenia odpowiedniej opłaty. W późniejszym okresie trwania polityki, małżeństwo miało prawo mieć dwójkę dzieci, pod warunkiem, że każdy z małżonków był jedynakiem.
Zainspirowany ówczesnymi ruchami antypopulacyjnymi chiński rząd wprowadził politykę w 1977 w celu „złagodzenia społecznych, ekonomicznych i problemów ochrony środowiska w Chinach”, twierdząc że polityka miała zapobiec ponad 250 milionom urodzeń do 2000. Polityka budziła kontrowersje zarówno wewnątrz i na zewnątrz Chin ze względu na sposób, w jaki została wdrożona, a także ze względu na obawy związane z negatywnymi konsekwencjami ekonomicznymi i społecznymi. Polityka ta była powiązana ze wzrostem przymusowych aborcji i dzieciobójstwa dokonywanego przez kobiety, była też możliwą przyczyną nierównowagi płci w Chinach. W 2015 poinformowano o odejściu od tej polityki, co uzasadnione zostało starzeniem się społeczeństwa. W 2016 roku Chiny wprowadziły politykę dwojga dzieci, a w 2021 politykę trojga dzieci.
Realizacja.
Limit jednego dziecka był stanowczo egzekwowany na obszarach miejskich, ale stopień faktycznej realizacji wahał się w zależności od miejsca. W większości obszarów wiejskich rodziny miały prawo wnioskować o zgodę na drugie dziecko, jeśli pierwsze było dziewczynką, względnie osobą niepełnosprawną, chorą psychicznie lub niedorozwiniętą umysłowo. Wymagany był odstęp pomiędzy urodzeniem pierwszego a drugiego dziecka (zwykle 3 lub 4 lata). Rodzenie nadliczbowych dzieci powodowało duże grzywny: rodzice naruszający zasady polityki byli zobowiązani do zapłaty kar pieniężnych i mogli być pozbawieni premii w miejscu pracy. Dzieci urodzone w krajach zamorskich nie były liczone w ramach polityki, jeżeli nie uzyskały obywatelstwa chińskiego. Chińscy obywatele powracający z zagranicy mogli mieć drugie dziecko. Należy zaznaczyć, że w różnych okresach działania polityki te zasady się zmieniały. Dotyczy to między innymi mniejszości etnicznych, czy narodowych, które mieszkały na terenie Chin. Na samym początku, nie musiały one przestrzegać polityki. W kolejnych latach musieli, jeśli mieszkali w określonych regionach, które były wyjątkowo przeludnione. Potem każdy, bez względu na pochodzenie, był zmuszony do przestrzegania prawa.
"Opłaty za obsługę" były ustalane każdego roku przez lokalne biura statystyczne w stosunku do dochodu przeciętnego mieszkańca danego rejonu, oddzielnie dla wsi i miast. Obowiązywały za posyłanie nadprogramowych dzieci do szkół i za objęcie ich opieką medyczną.
Urzędnicy państwowi, a zwłaszcza osoby zamożne, często naruszały politykę mimo grzywny, gdyż stać je było na zapłacenie kary finansowej. Na przykład w latach 2000 i 2005 zgodnie z danymi regionalnych komisji planowania rodziny 1968 urzędników w prowincji Hunan naruszyło te zasady; dodatkowo do oficjalnych zakazów nie zastosowało się 21 krajowych i lokalnych prawodawców, 24 doradców politycznych, 112 przedsiębiorców i 6 starszych intelektualistów. Niektórzy urzędnicy w ogóle nie musieli płacić kar.
W 2012 po raz pierwszy odnotowano spadek ludności w wieku produkcyjnym. W związku z tym od listopada 2013, gdy jedno z rodziców było jedynakiem, para mogła mieć dwoje dzieci, zgodę na drugie dziecko wydawano w drodze decyzji administracyjnej. Zmiany wprowadzono z powodu szybkiego starzenia się społeczeństwa chińskiego, jednak zainteresowanie posiadaniem drugiego dziecka okazało się małe, głównie ze względu na duże koszty wychowania dziecka oraz niechęć do rezygnacji z kariery zawodowej.
Wpływ na wzrost liczby ludności i dzietność.
Przed wprowadzeniem polityki jednego dziecka współczynnik dzietności spadł z 5,6 (1949) do 2,8 (1978). Od momentu jej wprowadzenia wskaźnik spadł do około 1,8 w 2008 i 1,4 w połowie następnej dekady. Chiński rząd szacował, że dzięki polityce jednego dziecka urodziło się ok. 300 milionów mniej dzieci w okresie ok. 30 lat obowiązywania przepisów. Raporty zachodnich badaczy potwierdziły spowodowane przez politykę starzenie się ludności i ujemny przyrost ludności w niektórych obszarach. Problem jest o tyle poważny, iż może przyczynić się do załamania chińskiego systemu emerytur i podwyższenia cen za usługi medyczne. To obniży poziom życia w Chinach.
Warto też wspomnieć, że polityka ta przyczyniła się do masowych emigracji. Na początku dotyczyło to głównie par, które starały się uchronić życie swoich dzieci. W kolejnych latach, gdy współczynnik mężczyzn przypadających na jedną kobietę był bardzo wysoki, wielu mężczyzn zdecydowało się wyjechać z państwa w poszukiwaniu przyszłej żony.
Łamanie praw człowieka.
W opinii części zachodnich ośrodków badawczych i organizacji pozarządowych wdrażanie polityki jednego dziecka w Chinach łączyło się z nagminnym łamaniem praw człowieka przez władze chińskie lub za ich przyzwoleniem. Efektami (czasem niezamierzonymi) polityki były: przekupstwa, przymus, przymusowe sterylizacje kobiet, przymusowe aborcje, a nawet dzieciobójstwo narodzonych dzieci (głównie dziewczynek) odbywające się za milczącym przyzwoleniem władz, w większości na terenach wiejskich.
Przykładowo raport za rok 2001 mówi o liczbie 20000 aborcji i sterylizacji. Identyfikacja kandydatów do aborcji była przeprowadzana przy użyciu przenośnych urządzeń ultradźwiękowych, nawet w odległych wioskach. Również kobiety nawet pod koniec 8. miesiąca ciąży były zmuszane do przerwania ciąży przez wstrzykiwanie roztworu soli. Istnieją również doniesienia na temat kobiet, których dzieci pozbawiano życia w trakcie porodu. Stephen Moore z Cato Institute ogłosił, że polityka jednego dziecka prowadzi do „ciągłego ludobójstwa”. Twierdził, że kapitalizm i wolny rynek lepiej rozwiązałyby problemy przeludnienia krajów rozwijających się.
Polityka jednego dziecka obejmowała szereg przepisów bazujących na zasadach eugeniki. Oboje partnerzy musieli być rygorystycznie przetestowani przed zawarciem małżeństwa. Jeżeli jeden z małżonków miał „niezadowalający” stan fizyczny lub psychiczny, od dysleksji do schizofrenii, oboje nie mogli zawrzeć związku małżeńskiego. Chiński rząd stwierdził, że przepisy te miały na celu „poprawę jakości ludności Chin”.
Szczególnie restrykcyjnie polityka jednego dziecka była przestrzegana wobec mniejszości etnicznych, doprowadzana do skrajności w postaci przymusowych aborcji, zabijania noworodków i przymusowego sterylizowania kobiet należących do mniejszości, zwłaszcza Ujgurów.
Działania niepożądane w populacji kobiet.
 Chiny, podobnie jak wiele innych krajów azjatyckich, mają długą tradycję preferencji syna. Powszechnie akceptowanym wyjaśnieniem preferencji synów jest fakt, że w rodzinach wiejskich mężczyźni mogą być uznawani za bardziej przydatnych w pracy na roli. Zarówno w społecznościach miejskich, jak i wiejskich, uwarunkowania ekonomiczne w połączeniu z pozostałościami tradycji konfucjanizmu tworzą podłoże dla preferencji synów. Synowie mają zapewnić podstawowe wsparcie finansowe i opiekę dla rodziców po ich przejściu na emeryturę. Ponadto w chińskiej tradycji córki po zawarciu małżeństwa stają się częścią rodziny pana młodego. Nierówny stosunek płci mężczyzn do kobiet w obecnej populacji Chin nie występuje wyłącznie na obszarach wiejskich; wskaźnik ten jest niemal identyczny w obszarach miejskich i wiejskich.
Stosunek płci nowo narodzonych w Chinach osiągnął 117 mężczyzn na 100 kobiet w 2000, znacznie więcej niż naturalny, który waha się pomiędzy 103:100 i 107:100. Wzrósł on z 108:100 w 1981 do 111:100 w 1990. Według raportu opracowanego przez Państwową Komisję Ludności i Planowania Rodziny w 2020 będzie 30 mln więcej mężczyzn niż kobiet, co może prowadzić do niestabilności społecznej. Korelacja między wzrostem różnicy proporcji płci i wdrażaniem polityki jednego dziecka wydaje się być spowodowana polityką jednego dziecka.
Porzucanie dziewczynek i dzieciobójstwo.
Społeczna presja wywierana przez politykę jednego dziecka ma wpływ na tempo, w jakim rodzice pozbywają się niepożądanych dzieci. Wiele porzuconych sierot mieszka w państwowych domach dziecka, które charakteryzuje chroniczne niedofinansowanie, brak przeszkolonego personelu, czasem brak żywności dla dzieci.
Antropolog G. William Skinner na Uniwersytecie Kalifornijskim w Davis i chiński naukowiec Yuan Jianhua stwierdzili, że dzieciobójstwo jest dość powszechne w Chinach. Aborcja wybranej płci, porzucenia, jak i dzieciobójstwo są w Chinach nielegalne. Mimo chińskiego stanu prawnego Departament Stanu USA, Parlament Zjednoczonego Królestwa i broniąca praw człowieka Amnesty International oświadczyły, że chiński program planowania rodziny przyczynia się znacznie do dzieciobójstwa. W czasie polityki jednego dziecka, rząd wyrażał ciche przyzwolenie, a nawet potrzebę przeprowadzania przymusowych sterylizacji, aborcji.

</doc>
<doc id="983849" url="https://pl.wikipedia.org/wiki?curid=983849" title="Gizmondo">
Gizmondo

Gizmondo – przenośna konsola gier wideo firmy Tiger Telematics wydana w 2005 roku. Jej sprzedaż była niska (mniej niż sztuk), co w połączeniu z kłopotami z prawem Stefana Erikssona przyczyniło się do bankructwa producenta. W 2007 roku została wskazana przez pismo „GamePro” jako konsola o najgorszej sprzedaży w historii.

</doc>
<doc id="983850" url="https://pl.wikipedia.org/wiki?curid=983850" title="Jurij Wirt">
Jurij Wirt

Jurij Mykołajowycz Wirt, ukr. Юрій Миколайович Вірт (ur. 4 maja 1974 we Lwowie, Ukraińska SRR) – ukraiński piłkarz, grający na pozycji bramkarza, reprezentant Ukrainy, trener piłkarski.
Kariera piłkarska.
Kariera klubowa.
Wirt pochodzi ze Lwowa. Natomiast karierę piłkarską rozpoczął w mieście Stryj, w klubie Skała. W 1992 roku zadebiutował w barwach Skały w nowo powstałej ukraińskiej lidze. Przez kolejne cztery sezony z tym klubem występował w rozgrywkach drugiej ligi będąc pierwszym bramkarzem klubu, a przez kolejne dwa grał w zespole FK Lwów, który był spadkobiercą Skały. Latem 1997 Wirt przeszedł do pierwszoligowego Metałurha Donieck, w którym bronił przez dwa lata. W 1999 roku przeszedł do rywala zza miedzy, Szachtara Donieck, w którym wygrał rywalizację z Dmytro Szutkowem i przez dwa lata jako pierwszy bramkarz wywalczył dwa wicemistrzostwa Ukrainy oraz zadebiutował w rozgrywkach Ligi Mistrzów. W sezonie 2001/2002 został po raz pierwszy mistrzem kraju, ale wówczas bronił na przemian z Szutkowem i Wojciechem Kowalewskim. Latem 2002 wrócił do Metałurha i zajął z nim 3. miejsce w lidze. Sezon 2003/2004 rozpoczął w Doniecku, ale zakończył na wypożyczeniu do Borysfenu Boryspol. Następnie znów grał w Metałurhu, z którym w 2005 roku zajął 3. pozycję w lidze. W połowie sezonu 2006/2007 Wirt znów został zawodnikiem Szachtara i wywalczył z nim wicemistrzostwo kraju. Po zakończeniu sezonu 2010/11 przedłużył na pół roku swój kontrakt. Po zakończeniu sezonu 2011/12 zakończył karierę piłkarską.
Kariera reprezentacyjna.
W reprezentacji Ukrainy zadebiutował 1 września 2001 roku w wygranym 2:0 meczu z Białorusią, rozegranym w ramach eliminacji do Mistrzostw Świata 2002. Wystąpił także w kolejnym meczu tych kwalifikacji, wygranym 3:0 z Armenią i od tego czasu w kadrze narodowej nie zagrał ani razu.
Kariera trenerska.
Po zakończeniu kariery piłkarskiej rozpoczął pracę szkoleniową. W lipcu 2012 dołączył do sztabu szkoleniowego Metałurha Donieck, w którym trenował bramkarzy drużyny U-19. 21 czerwca 2015 przeniósł się do Stali Dnieprodzierżyńsk. 30 grudnia 2016 dołączył do sztabu szkoleniowego Weresu Równe, a 6 czerwca 2017 stał na czele klubu. 29 grudnia 2017 opuścił Weres. 26 września 2018 objął posadę trenera Ruchu Winniki. 14 listopada 2018 po wygaśnięciu kontraktu opuścił lwowski klub.

</doc>
<doc id="983855" url="https://pl.wikipedia.org/wiki?curid=983855" title="Wieża Bismarcka w Bydgoszczy">
Wieża Bismarcka w Bydgoszczy

Wieża Bismarcka w Bydgoszczy – wieża Bismarcka, istniejąca w latach 1913-1928.
Historia.
Okres pruski 1905-1919.
Budowa wieży została zainicjowana 23 marca 1905 roku przez Związek Marchii Wschodniej (Zarząd Wschodniej Grupy Bydgoszcz). 4 października 1905 roku zawiązano "Komitet Budowy Wieży Bismarcka w Bydgoszczy" któremu przewodniczył nadburmistrz Alfred Knobloch. Zdecydowano, że wzniesiona zostanie okolicznościowa wieża, chociaż rozważano również postawienie posągu na jednym z placów miejskich. Ostatecznie na lokalizację wybrano Bartodzieje Małe.
W marcu 1907 roku rozpoczęto oficjalną kwestę wśród ludności oraz zbierano środki od przedsiębiorców i instytucji, a w sierpniu miejsce budowy monumentu nazwano "Wzgórzem Bismarcka". Spośród ponad dwustu nadesłanych projektów wybrano "Zmierzch Bogów" berlińskiego architekta Paula Walthera. Pierwsze prace ziemne rozpoczęto 31 marca 1911 roku. 8 maja 1911 wmurowano kamień węgielny.
Niedługo potem rozpoczęto prace ziemne i budowę fundamentu. Prace elewacyjne ukończono jesienią 1911 roku. W lipcu 1912 roku na szczycie wieży zainstalowano misę ogniową projektu Leopolda Zobla (średnica 3,5 m, waga około 2 ton). Po kilku próbach rozpalenia płomieni zakończonych niepowodzeniem zainstalowano w misie instalację gazową. Wówczas płomień osiągał wysokość od 8 do 10 metrów.
Na początku maja 1913 roku ukończono wszystkie prace wykończeniowe wewnątrz i zewnątrz budowli. Bydgoska Wieża Bismarcka została uroczyście otwarta 25 maja 1913 roku. W uroczystościach uczestniczyło ponad 8 tys. osób, a ponad miastem unosił się balon z napisem „Bromberg”.
W latach 1913-1919 wieża Bismarcka była miejscem, w którym odbywało się wiele uroczystości, a także osobliwością miasta odwiedzaną podczas spacerów. Cieszyła się opinią najurodziwszej budowli tego typu na kresach wschodnich państwa niemieckiego.
W 1919 roku, krótko przed przejściem miasta w ręce Polaków, pomnik Bismarcka i większość tablic pamiątkowych wywiózł z Bydgoszczy ostatni nadburmistrz miasta Paul Mitzlaff. Posąg znalazł się w ogrodzie Domu Niemieckiego we Frankfurcie nad Odrą, a tablice ofiarowano organizacji opiekującej się pomnikiem na polach Grunwaldu.
Okres polski 1920-1928.
13 października 1921 roku na mocy uchwały Rady Miasta wieża została przekazana władzy duchownej. 22 października 1921 roku nastąpiło uroczyste przekazanie budowli oraz przemianowanie jej na "Wieżę Wolności" a dotychczasowe "Wzgórze Bismarcka" przemianowano na „Wzgórze Wolności”. Wieża została poświęcona przez biskupa Tadeusza Malczewskiego. Według założeń miała być ona przekształcona w kaplicę, a na szczycie w miejscu misy ogniowej miał stanąć ogromny krzyż.
Przez kilka lat spierano się w oparciu o stworzone koncepcje nad ostatecznym wyglądem po przebudowie. W związku z brakiem porozumienia w tej sprawie i z występującym brakiem środków finansowych zaczęto brać pod uwagę likwidację wieży. Skłaniał ku temu przekaz ideologiczny, który zdominował wizję artystyczną budowli, zdecydowanie obcy Polakom. Na posiedzeniu Rady Miasta w dniu 12 kwietnia 1928 roku przegłosowano (27 głosów za, 19 głosów przeciw, 1 głos wstrzymujący) wyburzenie wieży. Przeciwko tej decyzji do wojewody poznańskiego odwołał się klub radnych narodowości niemieckiej. Zresztą i po stronie polskich działaczy nie brakowało uwag krytycznych. Decyzję Rady uznali oni za pochopną i niezbyt szczęśliwą, która zaostrzy stosunki polsko-niemieckie.
Prac wyburzeniowych podjęła się firma budowlana inż. Głowackiego w zamian za odzyskany budulec. Pierwszej nieudanej próby wysadzenia wieży przy użyciu kwasu pikrynowego dokonano 17 maja 1928 roku. 18 maja 1928 roku o godzinie 20:13 wysadzono wieżę za pomocą 30 kg trotylu. Pozyskane w ten sposób kamienie i gruz wywieziono na Jachcice, gdzie posłużyły do utwardzenia terenu pod budowę elektrowni.
Obecnie istniejącą pamiątką po "Wieży Bismarcka" są prowadzące na wzniesienie schody, zaczynające się obok kamienicy przy ulicy Toruńskiej 86.
Opis.
Budowla ze względu na swoje usytuowanie na wzgórzu, była pomnikiem oraz wieżą widokową z tarasem i schodami wejściowymi. Na jej szczycie był zainstalowany duży znicz, który płonąc oświetlał wieżę. Monument był usytuowany na wzgórzu wznoszącym się na wysokość 40 m od lustra Brdy. Sama budowla liczyła 25 m wysokości, a z jej najwyższego tarasu można było podziwiać panoramę miasta.
W podstawie budowli znajdowały się zbiorniki na dziegieć wraz z urządzeniami do zasilania znicza i regulacji wielkości płomienia. Budowla została wzniesiona z kamienia, a wewnątrz wyłożona cegłą. Między pilastrami ściany frontowej umieszczono 4-metrowy relief przedstawiający rycerza zakonu krzyżackiego uzbrojonego w tarczę i miecz.
Wewnątrz znajdowała się izba pamięci o wysokości 5 m, z wejściem ozdobionym portalem. Prowadziły do niej sześciometrowe, granitowe schody. 
Po ich boku znajdowały się dwie mniejsze misy ogniowe (o średnicy 2,5 metra i masie 1 tony). Pośrodku izby pamięci stał 2,6-metrowy posąg Bismarcka odlany z brązu. Kanclerz przedstawiony był w mundurze kirasjera, na głowie miał hełm, a w prawej ręce trzymał konstytucję Rzeszy Niemieckiej. Posąg został wykonany przez rzeźbiarza Richtera-Elsnera z Berlina. Oprócz pomnika w sali dominował wykonany z brązu jego herb. Ponadto na ścianach głównej sali znajdowało się 25 ozdobnych tablic pamiątkowych, ufundowanych przez miasta: Duisburg, Bremę, Lubekę, Dortmund, Monachium oraz różne osobistości, w tym cesarza Wilhelma II i kanclerza Rzeszy Niemieckiej Bethmanna-Holwega.
Powyżej izby pamięci znajdowało się kolejne pomieszczenie z portretem Bismarcka oraz zdjęciami z okresu budowy wieży, a powyżej na szczyt wieży prowadziły żelazne schody.

</doc>
<doc id="983857" url="https://pl.wikipedia.org/wiki?curid=983857" title="Nie znasz mnie">
Nie znasz mnie

Nie znasz mnie – drugi album Eweliny Flinty wydany 21 marca 2005. Teksty na płytę, oprócz samej wokalistki napisały Anna Saraniecka oraz Justyna Kom, natomiast za produkcję odpowiedzialni są Krzysztof Palczewski, Leszek Kamiński oraz Tomasz Bonarowski.
Płyta dotarła do szóstego miejsca listy OLiS. 
Lista utworów.
Opracowano na podstawie materiału źródłowego.

</doc>
<doc id="983858" url="https://pl.wikipedia.org/wiki?curid=983858" title="Paul Huge">
Paul Huge



</doc>
<doc id="983859" url="https://pl.wikipedia.org/wiki?curid=983859" title="Podfranciszkany">
Podfranciszkany

Podfranciszkany – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
W latach 1975–1998 miejscowość administracyjnie należała do województwa skierniewickiego.

</doc>
<doc id="983860" url="https://pl.wikipedia.org/wiki?curid=983860" title="Grand Prix Stanów Zjednoczonych 2007">
Grand Prix Stanów Zjednoczonych 2007

Grand Prix Stanów Zjednoczonych 2007 – siódma runda Mistrzostw Świata Formuły 1 w sezonie 2007.
Prowadzenie w wyścigu.
!Nr
!Kierowca
!Okrążenia
!Suma
Uwagi:
Niemiec Sebastian Vettel zastąpił Polaka Roberta Kubicę w barwach BMW Sauber.
Sebastian Vettel (BMW Sauber) zajął 8 miejsce (zdobył 1 punkt) i został najmłodszym zdobywcą punktów (19 lat i 345 dni) 
16 marca 2014 roku rekord Vettela został pobity przez Rosjanina Daniła Kwiata (najmłodszy zdobywca punktów, 19 lat i 324 dni)

</doc>
<doc id="983861" url="https://pl.wikipedia.org/wiki?curid=983861" title="Podstrobów">
Podstrobów

Podstrobów – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
W latach 1975–1998 miejscowość administracyjnie należała do województwa skierniewickiego.

</doc>
<doc id="983862" url="https://pl.wikipedia.org/wiki?curid=983862" title="Vam cyborg">
Vam cyborg

Vam cyborg – hiszpański duet muzyczny założony w 1975 prezentujący muzykę synth pop oraz italo disco. Pierwszy singel pojawił się na składance MAX MIX – El Vale De Los Dioses.

</doc>
<doc id="983864" url="https://pl.wikipedia.org/wiki?curid=983864" title="Molwa">
Molwa



</doc>
<doc id="983865" url="https://pl.wikipedia.org/wiki?curid=983865" title="Jaromir Gebhart">
Jaromir Gebhart

Jaromir Gebhart (ur. ok. 1040, zm. 26 czerwca 1090 w Ostrzyhomiu) – biskup praski w latach 1067–1090.
Życiorys.
Jaromir był czwartym synem Brzetysława I i Judyty ze Schweinfurtu. Został przeznaczony do kariery duchownej jako następca biskupa praskiego Sewera. Nie czuł powołania, lubił polowania i walki. Uczył się za granicą. W 1061 po śmierci Spitygniewa II wrócił do Czech licząc, że otrzyma dzielnicę. Bracia namawiali go do przyjęcia święceń subdiakonatu. Jaromir jednak uciekł do Polski. Po śmierci biskupa Sewera w 1067 za namową braci Konrada I i Ottona I Pięknego wrócił do kraju i zwrócił się do Wratysława II o nadanie mu biskupstwa. Wratysław obawiał się, że Jaromir stanie się dla niego groźny. Już w 1063 utworzył archidiecezję ołomuniecką osłabiając znaczenie diecezji praskiej. Zamiast swojego brata chciał, by stolec biskupi w Pradze objął jego duchowny Lenc. Z powodu sprzeciwu braci i niektórych możnych Wratysław II ustąpił. Jaromir przyjął 30 czerwca 1068 w Moguncji otrzymał inwestyturę od króla niemieckiego Henryka IV, a 6 lipca 1068 święcenia kapłańskie z rąk arcybiskupa Sigberta. Wratysław II odpowiedział utworzeniem kapituły wyszehradzkiej, która była podporządkowana bezpośrednio papieżowi.
Jaromir po objęciu władzy biskupiej starał się o likwidację diecezji ołomunieckiej. W 1070 wybuchł między nim a biskupem ołomunieckim spór majątkowy. Obie strony zwróciły się o rozstrzygnięcie do papieża Aleksandra II. Jaromir nie czekał na rozstrzygnięcie. W 1071 pojechał na Morawy i kazał biskupa ołomunieckiego Jana torturować. Papież wysłał do Czech legata, a Wratysław II zwołał sąd, na który Jaromir się nie stawił. Gdy legat zakazał mu wykonywać posługę biskupią uciekł z kraju. Nowy papież Grzegorz VII pogodził się z Jaromirem, ale spory ciągnęły się do 1085, gdy Grzegorz VII na synodzie rozstrzygnął, że sporne majątki mają być po równo podzielone między oba biskupstwa. Władca niemiecki Henryk IV (cesarz od 1084) mianował Jaromira 11 czerwca 1077 swoim najwyższym kanclerzem co doprowadziło do czasowego wyciszenia sporów. Gdy w 1085 Henryk IV ofiarował koronę królewską Wratysławowi II, potwierdził także Jaromirowi istnienie jednego biskupstwa w państwie czeskim. Już jednak w 1088 Wratysław II odnowił biskupstwo ołomunieckie. Jaromir wyjechał interweniować w Rzymie, ale zmarł w podróży na Węgrzech, gdzie się zatrzymał u swojego przyjaciela króla Władysława I.

</doc>
<doc id="983866" url="https://pl.wikipedia.org/wiki?curid=983866" title="Esporte Clube Cruzeiro">
Esporte Clube Cruzeiro



</doc>
<doc id="983867" url="https://pl.wikipedia.org/wiki?curid=983867" title="Molva molva">
Molva molva



</doc>
<doc id="983869" url="https://pl.wikipedia.org/wiki?curid=983869" title="Esporte Clube Cruzeiro de Arapiraca">
Esporte Clube Cruzeiro de Arapiraca



</doc>
<doc id="983872" url="https://pl.wikipedia.org/wiki?curid=983872" title="Ulica Brzeska w Warszawie">
Ulica Brzeska w Warszawie

Ulica Brzeska – ulica w dzielnicy Praga-Północ w Warszawie. 
Ulica jest jednym z reliktów dawnej Pragi XIX i XX wieku. Jest uważana za centrum tzw. północnopraskiego trójkąta bermudzkiego czyli najniebezpieczniejszej części dzielnicy. Wyznacza także wschodnią pierzeję bazaru Różyckiego.
Historia.
Na odcinku Od ul. Kijowskiej do ulicy Ząbkowskiej wytyczona po roku 1870, gdy odnotowano fakt wykupu gruntu przez magistrat. Po raz pierwszy pojawia się na planie z roku 1873. Została wytyczona w pobliżu Dworca Terespolskiego, nazywanego także Brzeskim. Jej zaplanowany w okresie międzywojennym odcinek do ulicy Białostockiej, który miał nosić nazwę "ulicy Słonimskiej", przebito po 1945.
Najstarszym zachowanym obiektem przy ulicy jest Gmach Szkoły Technicznej Kolei Warszawsko-Terespolskiej oraz sąsiadujący z nią zespół zabudowań Szpitala Kolei Skarbowych Nadwiślańskich. Wzniesione w latach 1872–1873 według projektu Anzelma Krysińskiego. W 1910 od strony ul. Markowskiej wzniesiono neogotycką kaplicę Najświętszego Serca Pana Jezusa, ufundowaną przez siostry kanoniczki. Szpital był później rozbudowywany. 
W 1882 na posesji znajdującej się między ulicami: Targową, Ząbkowską i Brzeską otwarto istniejący do dzisiaj bazar Różyckiego.
Około 1900 na dużej posesji pomiędzy Brzeską i Markowską powstał czterokondygnacyjny młyn parowy należący do spółki Schutz i Parzyński, a około 1912 magazyn mąki. Po przejęciu za długi przez Bank Handlowy po pożarze w 1934 młyn został przekształcony w kaszarnię. Zakład zamknięto po 1970. Z obiektu zachowały się zrujnowany budynek portierni i biura znajdujący się przy ulicy. 
W latach 1905–1914 po wschodniej po wschodniej stronie ulicy wzniesiono kilka kamienic o wyższym standardzie. Eklektyczne fasady kamienic kontrastowały często ze skromnymi wnętrzami, a wiele kamienic posiadało kilka podwórzy. Kamienice przy Brzeskiej należały w większości do właścicieli pochodzenia żydowskiego. Zamieszkiwali je głównie kolejarze, dorożkarze i robotnicy. W latach 1905–1914 powstało przy Brzeskiej, po jej wschodniej stronie, kilka kamienic o wyższym standardzie. 
Pod nr 24 wzniesiono budynek automatycznej centrali telefonicznej, jeden z sześciu tego typu obiektów na terenie Warszawy należących do Polskiej Akcyjnej Spółki Telefonicznej (PAST-y). Budynek został na krótko opanowany przez żołnierzy Obwodu VI Praga Armii Krajowej w pierwszym dniu powstania warszawskiego. W ceglanej ścianie budynku zachowały się ślady kul niemieckiego ostrzału. Wydarzenia z 1 sierpnia 1944 upamiętnia napis i „kotwica” Polski Walczącej.
Po wojnie pod nr 29/31 działała znana restauracja „Schron u Marynarza”, której współwłaścicielem (z Józefem Brzeskim) był ważący ponad 200 kg były marynarz Wincenty Andruszkiewicz. W wielu kamienicach funkcjonowały nielegalne punkty sprzedaży alkoholu (tzw. mety).
Po 1945 roku do kamienic przy ulicy przesiedlano osoby eksmitowane z innych lokalizacji, w tym pochodzące z marginesu społecznego, pojawili się także tzw. dzicy lokatorzy. Był to główny powód, dla którego ulica zyskała złą sławę. 
Na podwórkach kamienic pod nr 9, 11, 13, 15/17, 17a i 21 znajdują się kapliczki.
W 2009 założenie urbanistyczne ulicy Brzeskiej na odcinku pomiędzy ulicami Ząbkowską i Kijowską zostało wpisane do rejestru zabytków.

</doc>
<doc id="983874" url="https://pl.wikipedia.org/wiki?curid=983874" title="Testament podróżny">
Testament podróżny

Testament podróżny - rodzaj testamentu szczególnego, który może być sporządzony podczas podróży na polskim statku morskim lub powietrznym przed dowódcą statku lub jego zastępcą. Oświadczenie spadkodawcy podlega spisaniu przez dowódcę lub jego zastępcę w obecności dwóch świadków. Pismo podpisują świadkowie, dowódca lub jego zastępca oraz spadkodawca, jeśli jest to możliwe. Treść ustnego testamentu, gdy nie stwierdzono jej na piśmie, może być w ciągu sześciu miesięcy odtworzona przed sądem na podstawie zeznań świadków.

</doc>
<doc id="983875" url="https://pl.wikipedia.org/wiki?curid=983875" title="Colon Santa Fe">
Colon Santa Fe



</doc>
<doc id="983878" url="https://pl.wikipedia.org/wiki?curid=983878" title="Williamsburg (Brooklyn)">
Williamsburg (Brooklyn)

Williamsburg – dzielnica ("neighborhood") w północnej części Brooklynu, w Nowym Jorku. Graniczy z dzielnicami: Greenpoint, Bedford-Stuyvesant oraz Bushwick.
Williamsburg jest zamieszkiwana przez wiele grup etnicznych, aktywnie działającą kolonię artystów oraz coraz częściej przez pracowników pracujących na Manhattanie.

</doc>
<doc id="983880" url="https://pl.wikipedia.org/wiki?curid=983880" title="Deportivo Maipu Mendoza">
Deportivo Maipu Mendoza



</doc>
<doc id="983883" url="https://pl.wikipedia.org/wiki?curid=983883" title="Sylfion">
Sylfion

Sylfion (gr. – sílphion, łac. "silphium", w literaturze często używa się nazwy łacińskiej) – roślina, której sok stanowił jeden z głównych towarów eksportowych starożytnej kolonii greckiej, Kyrene (Cyreny), znany i stosowany w całym basenie Morza Śródziemnego. 
Roślina wyglądem miała przypominać wielki koper, a jej owoce mogą być pierwowzorem symbolu serca.
Przypisywano jej liczne właściwości – była uznawana za panaceum, środek antyseptyczny, przeczyszczający, antykoncepcyjny i wczesnoporonny, a zarazem za przyprawę. 
Objęta była monopolem państwowym, a handel nią podlegał ścisłej kontroli. Zachowała się czara przedstawiająca czwartego króla Kyreny, Arkezilaosa II, który w cieniu baldachimu nadzoruje pakowanie i dzielenie towaru – zapewne przeznaczonego do eksportu "silphium". 
W sztuce pt. "Tragarze" Hermippos wymienił zbiór towarów, które drogą morską docierały do Aten w V wieku. Na pierwszym miejscu umieścił właśnie "silphium". 
Znaczenie rośliny obrazują także monety Kyreny, na których jest ona przedstawiona. W późniejszych czasach roślina ta miała niezwykłą wartość dla Rzymian. Przechowywali oni "silphium" w publicznym skarbcu, wraz ze złotem i srebrem. 
"Silphium" stosowano do schyłku starożytności, kiedy roślina ta prawdopodobnie wyginęła. Nie udało się jednoznacznie zidentyfikować jej z żadnym znanym gatunkiem. 
Współcześnie nazwę "Silphium" nosi rodzaj roślin z rodziny astrowatych.

</doc>
<doc id="983886" url="https://pl.wikipedia.org/wiki?curid=983886" title="Luas">
Luas

Luas ([l̪ˠuː(ə)s̪ˠ], irl. "szybkość") – system komunikacji tramwajowej działający w Dublinie w Irlandii.
Organizacja systemu.
System składa się obecnie z dwóch krzyżujących się tras: czerwonej (A), kursującej od dworca Connolly (irl. "Stáisiún Uí Chonghaile") lub od The Point (irl. "Iosta na Rinne") w dzielnicy Docklands do centrum satelickiego miasta Tallaght (irl. "Tamhlacht") lub alternatywnie do Saggart (irl. "Teach Sagard"), oraz zielonej (B), jeżdżącej od stacji kolejowej Broombridge do Bride's Glen na przedmieściach Dublina. Obie trasy obecnie łączą się na Abbey St, skąd można się przesiąść na tramwaje linii zielonej odjeżdżające z przystanków O′Connell – GPO na północ i Marlborough na południe, a także na już wspomnianych O'Connell St i Marlborough St, skąd można się przesiąść na tramwaje linii czerwonej odjeżdżające z Abbey St zarówno na zachód, jak i na wschód. 
Linie dysponują infrastrukturą z zajezdniami i warsztatami (zlokalizowanymi przy następujących stacjach: Red Cow na linii czerwonej, Sandyford i Broombridge na zielonej. Sieć posiada jedyną pętlę zlokalizowaną na Parnell St, gdzie tramwaje z brygad szczytowych obsługujących skróconą linię z Bride's Glen/Sandyford do Parnell, przyjeżdżając z przystanku O'Connell Upper skręcają w prawo (a nie w lewo do Broombridge) zawracają do Sandyford/Bride's Glen przez Marlborough St. Na pozostałych końcach obu linii wagony zmieniają kierunek jazdy na tzw. wekslówkach. W tym modelu, kabiny sterujące są na obu końcach. Dzięki takiemu rozwiązaniu tramwaj może awaryjnie zawrócić w kilku punktach na całej trasie bez konieczności budowania pętli. Miejsca do zawracania znajdują się tuż przy przystankach: Abbey Street, Smiethfield, Heuston, Blackhorse na linii czerwonej, natomiast na linii zielonej umiejscowione są przy przystankach: Dominick, St Stephen's Green, Beechwood, Ballaly, Sandyford, The Gallops, Carrickmines. 
Historia.
Linię zieloną otwarto w środę 30 czerwca 2004, a linię czerwoną uruchomiono 28 września tego samego roku. Linia zielona na odcinku Sandyford ↔ Charlemont korzysta z nieużywanych dotychczas torów kolei podmiejskiej.
Pierwotnie był to projekt organizacji "Córas Iompair Éireann", przejęty następnie przez Railway Procurement Agency. System eksploatowany jest przez prywatno-publiczną spółkę Transdev Ireland. Rozwój sieci Luas jest jedną z najważniejszych strategii Dublin Transportation Office na lata 2000–2016. Na budowę linii i tramwajów przeznaczono do tej pory ok. 700 milionów euro.
Od dnia 16 czerwca 2008, w związku z rozbudową linii czerwonej (A) o odcinek oznaczony jako (C1) zostały zamknięte dwie ostatnie stacje na linii czerwonej. Były to: stacja końcowa Dworzec Connolly oraz poprzedzający ją przystanek przy dworcu autobusowym Busáras. Dla skróconej linii, wybudowano możliwość zawrócenia na ulicy Abbey Street Lower. Prace wymagające zamknięcia ostatnich stacji zostały ukończone 7 września 2008 po wybudowaniu deltoidalnego rozjazdu. Taki kształt rozjazdu pozwala na możliwość zakończenia trasy tramwaju zarówno przy dworcu Connoly jak i kontynuacje jego trasy do nowego krańca "The Point". Ostatecznie 8 grudnia 2009 przedłużenie zostało uruchomione i dzięki temu linia czerwona wydłużyła się o kolejne cztery przystanki. Są nimi: George's Dock, Mayor Square, Spencer Dock, Point Depot. Niektóre tramwaje wciąż kończą trasę przy dworcu Connolly (szczególnie w godzinach szczytu).
W październiku 2010 roku przedłużono linię zieloną. Kolejne 11 kilometrów i 9 nowych przystanków wybudowano od Sandyford do Bride's Glen (Cherrywood). Prace konstrukcyjne trwały od 26 lutego 2007 roku.
2 lipca 2011 uruchomiony został kolejny odcinek linii tramwajowej. Jest on odgałęzieniem linii czerwonej na stacji Belgard. Tramwaje jadące od strony centrum mogą teraz jechać tak jak dawniej do Tallaght lub nowym fragmentem do Saggart. Pierwotnie odgałęzienie to miało się kończyć w Fortunestown, ale ostatecznie zdecydowano o przedłużeniu trasy do Saggart.
W 2013 roku rozpoczęła się budowa odcinka torów tramwajowych przez centrum Dublina (O'Connell Street) wraz z budową mostu na rzece Liffey (Rosie Hackett Bridge), gdzie została przerzucona jedna nitka torów (druga przez O'Connell Bridge). Trasa prowadzi do Broombridge (21 minut jazdy z St Stephen's Green), gdzie można się przesiąść na podmiejską kolejkę Commuter. Otwarcie trasy na Broombridge nastąpiło w grudniu 2017 roku.
Dwuczłonowe wagony zasilane są z przewodów trakcyjnych zawieszonych nad jezdnią prądem stałym o napięciu 750 V. Rozstaw szyn jest standardowy i wynosi 1435 mm. Pomalowane na srebrno wozy Citadis (linia czerwona: 301 i 401, zielona: większość 402 oraz po jednym egzemplarzu modelu 301 i 401; oba przeniesione z zajezdni Red Cow) wyprodukowane w La Rochelle przez firmę Alstom osiągają maksymalną prędkość 80 km/h ale przepisy pozwalają jeździć max 70 km/h. Wozy na linii czerwonej i zielonej zabierają po 358 osób, w tym dwa wózki dla niepełnosprawnych. Obecnie (tzn. od XII 2017) są dostarczane dłuższe, 55-metrowe Citadisy na potrzeby obsługi wydłużonej linii zielonej; w związku z tym rozbudowano zajezdnię w Sandyford. 7 dłuższych tramwajów (nr. taborowe 5027-5033) rozpoczęło kursowanie w lutym 2018 po zmontowaniu składów w oddziale Alstomu przy zajezdni w Sandyford oraz jazdach próbnych.

</doc>
<doc id="983888" url="https://pl.wikipedia.org/wiki?curid=983888" title="Górnik Miechowice">
Górnik Miechowice



</doc>
<doc id="983891" url="https://pl.wikipedia.org/wiki?curid=983891" title="Rejon irafski">
Rejon irafski

Rejon irafski (, ) – rejon w należącej do Rosji północnokaukaskiej republice Osetii Północnej.
Rejon irafski leży w zachodniej części republiki. Jego ośrodkiem administracyjnym jest wieś Czykoła.
Powierzchnia.
Rejon ma powierzchnię 1,37 tys. km², z czego grunty orne zajmują 32% (33,7 tys. ha), łąki i pastwiska – 8% (10,9 tys. ha), a lasy – 16,5% (22,7 tys. ha).
Ludność.
Rejon zamieszkuje ok. 15,4 tys. osób (2005 r.); 100% populacji stanowi ludność wiejska, gdyż na obszarze tej jednostki podziału administracyjnego nie ma miast.
Gęstość zaludnienia w rejonie wynosi 11,2 os./km².
Zdecydowaną większość populacji stanowią Osetyjczycy; istnieje także niezbyt liczna mniejszość rosyjska.
Gospodarka.
Rejon jest słabo uprzemysłowionym rejonem rolniczo-hodowlanym; znajdują się tu jedynie niewielkie zakłady związane z produkcją materiałów budowlanych, przetwórstwem artykułów spożywczych oraz przemysłem leśnym.
W rejonie uprawia się głównie pszenicę, kukurydzę, ziemniaki praz warzywa.
W 2005 r. w rejonie żyło 17 tys. sztuk bydła (w tym 6300 krów mlecznych), 6300 owiec i kóz, 3.870 świń, 360 koni, 45 tys. sztuk drobiu i 1300 rodzin pszczelich.

</doc>
<doc id="983893" url="https://pl.wikipedia.org/wiki?curid=983893" title="LUAS">
LUAS



</doc>
<doc id="983895" url="https://pl.wikipedia.org/wiki?curid=983895" title="Benjamin Drew">
Benjamin Drew

Benjamin Alvin Drew (ur. 5 listopada 1962 w Waszyngtonie, stan Waszyngton, USA) – amerykański astronauta, pułkownik lotnictwa.
Wykształcenie oraz służba wojskowa.
Jest członkiem American Helicopter Society. Na ponad 30 typach maszyn wylatał ponad 3500 godzin.

</doc>
<doc id="983906" url="https://pl.wikipedia.org/wiki?curid=983906" title="Laurenţiu Roşu">
Laurenţiu Roşu



</doc>
<doc id="983907" url="https://pl.wikipedia.org/wiki?curid=983907" title="Andrzej Ziębik">
Andrzej Ziębik

Prof. dr hab. inż. Andrzej Ziębik (ur. 19 października 1939 roku w Strzemieszycach Wielkich) - dyrektor Instytutu Techniki Cieplnej w Gliwicach (1993–2006), przewodniczący Prezydium Komitetu Termodynamiki i Spalania PAN od 2003. Wykładowca akademicki w Politechnice Śląskiej.
Życiorys.
Studia wyższe ukończył na Wydziale Mechaniczno-Energetycznym Politechniki Śląskiej, uzyskując w 1963 dyplom magistra inżyniera mechanika-energetyka. W tym samym roku został zatrudniony na stanowisku asystenta w Katedrze Energetyki Cieplnej Politechniki Śląskiej. 
W 1969 obronił pracę doktorską na temat: „Model matematyczny bilansu materiałowo-energijnego surowcowej huty żelaza”. 
W 1976 uzyskał stopień doktora habilitowanego nauk technicznych, na podstawie rozprawy pt. „Wpływ dodatku paliw zastępczych i podgrzania dmuchu na gospodarkę cieplną wielkich pieców”. 
Od 1970 pracował na stanowisku adiunkta, a od 1977 do 1987 na etacie docenta w Instytucie Techniki Cieplnej Politechniki Śląskiej. 
W roku 1987 uzyskał tytuł naukowy profesora nadzwyczajnego. W roku 1993 został powołany na stanowisko profesora zwyczajnego w Politechnice Śląskiej.
Głównymi nurtami działalności naukowej Andrzeja Ziębika są zagadnienia procesowe energetyki cieplnej w hutnictwie oraz analiza systemowa w przemysłowej energetyce cieplnej.
Od roku akademickiego 1993/1994 pełnił funkcję dyrektora Instytutu Techniki Cieplnej Politechniki Śląskiej. W latach 1978-1993 był zastępcą dyrektora Instytutu Techniki Cieplnej do spraw naukowych. Kierownik Zakładu i Zespołu Gospodarki Cieplnej w Instytucie Techniki Cieplnej w latach 1978-2000, a od roku 2001 kierownik Zakładu Energetyki Cieplnej i Chłodnictwa.
W latach 1978-1989 sekretarz Komisji Energetyki Oddziału PAN w Katowicach; w latach 1990-92 wiceprzewodniczący tej Komisji. W latach 1984-90 prof. Ziębik był członkiem Komitetu Problemów Energetyki PAN, a od roku 1993 został członkiem prezydium tego Komitetu. Od roku 1991 jest członkiem Komitetu Termodynamiki i Spalania PAN, a od roku 1993 pełnił funkcję wiceprzewodniczącego Komitetu. W roku 2003 został wybrany przewodniczącym Prezydium Komitetu Termodynamiki i Spalania PAN. 
Profesor jest członkiem Polskiego Towarzystwa Mechaniki Teoretycznej i Stosowanej oraz International Association for Energy Economics.
W 1994 i ponownie w 1997 prof. Ziębik został wybrany do Komisji Badań Stosowanych Komitetu Badań Naukowych. Od marca 1998 jest członkiem Rady Konsultacyjnej przy Prezesie Urzędu Regulacji Energetyki. Odznaczony Krzyżem Kawalerskim i Krzyżem Oficerskim Orderu Odrodzenia Polski.
Profesor Andrzej Ziębik uzyskał wraz ze współpracownikami 4 patenty i 2 wzory użytkowe. W latach 1978-89 był konsultantem naukowo-technicznym w Hucie Kościuszko, a od roku 1990 do 2000 w Hucie Katowice.
Wydawnictwa.
Jest autorem lub współautorem ponad 200 publikacji, w tym 7 książek i monografii oraz 8 podręczników akademickich.
Ważniejsze publikacje:

</doc>
<doc id="983908" url="https://pl.wikipedia.org/wiki?curid=983908" title="East Williamsburg">
East Williamsburg

East Williamsburg – dzielnica ("neighborhood") w północnej części Brooklynu, w Nowym Jorku. Graniczy od zachodu z dzielnicą Greenpoint, od południa i południowego wschodu z Bushwick oraz od wschodu z dzielnicami Maspeth i Ridgewood należącymi do Queens.

</doc>
<doc id="983909" url="https://pl.wikipedia.org/wiki?curid=983909" title="Ojneus">
Ojneus

Ojneus (gr. Oineús, łac. Oeneus) – w mitologii greckiej król Kalidonu.
Uchodził za męża Altei (Altaja) oraz ojca Meleagra i Dejaniry. Jako pierwszy człowiek potrafił uprawiać winorośl i otrzymywać wino (nauczył go tego Dionizos). Obraził Artemidę, pomijając ją przy składaniu ofiar. Bogini zesłała więc do jego kraju dzika kalidońskiego.

</doc>
<doc id="983910" url="https://pl.wikipedia.org/wiki?curid=983910" title="Karol Musioł (samorządowiec)">
Karol Musioł (samorządowiec)

Karol Musioł (ur. w październiku 1905 w Biertułtowach, zm. 21 marca 1983 w Opolu) – w latach 1952–1965 przewodniczący Miejskiej Rady Narodowej w Opolu, działacz PZPR. Inicjator organizacji m.in. Krajowego Festiwalu Polskiej Piosenki i Dni Opola. Za jego sprawą powstało Towarzystwo Przyjaciół Opola oraz Klub TPD (obecnie "Klub u Papy Musioła").
Życiorys.
Do wybuchu II wojny światowej pracował w Polskim Monopolu Tytoniowym w Wodzisławiu Śląskim, tam też pełnił funkcję prezesa Okręgowego Związku Kół Śpiewaczych. W czasie okupacji niemieckiej został przymusowo wcielony do Wehrmachtu. Od 15 października 1949 do 16 czerwca 1950 był burmistrzem Wodzisławia Śląskiego. Do 1952 był sekretarzem gminnym w Dąbrowie Niemodlińskiej, przewodniczył Powiatowej Radzie Narodowej w Niemodlinie. Przez kolejne 13 lat pracował w Opolu.
Był inicjatorem budowy Amfiteatru na Ostrówku. Do historii przeszło otwarcie I Festiwalu Polskiej Piosenki (19 czerwca 1963), gdy Musioł z charakterystycznym dla siebie śląskim akcentem przywitał zebranych słowami „Witam was ciule” (w ten sposób wymawiał słowo „czule”). Po chwilowej konsternacji nastąpiły gromkie brawa i podziękowania za doprowadzenie budowy amfiteatru do końca.
Karol Musioł patronuje szkole podstawowej na opolskim os. Armii Krajowej (były ZWM), jego imię nosi także bulwar na zachodnim brzegu Pasieki. 25 kwietnia 2008 odsłonięty został – wykonany przez opolskiego artystę Wita Pichurskiego – pomnik Musioła, ukazujący go w drodze z Urzędu Wojewódzkiego do ratusza, z teczką w ręce i targanym przez wiatr krawatem. Monument stoi nieopodal „żółtego” mostu nad Młynówką.

</doc>
<doc id="983912" url="https://pl.wikipedia.org/wiki?curid=983912" title="Belém (dzielnica Lizbony)">
Belém (dzielnica Lizbony)

Santa Maria de Belém (nazwa zazwyczaj skracana jest do Belém) – dzielnica (freguesia), jedno z zachodnich przedmieść Lizbony, położone w pobliżu ujścia Tagu do Oceanu Atlantyckiego i oddalone od centrum miasta o niecałe 6 kilometrów. Według danych z 2001 roku, obszar 2,9 km² zamieszkuje 9752 ludzi. "Belém" to po portugalsku Betlejem.
Główny port stolicy w czasach świetności portugalskiego imperium kolonialnego. W 1497 wyruszyła stamtąd przełomowa wyprawa Vasco da Gamy. W podzięce za przetarcie morskiego szlaku do Indii postawiono tam w latach 1502-51 wystawny Klasztor Hieronimitów, uważany za szczytowe osiągnięcie architektury manuelińskiej. Klasztor pełni funkcję portugalskiego panteonu – pochowano w nim samego Vasco da Gamę, narodowego wieszcza Luísa de Camões, a także wybitnego poetę modernizmu Fernando Pessoę. W dzielnicy znajduje się również turystyczna wizytówka miasta – Wieża Belém, strzegąca niegdyś wejścia do portu. W wyniku silnego trzęsienia ziemi w 1755 roku, koryto rzeki zmieniło bieg i ta charakterystyczna budowla obecnie zajmuje jej prawy brzeg. Oba zabytki od 1983 roku figurują na Liście światowego dziedzictwa UNESCO.
Spośród pozostałych atrakcji turystycznych w okolicy na uwagę zasługuje XVIII-wieczny Pałac Belém, w którym urzęduje na co dzień prezydent Portugalii. Z Belém wywodzą się oryginalne "Pasteis de Belém" (w całej Portugalii znane pod nazwą "Pastel de Nata"), najpopularniejsze portugalskie ciasteczka. Swoją siedzibę ma tam również czterokrotny mistrz kraju w piłce nożnej, CF Belenenses.

</doc>
<doc id="983913" url="https://pl.wikipedia.org/wiki?curid=983913" title="Campeonato Roraimense">
Campeonato Roraimense

Campeonato Roraimense – ligowe mistrzostwa brazylijskiego stanu Roraima.
Format.
Pierwsza liga
O mistrzostwo stanu walczą zwycięzcy obu etapów. Oczywiście, jeśli ten sam klub wygra oba etapy, zostanie mistrzem.
Jak w przypadku wszystkich brazylijskich rozgrywek, format ulega częstym zmianom.
Kluby.
Pierwsza liga

</doc>
<doc id="983922" url="https://pl.wikipedia.org/wiki?curid=983922" title="Hrabstwo Jersey">
Hrabstwo Jersey

Hrabstwo Jersey – hrabstwo w USA, w stanie Illinois, z liczbą ludności wynoszącą 21 228, według spisu z 2000 roku. Siedzibą administracji hrabstwa jest Jerseyville.
Geografia.
Według spisu hrabstwo zajmuje powierzchnię 976 km², z czego 956 km² stanowią lądy, a 20 km² (2,08%) wody. Hrabstwo Jersey jest częścią metropolii St. Louis.
Historia.
Hrabstwo Jersey jest położone w północno-wschodniej części stanu Illinois, w miejscu, gdzie łączą się dwie rzeki – Mississippi i Illinois. Pierwotnie na terenach hrabstwa mieszkały plemiona indiańskie Kickapoo, Menomini, Potawatomi i Konfederacja Indian Illiniwek. Pierwszymi europejskimi odkrywcami byli ojciec Marquette (1637 – 1675) i Louis Jolliet, którzy przybyli tu w 1673 roku. Obecnie stanowy park Pere Marquette znajdujący się w hrabstwie Jersey nosi imię pierwszego z nich.
Hrabstwo Jersey zostało utworzone w 1839 roku z terenów hrabstwa Greene. Swoją nazwę obrało po stanie New Jersey i Wyspach Normandzkich (Jersey), z których pochodziło wielu osadników. Obszar w krótkim czasie rozwinął się w małe rolnicze społeczności. W 1894 roku w Jerseyville wybudowano pierwszy budynek sądu i siedziby władz. Obecnie stanowi on cenny zabytek architektoniczny.
Demografia.
Według spisu z 2000 roku hrabstwo zamieszkuje 21 668 osób, które tworzą 8096 gospodarstw domowych oraz 5861 rodzin. Gęstość zaludnienia wynosi 23 osoby/km2. Na terenie hrabstwa jest 8918 budynków mieszkalnych o częstości występowania wynoszącej 9 budynków/km2. Hrabstwo zamieszkuje 98,13% ludności białej, 0,53% ludności czarnej, 0,20% rdzennych mieszkańców Ameryki, 0,25% Azjatów, 0,03% mieszkańców wysp Pacyfiku, 0,15% ludności innej rasy oraz 0,70% ludności wywodzącej się z dwóch lub więcej ras, 0,75% ludności to Hiszpanie, Latynosi lub inni.
W hrabstwie znajduje się 8096 gospodarstw domowych, w których 34,60% stanowią dzieci poniżej 18. roku życia mieszkający z rodzicami, 60,10% małżeństwa mieszkające wspólnie, 9,10% stanowią samotne matki oraz 27,60% to osoby nie posiadające rodziny. 23,90% wszystkich gospodarstw domowych składa się z jednej osoby oraz 11,80% żyje samotnie i ma powyżej 65. roku życia. Średnia wielkość gospodarstwa domowego wynosi 2,57 osoby, a rodziny 3,05 osoby.
Przedział wiekowy populacji hrabstwa kształtuje się następująco: 25,40% osób poniżej 18. roku życia, 9,90% pomiędzy 18. a 24. rokiem życia, 27,60% pomiędzy 25. a 44. rokiem życia, 22,80% pomiędzy 45. a 64. rokiem życia oraz 14,40% osób powyżej 65. roku życia. Średni wiek populacji wynosi 37 lat. Na każde 100 kobiet przypada 95,60 mężczyzn. Na każde 100 kobiet powyżej 18. roku życia przypada 92,40 mężczyzn.
Średni dochód dla gospodarstwa domowego wynosi 42 065 USD, a dla rodziny 49 666 dolarów. Mężczyźni osiągają średni dochód w wysokości 38 771 dolarów, a kobiety 23 086 dolarów. Średni dochód na osobę w hrabstwie wynosi 19 581 dolarów. Około 5,30% rodzin oraz 7,10% ludności żyje poniżej minimum socjalnego, z tego 8,70% poniżej 18. roku życia oraz 5,70% powyżej 65. roku życia.

</doc>
<doc id="983924" url="https://pl.wikipedia.org/wiki?curid=983924" title="Puchar Europy Mistrzów Klubowych (1959/1960)">
Puchar Europy Mistrzów Klubowych (1959/1960)

W sezonie 1959/1960 rozegrano piątą edycję Pucharu Europy Mistrzów Klubowych (ang. "European Champion Clubs’ Cup"), którego kontynuacją jest dzisiejsza Liga Mistrzów UEFA. W turnieju wystąpiło dwadzieścia sześć drużyn. Mecz finałowy rozegrany 18 maja 1960 na Hampden Park w Glasgow zakończył się zwycięstwem Realu Madryt nad Eintrachtem Frankfurt 7:3.
I runda.
1 Nice wygrało z Fenerbahçe 5:1 w decydującym o awansie do 1/4 finału meczu.
2 Sparta Rotterdam wygrała z IFK Göteborg 3:1 w decydującym o awansie do 1/4 finału meczu.
1/4 finału.
1 Rangers wygrali ze Spartą Rotterdam 3:2 w decydującym o awansie do 1/2 finału meczu.

</doc>
<doc id="983926" url="https://pl.wikipedia.org/wiki?curid=983926" title="Luca Pacioli">
Luca Pacioli

Luca Pacioli, znany również jako "Luca Paciolo" lub "Luca di Borgo Sansepolcro" (ur. w 1445 w Borgo de Sansepolcro w Toskanii – zm. 19 czerwca 1517) − włoski duchowny katolicki i matematyk; franciszkanin i wędrowny nauczyciel, uważany za „ojca rachunkowości”.
Życiorys.
Mieszkał i studiował w Wenecji, na zaproszenie architekta Leona Battisty Albertiego przeprowadził się do Rzymu. W Rzymie przywdział franciszkański habit. Nauczał matematyki na różnych uczelniach, by z czasem dołączyć w Mediolanie do dworu Ludwika Sforzy, zwanego Maurem. W Mediolanie poznał Leonarda da Vinci, który to później zilustrował dla niego "De divina proportione". Gdy Mediolan zajęli Francuzi, ruszył w podróż po najważniejszych włoskich uniwersytetach w Pizie, Rzymie i Bolonii.
Najbardziej znany jako twórca podstaw współczesnej rachunkowości: opracował m.in. standard zasady podwójnego zapisu. Sama metoda podwójnego zapisu powstała we Włoszech na długo przed opisaniem jej przez Paciolego, jego zasługą było jednak jej zracjonalizowane i klarowne opisanie w podręczniku "Summa de arithmetica, geometria, proportioni et proportionalità" wydanym w 1494 roku w Wenecji. Pacioli zastanawiał się również nad wyjaśnieniem, dlaczego liczby doskonałe kończą się cyframi 6 i 8; wprowadził symbole dla pierwiastka kwadratowego, sześciennego oraz stopnia czwartego.
Jednym z najbardziej znanych traktatów autorstwa Pacioliego jest "De divina proportione" (napisany w latach 1496-98 w Mediolanie, wydany drukiem po raz pierwszy w Wenecji w 1509). Ilustracje do niego wykonał sam Leonardo da Vinci.

</doc>
<doc id="983928" url="https://pl.wikipedia.org/wiki?curid=983928" title="Neshlihan Darnel">
Neshlihan Darnel



</doc>
<doc id="983930" url="https://pl.wikipedia.org/wiki?curid=983930" title="Ad astra. Dwugłos">
Ad astra. Dwugłos

Ad Astra. Dwugłos – powieść epistolarna Elizy Orzeszkowej i Tadeusza Garbowskiego, piszącego pod pseudonimem Juliusz Romski. Została wydana w Warszawie w 1904, w latach 1902-1903 miał miejsce prawydruk w "Bibliotece Warszawskiej". W warstwie treściowej powieść stanowi polemikę z tendencjami modernistycznymi opartą na założeniach pozytywizmu i religii. W warstwie formalnej zbliża się do poetyki modernizmu, obecne są w niej impresjonizm, nastrojowość i obszerne partie o charakterze prozy poetyckiej.
Powieść na tle wątku romansowego przedstawia dyskusje światopoglądowe głównych bohaterów. Są nimi Seweryna Zdrojowska, występująca także w powieści "Dwa bieguny" oraz jej kuzyn, Tomasz Rodowski, przyrodnik mieszkający w Wiedniu. Listy Seweryny pisała Orzeszkowa, listy Tomasza Garbowski, który jednak zniechęcił się do powieści w trakcie pisania, więc wykończyła ją Orzeszkowa.
Wątek romansowy to próby Seweryny nakłonienia za pomocą listów Tomasza do powrotu do zakochanej w nim jej przyjaciółki Henryki – poprzez korespondencję nawiązuje się jednak uczucie pomiędzy Tomaszem a Seweryną. W aspekcie światopoglądowym Seweryna prezentuje postawę teistyczną, pisze o Bogu jako podstawie moralności, Tomasz natomiast prezentuje sceptycyzm i pesymizm. Seweryna prezentuje postawę patriotyczną, Tomasz jest kosmopolitą.
Powieść została przetłumaczona na języki rosyjski i czeski.

</doc>
<doc id="983933" url="https://pl.wikipedia.org/wiki?curid=983933" title="Dół Pełen Pieniędzy">
Dół Pełen Pieniędzy



</doc>
<doc id="983934" url="https://pl.wikipedia.org/wiki?curid=983934" title="Dwa bieguny">
Dwa bieguny



</doc>
<doc id="983935" url="https://pl.wikipedia.org/wiki?curid=983935" title="Ulica Barska w Warszawie">
Ulica Barska w Warszawie

Ulica Barska – ulica w dzielnicy Ochota w Warszawie
Biegnie od placu Narutowicza do ul. Szczęśliwickiej, z której jezdnią jednak się nie łączy. Jest to ulica jednojezdniowa, a na znacznej długości jednokierunkowa.
Historia.
Ulica została wytyczona ok. 1900 na gruntach wsi Czyste na odcinku od ul. Kaliskiej do ul. Szczęśliwickiej, a wydłużona o odcinek w stronę placu Narutowicza przed rokiem 1928.
Pierwotnie większa część ulicy należała do kolonii "Czyste", mniejsze odcinki do kolonii "Romanówka", "Flora", "Pytlasówka" powstałych na początku XX wieku. Pierwotna zabudowa z racji bliskości terenów fortecznych składała się głównie z jednopiętrowych i parterowych kamieniczek. Zakaz wznoszenia wyższych budynków uchylono w 1909 roku, co zaowocowało powstaniem wyższych budynków.
Wraz z najbliższą okolicą przyłączona do Warszawy w 1916. Nazwę ulicy nadano oficjalnie w 1919. Pochodzi od miasta Bar na Podolu – ważnej twierdzy w okresie Rzeczypospolitej Obojga Narodów i miejsca zawiązania konfederacji barskiej.
Przed II wojną światową ulica ta na odcinku do Kaliskiej miała charakter spółdzielczo-inteligencki, za Kaliską zaś proletariacko-fabryczny. Około 1930 r. pod numerem 28/30 wzniesiono gmach fabryki czekolady firmy Plutos.
10 lutego 1944 przed murem ogrodu księży Orionistów Niemcy w odwecie za udany zamach na Franza Kutscherę przeprowadzili uliczną egzekucję zakładników. Ofiary tej zbrodni upamiętnia pamiątkowa tablica projektu Karola Tchorka. Znajdujący się na niej napis informuje o rozstrzelaniu w tym miejscu 140 Polaków. W rzeczywistości nie wiadomo, ilu dokładnie Polaków zostało straconych w tym miejscu, gdyż tego dnia zbiorowe egzekucje miały także miejsce przy ul. Wolskiej 79/81 oraz w ruinach getta (liczba podana na tablicy została zaczerpnięta z niemieckiego obwieszczenia).
W sierpniu 1944 w pierwszych dniach powstania warszawskiego ulicę opanowali powstańcy por. Andrzeja Chyczewskiego ps. "Gustawa". 4 sierpnia dotarły tu oddziały RONA, a otoczeni powstańcy walczyli do 10 sierpnia. W nocy z 10/11 sierpnia 90 powstańców z reduty barskiej przebiło się przez okrążenie do Lasów Chojnowskich. W czasie tego oblężenia ulica została zniszczona i splądrowana przez rosyjskich kolaborantów brigadeführera SS Bronisława Kaminskiego.
Mimo zniszczeń które dotknęły zabudowę w roku 1944 przy ulicy przetrwało kilka domów spółdzielczych z okresu międzywojennego oraz zaprojektowany przez Oskara Sosnowskiego Dom Izb Rzemieślniczych świętego Antoniego Padewskiego, który otrzymał formy historyzującego modernizmu.
W 1991 pod nr 37 otwarto pierwszą pizzerię w Warszawie.

</doc>
<doc id="983937" url="https://pl.wikipedia.org/wiki?curid=983937" title="Wilhelmina Blažena">
Wilhelmina Blažena

Wilhelmina Blažena, czes. "Vilemína Blažena" (ur. 1210 r., zm. 24 sierpnia 1281 r.).
Życiorys.
Była zapewne córką króla Czech Przemysła Ottokara I i jego drugiej żony Konstancji, królewny węgierskiej. Imię "Blažena" to czeska wersja jej wcześniejszego imienia "Felix". Jedynym źródłem pisanym na jej temat są akta mediolańskiej inkwizycji z 1300 r., które powstały w wyniku procesu jej zwolenników. Jeden ze świadków twierdził, że jej matka nazywała się Konstancja, a ojciec był czeskim królem.
Wilhelmina miała przybyć do Włoch ok. 1262 r. ze swoim synem i szybko zyskała grono zwolenników. Uzdrawiała chorych i miała się uważać za wcielenie Ducha Świętego. Po śmierci w 1281 r. jej ciało na krótko spoczęło w Mediolanie, a następnie przeniesiono je do opactwa cysterskiego Santa Maria di Chiaravalle, który stał się miejscem jej kultu. Na czele jej czcicieli stała mniszka Mayfreda (krewna rodu Viscontich), która jako heretyczka została spalona wraz z innymi osobami w 1300 r. Spalono wówczas także szczątki Wilhelminy.
Kontrowersje.
Ze względu na to, że Wilhelmina występuje tylko w jednym źródle powstałym na dodatek daleko od Czech nie wszyscy historycy uważają za córkę królewską. Mogła być po prostu oszustką. Zwolennicy poglądu o jej przynależności do dynastii Przemyślidów wskazują, że trybunał inkwizycyjny nie zakwestionował twierdzenia, że była córka króla Czech. Historycy ci uważają, że Wilhelmina mogła być zakonnicą i po złamaniu ślubów czystości (miała syna) musiała opuścić klasztor. Według innej wersji wygnał ją ojciec za bliżej nieokreślone przewinienie.

</doc>
<doc id="983944" url="https://pl.wikipedia.org/wiki?curid=983944" title="Rangrim">
Rangrim

Rangrim (lub też Nangnim) – pasmo górskie w środkowej części Korei Północnej, rozciągające się południkowo na zachód od płaskowyżu Kaema. Góry są źródłem kilku głównych rzek w Korei Północnej, takich jak Taedong-gang oraz Ch'ŏngch'ŏn-gang. Najwyższy szczyt Wagal-bong osiąga wysokość 2260 m n.p.m.

</doc>
<doc id="983946" url="https://pl.wikipedia.org/wiki?curid=983946" title="Benzoesan denatonium">
Benzoesan denatonium

Benzoesan denatonium – organiczny związek chemiczny, uznany w Księdze Rekordów Guinnessa za najbardziej gorzką ze wszystkich znanych substancji.
Otrzymywanie.
Kation denatonium można otrzymać w reakcji czwartorzędowania lidokainy halogenkami benzylu. Pierwszy raz otrzymano go w 1963 roku w reakcji chlorku benzylu z lidokainą. Reakcja ta wymagała ogrzewania substratów do 110 °C przez 35 godzin, obecnie można ją skrócić do dwóch godzin w 82 °C dzięki użyciu acetonitrylu jako rozpuszczalnika i jodku potasu jako katalizatora. W celu otrzymania benzoesanu powstały chlorek denatonium poddaje się reakcji wymiany anionu z benzoesanem sodu w etanolu lub reakcji z wodorotlenkiem sodu, a powstały wodorotlenek denatonium zobojętnia się kwasem benzoesowym.
Zastosowanie.
Związek ten jest stosowany do skażania toksycznych substancji, których spożycie (szczególnie przez dzieci) może powodować poważne zatrucia. Przykładami takich substancji mogą być: denaturat, metanol i inne alkohole oraz wszelkie płyny stosowane w gospodarstwie domowym, zawierające toksyczne substancje (płyny do mycia naczyń i szyb, odmrażacze zawierające glikole, ciekłe mydła, szampony itp.).
Japońska firma Nintendo za pomocą denatonium zabezpiecza kartridże do swojej konsoli Nintendo Switch przed połknięciem ich przez dzieci.

</doc>
<doc id="983947" url="https://pl.wikipedia.org/wiki?curid=983947" title="Przemysł (margrabia morawski)">
Przemysł (margrabia morawski)

Przemysł, (ur. 1209, zm. 16 października 1239) – margrabia morawski w latach 1228–1239.
Trzeci syn króla Czech Przemysła Ottokara I i jego drugiej żony Konstancji węgierskiej. Żył w niezgodzie ze swoim starszym bratem królem Wacławem I. W latach 1232-1237 prowadził z bratem wojnę, ale władzy na Morawach nie utracił dzięki wstawiennictwu matki. Przemysł wspierał instytucje kościelne. Został pochowany obok matki w klasztorze cysterek w Tišnovie choć pragnął spocząć w Welehradzie.
Przed 1233 r. ożenił się z Małgorzatą (zm. w latach 1261-1271), córką księcia Meranii Ottona I. Małżeństwo było bezdzietne.

</doc>
<doc id="983948" url="https://pl.wikipedia.org/wiki?curid=983948" title="Mięczaki Polski">
Mięczaki Polski

Mięczaki (Mollusca) występujące w Polsce.
Liczba gatunków mięczaków występujących w Polsce wynosi 282, w tym 17 morskich:
Ślimaki (Gastropoda).
Na terenie Polski odnotowano występowanie 54 gatunków ślimaków słodkowodnych oraz 177 gatunków lądowych:
Małże (Bivalvia).
W wodach śródlądowych Polski stwierdzono występowanie 34 gatunków małży. W poniższym wykazie nie ujęto gatunków małży występujących w polskich wodach przybrzeżnych Morza Bałtyckiego.

</doc>
<doc id="983949" url="https://pl.wikipedia.org/wiki?curid=983949" title="Synapomorfia">
Synapomorfia

Synapomorfia – termin używany w kladystyce, stosowany przy ustalaniu pokrewieństw między organizmami – cecha zaawansowana, która występuje u wszystkich przedstawicieli danej grupy filogenetycznej. Na podstawie synapomorfii definiowane są grupy monofiletyczne, będące z kolei najważniejszymi jednostkami w systematyce kladystycznej. Mimo że synapomorfia wskazuje z dużym prawdopodobieństwem na monofiletyczny charakter taksonów, pamiętać należy o tzw. fałszywych synapomorfiach. Mianem tym określa się sytuacje, gdy podobna cecha w grupach niespokrewnionych (polifiletycznych) powstaje jako wynik paralelizmu lub konwergencji.

</doc>
<doc id="983953" url="https://pl.wikipedia.org/wiki?curid=983953" title="Pławidła">
Pławidła

Pławidła – kolonia wsi Żytno w Polsce, położona w województwie łódzkim, w powiecie radomszczańskim, w gminie Żytno.
W latach 1975–1998 kolonia administracyjnie należała do województwa częstochowskiego.

</doc>
<doc id="983955" url="https://pl.wikipedia.org/wiki?curid=983955" title="Władysław II (ok. 1227–1247)">
Władysław II (ok. 1227–1247)

Władysław (ur. ok. 1227, zm. 3 stycznia 1247) – margrabia morawski w latach 1246–1247.
Życiorys.
Najstarszy syn króla Czech Wacława I i Kunegundy Hohenstauf. W 1246 r. zaręczył się z Gertrudą, bratanicą Fryderyka II Bitnego. Po jego śmierci został uznany za księcia Austrii, ale wkrótce zmarł. W ten sposób otwarła się droga do następstwa dla jego młodszego brata Przemysła Ottokara II.

</doc>
<doc id="983957" url="https://pl.wikipedia.org/wiki?curid=983957" title="Załawie (województwo łódzkie)">
Załawie (województwo łódzkie)

Załawie – wieś w Polsce położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość administracyjnie należała do województwa częstochowskiego.

</doc>
<doc id="983958" url="https://pl.wikipedia.org/wiki?curid=983958" title="Viviparus contectus">
Viviparus contectus



</doc>
<doc id="983960" url="https://pl.wikipedia.org/wiki?curid=983960" title="Nangnim">
Nangnim



</doc>
<doc id="983964" url="https://pl.wikipedia.org/wiki?curid=983964" title="Czarny Las (powiat radomszczański)">
Czarny Las (powiat radomszczański)

Czarny Las – wieś w Polsce położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość administracyjnie należała do województwa częstochowskiego.

</doc>
<doc id="983967" url="https://pl.wikipedia.org/wiki?curid=983967" title="Grupa monofiletyczna">
Grupa monofiletyczna



</doc>
<doc id="983969" url="https://pl.wikipedia.org/wiki?curid=983969" title="Fryszerka (Silnica)">
Fryszerka (Silnica)

Fryszerka – osada wsi Silnica w Polsce, położona w województwie łódzkim, w powiecie radomszczańskim, w gminie Żytno.
W latach 1975–1998 osada administracyjnie należała do województwa częstochowskiego.

</doc>
<doc id="983973" url="https://pl.wikipedia.org/wiki?curid=983973" title="Ignaców (Pierzaki)">
Ignaców (Pierzaki)

Ignaców – kolonia wsi Pierzaki w Polsce, położona w województwie łódzkim, w powiecie radomszczańskim, w gminie Żytno.
W latach 1975–1998 kolonia administracyjnie należała do województwa częstochowskiego.

</doc>
<doc id="983975" url="https://pl.wikipedia.org/wiki?curid=983975" title="Grupa macierzysta">
Grupa macierzysta

Grupa macierzysta – w systematyce kladystycznej grupa organizmów blisko ze sobą spokrewnionych, tworzących jedną linię ewolucyjną. Grupy macierzyste wymierają, rozszczepiając się w procesie kladogenezy na dwie grupy siostrzane.

</doc>
<doc id="983985" url="https://pl.wikipedia.org/wiki?curid=983985" title="Jatno">
Jatno

Jatno – wieś w Polsce położona w województwie łódzkim, w powiecie radomszczańskim, w gminie Żytno zlokalizowana tuż przy granicy z województwem śląskim.
W latach 1975–1998 miejscowość administracyjnie należała do województwa częstochowskiego.

</doc>
<doc id="983986" url="https://pl.wikipedia.org/wiki?curid=983986" title="Władysław Głuchowski">
Władysław Głuchowski

Władysław Głuchowski (ur. 27 lipca 1911 w Lipniakach, zm. 19 stycznia 1941 w Sachsenhausen) – polski anarchosyndykalista i nauczyciel, współtwórca Polskiego Związku Wolności.
Życiorys.
Absolwent wydziału historycznego. Nauczyciel Gimnazjum Białoruskiego w Wilnie. Od 1931 do 1932 był redaktorem „Życia Uniwersyteckiego”. Był także członkiem Związku Polskiej Młodzieży Demokratycznej oraz wydawcą miesięcznika „Smuga”.
Od 1934 do 1939 działał w Związku Związków Zawodowych (od 1935 sekretarz okręgu w Krakowie; od 1937 sekretarz okręgu w Częstochowie) oraz Anarchistycznej Federacji Polski. Publikował także we „Froncie Robotniczym”. 10 stycznia 1937 został aresztowany w Chrzanowie, a w dniach 22–23 października sądzony w Krakowie pod zarzutem wzywania do obalenia państwa (uniewinniony na podstawie zeznań).
Na stopień podporucznika rezerwy został mianowany ze starszeństwem z dniem 1 stycznia 1937 i 1528. lokatą w korpusie oficerów piechoty.
W październiku 1939 współtworzył PZW. W 1940 r. przystąpił do Syndykalistycznej Organizacji „Wolność”. 12 czerwca 1940 został aresztowany przez Gestapo, a następnie uwięziony w obozie koncentracyjnym Sachsenhausen (numer obozowy 17710), gdzie zmarł 19 grudnia następnego roku z powodu następstw zakażenia rany.

</doc>
<doc id="983987" url="https://pl.wikipedia.org/wiki?curid=983987" title="Kępa (Rogaczówek)">
Kępa (Rogaczówek)

Kępa – kolonia wsi Rogaczówek w Polsce, położona w województwie łódzkim, w powiecie radomszczańskim, w gminie Żytno.
W latach 1975–1998 kolonia administracyjnie należała do województwa częstochowskiego.
Od 2013 roku w lipcu odbywa się tam rockowy Festiwal Orle Gniazdo.

</doc>
<doc id="983990" url="https://pl.wikipedia.org/wiki?curid=983990" title="Bohdan Ejmont">
Bohdan Ejmont

Bohdan Ejmont (ur. 18 stycznia 1928 w Dołhinowie, zm. 28 lutego 2010 w Warszawie) – polski aktor. Zadebiutował w teatrze 26 listopada 1949 r. Dwa lata później ukończył studia na PWST w Warszawie. Jego córka, również jest aktorką. Pochowany na cmentarzu Bródnowskim (kwatera 39B-3-14).

</doc>
<doc id="983991" url="https://pl.wikipedia.org/wiki?curid=983991" title="Wymysłów (Silnica)">
Wymysłów (Silnica)

Wymysłów – kolonia wsi Silnica w Polsce, położona w województwie łódzkim, w powiecie radomszczańskim, w gminie Żytno.
W latach 1975–1998 kolonia administracyjnie należała do województwa częstochowskiego.

</doc>
<doc id="983996" url="https://pl.wikipedia.org/wiki?curid=983996" title="Jan Rylski">
Jan Rylski



</doc>
<doc id="983997" url="https://pl.wikipedia.org/wiki?curid=983997" title="Hrabstwo Johnson (Illinois)">
Hrabstwo Johnson (Illinois)

Hrabstwo Johnson – hrabstwo w USA, w stanie Illinois, według spisu z 2000 roku liczba ludności wynosiła 12 878. Siedzibą hrabstwa jest Vienna.
Geografia.
Według spisu hrabstwo zajmuje powierzchnię 904 km2, z czego 1893 km2 stanowią lądy, a 11 km2 (1,22%) stanowią wody.
Historia.
Hrabstwo Johnson powstało w 1812 roku z terenów hrabstwa Randolph. Swoją nazwę przybrało na cześć Richarda M. Johnsona, amerykańskiego kongresmena z Kentucky. W 1813 roku, Johnson dowodził regimentem Kentucky w bitwie pod Moraviantown, gdzie w walce (według jednej z wielu wersji) miał pokonać wodza północnoamerykańskich Indian Szaunisów Tecumseh. Johnson został później wiceprezydentem Stanów Zjednoczonych. 
Demografia.
Według spisu z 2000 roku hrabstwo zamieszkuje 12 878 osób, które tworzą 4 183 gospodarstw domowych oraz 3053 rodzin. Gęstość zaludnienia wynosi 14 osób/km2. Na terenie hrabstwa jest 5046 budynków mieszkalnych o częstości występowania wynoszącej 6 budynków/km2. Hrabstwo zamieszkuje 80,66% ludności białej, 14,17% ludności czarnej, 0,27% rdzennych mieszkańców Ameryki, 0,13% Azjatów, 0,04% mieszkańców Pacyfiku, 1,07% ludności innej rasy oraz 0,79% ludności wywodzącej się z dwóch lub więcej ras, 2,86% ludności to Hiszpanie, Latynosi lub inni.
W hrabstwie znajduje się 4183 gospodarstw domowych, w których 30,60% stanowią dzieci poniżej 18 roku życia mieszkający z rodzicami, 62,30% małżeństwa mieszkające wspólnie, 7,10% stanowią samotne matki oraz 27,00% to osoby nie posiadające rodziny. 24,20% wszystkich gospodarstw domowych składa się z jednej osoby oraz 12,10% żyje samotnie i ma powyżej 65 roku życia. Średnia wielkość gospodarstwa domowego wynosi 2,43 osoby, a rodziny wynosi 2,87 osoby.
Przedział wiekowy populacji hrabstwa kształtuje się następująco: 18,30% osób poniżej 18 roku życia, 11,40% pomiędzy 18 a 24 rokiem życia, 34,00% pomiędzy 25 a 44 rokiem życia, 22,70% pomiędzy 45 a 64 rokiem życia oraz 13,60% osób powyżej 65 roku życia. Średni wiek populacji wynosi 37 lat. Na każde 100 kobiet przypada 149,0 mężczyzn. Na każde 100 kobiet powyżej 18 roku życia przypada 160,20 mężczyzn.
Średni dochód dla gospodarstwa domowego wynosi 33 326 USD, a średni dochód dla rodziny wynosi 40 275 dolarów. Mężczyźni osiągają średni dochód w wysokości 29 415 dolarów, a kobiety 22 844 dolarów. Średni dochód na osobę w hrabstwie wynosi 17 990 dolarów. Około 8,10% rodzin oraz 11,30% ludności żyje poniżej minimum socjalnego, z tego 11,30% poniżej 18 roku życia oraz 11,50% powyżej 65 roku życia.

</doc>
<doc id="983999" url="https://pl.wikipedia.org/wiki?curid=983999" title="Maciej Góraj">
Maciej Góraj

Maciej Góraj (ur. 11 marca 1950 w Łodzi) – polski aktor filmowy, teatralny i telewizyjny, który w latach 70. uważany był za jednego z najbardziej obiecujących aktorów młodego pokolenia.
Życiorys.
Wczesne lata.
Urodził się w Łodzi. Początkowo myślał o karierze sportowej, ale kontuzja przekreśliła te plany. Wtedy zainteresował się aktorstwem występując w amatorskich teatrach, gdzie poznał aktorkę Ewę Lemańską. Zafascynowany Zbigniewem Cybulskim, po maturze dostał się za pierwszym razem na studia na Wydziale Aktorskim „Łódzkiej Filmówki”, którą ukończył w 1972.
Kariera.
W latach 1972–1973 występował w Teatrze Narodowym. W latach 1973–1974 grał w łódzkim Teatrze Nowym. W latach 1974–1988 był związany z warszawskim Teatrem Powszechnym.
Zadebiutował na kinowym ekranie w roli pachołka w filmie historycznym Witolda Lesiewicza "Bolesław Śmiały" (1971) z Ignacym Gogolewskim (Bolesław II Śmiały). Za rolę Zenka Stankiewicza, kalekiego żołnierza Batalionów Chłopskich, w dramacie wojennym Sylwestra Szyszki "Ciemna rzeka" (1973) został uhonorowany Nagrodą im. Zbyszka Cybulskiego, przyznaną przez tygodnik „Ekran”. W psychologicznym dramacie kryminalnym Stanisława Lenartowicza "To ja zabiłem" (1974) zagrał postać rzeczywistego zabójcy. 
Występował także gościnnie w polskich serialach, w tym "Ziemia obiecana" (1975), "07 zgłoś się" (1976), "Polskie drogi" (1976−1977), "Dom" (1980), "Siedem życzeń" (1984) czy "Ballada o Januszku" (1987). Na planie filmowym "Co dzień bliżej nieba" (1983) jako Mirek trenował z kaskaderami skok z dachu bez asekuracji. Grywał główne role w filmach: "Strach" (1975) jako Krzemek, "Śpiewy po rosie" (1982) jako Zdzichu, "Chrześniak" (1985) jako Grzegorz Purowski, dyrektor PGR-u w Grzybowie i "Śmieciarz" (1987) jako Teodor „Tojo” Bożych.
Pod koniec lat 80. porzucił rozwijającą się karierę i wyjechał do Stanów Zjednoczonych. Jak tłumaczył, zmusiła go do tego sytuacja finansowa. 
W 2016, po długiej przerwie, powrócił na duży ekran w roli ojca głównej bohaterki w "Smoleńsku".

</doc>
<doc id="984005" url="https://pl.wikipedia.org/wiki?curid=984005" title="Fieseler Fi 98">
Fieseler Fi 98

Fieseler Fi 98 – prototypowy samolot szturmowy zaprojektowany w zakładach Fieseler jako bezpośredni konkurent samolotu Henschel Hs 123.
Samolot powstał na zamówienie "Reichsluftfahrtministerium" (Ministerstwa Lotnictwa Rzeszy) z 11 lutego 1934 na szturmowy samolot dwupłatowy nadający się także do roli bombowca nurkującego. Zamówiono trzy prototypy, z których ukończono tylko jeden, jako że samolot już w momencie jego powstania był praktycznie przestarzały i wyraźnie ustępował Hs 123 oraz ostatecznie wybranemu Junkersowi 87.

</doc>
<doc id="984008" url="https://pl.wikipedia.org/wiki?curid=984008" title="Pedro Pablo Pasculli">
Pedro Pablo Pasculli



</doc>
<doc id="984011" url="https://pl.wikipedia.org/wiki?curid=984011" title="Christian Friedrich von Wrede">
Christian Friedrich von Wrede

Christian Friedrich von Wrede – major inżynierii, porucznik pruski, kartograf.
W latach 1747–1753 dokonał on na zlecenie króla pruskiego Fryderyka II Wielkiego nowych pomiarów kartograficznych na Śląsku (bez części austriackiej), gdyż mapy wcześniej sporządzone nie nadawały się do celów wojskowych. Tak powstał zawierający 195 arkuszy rękopiśmiennych w skali 1:33 333 atlas "Krieges-Carte von Schlesien". Atlas oprawiony w czerwoną skórę został wręczony królowi.
Arkusze mają wielkość 73 × 52 cm, z czego sama mapa zajmuje powierzchnię 60 × 43 cm. Z prawej strony mapy znajduje się regest zawierający wykaz miejscowości z podaniem właściciela, liczby mieszczan/kmieci, chałupników i zagrodników oraz koni.
Starannie wyrysowane sekcje zawierają wiele cennych danych. Są na nich zaznaczone wszelkie budynki – począwszy od stodoły przez stajnię i budynek mieszkalny w przypadku gospodarstw kmiecych, kościoły, klasztory i kaplice, siedziby szlacheckie, ruiny grodów i zamków, stacje poczty, mosty kamienne i drewniane, przeprawy, wiatraki, młyny wodne, tartaki, cegielnie, piece wapienne, huty szkła, kuźnice, kopalnie: złota, srebra, miedzi, cyny, rtęci, kuźnice mosiądzu.
Mapy zawarte w atlasie ze względu na konieczność zachowania tajemnicy wojskowej nie zostały opublikowane, zaś historykom udostępniono je dopiero na początku XX wieku. Obecnie atlas znajduje się w posiadaniu Staatsbibliothek zu Berlin – Preußischer Kulturbesitz. Niestety jako źródło pozostają nadal nieznane wielu historykom.

</doc>
<doc id="984013" url="https://pl.wikipedia.org/wiki?curid=984013" title="Pułkownik (stopień wojskowy)">
Pułkownik (stopień wojskowy)



</doc>
<doc id="984014" url="https://pl.wikipedia.org/wiki?curid=984014" title="Doushuai Congyue">
Doushuai Congyue

Doushuai Congyue (chiń. 兜率從悅, pinyin "Dōushuài Cóngyuè"; kor. 두솔종열 "Tosol Chongyŏl"; jap. "Tōsotsu Yūetsu"; wiet. "Đâu Suất Tòng Duyệt"; ur. 1044, zm. 1091) – chiński mistrz chan ze szkoły linji.
Życiorys.
Pochodził z Ganzhou w dzisiejszej prowincji Jiangxi. W dzieciństwie rozpoczął praktykę klasztorną i studiował zarówno hinajanę, jak i mahajanę. W końcu został mnichem i rozpoczął praktykę chan. Został uczniem, a następnie spadkobiercą Dharmy mistrza Baofenga Kewena ze szkoły huanglong.
Jego klasztorem był klasztor Doushuai w prefekturze Longxing (obecnie to dzielnica Nanchangu).
Jako jeden z pierwszych mistrzów stworzył dla lepszego nauczania specjalny test Koanowy zwany trzema barierami.
Pewnego dnia, po kąpieli, leżąc w swoim łóżku wezwał uczniów i wypowiedział wiersz:
I spokojnie zmarł.
Jest bohaterem gong’anu 47 z Wumenguan.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="984020" url="https://pl.wikipedia.org/wiki?curid=984020" title="Rotterdam Ska-Jazz Foundation">
Rotterdam Ska-Jazz Foundation

Rotterdam Ska-Jazz Foundation (RSJF) – holenderski zespół muzyczny łączący w sobie elementy ska i jazzu. Zespół sięga do korzeni 
muzyki jamajskiej (reggae) z początku lat 60. XX wieku.

</doc>
<doc id="984021" url="https://pl.wikipedia.org/wiki?curid=984021" title="Abd Allah Chan II">
Abd Allah Chan II



</doc>
<doc id="984027" url="https://pl.wikipedia.org/wiki?curid=984027" title="Joanna Austriacka">
Joanna Austriacka

Joanna Austriacka SJ (hiszp. Juana) (ur. 24 czerwca 1535 w Madrycie, zm. 7 września 1573 w Eskurialu) – infantka hiszpańska z rodu Habsburgów, regentka Hiszpanii, jedyna kobieta jezuita.
Życiorys.
Urodziła się w Madrycie, była córką cesarza Karola V i jego małżonki Izabeli Portugalskiej, córki króla Portugalii Manuela I. Joanna nosiła więc, prócz wielu innych, tytuły arcyksiężniczki Austrii, infantki Kastylii i Aragonii, księżniczki Burgundii i Flandrii oraz córki cesarza Świętego Cesarstwa Rzymskiego.
Gdy miała kilkanaście lat, w 1552 roku, poślubiła swojego kuzyna – infanta portugalskiego Jana, następcę tronu Portugalii. Był on jedynym żyjącym synem Katarzyny Habsburg, siostry jej ojca, oraz brata jej matki – króla Portugalii Jana III. Jedyny syn pary, przyszły król Portugalii Sebastian I, urodził się w 1554, kilka tygodni po śmierci ojca, który w wieku 16 lat zmarł na cukrzycę młodzieńczą. Dwa lata po śmierci męża Joanna powróciła do Hiszpanii.
W czasie pobytu jej brata Filipa II w Anglii jako męża królowej Marii brat i ojciec skłonili Joannę, by objęła w jego zastępstwie władzę. W latach 1554-1559 faktycznie rządziła Hiszpanią. Jako regentka Joanna odznaczyła się inteligencją i sprawnością jako kobieta silna i władcza. 
Nie wyszła ponownie za mąż i nigdy nie wybrała się do Portugalii, by zobaczyć syna Sebastiana, choć wysyłała do niego listy. Joanna otrzymywała portrety swego dziecka, z których dowiadywała się jak wygląda. Jeden z obrazów, przedstawiający Sebastiana w wieku lat 11, znajduje się obecnie w Convento de Las Dezcalsas Reales, który regentka założyła w dawnym pałacu królewskim (opuszczonym po dokonaniu rozbudowy Alkazaru w Madrycie).
W 1564 Katarzyna Medycejska wysunęła projekt, aby jej syn Henryk Walezy poślubił Joannę.
Joanna jako jezuita.
Towarzystwo Jezusowe jest jednym z nielicznych zakonów, które nie mają gałęzi żeńskiej. Wynika to z jego charyzmatu, do którego należy ścisłe przestrzeganie posłuszeństwa, dyscyplina i działalność misyjna, często w trudnych warunkach. Święty Ignacy Loyola od początku przeciwny był powstaniu żeńskiej gałęzi Towarzystwa – mimo tego w 1545 roku na polecenie papieża Pawła III przyjął śluby Izabeli Roser i dwóch jej towarzyszek, mające doprowadzić do powstania zakonu jezuitek. Eksperyment ten trwał jednak tylko dwa lata – obawy św. Ignacego sprawdziły się, a w 1547 dzięki staraniom św. Ignacego Paweł III wydał list zakazujący jezuitom sprawowania opieki nad zgromadzeniami żeńskimi.
Joanna chciała wstąpić do jezuitów, zakonu męskiego, ze względu na ambicje. Poinformowała o tym św. Franciszka Borgię, wiceksięcia Nawarry i jednego z pierwszych jezuitów. Zrobiła to w tajemnicy przed ojcem i bratem – byliby oni temu z pewnością przeciwni, gdyż jej wstąpienie do zakonu uniemożliwiłoby kontynuowanie korzystnej dla Habsburgów polityki dynastycznej. Sytuacja jezuitów w Hiszpanii, inaczej niż w Portugalii, była wtedy trudna – znajdowali się oni w konflikcie z potężnym zakonem dominikańskim, a różnorodne ataki polityczne utrudniały normalny rozwój Towarzystwa. Dlatego też zgodzili się na pomysł hiszpańskiej regentki, uzyskując dzięki temu jej poparcie polityczne – ze względu na niecodzienny charakter faktu wstąpienia kobiety do zakonu męskiego i prawdopodobny gniew rodziny aż do jej śmierci pozostało to jednak w sekrecie.
Pomysł był otoczony ścisłą tajemnicą, w korespondencji pomiędzy jezuitami księżniczka nie występowała nigdy pod swoim imieniem, ale pod pseudonimem "Mateo Sanchez" albo "Montoya". Św. Ignacy powołał specjalną radę, która miała zajmować się tą sprawą – ustaliła ona, że Joanna zostanie przyjęta do zakonu jako "wieczny scholastyk", jezuita, który na zawsze pozostaje na etapie formacji i nigdy nie składa profesji uroczystej. Nie składając profesji uroczystej, Joanna nie traciła ostatecznie praw do zawarcia związku małżeńskiego i do własności prywatnej – wieczny scholastyk może być bowiem zwolniony ze ślubów zakonnych przez generała zakonu w razie pilnej konieczności.
Na wszystkich jezuitów, którzy wiedzieli o wstąpieniu księżniczki do zakonu, nałożono obowiązek dochowania sekretu. Jej życie nie zmieniło się radykalnie, dwór hiszpański słynął z surowości, ślub ubóstwa był więc łatwy do zachowania. Joanna dochowała także ślubu czystości, nigdy nie wychodząc ponownie za mąż.

</doc>
<doc id="984028" url="https://pl.wikipedia.org/wiki?curid=984028" title="Juana Hiszpańska">
Juana Hiszpańska



</doc>
<doc id="984031" url="https://pl.wikipedia.org/wiki?curid=984031" title="Święty Ignacy Loyola">
Święty Ignacy Loyola



</doc>
<doc id="984032" url="https://pl.wikipedia.org/wiki?curid=984032" title="Grupa parafiletyczna">
Grupa parafiletyczna



</doc>
<doc id="984033" url="https://pl.wikipedia.org/wiki?curid=984033" title="Joanna Hiszpańska">
Joanna Hiszpańska



</doc>
<doc id="984034" url="https://pl.wikipedia.org/wiki?curid=984034" title="Grupa polifiletyczna">
Grupa polifiletyczna



</doc>
<doc id="984035" url="https://pl.wikipedia.org/wiki?curid=984035" title="SCIgen">
SCIgen

SCIgen – generator parodii tworzący publikacje naukowe z dziedziny informatyki. Publikacje mogą zawierać wykresy i cytaty ze źródeł naukowych, co sprawia, że powstały tekst wygląda wiarygodnie.
W 2005 roku dokument wygenerowany przez SCIgen ("Rooter: A Methodology for the Typical Unification of Access Points and Redundancy") został zaakceptowany do publikacji na konferencji naukowej „World Multiconference on Systemics, Cybernetics and Informatics” (WMSCI 2005), a autorzy zostali zaproszeni do wygłoszenia prelekcji. Niedługo potem, gdy opublikowali informacje o mistyfikacji i pochodzeniu tekstu, zaproszenie cofnięto.
W 2010 Cyril Labbe wygenerował wiele prac naukowych, robiąc coś podobnego do farmy linków, i dodał je do Google Scholar – prace te cytowały siebie nawzajem, dzięki czemu fikcyjny naukowiec Ike Antkare został oceniony (według wskaźnika Hirscha) wyżej niż Albert Einstein.

</doc>
<doc id="984036" url="https://pl.wikipedia.org/wiki?curid=984036" title="Grupa torsyjna">
Grupa torsyjna

Grupa torsyjna a. periodyczna – grupa, w której wszystkie jej elementy są skończonego rzędu. Wszystkie grupy skończone są torsyjne. Pojęcia periodyczności grupy nie należy mylić z jej cyklicznością, choć wszystkie skończone grupy cykliczne są periodyczne.
Wykładnikiem grupy torsyjnej formula_1 nazywa się najmniejszą wspólną wielokrotność rzędów elementów formula_2 Każda grupa skończona ma wykładnik: jest on dzielnikiem rzędu grupy formula_3
Klasycznym pytaniem o związek między grupami torsyjnymi i grupami skończonymi przy wyłącznym założeniu, że formula_1 jest grupą skończenie generowaną, jest problem Burnside’a: czy wskazanie wykładnika grupy implikuje jej skończoność? (ogólna odpowiedź jest negatywna).
Elementy skończonego rzędu dowolnej grupy tworzą podgrupę nazywaną "częścią torsyjną". Grupę beztorsyjną nazywa się grupę, której jedynym elementem skończonego rzędu jest element neutralny. Istnieją więc grupy, które nie są ani torsyjne, ani beztorsyjne – nazywa się je grupami mieszanymi; jedyną grupą jednocześnie torsyjną i beztorsyjną jest grupa trywialna.
Rozkład.
Ważnym twierdzeniem jest fakt, iż grupę torsyjną formula_5 można rozłożyć na sumę prostą "p"-grup formula_6 dla różnych liczb pierwszych formula_7 przy czym formula_6 są wyznaczone jednoznacznie przez formula_9 W ten sposób teoria grup torsyjnych redukuje się do teorii "p"-grup. Podgrupę formula_6 nazywa się p"-składową grupy formula_5.
Przykłady.
Nieskończonymi przykładami grup torsyjnych są:
Żaden z tych przypadków nie ma skończonego zbioru generatorów. Jawne postaci skończenie generowanych grup torsyjnych zostały skonstruowane przez Gołoda, na podstawie wspólnej pracy z Szafarewiczem oraz przez Aleshina i Grigorchuka za pomocą automatów.
Grupami beztorsyjnymi są:
Grupy, które nie są ani torsyjne, ani beztorsyjne (tzn. zawierają elementy zarówno skończonego, jak i nieskończonego rzędu), to np.:

</doc>
<doc id="984039" url="https://pl.wikipedia.org/wiki?curid=984039" title="Dwie prawdy">
Dwie prawdy

Dwie prawdy (chiń. erdi; kor. ich'e; jap. nidai; wiet. nhi dê) — dwa rodzaje prawd nauczanych przez Buddę Śakjamuniego.
Budda oprócz tzw. Czterech szlachetnych prawd, ogłosił także dwie prawdy: prawdę względną (skt "samvtti satya", chiń. "sudi") i prawdę absolutną (skt "paramartha satya", chiń. "zhendi"). Śakjamuni dostosowywał zawsze swoje nauczanie do inteligencji i zdolności pojmowania uczniów i słuchaczy, dlatego miało ono zawsze dwie strony: filozoficzno-metafizyczną i popularną. Wszystkie sformułowania używane przez niego miały podwójny sens: dosłowny, zgodny z potocznym obyczajem językowym (skt neyartha) i ezoteryczny, metafizyczny (skt nitartha). Takie podstawowe pojęcia jak np. indywiduum (atman, sattva, pudgala, aham), kołowrót wcieleń (sansara) itp., należą do popularnej soteriologii; z punktu widzenia prawdy absolutnej (paramarthy), są one nazwami pozornymi (prajñāpti). Natomiast nazwy, których desygnaty posiadają niezależny i rzeczywisty byt, są nazwami właściwymi (tattva-prajñāpti), czyli właściwie adekwatnymi wyrazami wyrażanych przedmiotów.
Wszystkie szkoły hinajany uważają, że nazwami względnymi są takie nazwy, których desygnaty są całościami złożonymi z części. Jest to zgodne z tezą ontologiczną, że wszelka całość jest iluzją i omamem. Byt realny posiadają tylko ostatnie, dalej nierozkładalne elementy rzeczywistości, czyli tzw. dharmy.
W dalszym toku rozwoju buddyzmu problem prawdy podjęły szkoły buddyzmu mahajana, takie jak np. madhjamika, chińska szkoła tiantai i szkoła faxiang (chiński odpowiednik jogaczary).
Rozróżnienie pomiędzy dwiema prawdami umożliwiło madhjamice zsynkretyzowanie różnych doktryn szkół, które polegały na wypowiedziach Buddy i się ze sobą nie zgadzały. Realność elementów (np. skandhy, dhatu, ajatany) jest tylko empiryczna, a nie ostateczna, a abhidharmikowie potraktowali jako absolutne to, co jest uwarunkowane i względne. Budda nauczał tej doktryny elementów (np. dharm) tylko jako stopnia przygotowującego do zrozumienia ostatecznych nauk. Poza tym Budda zawsze stosował w nauczaniu metodę "upajakauśalji" (skt upāyakauśalya), co można przetłumaczyć jako "doskonałe użycie/wybór środków/sposobów/metod". Inne nauki dawał ludziom niezaawansowanym, potrzebującym doraźnych rad, a inne – zaawansowanym duchowo. Jak napisał Nagardżuna:
Bhawawiweka (skt Bhāvaviveka), uczony ze szkoły "svatantra mādhyamika", zajął się problemem dwu prawd na samym początku "Madhyamārtha Sangrahah". Podzielił on jednak te dwie kategorie prawd na podkategorie.
Zarówno Nagardżuna jak i Czandrakirti odrzucili praktycznie cały modalny pogląd abhidharmiki. Uważali, iż jego wyjaśnianie fenomenów jest niezadowalające. Można nawet powiedzieć, że stanowisko madhjamiki rozwinęło się na skutek ostrego krytycyzmu wobec tego jednostronnego poglądu abhidharmiki, który nie postrzegał drugiej strony stworzonego modelu – rzeczywistości empirycznej. Krytycyzm, stworzony przez Buddę, jest w ogóle związany immanentnie z buddyzmem. Jest jednym z najważniejszych elementów rozwoju buddyzmu. Madhjamika zaakceptowała empiryczną rzeczywistość (samvtti satya) substancji i form itd. i odrzucała je jako nieostateczne (paramārtha satya). W 1500 lat po Nagardżunie Kant doszedł do podobnych wniosków.
Doktrynę dwu prawd madhjamiki jest bardzo łatwo błędnie zinterpretować. Aby tego uniknąć trzeba nieustannie pamiętać, że madhjamika jest drogą środkową i jest doktryną śunjaty – ("pustości"). W rzeczywistości nie zajmuje się ona dwiema różnymi sferami czy zestawami. Nie ma sensu w nazywaniu jednej prawdy samvtti a drugiej paramartha; są one inne, ale żadna z nich nie jest mniej realna od drugiej. Relacja bowiem pomiędzy Absolutem a fenomenem nie polega na tym, że są różne... Absolut, kiedy rozpatrujemy go przez kategorie Rozumu (myślo-formy), jest światem fenomenów. Świat fenomenów pozbawiony fałszujących myślo-form, jest Absolutem. Sam absolut jest Rzeczywistością. Tak naprawdę jest tylko jedna prawda – i jest nią paramārtha satya – Absolut. Ani madhjamikowie ani jogaczarowie nie przyznają realności przedmiotom empirycznym, rozpatrują je jako wyobrażenie, w które się ogólnie wierzy.

</doc>
<doc id="984041" url="https://pl.wikipedia.org/wiki?curid=984041" title="Element idempotentny">
Element idempotentny



</doc>
<doc id="984042" url="https://pl.wikipedia.org/wiki?curid=984042" title="Element nilpotentny">
Element nilpotentny

Element nilpotentny lub nilpotent pierścienia formula_1 – element formula_2 pierścienia formula_1 o tej własności, że dla pewnej liczby naturalnej formula_4 zachodzi:
W każdym pierścieniu 0 (element neutralny dodawania) jest elementem nilpotentnym.
Własności.
Twierdzenie. Niezerowy element nilpotentny jest dzielnikiem zera.
Dowód. Niech formula_6 będzie niezerowym elementem nilpotentnym pierścienia formula_7 Oznacza to, że dla pewnego formula_8 zachodzi formula_5 Ponieważ, z założenia, element formula_2 jest niezerowy, to formula_11 Oznacza to, że
co dowodzi tezy.
Twierdzenie. Suma dwóch elementów nilpotentnych, które są ze sobą przemienne, jest także elementem nilpotentnym.
Dowód. Niech formula_13 będzie pierścieniem przemiennym, a formula_14 dwoma elementami nilpotentnymi. Oznaczmy przez formula_15 liczby takie, że formula_16 i formula_17 Ponieważ, z założenia, elementy formula_2 i formula_19 są ze sobą przemienne, to możemy zastosować wzór Newtona dla wyrażenia formula_20 otrzymując
Dla formula_22 zachodzi formula_23 czyli formula_24 i składniki odpowiadające tym indeksom formula_25 są zerami. Pozostałe składniki odpowiadają formula_26 czyli w tym przypadku formula_27 Oznacza to, że wszystkie składniki w powyższej sumie są zerami, a więc i cała suma jest zerem. Element formula_28 jest więc elementem nilpotentnym.
Wniosek. W pierścieniu przemiennym suma dowolnych dwóch elementów nilpotentnych jest elementem nilpotentnym.
Twierdzenie. W pierścieniu przemiennym z jedynką suma elementu nilpotentnego i elementu odwracalnego jest elementem odwracalnym.
Dowód. Niech formula_29 będzie nilpotentem formula_30 Wówczas formula_31 Jeśli elementem odwracalnym (z twierdzenia) jest jedynka, to teza wynika z tożsamości:
Dla dowolnego formula_33 odwracalnego zachodzi:
Ponieważ formula_35 jest nilpotentem formula_36 z założenia o odwracalności formula_33 i z pierwszej części dowodu wynika teza
Przykłady.
W przypadku liczb rzeczywistych wiemy, że potęga naturalna dowolnej niezerowej liczby rzeczywistej jest także niezerowa. Oznacza to, że jedynym elementem nilpotentnym jest zero. To samo rozumowanie prowadzi do analogicznego wniosku dla liczb całkowitych, wymiernych i zespolonych. Wynik ten można uogólnić. Zauważmy, że każdy niezerowy element nilpotentny jest dzielnikiem zera, a więc jeśli pierścień nie zawiera dzielników zera, to nie zawiera także nietrywialnych elementów nilpotentnych.
W pierścieniu formula_39 nilpotentne są elementy formula_40 Istotnie, jest formula_41 oraz formula_42 Pozostałe elementy są odwracalne, a więc nie są dzielnikami zera i w rezultacie nie są nilpotentami.
Pierścień zredukowany.
Pierścień, który nie zawiera niezerowych elementów nilpotentnych nazywany jest "pierścieniem zredukowanym". Na przykład pierścień liczb rzeczywistych jest zredukowany. Ponadto, C*-algebra jest zredukowana wtedy i tylko wtedy, gdy jest przemienna. Każdy element idempotentny pierścienia zredukowanego należy do centrum.

</doc>
<doc id="984043" url="https://pl.wikipedia.org/wiki?curid=984043" title="Pierścień zredukowany">
Pierścień zredukowany



</doc>
<doc id="984044" url="https://pl.wikipedia.org/wiki?curid=984044" title="Operacja Spinacz">
Operacja Spinacz



</doc>
<doc id="984046" url="https://pl.wikipedia.org/wiki?curid=984046" title="Lofix">
Lofix

Lofix – paliwo stałe stosowane jako podpałka w postaci gałek lub kostek. Sporządzony ze sprasowanego pyłu lub miału węgla brunatnego zmieszanego z naftalenem, zgodnie z Polską Normą PN-70/C-97049 z 1970, która zastąpiła wcześniejszą PN-57/C-97049 z 1957 roku.

</doc>
<doc id="984052" url="https://pl.wikipedia.org/wiki?curid=984052" title="Żołnierz przyszłości">
Żołnierz przyszłości

Żołnierz przyszłości (ang. "Soldier"), znany również pod tytułem Galaktyczny wojownik – amerykański film science fiction, thriller z 1998 w reżyserii Paula W. S. Andersona.
Fabuła.
Przyszłość. Bezwzględny żołnierz Todd 3465 (Kurt Russell) zostaje zastąpiony przez zmodyfikowanego genetycznie wojownika Caine’a 607 (Jason Scott Lee). Trafia na odległą planetę, będącą kosmicznym wysypiskiem śmieci. Wkrótce atakuje ją Caine i jego towarzysze. Todd staje z nimi do walki.

</doc>
<doc id="984055" url="https://pl.wikipedia.org/wiki?curid=984055" title="Tytanozaury (rodzina)">
Tytanozaury (rodzina)

Tytanozaury (Titanosauridae) – rodzina zauropodów z grupy tytanozaurów (Titanosauria).
Przedstawione zostały trzy zbliżone definicje filogenetyczne Titanosauride (wszystkie typu "node-based"): Salgado i współpracowników (1997), wedle której Titanosauridae to klad obejmujący ostatniego wspólnego przodka "Epachthosaurus scuittoi", "Malawisaurus dixeyi", "Argentinosaurus huinculensis", Titanosauridae indet. (DGM "Seria B"), "Opisthocoelicaudia skarzynskii", "Aeolosaurus", "Alamosaurus sanjuanensis", Saltasaurinae i wszystkich jego potomków, Gonzáleza Rigi (2003), według której Titanosauridae to klad obejmujący ostatniego wspólnego przodka "Malawisaurus", "Epachthosaurus", "Argentinosaurus", "Opisthocoelicaudia", "Aeolosaurus", "Alamosaurus", Saltisaurinae i wszystkich jego potomków oraz Salgado (2003), wedle której Titanosauridae to klad obejmujący ostatniego wspólnego przodka "Epachthosaurus" i "Saltasaurus" i wszystkich jego potomków.
Paul Sereno stwierdza, że rodzaj "Titanosaurus" jest zbyt słabo poznany, by być taksonem nominotypowym, dlatego też nie powinno się używać nazw Titanosaurinae, Titanosauridae i Titanosauroidea, jednak w niektórych późniejszych badaniach nazwa Titanosauridae była stosowana.

</doc>
<doc id="984058" url="https://pl.wikipedia.org/wiki?curid=984058" title="Język piemoncki w porównaniu z włoskim i francuskim">
Język piemoncki w porównaniu z włoskim i francuskim

Język piemoncki należy do podgrupy języków gallo-italskich (fr. "gallo-italique", wł. "galloitalico") języków zachodnioromańskich, stąd też ma liczne cechy wspólne zarówno z językiem włoskim, jak i francuskim.
Słownictwo.
Język piemoncki zawiera , ale są w nim również słowa różniące się od swych włoskich i francuskich odpowiedników. 
Gramatyka.
Rodzajniki.
Piemoncki rodzajnik "un" przed wyrazem zaczynającym się samogłoską przybiera postać "n", przed wyrazem zaczynającym się na "sp", "st" itp. - "në", natomiast po wyrazie kończącym się na "a", "e" - "n".
Analogicznie jak we włoskim, w piemonckim rodzajniki "ël", "ij" przyjmują formy "lë", "jë" (odpowiedniki włoskich "lo", "gli") przed wyrazami zaczynającymi się na "sp", "st", "x".
Przed wyrazem zaczynającym się samogłoską, piemonckie rodzajniki określone liczby pojedynczej skracają się do "l", natomiast rodzajniki określone liczby mnogiej - do "j".
Przyimki.
We wszystkich trzech językach przypadki tworzy się za pomocą przyimków (wł. - fr. - piem.): 
Piemoncki przyimek "ëd" przed wyrazem zaczynającym się samogłoską skraca się do "d", po wyrazie zakończonym na "-a" - do "d", natomiast przed wyrazem rozpoczynającym się na "st-", "sp-", "sc-", "x-" itp. przyjmuje postać "dë". 
Piemoncki przyimek "an" przed rodzajnikiem, z którym się nie łączy, przyjmuje formę "ant".
Piemoncki przyimek "ans" pisze się niekiedy "an s-". I tak, piem. "ans ël" można pisać "an sël".
Czasowniki.
Zobacz także rozdział "Przyrostki".
Bezokolicznik.
Czasowniki, które we włoskim mają bezokolicznik z końcówką "-are", we francuskim "-er", w piemonckim mają końcówkę "-é" (często w tych samych wyrazach pisze się ją "-è"): wł."parlare" - fr. "parler" - piem. "parlé".
Bezokoliczniki czasowników pochodzących od łacińskich "pono", "teneo" mają końcówkę "-n-e": wł. "mantenere, proporre" - fr. "maintenir, proposer" - piem. "manten-e, propon-e".
Czas teraźniejszy.
Czasowniki piemonckie 3. osoby w czasie teraźniejszym poprzedza się słowem "a".
Czasowniki, które we włoskim mają bezokolicznik z końcówką "-are", we francuskim "-er". W 3. osobie liczby pojedynczej włoska końcówka "-a" lub francuska "-e" przechodzi w piemoncką "-a": wł. "parla" - fr. "parle" - piem. "a parla". W 3. osobie liczby mnogiej włoska końcówka "-ano" lub francuska "-ent" przechodzi w piemoncką "-o": wł. "parlano" - fr. "parlent" - piem. "a parlo".
Czas przeszły dokonany.
W piemonckim używa się czasu przeszłego dokonanego złożonego. Czas przeszły dokonany prosty nie istnieje; mieszkańcy Piemontu bardzo rzadko posługują się "passato remoto" w mowie w języku ogólnowłoskim. Np. wł. "parlò, ha parlato" - fr. "parla, a parlé" - piem. "a l'ha parlà"; wł. "parlarono, hanno parlato" - fr. "parlèrent, ont parlé" - piem. "a l'han parlà".
Czas przyszły prosty.
W 3. osobie liczby pojedynczej włoska końcówka "-rà" lub francuska "-ra" przechodzi w piemoncką "-rà": wł. "parlerà" - fr. "parlera" - piem. "a parlerà".
Imiesłowy przysłówkowe.
Końcówka piemoncka "-and" odpowiada włoskiej "-ando" i francuskiej "-ant": wł. "parlando" - fr. "parlant" - piem. "parland".
Imiesłowy przymiotnikowe.
Różnice w końcówkach:
Część imiesłowów tworzy się na sposób nieregularny: wł. "fatto" - fr. "fait" - piem. "fàit".
W piemonckim, w rodzaju żeńskim liczby pojedynczej, na końcu imiesłowów niezakończonych na "-à" dodaje się "-a": "finìa", a w liczbie mnogiej "-e": "finìe".
Inne formy.
Francuskie formy (np. nieosobowe) z zaimkiem "on" mają swoje piemonckie odpowiedniki. Tworzy się go jak trzecią osobę liczby pojedynczej, lecz zamiast słowa "a" daje się "as" (lub "së" przed czasownikiem zaczynającym się na "st-", "sp-", "sc-", "x-" itp.) Np. fr. "on parle" - piem. "as parla".
Zaprzeczenia.
W języku piemonckim, do zaprzeczenia używa się partykuł "nen" lub "pà": wł. "non è" - fr. "n'est pas" - piem. "a l'é nen, a l'é pà".
Zaimki.
Zaimki dzierżawcze.
W przeciwieństwie do włoskiego, w piemonckim pomija się rodzajniki określone przed zaimkami dzierżawczymi. Liczba mnoga rodzaju męskiego jest wyjątkiem, o ile ma tę samą postać, co liczba pojedyncza.
W języku piemonckim, zaimki dzierżawcze rodzaju męskiego nie odmieniają się przez liczbę. Na przykład:
Inne zaimki.
(1) Podano zaimki w liczbie pojedynczej rodzaju męskiego. Jednakże odmieniają się one przez rodzaj i liczbę (m. sing. "chèich", m. pl. "chèich", f. sing. "chèica", f. pl. "chèiche"). Zaimki, które kończą się na "-r, -t" mają osobną formę liczby mnogiej rodzaju męskiego (z końcówkami "-ri, -ti", np. "àutri", "tuti").
(2) Zaimek "che" przed wyrazem zaczynającym się samogłoską skraca się do "ch´".
Liczba mnoga.
W rzeczownikach i przymiotnikach, piemonckie końcówki liczby mnogiej "-aj", "-oj", "-ij" odpowiadają włoskim "-ali", "-oli", "-ili". Analogicznie, piemoncka końcówka "-aj" odpowiada francuskim "-aux", "-ales", "-els", "-elles". Przykłady: wł. "speciali" - piem. "spessiaj", wł. "notevoli" - piem. "notéivoj", wł. "possibili" - piem. "possìbij", fr. "sociales" - piem. "sossiaj".
Rzeczowniki i przymiotniki rodzaju żeńskiego, które we włoskim mają liczbę mnogą z końcówką "-e" (a pojedynczą z końcówką "-a"), we francuskim "-es" (a pojedynczą "-e"), w piemonckim mają liczbę mnogą zakończoną na "-e".
Piemonckie rzeczowniki i przymiotniki rodzaju żeńskiego z końcówką "-ica" mają liczbę mnogą z końcówką "-iche" (podobnie jak we włoskim).
W piemonckim są rzeczowniki i przymiotniki rodzaju żeńskiego (np. z końcówką "-sion" lub "-à"), które w liczbie pojedynczej i mnogiej mają tę samą formę.
Rodzaj.
Rodzaj męski.
Wiele włoskich rzeczowników i przymiotników liczby pojedynczej rodzaju męskiego kończy się na "-o". Ich piemonckie odpowiedniki nie posiadają "-o", np. wł. "senso" - piem. "sens". Piemonckie odpowiedniki włoskich rzeczowników i przymiotników zakończonych na "-co", "-go" mają zakończenia "-ch", "-gh". Natomiast odpowiedniki wyrazów zakończonych na "-bro", "-tro" mają zakończenia "-ber", "-ter".
Większość piemonckich rzeczowników i przymiotników rodzaju męskiego ma tę samą postać w liczbie pojedynczej i mnogiej.
Rzeczowniki rodzaju męskiego, mające we francuskim końcówkę "-e", w piemonckim nie mają tej końcówki (fr. "groupe" - piem. "grop"). Kilka z nich kończy się na "-o" (fr. "terme, type" - piem. "termo, tipo") albo "-a" (fr. "système, problème, théorème" - piem. "sistema, problema, teorema"). 
Rodzaj żeński.
Rzeczowniki i przymiotniki rodzaju żeńskiego, które mają we włoskim końcówkę "-a", a we francuskim "-e", mają w języku piemonckim liczbę pojedynczą zakończoną na "-a": wł. "espirenza" - fr. "expérience" - piem. "esperiensa", wł. "interna" - fr. "interne" - piem. "anterna", wł. "teoria" - fr. "théorie" - piem. "teorìa".
W języku piemonckim, są nieodmienne rzeczowniki rodzaju żeńskiego, głównie greckiego pochodzenia: "anàlisi, ipòtesi" (wł. "analisi, ipotesi", fr. "analyse, hypothèse").
Przymiotniki.
Piemoncki przysłówek "pì" odpowiada włoskiemu "più" i francuskiemu "plus", służącemu do tworzenia stopnia wyższego.
Przysłówki.
Najczęściej spotykane przysłówki (porównanie):
W języku piemonckim, przysłówki złożone tworzy się przez dodanie do przymiotnika końcówki "-man" (wł. "-mente", fr. "-ment"): wł. "finalmente" - fr. "finalement" - piem. "finalman". Częściej jednak używa się wyrażeń przysłówkowych, np. z wykorzystaniem "an manera", "ëd fasson" (wł. "nel modo", fr. "de manière") lub "da na mira" (wł. "del punto di vista", fr. "d'un point de vue"): wł. "indipendentamente" - fr. "indépendamment" - piem. "an manera indipendenta".
Różnice w ortografii.
Zaznaczanie akcentów.
W słowie piemonckim akcent z reguły pada na tę samą sylabę, co w odpowiednikm słowie włoskim. We włoskim nie oznacza się akcentem np. trzeciej sylaby od końca, natomiast w piemonckim oznacza się nietypowy akcent: wł. "origine" - fr. "origine" - piem. "orìgin".
Inne przykłady:

</doc>
<doc id="984059" url="https://pl.wikipedia.org/wiki?curid=984059" title="Sarnaki (przystanek kolejowy)">
Sarnaki (przystanek kolejowy)

Sarnaki – przystanek kolejowy w Chlebczynie koło Sarnak, w województwie mazowieckim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="984065" url="https://pl.wikipedia.org/wiki?curid=984065" title="Złoty Puchar CONCACAF 2009">
Złoty Puchar CONCACAF 2009

Złoty Puchar CONCACAF 2009 odbył się w Stanach Zjednoczonych. Była to 10. edycja Złotego Pucharu.
Nagrody.
ZŁOTY PUCHAR CONCACAF 2009
Meksyk 5. TYTUŁ

</doc>
<doc id="984069" url="https://pl.wikipedia.org/wiki?curid=984069" title="Czopuch">
Czopuch

Czopuch – element stanowiący połączenie otworów wylotowych spalin z paleniska pieca lub kotła z kanałami kominowymi. Powinien być prowadzony jak najkrótszą drogą, najlepiej po linii prostej.
Jeśli to konieczne czopuch wyposażony jest w:

</doc>
<doc id="984070" url="https://pl.wikipedia.org/wiki?curid=984070" title="Port lotniczy Kuching">
Port lotniczy Kuching

Port lotniczy Kuching – port lotniczy położony 15 km na południe od Kuching, na Borneo. Jest jednym z największyych portów lotniczych Malezji. W 2006 obsłużył 3 196 352 pasażerów.

</doc>
<doc id="984072" url="https://pl.wikipedia.org/wiki?curid=984072" title="Ostra (Góry Sowie)">
Ostra (Góry Sowie)

Ostra (niem. "Spitzenberg") – góra (654 m n.p.m.) w południowo-zachodniej Polsce, w Sudetach Środkowych, w Górach Sowich.
Położenie i opis.
Wzniesienie położone jest w północno-zachodniej części Gór Sowich, w niewielkim grzbiecie Masywu Włodarza, w zakolu Walimki, pomiędzy Walimiem a Rzeczką, na południe od miejscowości Walim.
Wzniesienie o stromych zboczach, z płaskim wyrazistym kopulastym wierzchołkiem. Wyrasta ze wschodniego zbocza Mosznej.
Wzniesienia zbudowane z prekambryjskich gnejsów, nazywanych przez geologów gnejsami sowiogórskimi. Na szczycie znajduje się kilka skałek gnejsowych, osiągających wysokość do 10,0 m.
Wierzchołek i wschodnie zbocza porośnięte w całości lasem świerkowy regla dolnego z domieszką buka, z pozostałych stron ciągną się górskie łąki.
We wschodnim zboczu u podnóża nad Walimką, znajdują się wloty trzech sztolni, będących fragmentem podziemnego kompleksu budowli z okresu II wojny światowej. Wykuto tu łącznie około 1,0 km podziemnych korytarzy i komór, połączonych w jeden zespół. Sztolnie są odrestaurowane i udostępnione do zwiedzania. Przed wylotami sztolni znajduje się miejsce pamięci narodowej z pomnikiem w postaci płyty na postumencie. Obok sztolni znajduje się parking oraz pawilon.
Na północnym zboczu znajduje się narciarska trasa zjazdowa z wyciągiem, na zachodnim zboczu kilka metrów poniżej szczytu stoi stalowa wieża telekomunikacyjna.
Wzniesienie ze względu na położenie w Masywie Włodarza, w okresie II wojny światowej, objęte było szczególną tajemnicą przez III Rzeszę, w związku z budową kompleksu militarnego pod kryptonimem „Riese” (pol. "Olbrzym"). W masywie Ostrej znajduje się Kompleks Rzeczka nazywany "Podziemne Fabryki Walim".
Wzniesienie położone jest częściowo na obszarze Parku Krajobrazowego Gór Sowich. Wschodnia strona wzniesienia wraz ze szczytem położona jest w Parku Krajobrazowym Gór Sowich, zachodnia znajduje się poza parkiem.
Szlaki turystyczne.
U podnóża wzniesienia, obok sztolni przechodzi:

</doc>
<doc id="984073" url="https://pl.wikipedia.org/wiki?curid=984073" title="Titanosauria">
Titanosauria



</doc>
<doc id="984074" url="https://pl.wikipedia.org/wiki?curid=984074" title="SU-76I">
SU-76I

SU-76I – działo pancerne powstałe w 1943 roku na podwoziu niemieckiego czołgu średniego Pz.Kpfw. III. Ausf. H/J. Duża liczba tych czołgów została zdobyta przez Armię Czerwoną i postanowiono przystosować je w możliwie prosty sposób do radzieckiej armaty 76,2mm F-34 lub ZiS-5. Dokonano tego, montując pancerny przedział bojowy na niezmienionym podwoziu czołgu. Pancerz przedni miał grubość 50-60 mm, boczny 30 mm, tylny 25 mm. SU-76I miały czteroosobową załogę i mogły zabierać 98 pocisków do działa. Poza działem uzbrojenie składało się z broni osobistej załogi i granatów ręcznych. Wyprodukowano łącznie około 200 sztuk, ważących 22 tony i rozwijających prędkość do 45 km/h. Do dnia dzisiejszego jeden z egzemplarzy pełni funkcję pomnika w miejscowości Sarny na Ukrainie.

</doc>
<doc id="984077" url="https://pl.wikipedia.org/wiki?curid=984077" title="Irackie Siły Powietrzne">
Irackie Siły Powietrzne

Irackie Siły Powietrzne (IQAF) są częścią irackich sił zbrojnych odpowiedzialnych za powietrzne operacje wspomagające wojska lądowe. Przed drugą wojną w Zatoce Perskiej lotnictwo irackie bazowało na sprzęcie produkcji radzieckiej i rosyjskiej, np.: w momencie rozpoczęcia wojny lotnictwo irackie dysponowało 10 sztukami samolotów MiG-29. Zostały zniszczone całkowicie podczas drugiej wojny w Zatoce Perskiej.
Historia.
IQAF został założony 22 kwietnia 1931 roku. Główną bazą irackiego lotnictwa było Washash w pobliżu stolicy kraju Bagdadu. Irak dysponował wówczas tylko pięcioma pilotami wojskowymi. Byli to Natiq Mahomet Khalil al – Tay, Mahometem Ali Jawad, Hafdhi Aziz, Akrem Talib Mushtaq i Musa Ali. Podczas II wojny światowej IQAF nie został użyty do walki z wojskami brytyjskimi. W 1948 roku Irak użył lotnictwa przeciw powstającemu państwu Izrael.
W 1967 roku podczas wojny sześciodniowej Irak stracił większość swojego lotnictwa po nalotach izraelskich na jego bazy lotnicze. 6 Czerwca IQAF strącił jedynie 2 izraelskie samoloty. 6 Lat później podczas Wojny Jon Kippur w październiku 1973, iraccy piloci przeprowadzili jako pierwsi atak na Izraelskie siły niszcząc 12 samolotów.
W wojnie z Iranem IQAF nie odegrał znaczącej roli, głównie ze względu na słabe wyszkolenie i częste egzekucje. Irakijczycy chociaż przez większość wojny dysponowali liczebną przewagą około 5:1 nie byli w stanie wywalczyć przewagi w powietrzu, a w walce ze szkolonymi w USA pilotami IRIAF ponosili cięższe straty. Pod koniec wojny Irak dysponował najliczniejszym na bliskim wschodzie lotnictwem wojskowym, co nie przekładało się jednak ich jakość. W połączeniu z ogromnym zadłużeniem państwa i zerwaniem dostaw przez Francję i ZSRR skutkowało to niską sprawnością posiadanych samolotów.
Wojna w Zatoce Perskiej 1991.
Podczas wielonarodowej operacji Desert Storm irackie lotnictwo zostało zniszczone przez wojska koalicji antyirackiej. W tych walkach amerykanie strącili 23 irackie maszyny, przy stratach 1 Panavia Tornado GR1A (RAF) na rzecz MiGa-29 i 3 inne maszyny USA (prawdopodobnie 2 F/A-18C) na rzecz MiG-25PDS. Na ziemi zniszczono 227 maszyn, drugie tyle uszkodzonych na zawsze pozostało uziemionych.
W ramach porozumienia Iran-Irak w lutym 1991 roku część samolotów uciekła do Iranu na czas wojny. Wśród nich było ponad 100 samolotów, w tym głównie Su-22, Su-24, Mirage F1 i Ił-76. Po zakończeniu wojny Iran zarekwirował samoloty bojowe Iraku jako rekompensatę za wojnę Iracko-Irańską, a część z nich wcielił do swoich sił zbrojnych.
Po zakończeniu wojny w zatoce perskiej na usługach Iraku zostało jedynie kilka Tu-22 i kilka szwadronów samolotów radzieckich MiG-25 nabytych w 1979 roku i pojedyncze maszyny, które ocalały po bombardowaniach. Próby nabycia nowego sprzętu zostały storpedowane przez amerykańskie embargo oraz sankcje ONZ na uzbrojenie i części zapasowe. Utworzono wówczas także strefę zakazu lotów. Ponadto większość irackich samolotów była uszkodzona.
Okres po 2003.
Podczas inwazji na Irak w 2003 roku irackie siły powietrzne zostały ukryte by uniknąć zniszczenia. Zostały one odnalezione po zajęciu Iraku przez wojska amerykańskie.
Obecnie nowe siły powietrzne Iraku są budowane w oparciu o sprzęt produkcji zachodniej – głównie amerykańskiej. W grudniu 2004 irackie ministerstwo obrony narodowej podpisało dwa kontrakty o wartości 132 milionów $. Pierwszy kontrakt obejmował dostawy 20 polskich śmigłowców PZL W-3 Sokół, kontrakt anulowano w 2005, a dwa testowe W-3 zwrócono. Drugi kontrakt składał się z dostarczania 24 używanych Mi–17. W pierwszych latach maszyny kupowano ze środków pomocowych USA lub za pośrednictwem Pentagonu, aktualnie IQAF dywersyfikuje dostawców, aby uzyskać lepsze ceny. Wszystkie aktualne statki powietrzne zakupiono po 2003 roku, nadal jednak pozostają cieniem wojsk z czasów Husseina, gdy na wyposażeniu było 600 samolotów bojowych.
Przez kilka lat Irak był zainteresowany zakupem myśliwców F-16, wyrażając zapotrzebowanie na 96 sztuk. Kongres USA był sceptyczny wobec dostarczania nowoczesnego uzbrojenia do niestabilnego kraju. W 2010 roku zaproponowano sprzedaż 18 sztuk w zubożałej wersji oznaczonej F-16IQ za zawyżoną cenę, ponad 4 mld USD, na którą Bagdad nie wyraził zgody. W 2011 roku podpisano kontrakt na 12 F-16C i 6 F-16D w wersji Block 52 za około 3 mld USD, wniesiono także o zgodę na sprzedaż kolejnych 18 samolotów za około 2,3 mld USD. Pentagon potwierdził wcześniej wpłatę 1,5 mld USD na poczet uruchomienia ich produkcji. W 2012 Irak potwierdził, że wykorzysta opcję na dalszych 18 sztuk.
W 2012 roku Rosja poinformowała o zawarciu z Irakiem kontraktu na 30 śmigłowców szturmowych Mi-28NE oraz 42 zestawy obrony przeciwlotniczej Pancyr-S1 i modernizację czołgów T-72 w umowie wartej 4,2 miliarda USD. 12 grudnia 2013 Irak podpisał kontrakt na 24 samoloty szkolno-bojowe KAI T-50 Golden Eagle.
5 listopada 2015 roku w irackiej bazie Balad wylądowały 2 lekkie samoloty bojowe L-159A ALCA (nr 5903 i 5904). W sierpniu 2014 roku Irak wynegocjował zakup 15 czeskich maszyn za kwotę około 30 mln USD. Z tego 10 samolotów będzie w jednomiejscowej wersji L-159A, 2 sztuki w dwumiejscowej wersji szkolno-bojowej L-159B, a dodatkowe 3 płatowce stanowić będę rezerwę części zamiennych. Dostawy mają zakończyć się w 2017 roku. Samoloty te stanowić będą istotne wzmocnienie w walkach przeciwko Państwu Islamskiemu. 4 irackie maszyny to używane samoloty z zasobów czeskich sił powietrznych, pozostałe będę faktycznie nowe, mimo iż wyprodukowane w 2003 roku były hangarowane w fabryce z nadprodukcji.

</doc>
<doc id="984078" url="https://pl.wikipedia.org/wiki?curid=984078" title="Czadyjskie Siły Powietrzne">
Czadyjskie Siły Powietrzne

Siły powietrzne Czadu (fr. "Force Aériene Tchadienne") utworzone zostały w 1961 r. 
Początkowo w czadyjskim lotnictwie wojskowym służyło ok. 100 osób, natomiast park maszynowy obejmował jeden samolot transportowy Douglas DC-3, trzy lekkie samoloty obserwacyjne oraz dwa helikoptery.
W 1973 r. dokonano reorganizacji czadyjskich sił zbrojnych, w tym także lotnictwa. Personel zwiększono do 200 osób. Do służby weszły samoloty C-47 (początkowo trzy, od połowy lat 70. trzynaście), trzy lekkie samoloty transportowe oraz jeden helikopter, wszystkie serwisowane we francuskiej bazie wojskowej w Ndżamenie. W tym czasie .
W 1976 r. Czad otrzymał z Francji 7 samolotów Douglas AD Skyraider, które były następnie wykorzystywane do walk przeciwko lokalnym ugrupowaniom rebelianckim do 1987 r.
W skład sił zbrojnych wchodziły 2 bombowce Tu-22 "Blinder" i 11 lekkich szturmowców Aero L-39 Albatros, 3 śmigłowce Mi-24 "Hind" oraz kilka jednostek szkoleniowo-treningowych Marchetti SF-260W Warrior - wszystkie zdobyczne samoloty oprócz SF-260W sprzedano. Obecnie dysponują 2 samolotami typu SF-260W i 2 samolotami Pilatus PC-7 "Turbo-Trainer". Pozostałe samoloty - CASA C-212 Aviocar i Lockheed C-130 Hercules używane są do zadań transportowych.
Czadyjskie lotnictwo wojskowe wykorzystuje do swych celów część lotniska w Ndżamenie. Z lotniska tego korzysta również francuski garnizon wojskowy.

</doc>
<doc id="984079" url="https://pl.wikipedia.org/wiki?curid=984079" title="Dżibutyjskie siły powietrzne">
Dżibutyjskie siły powietrzne

Dżibuti nie dysponuje własną flotą bojową i korzysta z obrony Francuskich Sił Powietrznych, które utrzymują na jego terenie oddział samolotów Dassault-Breguet Mirage F-1C oraz śmigłowce Aérospatiale SA 330 Puma i Aérospatiale SA 342 "Gazelle". Głównym zadaniem sił powietrznych ("Force Aérienne Djiboutienne") są operacje transportowe.

</doc>
<doc id="984080" url="https://pl.wikipedia.org/wiki?curid=984080" title="Indonezyjskie Siły Powietrzne">
Indonezyjskie Siły Powietrzne

Indonezyjskie Siły Powietrzne () – siły powietrzne Indonezji, które bazują obecnie w dużej mierze na własnym i amerykańskim sprzęcie wojskowym.
Historia.
Indonezja produkowała samoloty transportowe CASA C-212 Aviocar oraz śmigłowce Bo-105 i Aerospatiale AS-332 Super Puma w zakładach Nurtanio. Swoje projekty wojskowe kupują razem z siłami morskimi, do czego używają wyposażenia wyprodukowanego w kraju. Obecnie głównym dostawcą sprzętu do Indonezji są Stany Zjednoczone. Od połowy lat 80. dowództwo składa się z KOOPSAU i KOOPSAU II. KOPSAU I ma swoją siedzibę w stolicy kraju Dżakarcie i broni zachodniej części kraju, a KOOPSAU II z siedzibą w Ujung-Pandang. Najważniejszą formacja bojową jest Narodowe Dowództwo Obrony Powietrznej. Podlegają mu dowództwo szkoleniowe i zaopatrzeniowe.
Obecnie Indonezja dysponuje dziesięcioma samolotami F-16 Fighting Falcon. Samoloty te stacjonują w bazie lotniczej w Malangu i służą u boku Northopów F-5E Tigerów II. Maszyny te wykorzystywane są jako myśliwsko-szturmowe. Funkcję tę pełnią razem z samolotami A-4E Skyhawk dostarczonymi z USA przez Izrael, razem z eskadrą szkoleniową TA-4H. Indonezja dysponuje także samolotami przeciwpartyzanckimi Rockwell OV-10F Bronco w liczbie dwunastu sztuk. Funkcję lekkich samolotów szturmowych mogą pełnić także samoloty BAE Hawk T-53 i Beech T-34C-1 Turbo-Mentor. Głównymi zadaniami samolotów są rozpoznanie, transport, zaopatrywanie w paliwo podczas lotu oraz operacje poszukiwawczo-ratownicze, szkoleniowe i rolnicze.
W listopadzie 2016 roku siły powietrzne odebrały pierwsze dwa H225M Caracale w wersji SAR; ogółem Indonezja zamówiła sześć H225M i jedenaście AS565 MBe Pantherów dla marynarki.
Wypadki.
30 czerwca 2015 rozbił się należący do AU KC-130B Hercules ze 113 osobami na pokładzie, nikt nie ocalał, na ziemi zginęły ponadto 22 osoby. 20 grudnia 2015 roku w czasie pokazów lotniczych w mieście Yogyakarta rozbił się samolot T-50 Golden Eagle. Obaj piloci zginęli. 18 grudnia 2016 roku o 6:09 czasu lokalnego znikł z ekranu radaru samolot transportowy C-130H Hercules lecący z bazy Timika-Moses Kilagin na Papui w Indonezji do odległej o blisko 200 km bazy Wamena jego wrak znaleziono na zboczu góry Lisuwa niedaleko Wamena. Z 13 osób na pokładzie nikt nie przeżył.

</doc>
<doc id="984084" url="https://pl.wikipedia.org/wiki?curid=984084" title="Air Europa">
Air Europa

Air Europa – hiszpańskie linie lotnicze z siedzibą w Palma de Mallorca, na Majorce. Są jednymi z największych linii lotniczych w Hiszpanii, trzecie pod względem wielkości po liniach Iberia i Vueling. Obsługują połączenia z Północną Afryką, Europą, Karaibami i Ameryką Południową. Głównym hubem jest port lotniczy Madryt-Barajas, z którego Air Europa lata do ponad 40 miast w Europie i obu Amerykach.
Agencja ratingowa Skytrax przyznała liniom trzy gwiazdki.
Flota.
W październiku 2022 roku we flocie przewoźnika znajdowało się łącznie 48 maszyn.
Średni wiek maszyn to 7,3 lat.
Linie lotnicze Air Europa złożyły zamówienie na 22 samoloty typu Boeing 787-9 o wartości 3,6 mld dolarów (do roku 2015 wynajmowały samolot od PLL LOT na trasie Madryt-Miami-Madryt). Dostawa pierwszych czterech samolotów odbyła się w kwietniu 2016, co pozwoli przewoźnikowi na wzrost liczby lotów. Kolejne 18 samolotów zostanie przekazanych w latach 2017–2022.

</doc>
<doc id="984085" url="https://pl.wikipedia.org/wiki?curid=984085" title="O krasnoludkach i o sierotce Marysi">
O krasnoludkach i o sierotce Marysi

O krasnoludkach i o sierotce Marysi – baśń literacka Marii Konopnickiej wydana w 1896 w Warszawie przez Michała Arcta.
Charakterystyka utworu.
Utwór pisany jest prozą poetycką z obszernymi wierszowanymi fragmentami. Jego akcja rozgrywa się w świecie mityczno-baśniowym a zarazem realnym; w następstwie pór roku – od wiosny do jesieni. Bohaterami baśni jest gromada krasnoludków, którymi rządzi król Błystek. Krasnoludki, które zimę spędziły pod ziemią, wychodzą wiosną na powierzchnię i spotykają ludzi. Pomagają ubogiej gęsiarce, sierotce Marysi, odnaleźć jej zagubione gąski. Udaje im się też wyciągnąć rodzinę ubogiego chłopa Skrobka z biedy. Jesienią powracają znowu pod ziemię.
W baśni tej występują zdarzenia i postacie fantastyczne, jak i całkiem realne. Jest w niej zawarta pochwała pracy ludzkiej oraz kult symboliki ziemi i rolnictwa. 
Na baśń składa się kilka równoległych wątków:

</doc>
<doc id="984087" url="https://pl.wikipedia.org/wiki?curid=984087" title="Chevrolet Citation">
Chevrolet Citation

Chevrolet Citation – samochód osobowy klasy średniej produkowany pod amerykańską marką Chevrolet w latach 1979 – 1985.
Historia i opis modelu.
W połowie lat 70. XX wieku General Motors rozpoczęło prace konstrukcyjne nad nową rodziną średniej wielkości modeli opartych na platformie "X-body", które docelowo miały zasilić gamy trzech podległych koncernowi marek na rynku Ameryki Północnej - Buicka, Chevroleta, Oldsmobile i Pontiaka.
W kwietniu 1979 roku Chevrolet przedstawił model, dla którego obrano nową Citation. Zastąpił w ofercie linię modelową Nova, inaczej niż dotychczasowi poprzednicy zyskując napęd przedni, co zapewniło m.in. obniżenie masy całkowitej.
Pojazd oferowany był w nietypowej ofercie nadwoziowej - oprócz tradycyjnego, 3-drzwiowego coupe podstawowym wariantem został awangardowo stylizowany 3 lub 5-drzwiowy fastback ze ściętym tyłem. Ze względu na rozmiar samochodów, GM zrezygnował z silnika V8 na rzecz mniejszych, bardziej ekonomicznych jednostek V6 oraz R4 o mocy maksymalnej do 137 KM.
W 1980 Citation został wybrany Samochodem Roku przez renomowane amerykańskie czasopismo "Motor Trend".
Citation X-11.
Pod koniec lat 70. XX wieku General Motors zdecydowało się wkroczyć do klasy wyścigów SSB/SCCA, czego dokonano za pomocą specjalnie zmodyfikowanego Citation w wariancie coupe. Samochód spełniał dotyczące tej klasy wyścigów, wedle których samochód biorący udział w rajdach musiał być produkowany seryjnie.
Model Citation X-11 wyróżniał się wizualnie charakterystycznymi, podwójnymi białymi pasami na nadwoziu. Zdecydowano się także na szereg modyfikacji technicznych: sztywniejsze zawieszenie, charakterystyczne 14-calowe obręcze, opony P215/60 R14 i wzmocniony silnik V6. W 1985 roku zdecydowano się na zastąpienie go mocniejszym V8.
Od roku 1981, pakiet karoserii od X-11 dostępny był w niezmiennej formie dla pozostałych wersji Citation aż do końca jego produkcji. Zawierał jednokolorowe malowanie, inne wloty na masce, spoiler na klapie bagażnika, czarne listwy przy wszystkich oknach, oraz charakterystyczne 14-calowe felgi.
Kontrowersje i lifting.
Chevrolet Citation, podobnie jak pozostane konstrukcje oparte na platformie "X-body", był przedmiotem licznych spraw sądowych. Klienci zarzucali w procesach cywilnych m.in. to, że podczas gwałtownego hamowania kierowca tracił kontrolę nad pojazdem, co budziło zagrożenie w ruchu drogowym. Sprawy te odbiły się szerokim echem w Stanach Zjednoczonych, negatywnie wpływając na reputację i sprzedaż modelu.
W celu ratowania sytuacji, Chevrolet przeprowadził w 1984 roku gruntowną modernizację modelu, zmieniając w istotnym stopniu wygląd pasa przednieto, a także przestylizowując tył. Przy okazji restylizacji, zdecydowano się na korektę nazwy na Chevrolet Citation II, co miało podkreślać fakt, że konstrukcja względem dotychczasowego Citation została istotnie dopracowana.
Koniec produkcji i następca.
Zakończenie produkcji Citation nastąpiło w 1985 roku, po czym samochód nie otrzymał bezpośredniego następcy w ofercie producenta. Dopiero 2 lata później Chevrolet powrócił do klasy średniej, prezentując rodzinę modeli Corsica oraz Beretta w postaci klasycznego sedana i coupe.

</doc>
<doc id="984090" url="https://pl.wikipedia.org/wiki?curid=984090" title="Plateozaury">
Plateozaury

Plateozaury, "Plateosauridae" - rodzina głównie triasowych roślinożernych prozauropodów.
Wielkość.
Od 5 m (muszaur) do kilkunastu metrów długości
Pożywienie.
Plateozaury odżywiały się roślinami
Występowanie.
Większość przedstawicieli tej rodziny żyło w triasie, aczkolwiek niektóre gatunki przetrwały aż do wczesnej jury.
Zamieszkiwane obszary:
Opis.
Średniej wielkości roślinożercy. Zazwyczaj czworonożne, posiadające możliwość podnoszenia się na tylne nogi w razie zagrożenia lub po to, by dosięgnąć wyżej rosnących części roślin, np. liści drzew.
Rodzaje.
Rodzaje zazwyczaj zaliczane do tej rodziny:
Rodzaje nieraz wyłączane do osobnej rodziny masospondyli:
Rodzaje o niepewnej klasyfikacji:

</doc>
<doc id="984092" url="https://pl.wikipedia.org/wiki?curid=984092" title="Siergiej Szypowski">
Siergiej Szypowski

Siergiej Władimirowicz Szypowskij (Сергей Владимирович Шиповский, ur. 2 stycznia 1965 w Iżewsku) – rosyjski piłkarz grający na pozycji bramkarza, trener piłkarski.
Wychowanek klubu Zenit Iżewsk, następnie grał w zespołach: Gastello Ufa. Krylia Sowietow Kujbyszew, Karpaty Lwów, Szachtar Donieck, Tekstilszczik Kamyszyn.
Przed sezonem 1991/1992 przeniósł się do Polski, by przez 5 lat grać w Hutniku Kraków. W polskiej I lidze debiutował 2 maja 1992.
Z Hutnikiem zaliczył kilka występów w rozgrywkach Pucharu UEFA. Zdobył nawet bramkę z rzutu karnego w 86 minucie meczu z azerskim zespołem Chazri Buzowna Baku (17 lipca 1996), podwyższając wynik na 8-0 dla krakowian, a całe spotkanie zakończyło się rezultatem 9-0 (jest to najwyższa wygrana w historii występów polskich drużyn w Pucharze UEFA).
W latach 1997–1999 grał w rosyjskim klubie Gazowik Iżewsk.
Jesienią 1999 powrócił do polskiej ligi jako zawodnik Pogoni Szczecin. W barwach Pogoni zaliczył jeden występ w Pucharze UEFA, 10 sierpnia 2001 z Fylkirem Reykjavík (1-2). Szypowski jest obwiniany o sprokurowanie obu sytuacji po których padły gole. Przy stracie pierwszej bramki futbolówka wyśliznęła mu się z rąk, a pod koniec I połowy meczu źle obliczył lot piłki i dał się przelobować..
W polskiej ekstraklasie rozegrał 166 meczów (152 w Hutniku i 14 w Pogoni).
W sezonie 2000/2001 zdobył z Pogonią Szczecin Wicemistrzostwo Polski, a rok później zakończył w tym klubie karierę zawodniczą.
Jako trener pracował m.in. w Pogoni Szczecin (był grającym asystentem, a później szkoleniowcem bramkarzy), Polonii Warszawa (opiekun bramkarzy), Flocie Świnoujście (II trener), Redze-Meridzie Trzebiatów (I trener), a od 2008 prowadził jako I trener zespół Gryf Kamień Pomorski. Później zaczął specjalizować się w trenowaniu bramkarzy: funkcję trenera bramkarzy pełnił ponownie w Pogoni Szczecin (2010 - 2011), a od 2012 r. we Flocie Świnoujście. Prowadzi też własną szkołę bramkarzy dla młodych piłkarzy, głównie z Pomorza Zachodniego.

</doc>
<doc id="984094" url="https://pl.wikipedia.org/wiki?curid=984094" title="Gorajec-Zagroble-Kolonia">
Gorajec-Zagroble-Kolonia

Gorajec-Zagroble-Kolonia – wieś w Polsce położona w województwie lubelskim, w powiecie zamojskim, w gminie Radecznica.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Radecznica.

</doc>
<doc id="984103" url="https://pl.wikipedia.org/wiki?curid=984103" title="Strój tarnogrodzki">
Strój tarnogrodzki



</doc>
<doc id="984119" url="https://pl.wikipedia.org/wiki?curid=984119" title="Park Guell">
Park Guell



</doc>
<doc id="984120" url="https://pl.wikipedia.org/wiki?curid=984120" title="Casa Mila">
Casa Mila



</doc>
<doc id="984124" url="https://pl.wikipedia.org/wiki?curid=984124" title="Colonia Guell">
Colonia Guell



</doc>
<doc id="984126" url="https://pl.wikipedia.org/wiki?curid=984126" title="Dimitri Reinderman">
Dimitri Reinderman

Dimitri Reinderman (ur. 12 sierpnia 1972 w Hoorn) – holenderski szachista, arcymistrz od 1998 roku.
Kariera szachowa.
Pierwsze znaczące sukcesy odniósł na początku lat 90. XX wieku. W 1991 r. zdobył w Nijmegen tytuł wicemistrza Holandii juniorów do lat 18, natomiast w 1992 r. zdobył w Sas van Gent brązowy medal mistrzostw Europy juniorów do 20 lat. W 1995 r. zdobył w Leeuwarden srebrny medal w młodzieżowych (zawodników do 26 lat) mistrzostwach kraju. W 1998 r. osiągnął duży sukces, zwyciężając (wraz z Rustamem Kasimdżanowem) w turnieju B festiwalu w Wijk aan Zee oraz podzielił I miejsce (wraz z m.in. Christianem Bauerem, Loekiem van Welym, Josifem Dorfmanem i Jonathanem Speelmanem) w turnieju strefowym (eliminacji mistrzostw świata) w Les Escaldes. W 1999 r. wystąpił w Las Vegas w rozegranym systemem pucharowym turnieju o mistrzostwo świata, ulegając w I rundzie Borisowi Gulko. W kolejnych latach ograniczył starty w turniejach międzynarodowych. Kolejnym jego sukcesem było dzielenie II miejsca (za Eduardasem Rozentalisem) w tradycyjnym turnieju "Classics" w Gausdal w roku 2006. W 2007 r. zwyciężył w Wijk aan Zee oraz zajął II miejsce (za Erikiem van den Doelem) w Leiden, natomiast w 2008 r. podzielił II miejsce (za Fabiano Caruaną, wspólnie z Parimarjanem Negi) w turnieju "Corus" C w Wijk aan Zee. 
Wielokrotnie startował w finałach indywidualnych mistrzostw Holandii, zdobywając pięć medali: złoty (2013), srebrny (2008) oraz trzy brązowe (1995, 1999, 2009). 
Reprezentował Holandię w turniejach drużynowych, m.in.: ; medalista: indywidualnie – złoty ().
Najwyższy ranking w swojej karierze osiągnął 1 maja 2014 r., z wynikiem 2619 punktów.

</doc>
<doc id="984127" url="https://pl.wikipedia.org/wiki?curid=984127" title="Weterynarz Fred">
Weterynarz Fred

Weterynarz Fred (ang. "Fetch the Vet", 2000-2003) – brytyjski serial animowany.
Wersja polska.
Opracowanie: Telewizja Polska Agencja Filmowa
Reżyseria: Andrzej Bogusz
Tłumaczenie: Piotr Mielańczuk
Dialogi: Dorota Dziadkiewicz
Dźwięk: Jakub Milencki
Montaż: Zofia Dmoch
Kierownik produkcji: Monika Wojtysiak
Tekst piosenki: Wiesława Sujkowska
Opracowanie muzyczne: Eugeniusz Majchrzak
Śpiewał: Krzysztof Mielańczuk
Wystąpili:
i inni
Lektor: Andrzej Bogusz

</doc>
<doc id="984135" url="https://pl.wikipedia.org/wiki?curid=984135" title="Hrabiowie Trypolisu">
Hrabiowie Trypolisu



</doc>
<doc id="984138" url="https://pl.wikipedia.org/wiki?curid=984138" title="Niedźwiedzi Zakątek">
Niedźwiedzi Zakątek

Niedźwiedzi Zakątek (niem. "Bärenwinkel") – góra (637 m n.p.m.) w południowo-zachodniej Polsce, w Sudetach Środkowych, w Górach Sowich.
Wzniesienie położone w południowo-zachodniej części Gór Sowich, w południowo-zachodniej części niewielkiego grzbietu Masywu Włodarza, na północny zachód od miejscowości Sierpnica, pomiędzy Sierpnicą a Kolcami.
Wzniesienie, o łagodnym wschodnim zboczu i stromych pozostałych zboczach, z płaskim wyrazistym kopulastym wierzchołkiem, stanowi zakończenie bocznego grzbietu Włodarza, ciągnącego się pomiędzy dolinami – Kłobi i potoku płynącego przez Sierpnicę. Wznosi się z południowo-zachodniego zbocza Osówki.
Wzniesienia zbudowane z utworów czerwonego spągowca, należących do północnego skrzydła niecki śródsudeckiej.
W całości pokryte łąkami i użytkami rolnymi, jedynie na wierzchołku rośnie niewielki obszarowo las świerkowy regla dolnego z domieszką innych gatunków.
Wzniesienie ze względu na położenie w Masywie Włodarza, w okresie II wojny światowej, objęte było szczególną tajemnicą przez III Rzeszę, w związku z budową kompleksu militarnego pod kryptonimem "Riese" (pol. "Olbrzym").
Wzniesienie położone częściowo na obszarze Parku Krajobrazowego Gór Sowich. Część północno-wschodniego zbocza wzniesienia poniżej szczytu położona jest w Parku Krajobrazowym Gór Sowich, pozostała część wzniesienia położona jest poza parkiem.

</doc>
<doc id="984140" url="https://pl.wikipedia.org/wiki?curid=984140" title="Lilleø">
Lilleø



</doc>
<doc id="984142" url="https://pl.wikipedia.org/wiki?curid=984142" title="Høgebur">
Høgebur



</doc>
<doc id="984144" url="https://pl.wikipedia.org/wiki?curid=984144" title="Tat">
Tat



</doc>
<doc id="984145" url="https://pl.wikipedia.org/wiki?curid=984145" title="Gwiazdy zmienne typu Z Camelopardalis">
Gwiazdy zmienne typu Z Camelopardalis

Gwiazdy zmienne typu Z Camelopardalis (Z Cam) – gwiazdowe układy kataklizmiczne typu nowe karłowate, u których zdarzają się długie przerwy pomiędzy okresami dość regularnych wybuchów. Przerwy mogą trwać od kilku dni do 1000 dni, gwiazda przechodzi wtedy na dłuższy czas w stan stałej jasności, ok. 1 magnitudo poniżej maksymalnej jasności w czasie wybuchu. Uważa się, że przerwy te są wynikiem okresowych sytuacji, w których przepływ materii z towarzysza do dysku akrecyjnego jest na tyle duży, że uniemożliwia zachodzenie normalnych wybuchów.
Prototypowa gwiazda, Z Camelopardalis, normalnie wybucha z amplitudą około 3 magnitudo, co około 20 dni, a obserwowane przerwy wynosiły nawet 600 dni. Znajduje się ok. 530 lat świetlnych od nas i była najwcześniej odkrytą nową karłowatą. Układ składa się z gwiazdy typu widmowego G i białego karła lub błękitnego podkarła obiegających się wzajemnie co 7 godzin i 21 minut.
Teoria przewiduje, że – aby nastąpił wybuch nowej – na białego karła musi spaść dostatecznie dużo materii. Jednak nigdy nie stwierdzono wybuchu nowej w przypadku nowych karłowatych – z wyjątkiem właśnie Z Cam. W 2007 roku Göran Johansson z Uniwersytetu w Lund w liście do „Nature” udowodnił, że wybuch Z Cam został zarejestrowany przez Chińczyków w 77 roku przed naszą erą. Możliwe, że otoczka, widoczna na zdjęciu obok, jest właśnie pozostałością po tym lub jednym z wcześniejszych wybuchów. Oszacowana masa tej otoczki jest typowa dla otoczek odrzucanych przez nowe klasyczne, po raz pierwszy wskazując na podobny charakter nowych i nowych karłowatych.
Inny charakterystyczny układ tego typu to układ HL Canis Majoris (HL CMa).

</doc>
<doc id="984146" url="https://pl.wikipedia.org/wiki?curid=984146" title="Tyveskær">
Tyveskær



</doc>
<doc id="984148" url="https://pl.wikipedia.org/wiki?curid=984148" title="Vesterskær">
Vesterskær



</doc>
<doc id="984150" url="https://pl.wikipedia.org/wiki?curid=984150" title="Koczkodan białowargi">
Koczkodan białowargi

Koczkodan białowargi, koczkodan niebieskolicy ("Cercopithecus cephus") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae). 
Zasięg występowania.
Koczkodan białowargi występuje w zachodniej Afryce zamieszkując w zależności od podgatunku:
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Simia cephus". Holotyp pochodził z Afryki Zachodniej; Linneusz błędnie podał Amerykę (w oryg. ). 
"C. cephus" należy do grupy gatunkowej "cephus". Zgłoszono albinizm. Podgatunek "cephus" krzyżuje się z "C. erythrotis camerunensis" na niewielkim obszarze na południe od rzeki Sanaga w pobliżu jej ujścia, między Tinaso a jeziorem Tisongo w Kamerunie. Autorzy "Illustrated Checklist of the Mammals of the World" rozpoznają trzy podgatunki.
Morfologia.
Długość ciała (bez ogona) samic 44–50 cm, samców 50–58 cm, długość ogona samic 60–76 cm, samców 65–99 cm; masa ciała samic 2–4 kg, samców 3,8–5 kg. 
Ekologia.
Zamieszkuje lasy galeriowe i lasy deszczowe. Żyją w stadach liczących od 4-40 osobników. Większość czasu spędzają na drzewach. Po ziemi poruszają się na czterech nogach. Zjadają pokarm roślinny i zwierzęcy. Są przy tym bardzo żarłoczne – gromadzą więcej pożywienia niż dadzą radę zjeść. Wiodą dzienny tryb życia. Ciąża trwa około 210-215 dni. Samica rodzi jedno młode, które karmi przez rok. Opiekuje się nim aż do osiągnięcia dojrzałości w wieku około 4 lat. Zdarzają się zabójstwa młodych przez samców (dzieciobójstwo u zwierząt), którzy przepędzili dotychczasowych przywódców i sami zawładnęli stadem.

</doc>
<doc id="984151" url="https://pl.wikipedia.org/wiki?curid=984151" title="Uniao Barbarense Santa Barbara">
Uniao Barbarense Santa Barbara



</doc>
<doc id="984152" url="https://pl.wikipedia.org/wiki?curid=984152" title="Cercopithecus cephus">
Cercopithecus cephus



</doc>
<doc id="984154" url="https://pl.wikipedia.org/wiki?curid=984154" title="Luigi Canina">
Luigi Canina

Luigi Canina (ur. 23 października 1795 w Casale Monferrato, zm. 17 października 1856 we Florencji) - włoski architekt i archeolog. 
Życiorys.
Przeprowadził prace w ogrodach Borghese. Został profesorem architektury w Turynie. Pracował nad projektami w Tusculum (1829) i dotyczącymi Via Appia (1848). W 1843 wybrany do National Academy of Design jako członek honorowy.

</doc>
<doc id="984155" url="https://pl.wikipedia.org/wiki?curid=984155" title="Gwiazdy zmienne typu U Geminorum">
Gwiazdy zmienne typu U Geminorum

Gwiazdy zmienne typu U Geminorum ("U Gem") – grupa gwiazd zmiennych wybuchowych przynależących do nowych karłowatych, charakteryzują się powtarzającymi się wybuchami. Nazwa pochodzi od prototypowej gwiazdy U Geminorum położonej w gwiazdozbiorze Bliźniąt, która była pierwszą odkrytą zmienną kataklizmiczną. Dokonał tego John Russell Hind w grudniu 1856 roku. Amplituda zmian jasności zmiennej U Gem sięga nawet 6.

</doc>
<doc id="984157" url="https://pl.wikipedia.org/wiki?curid=984157" title="Łąki Czerskie">
Łąki Czerskie

Łąki Czerskie (niem. "Rieselwiesen") – kompleks łąkowo-gospodarczy zlokalizowany w województwach pomorskim i kujawsko-pomorskim na obszarze dorzecza dwóch rzek (Brdy i Wdy). 
Historia.
Ogólna powierzchnia "Łąk Czerskich" wynosi 1945,40 ha i obejmuje swoim zasięgiem obszar 5 systemów wodnych. "Łąki Czerskie" powstały w latach 40. XIX wieku na wykarczowanym przez administrację zaboru pruskiego obszarze leśnym Borów Tucholskich. Podstawą systemu nawadniającego jest rozpoczynający się na krańcu sztucznego zbiornika wodnego w okolicach Mylofu Wielki Kanał Brdy. Kompleks łąkowy stanowi jedyną znaczącą zmeliorowaną bazę paszową w tej części Pomorza. 

</doc>
<doc id="984163" url="https://pl.wikipedia.org/wiki?curid=984163" title="Kameruńskie Siły Powietrzne">
Kameruńskie Siły Powietrzne

Kameruńskie Siły Powietrzne ("Armée de I’Air du Cemeroun") - utworzone w sierpniu 1960 r. wchodzą w skład Sił Zbrojnych Kamerunu. 
Bazy Sił Powietrznych mieszczą się w Jaunde, Bamenda, Duala, Garoua
Wyposażenie.
Stan: 2007

</doc>
<doc id="984178" url="https://pl.wikipedia.org/wiki?curid=984178" title="Malijskie Siły Powietrzne">
Malijskie Siły Powietrzne

Malijskie siły powietrzne ("Force Aériene de la republique du Mali") dysponowały samolotami MiG-17 "Fresco", które zostały dostarczone w latach sześćdziesiątych. W latach 80. po wojnie z Burkina Faso samoloty te zostały wycofane z użycia i zastąpione samolotami MiG-19 "Farmer" (8 sztuk) i MiG-21 "Fishbed" (14 sztuk). Flotę powietrzną uzupełniają samoloty transportowe produkcji radzieckiej typu An-26 "Curl" i Mi-8 "Hip" Oraz szkoleniowe Jak-11 "Moose", Jak-18 "Max", Aero L-29 "Delfin" oraz MiG-15UTI.

</doc>
<doc id="984179" url="https://pl.wikipedia.org/wiki?curid=984179" title="Frederiksø">
Frederiksø



</doc>
<doc id="984183" url="https://pl.wikipedia.org/wiki?curid=984183" title="Witryn">
Witryn

Witryn – odmiana petrograficzna węgla kamiennego. Głównym jego składnikiem jest witryt.

</doc>
<doc id="984184" url="https://pl.wikipedia.org/wiki?curid=984184" title="Eugène Deloncle">
Eugène Deloncle

Eugène Deloncle (ur. 20 czerwca 1890 w Breście, zm. 17 stycznia 1944 w Paryżu) – francuski działacz faszystowski, przywódca La Cagoule w okresie międzywojennym oraz kolaboracyjnego Rewolucyjnego Ruchu Społecznego podczas II wojny światowej.
Studiował w École Polytechnique w Paryżu, którą ukończył w 1910 r. Następnie wstąpił do francuskiej marynarki wojennej. Brał udział w I wojnie światowej jako oficer artylerii; został ranny podczas walk w Szampanii. Za odwagę otrzymał Legion of Honor. Po zakończeniu wojny zaangażował się w działalność polityczną. W 1934 r. wstąpił do integralistycznej i rojalistycznej Action Française, ale przestał być jej członkiem już w 1935 r. Założył wówczas własne skrajnie prawicowe ugrupowanie Comité Secret d'Action Révolutionnaire (CSAR), zwane La Cagoule, w którym pojawiała się retoryka faszystowska.
Po agresji Niemiec i klęsce Francji w czerwcu 1940 r. podjął politykę kolaboracji z okupantem. W tym samym roku powołał Rewolucyjny Ruch Społeczny (Mouvement Social Révolutionnaire, MSR), bardziej radykalny niż La Cagoule i wspierający Francję Vichy marszałka Philippe’a Petaina. W poł. 1941 r. uczestniczył w akcji propagandowo-werbunkowej do Legionu Ochotników Francuskich przeciw Bolszewizmowi, wchodząc wraz z innymi przywódcami ugrupowań kolaboracyjnych w skład Centralnego Komitetu LVF. Następnie przyłączył MSR do Zgromadzenia Narodowo-Ludowego innego kolaboranta Marcela Déata, ale w wyniku wzajemnych konfliktów został z niego usunięty w maju 1942 r. Współpracował z Abwehrą, posiadając osobiste kontakty z jej szefem admirałem Wilhelmem Canarisem. 17 stycznia 1944 w Paryżu został zastrzelony wraz z synami przez agentów Gestapo, które podejrzewało go o współudział w spisku przeciwko Adolfowi Hitlerowi.
Bibliografia.
David Littlejohn, The Patriotic Traitors: A History of Collaboration in German-Occupied Europe, 1940-45, Londyn 1972

</doc>
<doc id="984185" url="https://pl.wikipedia.org/wiki?curid=984185" title="Klaryn">
Klaryn

Klaryn – odmiana petrograficzna węgla kamiennego. Głównym jego składnikiem jest klaryt.

</doc>
<doc id="984195" url="https://pl.wikipedia.org/wiki?curid=984195" title="Diplodokokształtne">
Diplodokokształtne

Diplodokokształtne (Diplodocoidea) – nadrodzina dinozaurów z infrarzędu zauropodów.
Systematyka.
Fragment kladogramu autorstwa Harrisa i Dodsona z 2004 na podstawie wcześniejszego wykonanego przez Wilsona w 2002..
Kladogram autorstwa Taylora i Naisha z 2005, zmodyfikowany. Diplodocoidea zdefiniowano w nim jako zawierające diplodoka, ale nie saltazaura. W ich obrębie umieszczono klad Diplodocimorpha obejmujące diplodoka i rebbachizaura.

</doc>
<doc id="984196" url="https://pl.wikipedia.org/wiki?curid=984196" title="Göteborgs centralstation">
Göteborgs centralstation

Göteborg centralstation – dworzec centralny i największy w Göteborgu. Jest drugim z największych (po dworcu w Sztokholmie) dworcem kolejowym w kraju. Znajduje się przy placu Drottningtorget. Został otwarty 4 października 1858 r. Dziennie korzysta z niego nawet 40 tys. osób. Na dworcu znajduje się 16 torów. 

</doc>
<doc id="984203" url="https://pl.wikipedia.org/wiki?curid=984203" title="Rejon kirowski (Osetia)">
Rejon kirowski (Osetia)

Rejon kirowski (, ) – rejon w należącej do Rosji północnokaukaskiej republice Osetii Północnej-Alanii.
Rejon kirowski leży w północno-zachodniej części republiki. Jego ośrodkiem administracyjnym jest wieś Elchotowo. 
Powierzchnia i ludność.
Rejon ma powierzchnię 0,36 tys. km²; zamieszkuje go ok. 26,9 tys. osób (2005 r.).
Gęstość zaludnienia w rejonie wynosi 74,7 os./km².
Zdecydowaną większość populacji stanowią Osetyjczycy; istnieje także niezbyt liczna mniejszość rosyjska.
Większość ludności pracuje w zawodach związanych z rolnictwem.
Transport.
Przez rejon przebiega ważny szlak kolejowo-drogowy służący m.in. do transportu kaspijskiej ropy naftowej z Zakakazia. W okresie II wojny światowej o tzw. "Bramę Elchotowską" – strategiczny punkt owego szlaku toczyły się krwawe walki pomiędzy Armią Czerwoną a wojskami niemieckimi.

</doc>
<doc id="984206" url="https://pl.wikipedia.org/wiki?curid=984206" title="Pierre-Henri Cami">
Pierre-Henri Cami

Pierre-Henri Cami fr: piɛʀ ɑ̃ʀi kami, (ur. 20 czerwca 1884 w Pau, zm. 3 listopada 1958 w Paryżu) – francuski pisarz, satyryk.

</doc>
<doc id="984207" url="https://pl.wikipedia.org/wiki?curid=984207" title="Linköpings centralstation">
Linköpings centralstation

Linköpings centralstation – główny dworzec centralny w Linköping, w Szwecji. Stacja budowana była w latach 1871-1872. Na stacji zatrzymują się pociągi szwedzkich kolei państwowych Statens Järnvägar (SJ), którymi można dotrzeć do większości miast Szwecji (szybka linia kolejowa X 2000 na trasie Malmö – Sztokholm).
Wewnątrz budynku stacji znajdują się obiekty usługowo-handlowe, kasy biletowe, toalety, dostęp do internetu oraz automaty biletowe.
W bezpośrednim sąsiedztwie dworca kolejowego znajduje się dworzec autobusowy (autobusy miejskie Linköping oraz dalekobieżne).

</doc>
<doc id="984211" url="https://pl.wikipedia.org/wiki?curid=984211" title="Bezpłucnikowate">
Bezpłucnikowate

Bezpłucnikowate (Plethodontidae) – rodzina płazów ogoniastych (Caudata) z grupy Salamandroidea, obejmująca około 470 gatunków. Należy do niej niemal 70% wszystkich współczesnych płazów ogoniastych. Plethodontidae mają holarktyczny zasięg występowania, jednak znacząco rozproszony – większość gatunków (98%) żyje w Ameryce Północnej (gdzie najprawdopodobniej wyewoluowała cała grupa), nieliczne w basenie Morza Śródziemnego, a tylko jeden w Azji. Najstarszymi pewnymi przedstawicielami grupy są "Plethodon" i "Aneides", których skamieniałości są znane z oligoceńskich osadów w stanie Montana, sprzed około 25 mln lat (starszy może być "Palaeoplethodon", jednak jego datowanie jest niepewne). Datowania molekularne sugerują jednak, że klad ten powstał znacznie wcześniej. Vieites i in. (2007) sugerowali, że nastąpiło to w kredzie, ok. 94 mln lat temu, jednak nowsza analiza Shena i in. (2016) wskazuje, że doszło do tego później, mniej więcej w czasie wymierania kredowego, ok. 66 mln lat temu. Natomiast rozejście się linii ewolucyjnych prowadzących do bezpłucnikowatych i ich najbliższych krewnych – amfium – miało miejsce ok. 130 mln lat temu.
Do Plethodontidae należą niewielkie zwierzęta, mierzące od 2,5 do 10 cm długości i 7–8 mm średnicy. Są drapieżne, z reguły polują za pomocą długiego języka. Oddychają przez skórę, nabłonek jamy gębowej i gardziel. Jest to możliwe ze względu na niewielką grubość i ciągłe zwilżenie skóry oraz ogromną powierzchnię ciała w stosunku do jego objętości. Zwierzęta te charakteryzuje obecność bardzo dużych komórek organizmu, co jest przyczyną ich bardzo niskiego metabolizmu i – co za tym idzie – niewielkich potrzeb energetycznych oraz dużej wytrzymałości na głód. Są również zdolne do zaciągania długu tlenowego - przechodzenia przez pewien czas na metabolizm beztlenowy; niektóre gatunki mają nawet erytrocyty podobne do występujących u ssaków – owalne i pozbawione jąder (brak mitochondriów w takich krwinkach ma znaczny wpływ na oszczędność tlenu). W grupie Plethodontidae radiacja adaptacyjna zaszła bardzo daleko; znane są wśród nich formy wodne, wodno-lądowe, skrajnie lądowe (żyjące na obrzeżach pustyń), nadrzewne i podziemne.
Systematyka.
Do rodziny bezpłucnikowatych należą dwie podrodziny:

</doc>
<doc id="984212" url="https://pl.wikipedia.org/wiki?curid=984212" title="Malmö centralstation">
Malmö centralstation

Malmö centralstation ("Malmö C") – główny dworzec centralny w Malmö, w Szwecji. Należy do jednych z największych dworców kolejowych w kraju.
Ruch.
Malmö centralstation jest trzecim co do wielkości dworcem w Szwecji. Każdego dnia obsługuje ponad 45 000 osób, które spędzają średnio około 30 minut na stacji. Codziennie obsługuje około 350 pociągów.
Oferuje połączenia dalekobieżne do Sztokholmu, Göteborga, Berlina i Kopenhagi. Dworzec jest również centrum komunikacyjnym dla kolei regionalnych, z liniami do Ängelholm, Kristianstad, Karlskrony, Kalmar i Simrishamn. Do Kopenhagi i Północnej Zelandii z końcowej stacji Helsingør, pociąg Oresund kursuje co 20 minut.
Na placu centralnym naprzeciwko stacji jest lokalny dworzec autobusowy głównie linii 2, 3, 4, 5, 7, 8 i kilka linii łączących dworzec z lotniskiem w Sturup. Istnieje również postój taksówek. Po drugiej stronie kanału są przystanki dla autobusów w tym regionie do Falsterbo, Lund i Trelleborga.
W najbliższych latach budowa tunelu średnicowego doprowadzi do poważnych zmian w ruchu na stacji. Stacja będzie obsługiwać pociągi Oresund Pågatågen i jednocześnie pozostanie dworcem dla pociągów dalekobieżnych. Oczekuje się również, ze wytyczone zostaną nowe trasy do Dalby i Trelleborga.

</doc>
<doc id="984214" url="https://pl.wikipedia.org/wiki?curid=984214" title="Diplodocoidea">
Diplodocoidea



</doc>
<doc id="984215" url="https://pl.wikipedia.org/wiki?curid=984215" title="Dżok">
Dżok



</doc>
<doc id="984218" url="https://pl.wikipedia.org/wiki?curid=984218" title="Malmö C">
Malmö C



</doc>
<doc id="984221" url="https://pl.wikipedia.org/wiki?curid=984221" title="4 Dywizja Pancerna (III Rzesza)">
4 Dywizja Pancerna (III Rzesza)

4 Dywizja Pancerna (niem. "4. Panzer-Division") – niemiecka dywizja pancerna z okresu II wojny światowej
Historia.
Dywizja została sformowana na podstawie rozkazu z 10 października 1938 w Würzburgu, w koszarach przeniesionej do Wiednia 2 Dywizji Pancernej. 
W 1939 roku wzięła udział w kampanii wrześniowej w składzie XVI Korpusu 10 Armii, w trakcie walk brała udział w bitwie pod Mokrą, gdzie starła się w dniach od 1 do 2 września z oddziałami Wołyńskiej Brygady Kawalerii. Od 4 września szturmowała pozycje obronne 2 PPLeg. w Górach Borowskich, a 6 września atakowała pozycje 13 DP pod Tomaszowem Mazowieckim i po przełamaniu obrony polskiej ruszyła w stronę Warszawy. 8 września przeprowadziła pierwszy, nieudany szturm na miasto. Wycofana następnie na zachód, wzięła udział w niemieckim kontrataku podczas bitwy nad Bzurą. Żołnierzom tej formacji przypisuje się dokonanie zbrodni wojennej w Śladowie 18 września 1939, gdzie zastrzelili i utopili w Wiśle około 300 ludzi. 
W okresie 1-25 września 1939 r. 4.DPanc poniosła największe (obok 1 Dywizji Lekkiej) straty spośród niemieckich dywizji – 94 czołgi utracone, uszkodzone lub zepsute (46 czołgów PzKpfw I, 33 PzKpfw II, 6 PzKpfw IV i 9 czołgów dowodzenia), lecz straty bezpowrotne były niższe.
W grudniu 1939 roku została włączona w skład 6 Armii i przeniesiona na Zachód. W składzie tej armii wzięła udział w walkach w trakcie kampanii francuskiej, walcząc na terenie Flandrii. Po zakończeniu walk stacjonowała we Francji do grudnia 1940 roku. W tym czasie przeszła reorganizację, a z jej składu wyłączono 36 pułk pancerny, z którego później utworzono 14 Dywizję Pancerną. 
W 1941 roku przeniesiona została do Prus Wschodnich i włączona w skład 2 Grupy Pancernej Grupy Armii Środek. W składzie tej armii dywizja (posiadająca 22 czerwca 1941 169 czołgów) walczy na froncie wschodnim. Na przełomie 1941 – 1942 roku bierze udział w walkach pod Moskwą. W lipcu 1943 roku uczestniczy w bitwie na Łuku Kurskim, a następnie pod Homlem. 
W sierpniu 1944 zostaje przerzucona na Łotwę i włączona w skład Grupy Armii Północ. W walkach na terenie Łotwy bierze udział do stycznia 1945 roku, kiedy to zostaje przerzucona na Pomorze i włączona w skład Grupy Armii Wisła. 
W styczniu 1945 roku koncentruje się w okolicach Grudziądza, a następnie cofa się w walkach w rejon Gdańska, gdzie jej resztki kapitulują dopiero w dniu 9 maja 1945 roku przed Armią Czerwoną.
Skład.
1939.
1 września 1939 r. dywizja posiadała sprzęt pancerny:
Łącznie w tym czasie dywizja posiadała 425 pojazdów pancernych, (w tym 90 sam.panc.), 1321 sam. ciężarowych, 466 sam. osobowych, 916 motocykli, 24 lekkie haubice polowe, 10 dział piechoty, 33 dz.ppanc 37 mm, 12 nkm.plot 20 mm, 21 lekkich i 12 ciężkich granatników, 28 ckm, 740 lkm oraz 6161 karabinów, 433 pistoletów maszynowych i 3838 pistoletów. Dywizja liczyła łącznie 10 286 ludzi w tym 351 oficerów, 1762 podoficerów, 8062 szeregowych i 111 urzędników. 
10 maja 1940 r. dywizja posiadała sprzęt pancerny:
22 czerwca 1941 r. dywizja posiadała sprzęt pancerny:

</doc>
<doc id="984222" url="https://pl.wikipedia.org/wiki?curid=984222" title="Rejon mozdocki">
Rejon mozdocki

Rejon mozdocki () – rejon w należącej do Rosji północnokaukaskiej republice Osetii Północnej-Alanii.
Rejon stanowi najbardziej na północ wysuniętą część Ostii. Jego ośrodkiem administracyjnym jest miasto Mozdok. 
Powierzchnia i ludność.
Rejon ma powierzchnię 1,08 tys. km²; zamieszkuje go ok. 87,6 tys. osób (2005 r.), z czego blisko połowa (41,3 tys.) w stolicy rejonu – Mozdoku, będącym jedynym miastem na obszarze tej jednostki podziału administracyjnego.
Gęstość zaludnienia w rejonie wynosi 81,1 os./km²
Rejon mozdocki jest jedynym rejonem Osetii, w którym większość populacji stanowią Rosjanie (ponad 50%); ok. 40% ludności to Osetyjczycy. Poza tym żyją tutaj także m.in. Kumycy.
Gospodarka.
Rejon kirowski z racji korzystnych warunków klimatycznych i glebowych jest głównym ośrodkiem rolniczym Osetii. Uprawia się tutaj. m.in. jęczmień, psznicę, rośliny przemysłowe (rzepak, słoneczniki) oraz warzywa – pomidory, ogórki, cebulę i in.

</doc>
<doc id="984223" url="https://pl.wikipedia.org/wiki?curid=984223" title="Lupold Przemyślida">
Lupold Przemyślida

Lupold (zm. 1143) – książę ołomuniecki w latach 1135–1137.
Lupold był synem Borzywoja II i Helbirgi, córki margrabiego austriackiego Leopolda II Pięknego.
W 1135 r. Sobiesław I nadał mu dzielnicę ołomuniecką. Już dwa lata później pozbawił go ziemi i nadał dzielnicę swojemu synowi Władysławowi, który miał w ten sposób zdobywać doświadczenie polityczne, gdyż był przewidywany na następcę ojca na tronie w Pradze. W latach 1140-1142 Lupold wraz z czeskim rycerstwem i innymi książętami dzielnicowymi brał udział w walce z Władysławem II.

</doc>
<doc id="984224" url="https://pl.wikipedia.org/wiki?curid=984224" title="Mechowce">
Mechowce

Mechowce (Oribatida) – grupa saprofagicznych stawonogów z podgromady roztoczy. Mechowce stanowią grupę parafiletyczną, ponieważ istnieją mocne dowody (np. obecność homologicznych gruczołów opistonotalnych) na ich wspólne pokrewieństwo z Astigmata. Jednakże ze względu na duże różnice w biologii obu grup roztoczy, wciąż stosuje się tradycyjny podział. Do znanych polskich badaczy, którzy poświęcili swoją działalności naukową mechowcom, zalicza się: Piotra Skubałę i Ziemowita Olszanowskiego. 
Morfologia.
Mechowce wykazują duże zróżnicowanie morfologiczne. Ciało większości gatunków pokryte jest mocnym chitynowym pancerzem. Wyjątkiem od tej reguły są osobniki młodociane oraz starsze ewolucyjnie grupy. Ciało w zależności od stopnia sklerotyzacji przybiera różne barwy, od białego, poprzez żółtawy i różne odcienie brązu aż do czarnego.
Ciało mechowców dzieli się na dwie tagmy - proterosomę oraz hysterosomę. W skład tej pierwszej wchodzi 5 segmentów, w których obrębie znajduje się gnatosoma (3 segmenty) oraz dwie pary odnóży (I i II para). Od strony grzbietowej proterosoma przykryta jest tarczką (prodorsum). U wszystkich Oribatida (z wyjątkiem grupy Palaeosomata) osłania ona całkowicie również narządy gębowe. Szczękoczułki zwykle są masywne, z krótkimi, ząbkowanymi palcami.
Kolejną istotną (zwłaszcza w taksonomii) strukturą są sensilusy. Jest to znajdująca się na grzbietowej stronie proterosomy para szczecin. Struktury te osadzone są w kubeczkowatych zagłębieniach (botridia) i przybierają różnorodne kształty, np. buławkowaty, wrzecionowaty, pierzasty. U gatunków wodnych ulegają uwstecznieniu, a nawet zanikowi. 
Hysterosoma składa się z dwóch segmentów z odnóżami (III i IV para) oraz ośmiu segmentów opistosomalnych, przykryta jest tarczką - notogaster - i przybiera ona najczęściej półkolisty kształt. 
Ekologia.
Nazwa pochodzi stąd, iż pierwszych obserwacji tych zwierząt dokonywano na mchach. Obecnie wiadomo, że występują głównie w glebie, lecz powszechne są również w innych miejscach np. butwiejących drewnie, porostach, gniazdach ssaków, ptaków, owadów, na skałach, roślinności zielnej oraz pniach, liściach i gałęziach drzew itp. Niektóre gatunki są ściśle wyspecjalizowane do życia w konkretnym środowisku. Przykładowo "Aribates javensis" jest taksonem myrmekofilnym, który nie jest w stanie przeżyć bez opieki mrówek z rodzaju "Myrmecina." Podejrzewa się, że roztocze wykorzystywane są przez owady, jako dodatkowe źródło pokarmu w przypadku jego niedoboru. 
Mechowce to saprofagi, więc biorą znaczny udział w rozkładzie martwej materii organicznej, lecz mogą żywić się także grzybnią, glonami, porostami, bakteriami, nicieniami.
W organicznych poziomach gleb leśnych strefy umiarkowanej na powierzchni 1 m² można znaleźć kilkaset tysięcy mechowców (nierzadko ponad milion), wśród których wyróżnić można co najmniej 100 gatunków. 
W wielu środowiskach lądowych biomasa mechowców przewyższa biomasę ptaków i ssaków, a ich produkcja netto jest dwukrotnie wyższa niż gryzoni i sześciokrotnie wyższa niż ptaków, żyjących na tym samym terenie. Są to bardzo małe zwierzęta (długość ciała: 0,1 do 2,5 mm).
W Polsce występuje ponad 500 gatunków mechowców, a na świecie ponad 11000.
Rozmażanie i rozwój.
Wszystkie mechowce są rozdzielnopłciowe, lecz rzadko występuje dymorfizm płciowy. Samce zwykle pozostawiają spermatofory na hailinowym styliku, na który samica nasuwa ciało i odcina główkę za pomocą tarczek genitalnych.
W rozwoju mechowców wyróżniamy 6 stadiów: prelarwa, larwa, protonimfa, deutonimfa, tritonimfa oraz dorosły. Osobniki młodociane cechują słabo sklerytyzowanymi, jasnymi i półprzezroczystymi powłokami ciała. Posiadają one również niekiedy inny skład wydzielin gruczołów opistonotalnych. U niektórych gatunków stadia preimaginalne drążą kanały w martwym drewnie. 
W obrębie tej grupy roztoczy występuje aż 10% gatunków rozmnażających się partenogenetycznie, na drodze telitokii. U niektórych taksonów samce pojawiają się sporadycznie, lecz są nieaktywne płciowo, ponieważ produkowane przez nie spermatofory, są ignorowane przez samice. Do partenogenetycznych gatunków zalicza się "Oppiella nova", która jest uważana za jeden z najliczniejszych oraz najszerzej rozpowszechnionych stawonogów na ziemi. 
Przystosowania obronne.
Mechowce wyposażone są w liczne przystosowania obronne. U większości gatunków dorosłe osobniki pokryte są grubym chitynowym pancerzem, który chroni przed wysychaniem oraz drapieżnikami. Jednakże niektóre taksony z grupy Scydmaenidae przystosowała się do polowania na nie. Część mechowców wyposażona w pteromorfy, czyli w płytki służące do ochrony odnóż, które u niektórych rodzin np. Galumnidae są ruchome. 
Z kolei roztocze z grupy Ptyctima posiadają elastyczne powłoki ciała otaczające nasady nóg, dzięki czemu zdolne są do stawowego zgięcia i połączenia proterosomy oraz hysterosomy. W powstałą szczelinie wciągane są odnóża, co pozwala uchronić je przed drapieżnikami. 
Większość mechowców posiada również tzw. gruczoły opistonotalne, zawierające odstraszające substancje np. izomery cytralu, cyjanowodór. Niektóre gatunki produkują również alkaloidy o nieznanej funkcji i źródle. Podejrzewa się, że mogą być wydzielane przez tzw. pola porowate ("areae porosae"). Substancje te są wykorzystywane do wytworzenia trucizny przez drzewołaza karłowatego, południowoamerykański gatunek płaza. Gdy żaby te karmi się dietą pozbawioną mechowców, ich trucizna traci swe właściwości.
Przedstawiciele rodziny Zetorchestidae posiadają specjalnie przekształconą czwartą parę odnóży, która umożliwia im skoki. Najdłuższy zarejestrowany w laboratorium skok wynosił 14,6 cm, czyli prawie 290 razy więcej niż wynosi długość ciała roztocza.
Niektórzy przedstawiciele superodziny Damaelidae oraz rodzaju "Camisia" pokrywają swoją ciało wylinkami, oraz cząsteczkami organicznymi i mineralnymi, co zapewnia im kamuflaż oraz chroni przed wysychaniem. W przypadku "Camisia" obecność tej adaptacji prawdopobniej sprawiła, że obrona chemiczna ze strony gruczołów opistonotalnym przestała być konieczna i przyczyniła się do uwstecznienia ich struktur. 
Znaczenie.
Mechowce jako saprofagi biorą udział w obiegu materii organicznej, lecz pełnią również funkcje żywiciela pośredniego dla wielu tasiemców, głównie z rodziny "Anoplocephalidae" np. "Anoplocephala perfoliata", "Moniezia expansa", "Moniezia benedeni". Zaliczają się tutaj pasożyty koni, owiec, bydła oraz innych ssaków. Roztocze zarażają się larwami tasiemców, zjadając ich jaj. Pierwsze stadium rozwojowe, czyli onkosfery wylęgają się z jaj, po czym przekształcają się wewnątrz żywiciela pośredniego w cysticerkoid. Infekcja "M. expansa" oraz "M. benedeni" może powodować sterylizacje samic roztoczy. Konie i inni żywiciele ostateczni zarażają się pasożytem najprawdopodobniej poprzez przypadkowe zjedzenie mechowców podczas wypasu.

</doc>
<doc id="984229" url="https://pl.wikipedia.org/wiki?curid=984229" title="Diners Club">
Diners Club

Diners Club International − pierwszy na świecie wystawca kart płatniczych. Firma została założona jako Diners Club w 1950 roku przez Franka McNamara, Ralpha Schneider i Casey R. Taylor. 
Historia kart płatniczych rozpoczęła się w roku 1949, kiedy to nowojorski biznesmen − Frank McNamara − zaprosił paru znajomych do restauracji w Nowym Jorku. Kiedy otrzymał rachunek zorientował się, że nie ma gotówki i, choć żona uratowała go z kłopotu, na przyszłość postanowił nigdy nie znaleźć się w podobnej sytuacji. W ten sposób narodził się pomysł, by stworzyć pierwszą kartę płatniczą.
Karty Diners Club wydawane są osobom, które zajmują wysoką pozycje społeczną. Przy jej użyciu regulowane są głównie należności za bilety lotnicze, usługi hotelowo-gastronomiczne i wynajem samochodów. 
Karta Diners Club może być zarówno kartą “charge” (tzn. kwota każdej transakcji jest dopisywana do rachunku, który musi być uregulowany po zakończeniu okresu rozliczeniowego) jak i klasyczną kartą kredytową (której wydanie jest związane z przyznaniem limitu kredytowego przez wydawcę karty, a operacje wykonane przez posiadacza karty rozliczane są w ramach przyznanego limitu). Diners Club wydaje karty o zasięgu lokalnym i międzynarodowym. Karty lokalne są ważne tylko na terenie, w którym zostały wystawione, natomiast na kartach międzynarodowych znajduje się napis “Valid Wordwide” co oznacza, że karta jest akceptowana na całym świecie.
Diners Club w Polsce.
Diners Club rozpoczął działalność w Polsce w 1997 roku jako Diners Club Polska, będąc częścią Diners Club International, a ostatnie umowy z użytkownikami kart płatniczych zostały rozwiązane 30 czerwca 2022 roku z uwagi na zakończenie działalności firmy w Polsce. Karty płatnicze Diners Club wydawane były bezpośrednio przez Diners Club Polska Sp. z o. o., oraz do 2018 roku również pośrednio przez banki spółdzielcze z Grupy BPS i bank PKO BP. Były to tzw. karty "co-branded", czyli na fizycznej karcie plastikowej widniały logo Diners Club oraz banku współpracującego przy sprzedaży karty. Dostępne były również karta płatnicza wydawana we współpracy z programem lojalnościowym Miles&amp;More, należącym do sojuszu Star Alliance oraz siecią sklepów narciarskich Ski Team.
Decyzja o zakończeniu działalności związanej wydawnictwem kart płatniczych na polskim rynku nie jest tożsama z zakończeniem akceptacji kart w punktach usługowo-handlowych, bankomatach i w internecie. We współpracy z agentami rozliczeniowymi ma być ona rozszerzana.
Wygląd karty Diners Club International.
Klasyczne karty Diners Club wydawane w Polsce są koloru srebrnego; tło awersu wypełniają powtarzające się napisy “Diners Club" oraz logo Diners Club International. Oprócz tego zarówno w Polsce jak i w innych krajach wydawane są także karty w innych kolorach, np. czarno-białe "Premium Vintage". 
Na awersie karty znajdują się:
Na rewersie karty znajdują się:

</doc>
<doc id="984231" url="https://pl.wikipedia.org/wiki?curid=984231" title="Złocica europejska">
Złocica europejska

Złocica europejska, złocica ("Microstomus kitt") – gatunek ryby z rodziny flądrowatych (Pleuronectidae). Zamieszkuje morza otaczające północną Europę. Występuje do głębokości 200 m. Jest popularną rybą konsumpcyjną.

</doc>
<doc id="984233" url="https://pl.wikipedia.org/wiki?curid=984233" title="Układ w Trenczynie">
Układ w Trenczynie

Układ trenczyński – układ do którego rokowania rozpoczęły się 24 sierpnia 1335 w Trenczynie na Słowacji i kontynuowane były 12 listopada 1335 w Wyszehradzie na Węgrzech. Zawarty został przez polskich pełnomocników króla Kazimierza Wielkiego, którymi byli: kasztelan Spytko z Melsztyna (którego należy utożsamiać ze Spycimirem (Spytkiem) Leliwitą), Zbigniew prepozyt krakowski, Piotr kasztelan sandomierski, Tomasz z Zajączkowa, Niemierza Mądrostka z królem Czech Janem Luksemburskim i jego synem Karolem w obecności króla Węgier Karola Roberta.
W układzie obie strony uzgodniły respektowanie zwierzchności Jana Luksemburskiego nad tymi księstwami śląskimi które złożyły hołd lenny, oraz do księstwa wrocławskiego i głogowskiego.
Lennikami Jana Luksemburskiego zostali:
Pełnomocnicy Kazimierza Wielkiego zobowiązali się, że król Polski nie będzie domagał się zwrotu wymienionych księstw śląskich (nie wymieniono w układzie księstwa jaworskiego, świdnickiego, ziębickiego oraz księstwa biskupiego nyskiego). Oznaczało to "de facto" zrzeczenie się praw do Śląska przez króla Polski.
W wyniku zawartego układu Jan Luksemburski zrezygnował z używania tytułu króla Polski. Uzyskał też obietnice wypłacenia 20 tysięcy kop groszy praskich.
Układ ten został potwierdzony kolejnym układem z 1339 roku. Natomiast z początkiem lat 40. XIV wieku Kazimierz Wielki organizował – wbrew układowi – szereg wypraw wojennych na ziemie Górnego Śląska co doprowadziło w latach 1345–1348 do wojny polsko-czeskiej, w której Polska nie odniosła większych sukcesów.
Należy jednak dodać, że istnieje pogląd, jakoby w trakcie negocjacji sprawa Śląska nie była wcale poruszana.

</doc>
<doc id="984237" url="https://pl.wikipedia.org/wiki?curid=984237" title="I Santo California">
I Santo California

I Santo California – włoska grupa muzyczna, założona w 1974 roku. Jej największy sukces to debiutancki singel "Tornerò", który był dużym międzynarodowym przebojem w roku 1975.
Historia.
Grupę założyło pięciu muzyków pochodzących z regionu Kampania w południowych Włoszech i oryginalnie nosiła ona nazwę La Nuova Frontiera. Początkowo zespół występował w lokalnych klubach i resortach Wybrzeża Amalfitańskiego. W 1974 roku został zauważony przez Elio Palumbo podczas koncertu w Nocera Inferiore, dzięki któremu muzycy podpisali kontrakt z włoską wytwórnią Yep Record. Wtedy też nazwa zespołu została zmieniona na I Santo California. 
Debiutancka piosenka grupy, sentymentalna ballada miłosna "Tornerò" ("Powrócę"), została wydana pod koniec roku 1974. Spotkała się ona z dużym sukcesem, utrzymując się kilka tygodni z rzędu na pierwszym miejscu listy przebojów we Włoszech i Szwajcarii w 1975 roku. We Włoszech singel otrzymał wyróżnienie złotej płyty, a w Szwajcarii okazał się najlepiej sprzedającą piosenką roku. Uplasował się także w pierwszej piątce w Niemczech i Austrii, a debiutancki album zespołu w pierwszej dwudziestce we Włoszech.
Kolejny singel, "Un angelo" ("Anioł"), z albumu o tym samym tytule, dotarł do miejsca 2. we Włoszech oraz 10. w Szwajcarii wiosną 1976. Kolejny singel, "Dolce amore mio" ("Moje słodkie kochanie") dotarł do miejsca 6. we Włoszech i 3. w Szwajcarii. W 1977 roku I Santo California wzięli udział w Festiwalu Piosenki Włoskiej w San Remo z utworem "Monica", który uplasował się na 3. pozycji i okazał kolejnym międzynarodowym przebojem. W 1978, zespół wylansował swój ostatni większy przebój we Włoszech, "Manuela, amore!" ("Manuela, kochanie!"). Następnie popularność zespołu gwałtownie spadła i nie udało mu się już podbić list przebojów.
W roku 1994 grupa wydała nową płytę "1994 Per un mondo migliore", na której poruszyli tematy spirytualistyczne.

</doc>
<doc id="984241" url="https://pl.wikipedia.org/wiki?curid=984241" title="Sylwester Cacek">
Sylwester Cacek

Sylwester Cacek (ur. 30 grudnia 1959) – polski przedsiębiorca, twórca i były właściciel grupy kapitałowej Dominet, prezes Zarządu spółki Sfinks Polska.
Życiorys.
W latach 80. pracował jako nauczyciel w szkole, a następnie przez sześć lat prowadził hufiec harcerski w Piasecznie. Jego pierwszym przedsięwzięciem był sklep z zabawkami w Górze Kalwarii.
W 2002 odkupił od Banku Handlowego i KGHM Polska Miedź Cuprum-Bank, wokół którego, po zmianie nazwy na Dominet Bank, stworzył grupę kapitałową. W październiku 2006 sprzedał 51 procent akcji Dominet belgijskiej grupie Fortis za ok. 500 mln złotych. W latach 2001–2002 pełnił funkcję przewodniczącego komitetu wykonawczego Konferencji Przedsiębiorstw Finansowych.
Od czerwca 2009 do kwietnia 2010, a następnie ponownie od sierpnia 2011 prezes Zarządu Sfinks Polska S.A., właściciela sieci restauracji Sphinx, Wook i Chłopskie Jadło. Wraz z żoną Dorotą posiada także udziały w polsko-kanadyjskiej firmie Helix BioPharma pracującej nad znalezieniem lekarstwa na raka płuc.
Od października 2005 współpracował m.in. z Polską Ligą Koszykówki, jako sponsor generalny rozgrywek koszykarzy o Mistrzostwo Polski.
18 czerwca 2007 stał się większościowym akcjonariuszem Klubu Sportowego Widzew Łódź SA., który przejął obowiązki dotychczas działającego Stowarzyszenia Widzew Łódź, co po 8 latach zakończyło się bankructwem klubu. 
W 2013 zajął 72. miejsce na liście najbogatszych Polaków z majątkiem szacowanym na 373 mln zł.

</doc>
<doc id="984243" url="https://pl.wikipedia.org/wiki?curid=984243" title="Revolution in Me">
Revolution in Me

Revolution in Me – pierwszy solowy album byłej członkini Sugababes – Siobhán Donaghy wydany w 2003 roku.
Album nie odniósł sukcesu, co doprowadziło do zerwania kontraktu między Donaghy a wytwórnią Island.

</doc>
<doc id="984244" url="https://pl.wikipedia.org/wiki?curid=984244" title="Spitygniew Brneński">
Spitygniew Brneński

Spitygniew Brneński (zm. 1199) – książę brneński w latach 1189-1191 i 1194-1198.
Tradycyjnie Spitygniew był uważany za syna Wratysława Brneńskiego, co nie ma żadnej podstawy źródłowej. Ostatnio filiacja ta została zakwestionowana i Spitygniewa - oraz jego brata Świętopełka – hipotetycznie uznano za synów Świętopełka Władysławowica oraz nieznanej z imienia córki króla węgierskiego Gejzy II. W 1189 r. został księciem brneńskim. Po śmierci Konrada II Ottona wspierał w walce o tron czeski najpierw Wacława II, a następnie Henryka Brzetysława. Po śmierci księcia-biskupa był jednym z kandydatów do tronu praskiego. Został oślepiony i wkrótce zmarł.

</doc>
<doc id="984246" url="https://pl.wikipedia.org/wiki?curid=984246" title="Lemuria czarna">
Lemuria czarna

Lemuria czarna, lemur mokok, akumba ("Eulemur macaco") – gatunek ssaka naczelnego z rodziny lemurowatych (Lemuridae).
Zasięg występowania.
Lemuria czarna występuje w północno-zachodnim Madagaskarze od rzeki Mahavavy na południe do rzeki Andranomalaza, przy czym wschodnia granica jest słabo zdefiniowana, ale prawdopodobnie występuje w masywie górskim Tsaratanana; dodatkowe populacje występują w lasach półwyspu Ampasindava, na przybrzeżnych wyspach Nosy Be i Nosy Komba oraz w lasach przybrzeżnych na północny wschód od Ambanji (w tym na półwyspie prowadzącym do Nosy Faly). Introdukowany na małą wysepkę Nosy Tanikely.
Taksonomia.
Gatunek po raz pierwszy naukowo opisał w 1766 roku szwedzki przyrodnik Karol Linneusz nadając mu nazwę "Lemur macaco". Jako miejsce typowe odłowu holotypu wskazał Madagaskar (.
Na całym obszarze Rezerwatu specjalnego Manongarivo w jego południowej części występują mieszańce z "E. flavifrons". Mieszańce przypominają "E. flavifrons" w kolorze futra i brakiem kępek uszu, ale mają jasnobrązowe oczy. Populacje w Parku Narodowym Sahamalaza, na północ od rzeki Andranomalaza, różnią się kolorem futra i widocznymi kępkami uszu w porównaniu z populacjami z północnej części zasięgu występowania. Autorzy "Illustrated Checklist of the Mammals of the World" uznają ten takson za gatunek monotypowy.
Charakterystyka.
Długość ciała (bez ogona) 39–45 cm, długość ogona 51–65 cm; masa ciała 1,9–2 kg. Silnie zaznaczony dymorfizm płciowy spowodował, że przez wiele lat samce i samice uważane były za przedstawicieli różnych gatunków. Futro samców jest zwykle czarne, a samic rude z białym brzuchem. Akumba prowadzi zarówno dzienny jak i nocny tryb życia. Całe życie spędzają na drzewach, po których bardzo sprawnie się poruszają. Zjadają pokarm roślinny (owoce, kwiaty i nektar) oraz zwierzęcy. Ciąża trwa 120-129 dni. Samica rodzi jedno, rzadziej dwa młode. Lemur mokok żyje 20-25 lat.
Ochrona.
Gatunek ten, jak wszystkie Lemuridae spp., jest objęty konwencją CITES (załącznik I).

</doc>
<doc id="984247" url="https://pl.wikipedia.org/wiki?curid=984247" title="Akumba">
Akumba



</doc>
<doc id="984248" url="https://pl.wikipedia.org/wiki?curid=984248" title="Eulemur macaco">
Eulemur macaco



</doc>
<doc id="984249" url="https://pl.wikipedia.org/wiki?curid=984249" title="Szyszkówka (Klonowo)">
Szyszkówka (Klonowo)

Szyszkówka – część wsi Klonowo w Polsce, położona w województwie kujawsko-pomorskim, w powiecie tucholskim, w gminie Lubiewo.
W latach 1975–1998 Szyszkówka administracyjnie należała do województwa bydgoskiego.

</doc>
<doc id="984251" url="https://pl.wikipedia.org/wiki?curid=984251" title="Czaszka kinetyczna">
Czaszka kinetyczna

Czaszka kinetyczna – czaszka, w której kości nie są połączone poprzez zrośnięcie, ale powiązane są luźno, za pomocą stawów i więzadeł. Niezwykle charakterystycznym przykładem takiej budowy jest czaszka węży ("Serpentes"), w której połączenie szczęk jest ruchome (kość kwadratowa), kości podniebienia rozsuwają się, a żuchwa składa się z dwóch części powiązanych więzadłem. Czaszka kinetyczna może być otwierana bardzo szeroko i umożliwia połykanie wielkich porcji pokarmu.

</doc>
<doc id="984254" url="https://pl.wikipedia.org/wiki?curid=984254" title="Szantungozaur">
Szantungozaur

Szantungozaur ("Shantungosaurus giganteus") – duży, roślinożerny dinozaur należący do rodziny hadrozaurów. Żył w późnej kredzie (ok. 75 mln lat temu) w Azji, na terenie współczesnych Chin. Jego nazwa znaczy "Jaszczur z Szantung".
Odkrycie.
Pierwsze skamieniałości szantungozaura zostały znalezione w 1964 r. Jak dotąd odkryto pięć niekompletnych szkieletów.
Opis.
Szantungozaur jest największym znanym hadrozaurem płaskogłowym. Dorosły osobnik mógł osiągać 15 metrów długości i ważyć około 16 ton. Jego czaszka miała długość 1,63 metra. Podobnie jak inne hadrozaury miał bezzębny dziób, ale w jego szczękach było około 1500 ciasno połączonych małych zębów policzkowych, tworzących baterie zębowe, które służyły do przeżuwania twardych części roślin. Szantungozaur jest bardzo podobny do edmontozaura.

</doc>
<doc id="984255" url="https://pl.wikipedia.org/wiki?curid=984255" title="Podengo portugalski">
Podengo portugalski

Podengo portugalski — rasa psów zaliczana do grupy szpiców i psów w typie pierwotnym, do sekcji pierwotnych psów myśliwskich. Nie podlega próbom pracy.
Wygląd.
Rasa ta występuje w trzech odmianach wielkościowych: 
Ze względu na rodzaj włosa rozróżnia się odmianę szorstkowłosą (pelo cerdoso), oraz krótkowłosy (pelo liso).
Niezależnie od odmiany jest to pies o dobrych proporcjach. Głowa sucha zwężająca się ku końcowi. Stop jest słabo zaznaczony. Barwa trufli ciemniejsza od maści ale nie czarna. Fafle przylegające, cienkie i mocne. Zgryz normalny. Oczy niezbyt wydatne. Uszy duże, trójkątne, stojące. Ogon mocny, gruby, średniej długości. Ruch żwawy, zwinny. Skóra cienka, dobrze przylegająca, błony śluzowe ciemniejsze niż sierść, najlepiej czarne.
Zachowanie i charakter.
Podengo portugalski jest żywym i wesołym psem, skorym do zabaw, o usposobieniu porównywalnym do teriera. Inteligentny i czujny, posiada silną pasję łowiecką.
Użytkowość.
Podengo portugalski jest psem myśliwskim, wykorzystywanym jako pies tropiący lub jako norowiec. Używany do polowań na króliki, skąd wywodzi się jego druga nazwa ,pies na króliki". Może polować zarówno pojedynczo, jak i w sforze. W swoim kraju wykorzystywany jako pies stróżujący oraz pies do towarzystwa.

</doc>
<doc id="984256" url="https://pl.wikipedia.org/wiki?curid=984256" title="Świętopełk Brneński">
Świętopełk Brneński

Świętropełk Brneński (zm. 1200 r.) – książę brneński w latach 1189-1191 i 1194-1200.
Tradycyjnie Świętopełk był uważany za syna Wratysława Brneńskiego, co nie ma żadnej podstawy źródłowej. Ostatnio filiacja ta została zakwestionowana i Świętopełka - oraz jego brata Spitygniewa - hipotetycznie uznano za synów Świętopełka Władysławowica oraz nieznanej z imienia córki króla węgierskiego Gejzy II.

</doc>
<doc id="984257" url="https://pl.wikipedia.org/wiki?curid=984257" title="Studia Judaica">
Studia Judaica

"Studia Judaica" () – polskie czasopismo naukowe poświęcone badaniom judaizmu oraz kultury i cywilizacji żydowskiej. Ukazuje się od 1998 i wydawane jest w cyklu półrocznym. Jego instytucją sprawczą jest Polskie Towarzystwo Studiów Żydowskich.
Profil.
Zamieszczane w "Studia Judaica" publikacje to artykuły naukowe, materiały dokumentacyjne, polemiki i recenzje. Czasopismo porusza tematykę żydowską z zakresu literatury, hermeneutyki, biblistyki, archeologii, historii, kultury i religioznawstwa.
Punktacja.
W 2003 czasopismo wpisane zostało przez Komitet Badań Naukowych na listę czasopism wyróżnionych typu „B”. Od 2007 zaliczane jest przez Ministerstwo Nauki i Szkolnictwa Wyższego do czasopism punktowanych (w 2021 "Studia Judaica" otrzymały 70 punktów). 

</doc>
<doc id="984258" url="https://pl.wikipedia.org/wiki?curid=984258" title="Odsalanie">
Odsalanie

Odsalanie – ogólne określenie procesów usuwania soli i innych minerałów z wody morskiej, w celu uzyskania słodkiej wody zdatnej do nawadniania lub spożycia.
Odsalanie jest metodą uzyskiwania wody pitnej na jednostkach pływających. Na większą skalę jest stosowane na bogatych obszarach ubogich w wodę, szczególnie w Arabii Saudyjskiej, na Karaibach i w Izraelu (Aszkelon, Palmachim). Coraz częściej jest też stosowane w USA, Chinach, Singapurze, Hiszpanii i Australii.
Największe na świecie zakłady odsalające znajdują się w Jebel Ali w Zjednoczonych Emiratach Arabskich. Uzyskują one 300 milionów metrów sześciennych wody rocznie.
Metody.
Istnieje kilka metod odsalania wody. Najbardziej popularne to:
Na największą skalę stosowana jest destylacja, w szczególności destylacja próżniowa. W ostatnich latach następuje gwałtowny rozwój metod opartych na odwróconej osmozie, głównie dzięki rozwojowi technologii membran półprzepuszczalnych i oszczędniejszych pomp wysokociśnieniowych.
Najtańszą metodą, używaną szczególnie w przybrzeżnych miastach, jest destylacja przy pomocy energii słonecznej. Odsolenie jednego metra sześciennego wody tą metodą kosztuje około 50 centów.

</doc>
<doc id="984264" url="https://pl.wikipedia.org/wiki?curid=984264" title="Ghosts (album Siobhán Donaghy)">
Ghosts (album Siobhán Donaghy)

Ghosts – drugi solowy album byłej członkini Sugababes – Siobhán Donaghy. Jest to mieszanka Popu, Indie i New Wave. Donaghy po nieudanym albumie "Revolution in Me" postanowiła zerwać kontrakt z London Records i podpisać nowy, z francuską wytwórnią Parlophone, gdzie nagrała album "Ghosts".
Lista utworów.
Bonusowe utwory ITunes:
Dodatkowy utwór:

</doc>
<doc id="984266" url="https://pl.wikipedia.org/wiki?curid=984266" title="Nowa klasyczna">
Nowa klasyczna

Nowa klasyczna (ang. "classical nova") – gwiazda wybuchowa, w rzeczywistości ciasny układ podwójny złożony z białego karła i gwiazdy ciągu głównego lub nieco odewoluowanej gwiazdy. Mechanizm wybuchu to eksplozja termojądrowa na powierzchni białego karła. W nowych klasycznych wybuch zaobserwowano tylko raz. Układy, w których zaobserwowano rozbłysk kilkukrotnie ze względów historycznych należą do odrębnej klasy gwiazd typu nowa powrotna, a te, których wybuchu jeszcze nie zaobserwowano, należą do klasy gwiazd typu zmienna nowopodobna.
Nazwa tej gwiazdy pochodzi stąd, że z gwiazdy niewidocznej gołym okiem w ciągu krótkiego odcinka czasu staje się gwiazdą łatwo dostrzegalną. Pierwszą gwiazdę nową zaobserwował Hipparch w gwiazdozbiorze Skorpiona.
Typowe amplitudy wybuchów mieszczą się pomiędzy 8 a 15 magnitudo. Z wielkością amplitudy wiąże się tempo spadku jasności po wybuchu. Gwiazdy, które znacząco jaśnieją, obniżają swoją jasność w tempie rzędu dni, a które nie jaśnieją tak bardzo – w tempie rzędu miesięcy. Co roku odkrywa się w naszej Galaktyce kilka do kilkunastu nowych klasycznych.
Rozbłysk gwiazdy nowej można czasami obserwować gołym okiem. Najlepszym przykładem jest Nova Cyg 1975, która rozbłysła 29 sierpnia 1975 w gwiazdozbiorze Łabędzia oraz Nova Del 2013 z 14 sierpnia 2013 roku w gwiazdozbiorze Delfina.
Mechanizm wybuchu.
Jeśli biały karzeł jest w układzie kataklizmicznym, to znaczy ma bliskiego towarzysza – gwiazdę wypełniającą powierzchnię Roche’a, to materia z atmosfery towarzysza przepływa w sposób ciągły w stronę białego karła i stopniowo osiada na jego powierzchni. Opadający gaz to przede wszystkim wodór i hel, główne składniki materii we Wszechświecie. Ulegają one sprasowaniu na powierzchni białego karła przez bardzo silne pole grawitacyjne, a ciągle opadające, nowe ilości materii dodatkowo przyczyniają się do systematycznego wzrostu grubości i temperatury warstwy gromadzącej się na powierzchni białego karła. Ponieważ biały karzeł zbudowany jest z materii zdegenerowanej, to u podstawy otoczki wodorowo-helowej też zaczyna dominować ciśnienie zdegenerowanych elektronów. W momencie, gdy temperatura u podstawy warstwy przekroczy wartość, w której efektywnie zajść mogą reakcje termojądrowe (ok. 20 milionów K), proces spalania wodoru następuje lawinowo, poprzez cykl CNO, ponieważ wzrost temperatury w wyniku spalania nie powoduje natychmiastowego wzrostu ciśnienia powodującego ekspansję i schłodzenie otoczki. Dlatego istotnym parametrem układu podwójnego jest tempo dopływu masy do białego karła (tempo akrecji): gdy jest zbyt duże, powyżej ok. 10−9 masy Słońca/rok, opadająca materia nie ulega kompletnej degeneracji, ciśnienie powodujące ekspansję warstwy wodorowo-helowej może odgrywać rolę stabilizującą i wybuch nie następuje. Typowe tempo akrecji w układzie jest mniejsze, spalanie zachodzi wybuchowo i w krótkim czasie wyzwala się ogromna ilość energii. To powoduje odrzucenie zewnętrznych warstw białego karła, z prędkościami rzędu kilkuset do kilku tysięcy km/s. Ekspandująca otoczka nagrzewa się i zjawisko widzimy jako gwałtowne pojaśnienie gwiazdy. Po osiągnięciu maksimum jasność spada, w miarę jak rozszerzająca się otoczka coraz bardziej rzednie. Całe zjawisko trwa typowo od 20 do 80 dni.
Rozbłysk jest tak jasny, ponieważ reakcje termojądrowe wytwarzają 10 do 100 razy więcej energii z jednostki masy niż czyni to grawitacja w przypadku opadania materii na białego karła. Natomiast odrzucona materia stanowi nieznaczną część masy gwiazdy (ok. 1/10 000).
Odstępy czasu między wybuchami są na ogół na tyle długie, że z danego układu obserwujemy tylko jeden rozbłysk. Są jednak takie źródła, w których rozbłyski zachodzą częściej, jak np. RS Ophiuchi, która rozbłysła siedmiokrotnie (w roku 1898, 1933, 1958, 1967, 1985, 2006 i ponownie w 2021) – wówczas gwiazdy takie określamy mianem nowa powrotna.
Dalsza ewolucja gwiazdy nie jest jasna: albo masa białego karła w wyniku wybuchów zmaleje, albo mimo wszystko masa wzrośnie skutkiem akrecji i biały karzeł wybuchnie jako gwiazda supernowa typu Ia, ulegając przy tym całkowitemu zniszczeniu, albo też masa białego karła będzie rosła na tyle wolno, że układ przestanie być układem półrozdzielonym i ustanie przepływ masy, a z nim rozbłyski typu nowej (Sarna i in. 2005).
Klasyfikacja nowych.
Nowe dzieli się według tempa spadku ich blasku. Nowe szybkie (NA) to te, w których po gwałtownym wzroście jasności następuje spadek o 3 magnitudo w czasie poniżej 100 dni. Nowe powolne (NB) to te, w których spadek jasności o 3 magnitudo zajmuje ponad 150 dni. Bardzo powolne nowe (NC) pozostają w maksimum blasku przez kilka lat, a następnie bardzo powoli słabną.
Nowe powrotne wykazują przynajmniej 2 rozbłyski obserwowane w odstępach 10-80 lat.
Nowe jako wskaźniki odległości.
Gwiazdy nowe są z kilku powodów dobrymi kandydatami na świece standardowe. Są przede wszystkim jasne, w maksimum blasku o około 2 magnitudo jaśniejsze od długookresowych Cefeid. Występują zarówno w galaktykach spiralnych, jak i eliptycznych. Rozkład jasności absolutnych nowych w naszej Galaktyce oraz w M31 wykazuje dwa wyraźne piki, około MV = −7,5 i −8,8 magnitudo.
Z kolei 15 dni po wybuchu, wszystkie nowe mają mniej więcej taką samą jasność i jest to około −5,6 magnitudo. Podstawą kalibracji jest zależność między maksimum blasku a tempem spadku jasności. Rozrzut tej zależności jest niewielki (1 sigma = około 0,1 mag) i wynika przede wszystkim z rozrzutu mas i temperatur białych karłów, różnic tempa akrecji oraz natężenia pola magnetycznego.

</doc>
<doc id="984267" url="https://pl.wikipedia.org/wiki?curid=984267" title="Trismegistos">
Trismegistos



</doc>
<doc id="984270" url="https://pl.wikipedia.org/wiki?curid=984270" title="Centrum Badań Ekologicznych Polskiej Akademii Nauk">
Centrum Badań Ekologicznych Polskiej Akademii Nauk

Centrum Badań Ekologicznych Polskiej Akademii Nauk – pomocnicza jednostka naukowa Polskiej Akademii Nauk położona w Dziekanowie Leśnym działająca w latach do roku 2013. Centrum zajmowało się badaniami z zakresu modelowania matematycznego układów ekologicznych, bioenergetyki ekologicznej, ekologii gleby, ekotoksykologii, ekologii behawioralnej i ewolucyjnej i in.
Centrum nie miało sztywnej struktury zakładów. Praca odbywała się w zespołach badawczych tworzonych na czas trwania projektów.
Centrum współtworzyło Międzynarodowe Studium Doktoranckie Nauk Biologicznych PAN.
Ostatnim dyrektorem był Janusz Uchmański.
Poprzednikiem CBE PAN był Instytut Ekologii PAN działający w tym samym miejscu w latach 1952–2003. CBE PAN 31 grudnia 2013 r. zostało zlikwidowane i włączone częściowo do struktury Instytutu Biologii Doświadczalnej im. Marcelego Nenckiego PAN, a częściowo do struktury Muzeum i Instytutu Zoologii PAN.

</doc>
<doc id="984271" url="https://pl.wikipedia.org/wiki?curid=984271" title="Widima-Rakowski Sewliewo">
Widima-Rakowski Sewliewo

Widima-Rakowski Sewliewo, bułg. ПФК Видима-Раковски (Севлиево) – bułgarski klub piłkarski założony w 1922 roku. Od początku istnienia do 1957 roku nosił nazwę Widima. Człon Rakowski został dodany po śmierci prezesa klubu z lat 40. Stefana Peszewa-Rakowskiego. 
Drużyna najczęściej krążyła między trzecią a czwartą ligą; na zapleczu ekstraklasy grała tylko przez trzynaście sezonów. W rozgrywkach 2003-2004 po raz pierwszy w historii awansowała do ekstraklasy; w pierwszym sezonie zajęła miejsce gwarantujące pozostanie w lidze (12.), ale w kolejnym spadła o dwie lokaty i powróciła do Grupy B. W tym czasie trenerem zespołu był m.in. Płamen Markow, który właśnie wtedy, jako szkoleniowiec drugoligowego klubu, otrzymał nominację na selekcjonera reprezentacji Bułgarii.
Stadion.
Widima-Rakowski Sewliewo rozgrywa swoje mecze na stadionie Rakowski, nazwanym na cześć prezesa klubu z lat 40. Stefana Peszewa-Rakowskiego. Stadion może pomieścić ponad 8 tysięcy widzów.

</doc>
<doc id="984276" url="https://pl.wikipedia.org/wiki?curid=984276" title="Nowa powrotna">
Nowa powrotna

Nowa powrotna (ang. "recurrent nova") – gwiazda wybuchowa o amplitudzie zmienności nowej klasycznej, ale której wybuch zaobserwowano ponownie.
Jak każda nowa, nowa powrotna składa się z gwiazdy ciągu głównego oraz białego karła. W cyklu wybuchów nowej powrotnej następuje przepływ materii z gwiazdy ciągu głównego na powierzchnię białego karła. Powoduje to zapłon termojądrowy. Jeśli ten cykl regularnie się powtarza, gwiazda staje się nową powrotną.
Obecnie znanych jest zaledwie kilkanaście nowych powrotnych na całym niebie. Najbardziej znane to T Coronae Borealis (wybuchy w latach 1866, 1946), RS Ophiuchi (wybuchy mniej więcej co pokolenie, bo w latach 1898, 1933, 1958, 1967, 1985, 2006), T Pyxidis (wybuchy obserwowane od 1890 co około 19 lat) oraz U Scorpii (wybuchy w latach 1863, 1906, 1936, 1979, 1987, 1999 i 2010).

</doc>
<doc id="984277" url="https://pl.wikipedia.org/wiki?curid=984277" title="Kościół Podwyższenia Krzyża Świętego w Gliwicach">
Kościół Podwyższenia Krzyża Świętego w Gliwicach

Kościół Podwyższenia Krzyża Świętego w Gliwicach - kościół parafialny w Gliwicach w dzielnicy Wojska Polskiego. Przy kościele znajduje się klasztor Redemptorystów. Od 27 czerwca 2015 Sanktuarium maryjne z cudownym wizerunkiem Matki Boskiej Nieustającej Pomocy.
W pobliżu kościoła przebiegają szlaki turystyczne:
Historia.
Kościół.
Pierwsza wzmianka o drewnianym kościele pochodzi z 10 marca 1516 roku, kościół został zbudowany prawdopodobnie około 1500 roku.
Nowy murowany kościół w barokowym stylu zbudowano w 1623 roku. 10 października 1677 roku kościół i klasztor spłonęły. Zostały one odbudowane w stylu barokowym pod nadzorem Franciszka Sikory według projektu Melchiora Stokłosy. Poświęcenie miało miejsce w 1683 r. Jednym z fundatorów był król Jan III Sobieski. W 1726 r. Bernard Welczek i Piotr Strzela ufundowali wieżyczkę na sygnaturkę.
W latach 1924-1926 kościół został odnowiony i rozbudowany - powiększono nawę południową oraz dobudowano kaplicę i przedsionek.
Podczas pożaru 7 lipca 1980 roku zniszczeniu uległa między innymi zabytkowa późnobarokowa polichromia oraz wyposażenie wnętrza. Po trzech latach remontu, kościołowi został przywrócony poprzedni wystrój. 21 listopada 1980 r. przy kościele utworzono parafię.
Klasztor.
W 1612 roku do Gliwic przybył franciszkanin ojciec Bonawentura. Władze miasta ofiarowały duchownemu kościół Świętego Krzyża oraz przylegający do niego ogród. W kolejnych latach powstał drewniany parterowy klasztor.
W 1683 roku w klasztorze zatrzymał się król Jan III Sobieski podczas wyprawy pod Wiedeń. Na pamiątkę swojego pobytu w gliwickim klasztorze, król posadził kilka lip, z których ostatnia rosła do 1929 roku. W kościele ochrzczono wówczas Murzynka należącego do świty dworskiej.
30 października 1810 r. nastąpiła kasacja klasztorów i zakonów przez króla pruskiego Fryderyka III Wilhelma. Wskutek kasacji w 1811 r. zakonnicy opuścili klasztor, który wkrótce został przejęty na własność przez miasto. 29 kwietnia 1816 r. otwarto w nim gimnazjum.
15 marca 1921 r. przybył pierwszy redemptorysta, ojciec Henryk Gluchnik. 10 maja 1925 r. klasztor przekazano na własność zakonnikom. W czasie II wojny światowej w klasztorze przebywali repatrianci z Bukowiny i Rosji. 7 sierpnia 1945 roku, z inicjatywy zakonników niemieckich, przekazano klasztor polskim redemptorystom.
Architektura i wyposażenie.
Kościół.
Kościół barokowy, pierwotnie jednonawowy, z prostokątnym prezbiterium od strony północnej. Do prezbiterium przylega od zachodu zakrystia. Prezbiterium dwuprzęsłowe, szersza od niego nawa, początkowo czteroprzęsłowa, od 1926 powiększona o dwa kolejne przęsła. Do nawy przylega od wschodu kaplica św. Barbary, zaś od wschodu i południa - przybudówki. Sklepienia wnętrza krzyżowo-kolebkowe. Dachy dwuspadowe z sygnaturką.
Wyposażenie późnobarokowe, z XVIII wieku. Ołtarz główny z Krzyżem oraz Matką Boską i prawdopodobnie Marią Magdaleną. W nawie głównej ponadto ołtarze boczne Matki Boskiej Nieustającej Pomocy, z jej cudownym wizerunkiem koronowanym 22 czerwca 2014 w katedrze gliwickiej przez kardynała Stanisława Dziwisza oraz św. Rodziny. W nawie bocznej ołtarz św. Barbary. Nad centralnym łukiem kościoła fresk przedstawiający Matkę Boską, gliwicki kościół Wszystkich Świętych oraz świętych Franciszka z Asyżu, Jana Kapistrana i Bernarda z Clairvaux. Na ścianie tęczy zachowana polichromia z XVIII wieku, pozostałe malunki autorstwa Karla Platzka pochodzą z 1925 r.
Klasztor.
Budynek klasztoru, znajdujący się po zachodniej stronie kościoła, barokowy, remontowany w 1925 r. Jest to budynek murowany, czteroskrzydłowy, z wewnętrznym wirydarzem. Skrzydła jednotraktowe z korytarzem od strony dziedzińca. Sklepienia żaglaste lub kolebkowo-krzyżowe, w przebudowanych pomieszczeniach stropy płaskie.
Otoczenie.
W pobliżu kościoła znajdował się cmentarz przyklasztorny, zamknięty w 1902 r. Znajduje się tam kaplica cmentarna rodziny Gallich, wybudowana prawdopodobnie w 1902 r. w miejscu poprzedniej z 1800 r. Jest to budowla murowana, neogotycka, na planie krzyża greckiego. Drzwi drewniane, zwieńczone - podobnie jak i okna - ostrołukami. Dach zwieńczony sygnaturką.

</doc>
<doc id="984279" url="https://pl.wikipedia.org/wiki?curid=984279" title="Paweł Sikora (dziennikarz)">
Paweł Sikora (dziennikarz)

Paweł Sikora (ur. 6 lutego 1977) – polski dziennikarz telewizyjny. Zajmuje się sportem. Pracuje w telewizji Polsat.
Kariera zawodowa.
Były dziennikarz Radia Echo Nowy Sącz. Karierę w mediach ogólnopolskich rozpoczął na studiach, jesienią 1998. W warszawskim oddziale radia RMF FM przygotowywał wiadomości dla kierowców, był reporterem miejskim. Potem razem z Piotrem Salakiem, Sebastianem Szczęsnym i Wojciechem Słoniem prowadził Fakty Sportowe. Relacjonował występy Adama Małysza w konkursach Pucharu Świata w skokach narciarskich, Turnieju Czterech Skoczni i Mistrzostwach Świata w Narciarstwie Klasycznym 2005. Był wysłannikiem RMF FM na Zimowe Igrzyska Olimpijskie 2006 w Turynie, Euro 2004 w Portugalii, Mistrzostwa Świata w Piłce Nożnej 2006 w Niemczech i Mistrzostwa Europy w siatkówce 2001 w Czechach. Współpracował z telewizją Canal+ jako prezenter i reporter na meczach polskiej ekstraklasy. Nadawał korespondencje z kolarskiego Tour de Pologne i rozgrywek plażowej piłki nożnej. Po 8 latach pracy w RMF FM, w październiku 2006 Sikora odszedł do nowego kanału sportowego ITI – nSport. Prowadził serwisy sportowe TVN24. Pod koniec 2007 roku związał się z TV Puls. Od 1 września 2008 w telewizji Polsat. Pisał felietony do polonijnego tygodnika „Goniec Polski”, który ukazuje się Londynie.

</doc>
<doc id="984280" url="https://pl.wikipedia.org/wiki?curid=984280" title="Lis latający">
Lis latający



</doc>
<doc id="984282" url="https://pl.wikipedia.org/wiki?curid=984282" title="Joel Antônio Martins">
Joel Antônio Martins

Joel Antônio Martins (Joel) (ur. 23 listopada 1931 w Rio de Janeiro, zm. 1 stycznia 2003 tamże) – brazylijski piłkarz, prawoskrzydłowy. Mistrz świata z roku 1958.
Kariera klubowa.
Karierę zaczynał w Botafogo FR w 1948. Dwa lata później przeszedł do CR Flamengo, gdzie grał w latach 1951–1958 oraz 1961–1963. Z Flamengo trzykrotnie zdobył mistrzostwo stanu Rio de Janeiro – Campeonato Carioca w 1953, 1954 i 1955. Łącznie w barwach "rubro-negro" rozegrał 404 mecze, w których strzelił 115 bramek. Trzy sezony (58-61) spędził w hiszpańskiej Valencii CF. Ostatnim jego klubem był EC Vitória.
Kariera reprezentacyjna.
W reprezentacji Brazylii występował w latach 1957–1961. Podczas MŚ 58 zagrał w dwóch pierwszych meczach Canarinhos w turnieju, w następnych został zastąpiony przez Garrinchę.

</doc>
<doc id="984284" url="https://pl.wikipedia.org/wiki?curid=984284" title="Gwiazda zmienna nowopodobna">
Gwiazda zmienna nowopodobna

Gwiazda zmienna nowopodobna (ang. "novalike variable") – gwiazda wybuchowa, ciasny układ podwójny złożony z białego karła i gwiazdy ciągu głównego.
W układzie tym materia przepływa z gwiazdy towarzysza w stronę białego karła za pośrednictwem dysku akrecyjnego, tak jak w układach kataklizmicznych. Zmienne nowopodobne zdają się zachowywać jak zmienne typu Z Camelopardalis w przerwach pomiędzy wybuchami. Gwiazdy te nie wykazują nigdy rozbłysków typu nowa karłowata, ponieważ tempo przepływu masy między składnikami jest na tyle duże, że termiczna niestabilność dysku akrecyjnego, rozwijająca się w obszarze częściowej jonizacji gazu, nie występuje – dysk jest zbyt gorący. Występuje u nich natomiast zjawisko tzw. supergarbów (), czyli okresowych pojaśnień z okresem zbliżonym do orbitalnego, ale nieco wolniejszym. Może się to wiązać z precesją oświetlanego dysku akrecyjnego, a duża jasność obiektu może wynikać dodatkowo z ciągłego spalania wyjątkowo dużej ilości opadającej materii w reakcjach jądrowych zachodzących w otoczce białego karła (np. Kozhevnikov, 2007). Taka interpretacja oznacza, że wybuchy typu nowa klasyczna w tych gwiazdach nigdy nie następują.

</doc>
<doc id="984285" url="https://pl.wikipedia.org/wiki?curid=984285" title="Aswal">
Aswal



</doc>
<doc id="984291" url="https://pl.wikipedia.org/wiki?curid=984291" title="Charakterystyka Eulera">
Charakterystyka Eulera

Charakterystyka Eulera, charakterystyka Eulera-Poincarégo – niezmiennik topologiczny początkowo definiowany jedynie dla wielościanów wypukłych.
Powierzchnie wielościanów wypukłych.
Wprowadźmy oznaczenia:
Charakterystykę Eulera, oznaczaną tradycyjnie literą formula_4 dla powierzchni wielościanów wypukłych definiuje się jako:
Wielościany wypukłe spełniają twierdzenie Eulera o wielościanach, co oznacza, że zachodzi wzór:
Charakterystyka Eulera powierzchni wielościanów wypukłych wynosi zatem formula_7
Własność ta została po raz pierwszy zauważona (jedynie dla brył platońskich) w 1537 roku przez Francesco Maurolico w jego nieopublikowanym manuskrypcie. Następnie, dla wielościanów wypukłych własność tę zauważył Euler. Pierwszy poprawny dowód jej prawdziwości podał Legendre.
Wielościany dowolne.
Ta sama definicja (czyli formula_8) obowiązuje także dla innych wielościanów. Każda powierzchnia wielościanu homeomorficzna z powierzchnią wielościanu wypukłego ma charakterystykę równą 2. Nie jest to prawdą dla wszystkich powierzchni wielościanów: wszystkie powierzchnie wielościanów homeomorficzne z torusem (czyli takie, przez środek których „przechodzi dokładnie jedna dziura”) mają charakterystykę równą 0.
Definicja ogólna.
Niech formula_9 będzie przestrzenią topologiczną. Jej charakterystykę Eulera definiujemy jako
gdzie formula_11 jest rangą formula_12-tej grupy homologii (tj. formula_12-tą liczbą Bettiego) przestrzeni formula_14 Definicja ta ma sens jedynie wtedy, gdy wszystkie liczby Bettiego oraz ich suma są skończone.
W przypadku, gdy formula_9 jest skończonym CW-kompleksem, to jego charakterystyka Eulera jest równa
gdzie formula_17 oznacza liczbę komórek wymiaru formula_18 W szczególności, w przypadku kompleksów symplicjalnych formula_17 oznacza liczbę formula_12-wymiarowych sympleksów.
Powierzchnie.
Aby obliczyć charakterystykę Eulera powierzchni (jak i innych, wyżej wymiarowych wielościanów) wystarczy znaleźć jej rozkład komórkowy. Np. dla sfery wystarczy jedna komórka 0-wymiarowa oraz jedna wymiaru 2. Przedstawienie sfery w postaci wielościanu wymaga co najmniej 4 ścian, 4 wierzchołków oraz 6 krawędzi.
Uogólnienia.
Powyższą sumę nazywamy charakterystyką Eulera kategorii formula_33 Jest ona liczbą wymierną. Jeżeli przestrzeń klasyfikująca kategorii formula_24 jest skończonym wielościanem, to jego charakterystyka Eulera jest równa formula_35
Aksjomatyzacja.
Charakterystykę Eulera można zdefiniować również aksjomatycznie. Dokładniej, zredukowana charakterystyka Eulera (tj. charakterystyka minus 1) jest jedyną całkowitoliczbową funkcją formula_36 określoną na zbiorze klas homeomorfizmów skończonych wielościanów (z punktem bazowym) spełniającą warunki:
(1)formula_37
(2)formula_38
dla dowolnej pary wielościanów formula_39

</doc>
<doc id="984295" url="https://pl.wikipedia.org/wiki?curid=984295" title="Johann Gottlieb Traugott Ulrich">
Johann Gottlieb Traugott Ulrich

Johann Gottlieb Traugott Ulrich (później w Polsce zwany "Jan Bogumił Traugott", ur. 26 marca 1775, w Pförten, Łużyce Dolne, zm. 27 sierpnia 1844 w Warszawie) – ogrodnik warszawski, ewangelik.
Imiona rodziców, których stracił w wieku lat 13, nie są znane, wiadomo tylko że jego matka, z domu Mencke, była rodzoną lub stryjeczną siostrą zarządcy Ogrodu Saskiego w Warszawie, Jana Chrystiana Mencke, który zajął się osieroconym chłopcem i zatrudnił go jako praktykanta w Ogrodzie Saskim i Młocinach, letniej rezydencji hrabiego Henryka Brühla, właściciela rodzinnej wsi Pförten. W wieku lat 17 Ulrich został wysłany przez wuja Menckego na trzyletnią praktykę do Saksonii, do Drezna i Pillnitz. Do śmierci Menckego Ulrich pracował po powrocie do Warszawy w zarządzanych przez niego parkach i w roku 1807 przejął po wuju stanowisko ogrodnika Ogrodu Saskiego z pensją 950 złp. Uporządkował nieco zaniedbany i zniszczony przez ćwiczenia wojskowe czasów napoleońskich park, w którym posiadał dwa boczne ogrody warzywne. Po utworzeniu Królestwa Kongresowego wielki książę Konstanty ponownie zezwolił na musztrę w Ogrodzie, poza tym Ulrichowi odebrano jego ogródki, a więc zrezygnował z posady.
Od roku 1805 Ulrich posiadał własny zakład ogrodniczy na kupionym z pomocą wuja terenie przy ul. Ceglanej wielkości 8,6 mórg. Wybudował tam cztery szklarnie, każda długości 100 m, w których hodował owoce południowe. Sprzedaż tych owoców była bardzo intratna, szczególną popularnością cieszyły się daktyle, dostarczane licznej w Warszawie ludności żydowskiej. Od r. 1822 Ulrich hodował również kwiaty cieplarniane, m.in. nieznane dotychczas w Warszawie kamelie. Od r. 1832 zakład Ulricha prowadził także sprzedaż nasion, drzewek i cebulek kwiatów.
Ulrich był żonaty z córką Jana Chrystiana Mencke Anną Krystyną (1790 – 1847). Dzieło ojca kontynuował najstarszy syn Jan Krystian Ulrich. Ulrichowie (nie byli spokrewnieni z kaliskimi Ulrychami) spoczywają na warszawskim cmentarzu ewangelickim (Al. 18 nr 38).

</doc>
<doc id="984296" url="https://pl.wikipedia.org/wiki?curid=984296" title="Melursus ursinus">
Melursus ursinus



</doc>
<doc id="984297" url="https://pl.wikipedia.org/wiki?curid=984297" title="La Cagoule">
La Cagoule

La Cagoule (pol. "Kaptur"), pełna nazwa Comité secret d'action révolutionnaire (CSAR) – nieformalna nazwa tajnej francuskiej organizacji politycznej o charakterze skrajnie prawicowym działającym w II poł. lat 30. XX wieku, jego członkowie byli określani terminem Cagoulards. Spolszczona nazwa członków organizacji to kagulardzi.
Organizacja została założona w 1935 r., w większości przez b. członków orleańskiej frakcji Action Française (AF), rozczarowanych jej zbyt umiarkowanym kursem politycznym i brakiem radykalnych działań wymierzonych w lewicowe rządy francuskie. Głównymi działaczami spośród nich byli Eugène Deloncle, Aristide Corre, Joseph Pozzo di Borgo, Henri Marin, Jean Filliol, Eugène Schueller, założyciel firmy kosmetycznej L’Oréal. Nazwa La Cagoule została nadana przez Charlesa Maurrasa, przywódcę AF, któremu konspiratorzy skojarzyli się z członkami amerykańskiego Ku Klux Klanu. Organizacja zorganizowana była w sposób wojskowy, próbowała też przeniknąć do armii, głównie w celu zdobycia broni. Jej głównym celem było zniszczenie III Republiki Francuskiej rządzonej przez lewicowy Front Ludowy. Głoszono hasła antykomunistyczne i skrajnie prawicowe, nawołując do działań terrorystycznych. Pojawiała się też retoryka faszystowska. Organizowano też zabójstwa działaczy komunistycznych lub skrajnie lewicowych. W listopadzie 1937 r. policja odkryła spisek i aresztowała wielu członków La Cagoule, rozbijając organizację. 
Podczas II wojny światowej b. członkowie La Cagoule byli podzieleni. Część podjęła kolaborację z okupantami, jak E. Deloncle i E. Schueller, którzy założyli faszystowskie ugrupowanie polityczne Rewolucyjny Ruch Społeczny, czy Joseph Darnand, b. szef struktur La Cagoule w Nicei, który został przywódcą Legionowej Służby Porządkowej, przekształconej następnie w Milicję Francuską. Natomiast część zaangażowała się w działalność antyhitlerowskiego ruchu oporu (resistance).
Część badaczy uważa, że członkiem La Cagoule w swojej młodości był François Mitterrand, przyszły prezydent Francji.

</doc>
<doc id="984300" url="https://pl.wikipedia.org/wiki?curid=984300" title="Joel (ujednoznacznienie)">
Joel (ujednoznacznienie)



</doc>
<doc id="984301" url="https://pl.wikipedia.org/wiki?curid=984301" title="Alfa Romeo 145/146">
Alfa Romeo 145/146



</doc>
<doc id="984302" url="https://pl.wikipedia.org/wiki?curid=984302" title="Alfa Romeo 145">
Alfa Romeo 145



</doc>
<doc id="984303" url="https://pl.wikipedia.org/wiki?curid=984303" title="Alfa Romeo 146">
Alfa Romeo 146

Alfa Romeo 146 − samochód osobowy klasy aut kompaktowych produkowany przez włoską markę Alfa Romeo w latach 1994−2001. Wersja trzydrzwiowa nosiła nazwę 145.
Opis modelu.
Nadwozie obu modeli charakteryzuje się strzelistym przodem i lekko wznoszącą się linią boczną. Tył 145 zakończony jest delikatnym ścięciem. W przeciwieństwie do wielu trójdrzwiowych samochodów, tylne oszklenie boczne sięga aż za uchylną szybę. Tył 146 charakteryzuje masywny zderzak i wysoko zakończona klapa bagażnika połączona z płynnie schodzącą szybą tylną. Przód maski ozdobiony jest typowym dla tej marki trójkątnym logotypem wpasowanym w kratę chłodzenia silnika. W przeciwieństwie do modelu 33, nie wprowadzono wersji z nadwoziem typu kombi.
W 1997 roku zmodernizowano wnętrze samochodu – zmieniono kształt i kolorystykę deski rozdzielczej. Okazją ku temu była zmiana palety silnikowej. Zaprzestano produkcji bokserów i wprowadzono tzw. TS-y. W 1999 roku samochód poddano delikatnemu faceliftingowi nadwozia – zmieniono zderzaki i wlot powietrza do chłodnicy.
Projektantem samochodów byli Chris Bangle (145) i Walter de'Silva (146).
Bezpieczeństwo.
Samochody dostępne były z opcjonalnymi poduszkami powietrznymi oraz systemem ABS. Żadna z organizacji testujących samochody pod kątem bezpieczeństwa (testy zderzeniowe) nie posiada na swoich stronach internetowych danych na temat tych modeli.
Silniki.
Początkowo wykorzystano silniki z modelu 33. Były to trzy silniki typu bokser 1.4 90KM, 1.6 103KM i 1.7 16V 129KM oraz jeden diesel 1.9 TD o mocy 90KM. Silniki bokser posiadały sportowy charakter dzięki krótkiemu skokowi tłoka i sporemu stosunkowi średnicy cylindra do skoku tłoka. Do tego moce, które osiągały przy swoich pojemnościach były stosunkowo duże w porównaniu do innych silników z tamtych lat.
W 1997 roku całkowicie wycofano boksery, zastępując je oszczędniejszymi i mniej kłopotliwymi silnikami typu Twin spark z dwiema świecami zapłonowymi na cylinder.
Lista silników po roku 1997:1.4 i.e. 16V Twin Spark (103KM)
1.6 i.e. 16V T.S. (120KM)
1.8 i.e. 16V (144KM)
1.9 JTD (105KM)
2.0 16V Quadrifoglio Verde (155KM)

</doc>
<doc id="984304" url="https://pl.wikipedia.org/wiki?curid=984304" title="Marijan Todorow">
Marijan Todorow

Marijan Todorow (ur. 25 sierpnia 1970 roku w Ruse) – bułgarski piłkarz i trener piłkarski. Jest wychowankiem klubu Lokomotiw Ruse. W pierwszej połowie lat 90. grał w zespołach drugoligowych (Jantra Garbowo, Dunaj Ruse, Rakowski Ruse, Czernomorec Burgas), a także krótko - kilka miesięcy w 1996 roku - w występującym wówczas w ekstraklasie FK Szumen. Pod koniec 1996 roku przeniósł się do Liteksu Łowecz, gdzie osiągnął największe sukcesy. Liteks najpierw awansował do Grupy A, a następnie - dwa razy z rzędu (1997–1998 i 1998–1999) - zdobył mistrzostwo kraju. Todorow odszedł w połowie 1999 roku. Później występował w Spartaku Warna (dwukrotnie), krótko w CSKA Sofia, a także w Botewie Płowdiw, Marku Dupnica, Rodopie Smoljan i ostatnio (2005–2006) w Dunaju Ruse. Po zakończeniu piłkarskiej kariery był asystentem Ferario Spasowa w Dunaju, a po jego odejściu w czerwcu 2007 roku przejął obowiązki pierwszego trenera.
Linki zewnętrzne.
Profil na footballdatabase.eu

</doc>
<doc id="984305" url="https://pl.wikipedia.org/wiki?curid=984305" title="HD 23127">
HD 23127

HD 23127 – gwiazda położona w gwiazdozbiorze Sieci w odległości około 290,6 lat świetlnych od Ziemi. Jej typ widmowy to G2V, a masa jest większa o 13% od masy Słońca. Jest ona żółtym karłem. 
W 2007 roku odkryto planetę HD 23127 b okrążającą tę gwiazdę po bardzo ekscentrycznej orbicie.

</doc>
<doc id="984306" url="https://pl.wikipedia.org/wiki?curid=984306" title="Gossip (zespół muzyczny)">
Gossip (zespół muzyczny)

Gossip (ang. plotka), wcześniej "The Gossip", zwany także "GOXXIP" albo "GSSP" jest trzyosobowym zespołem z USA, grającym muzykę indie rock.
Zespół pochodzi z miasteczka Searcy, stanu Arkansas. Przez kilka lat grupa Gossip była atrakcją klubów muzycznych.
W lutym 2016 roku podczas rozmowy z portalem Pitchfork Ditto potwierdziła rozpad zespołu. Jako powód zawieszenia działalności stwierdziła, że chce skupić się na swojej linii odzieżowej oraz tworzeniu muzyki jako artysta solowy. 

</doc>
<doc id="984307" url="https://pl.wikipedia.org/wiki?curid=984307" title="Alameda de la Sagra">
Alameda de la Sagra

Alameda de la Sagra - miejscowość w Hiszpanii położona w powiecie La Sagra, w regionie Kastylia-La Mancha. Gmina Alameda de la Sagra graniczy z gminą Borox, Añover de Tajo, Villaseca de la Sagra, Cobeja i Pantoja, należące do prowincji Toledo.

</doc>
<doc id="984310" url="https://pl.wikipedia.org/wiki?curid=984310" title="Kula Shaker">
Kula Shaker

Kula Shaker – brytyjski zespół rockowy, grający muzykę z gatunku rocka psychodelicznego. Powstał w 1995, poprzedzony kilku wcześniejszymi grupami garażowymi. Jego założycielem i liderem był Crispian Mills (ur. 18 stycznia 1973 w Londynie), syn aktorki Hayley Mills i wnuk aktora Johna Millsa. 
Historia.
Nazwa zespołu pochodzi od jednego z 12 Alwarów, Kulaśekhara, indyjskiego władcy i świętego z IX wieku i jest wyrazem zainteresowania Millsa filozofią gaudija wisznuizmu.
Pierwszy sukcesem zespołu było dotarciem singla "Tattva" do 4 miejsca brytyjskich list sprzedaży. Wkrótce wydany album "K" (1996) sprzedał się w ponad 2 milionach egzemplarzy na świecie (w tym 850 tysięcy w Wielkiej Brytanii). Muzyka zespołu łączyła nawiązania do rocka psychodelicznego lat 60. (Jimi Hendrix, Grateful Dead), rocka progresywnego i muzyki hinduskiej. Warstwa treści zdradzała fascynację religią hinduską. Popularny singel "Govinda" stanowił śpiewaną w sanskrycie modlitwę do Kryszny (którego jednym z imion jest Gowinda); wcześniej tę samą modlitwę nagrał w 1970 zespół Radha Krsna Temple na albumie, którego producentem był George Harrison.
W 1997 grupa wydała singel "Hush", cover utworu Joe Southa (najlepiej znanego z wykonania Deep Purple), który dotarł do miejsca 2. na brytyjskich listach sprzedaży, odniósł też sukces w Stanach. Kolejny album, "Peasants, Pigs &amp; Astronauts" oraz single z niego, nie miały już tej popularności. Ostatnie koncerty zespołu miały miejsce w 1999, po czym jego lider ogłosił zawieszenie działalności.
W grudniu 2005 zespół w trzyosobowym składzie (bez klawiszowca) zagrał niezapowiadany koncert w Leighton Buzzard a miesiąc później ogłosił reaktywację. W kwietniu 2006 ukazała się (za pośrednictwem serwisu ITunes EPka "The Revenge of the King". W czerwcu 2007 w Japonii, a w sierpniu 2007 w Europie ukazał się trzeci album zespołu, "Strangefolk".

</doc>
<doc id="984317" url="https://pl.wikipedia.org/wiki?curid=984317" title="HD 23127 b">
HD 23127 b

HD 23127 b – planeta pozasłoneczna, która krąży wokół gwiazdy HD 23127 po bardzo ekscentrycznej orbicie. Masa tego obiektu stanowi co najmniej 1,5 masy Jowisza. Jest on gazowym olbrzymem.

</doc>
<doc id="984318" url="https://pl.wikipedia.org/wiki?curid=984318" title="Pandy">
Pandy



</doc>
<doc id="984320" url="https://pl.wikipedia.org/wiki?curid=984320" title="Przeznaczenie (album Eweliny Flinty)">
Przeznaczenie (album Eweliny Flinty)

Przeznaczenie – debiutancki album Eweliny Flinty wydany 25 kwietnia 2003. Płyta dotarła do 2. miejsca listy OLiS. Po pół roku od premiery album zdobył status złotej płyty, łącznie sprzedając się w nakładzie ponad 60 000 sztuk 
Lista utworów.
Opracowano na podstawie materiału źródłowego.

</doc>
<doc id="984324" url="https://pl.wikipedia.org/wiki?curid=984324" title="Petar Trifunović">
Petar Trifunović

Petar Trifunović (ur. 31 sierpnia 1910 w Dubrowniku, zm. 8 grudnia 1980 w Belgradzie) – serbski szachista, arcymistrz od 1953 roku.
Kariera szachowa.
Od połowy lat 40. do połowy 60. XX wieku należał do ścisłej czołówki jugosłowiańskich szachistów. Pięciokrotnie (1945, 1946, 1947 - wspólnie ze Svetozarem Gligoriciem, 1952, 1961) zdobył złote medale w mistrzostwach kraju. Pomiędzy 1935 a 1962 r. wystąpił w siedmiu szachowych olimpiadach, zdobywając wspólnie z drużyną 5 medali: złoty (1950), dwa srebrne (1958, 1962) i dwa brązowe (1952, 1954). Był również trzykrotnym srebrnym medalistą drużynowych mistrzostw Europy (w latach 1957, 1961, 1965).
Największy sukces w karierze osiągnął w roku 1948, zajmując w Saltsjöbaden X miejsce w turnieju międzystrefowym, co nieoficjalnie odpowiadało wówczas dwunastej pozycji na świecie. W roku 1949 rozegrał w Opatii mecz z Mieczysławem Najdorfem, zakończony remisem 6 - 6. Wystąpił w wielu międzynarodowych turniejach, sukcesy osiągając m.in. w Nowym Sadzie (1936, II miejsce), Zlinie (1945, I m.), Pradze (1946, dz. II m.), Hilversum (1947. dz. II m.), Limie (1950, I m.), Londynie (1951, dz. II m.), Rio de Janeiro (1952, dz. II m.), Sarajewie (1958, dz. I m., turniej "Bosna"), Netanji (1961, dz. I m.) i Beverwijk (1962, I m.).
Według retrospektywnego systemu Chessmetrics, najwyżej notowany był w sierpniu 1947 r., zajmował wówczas 12. miejsce na świecie.
Wniósł znaczny wkład w rozwój teorii szachowej, do gry praktycznej wprowadzając nowe warianty w obronie Alechina i słowiańskiej oraz nowe kontynuacje w partiach hiszpańskiej i rosyjskiej.

</doc>
<doc id="984328" url="https://pl.wikipedia.org/wiki?curid=984328" title="Korektor pisowni">
Korektor pisowni

Korektor pisowni, moduł sprawdzania pisowni, korektor ortograficzny – program lub moduł programu odpowiedzialny za samoczynne sprawdzanie ortografii w danym tekście, niekiedy również interpunkcji i aspektów stylu. Stanowi typowy element procesorów tekstu, na przykład programu Microsoft Word, ale bywa obecny w słownikach elektronicznych i wyszukiwarkach internetowych.
W przypadku języka angielskiego mechanizm sprawdzania pisowni funkcjonuje w oparciu o bogaty słownik, który jest dopełniany przez zasób reguł pozwalających wykrywać błędne formy. W przypadku języków o bogatej morfologii stosuje się analizator morfologiczny, wyposażony w inwentarz rdzeni językowych i zasad opisujących fleksyjną warstwę języka. Stosunkowo niedawno pojawiły się mechanizmy sprawdzania pisowni stosujące metody statystyczne.
Korektor pisowni działa na zasadzie rozpatrywania każdej formy wyrazowej z osobna – na przykład niegramatyczne połączenie wyrazowe „inteligentna uczeń” nie zostanie rozpoznane jako błędne, gdyż obydwa słowa istnieją w systemie językowym. Na rynku istnieją jednak korektory gramatyczne, umożliwiające identyfikację tego typu omyłek. Kolejnym ograniczeniem typowego korektora pisowni jest nierozpoznawanie części nazw własnych i skrótów – użytkownik musi dodać te elementy samodzielnie.

</doc>
<doc id="984330" url="https://pl.wikipedia.org/wiki?curid=984330" title="Centrum Badań Ekologicznych">
Centrum Badań Ekologicznych



</doc>
<doc id="984332" url="https://pl.wikipedia.org/wiki?curid=984332" title="Abriktozaur">
Abriktozaur

Abriktozaur, abryktozaur ("Abrictosaurus") (z greki „zbudzony jaszczur”) – dwunożny, roślinożerny dinozaur z rodziny heterodontozaurów, ornitopod wyglądem przypominający heterodontozaura.
Abriktozaur był bardzo podobny do heterodontozaura. Odróżniał go brak zębów. Niektórzy sądzą, że ten dinozaur, a także inne ornitopody przeżuwały pokarm, tak jak to czynią np. dzisiejsze wielbłądy. Wtedy szczęki abriktozaura przesuwałyby się w tył i w przód, co było przyczyną zużywania się zębów. Takie przystosowanie wymagałoby jednak specjalnych policzków.
Istnieją przypuszczenia, że abriktozaur mógł być samicą heterodontozaura.
Wiek i miejsce.
Dinozaur ten znany jest z pozostałości jedynie 2 osobników znalezionych w formacji Upper Elliot w Dystrykcie Qacha’s Nek w Lesotho i w prowincji Przylądkowej w Południowej Afryce. Formacja Upper Elliot datuje się ma Hettang i Synemur we wczesnej jurze, około 200 do 190 milionów lat temu. Zachowała ona wydmy, jak i sezonowe niziny zalewowe klimatu półpustynnego z opadami występującymi sporadycznie. W formacji znaleziono też inne zwierzęta: teropod megapnozaur, zauropodomorf masospondyl, heterodontozaury – heterodontozaur i likorin, lądowe krokodyle, cynodonty, wczesne ssaki.
Opis.
Heterodontozaury takie, jak abriktozaur, były małymi, wczesnymi dinozaurami ptasiomiednicznymi, nazwa tej grupy wzięła się od charakterystycznego uzębienia heterodontycznego (posiadały różne zęby, podczas gdy u większości gadów są one wszystkie takie same). Najbardziej znane są z „kłów” zarówno w szczęce, jak i żuchwie. Na przodzie szczęk nie było zębów, występował zaś twardy dziób do obgryzania roślinności. Przedtrzonowce był 3, w tym 2 przednie małe i stożkowate, ostatni zaś powiększony tworzył górny „kieł” (nie był to więc kieł "sensu stricto"), odpowiednik jeszcze większego na dolnej szczęce, pierwszego zęba kości zębowej. W szczęce diastema (spotykana dziś szeroko u roślinożernych ssaków) przypadała na „kieł” szczęki dolnej i oddzielała zęby przedszczękowe od szerszych, służących żuciu zębów kości szczękowej ("maxilla"). Takie same zęby występowały w reszcie dolnej szczęki.
Abriktozaur jest zwykle uznawany za najbardziej bazalnego (pierwotnego) członka rodziny heterodontozaurów. Likorin i heterodontozaur posiadały zęby policzkowe o wysokiej koronie, które nachodziły na siebie w szczękach, tworząc ciągłą powierzchnię żuciwą analogiczną do tej spotykanej u kredowych hadrozaurów. Zęby policzkowe abriktozaura były szeroko porozdzielane, miały niższe korony, bardziej przypominały te spotykane u wczesnych ptasiomednicznych. Zasugerowano, że abriktozaur tracił swe, mógł nie dysponować „kłami”, co stanowiłoby kolejną prymitywną cechę. Zęby te jednak były obecne w widoczny sposób w jednym z 2 znalezionych osobników. Wyższy „kieł” mierzył 10,5 mm, dolny zaś aż 17 mm. Ząbki występowały jedynie na ich przedniej powierzchni, inaczej niż u wymienionych wyżej pozostałych heterodontozaurów, u których przednia i tylna krawędź były ząbkowane.
Abriktozaur posiadał też małe, mniej silne przednie łapy niż inne heterodontozaury i o 1 mniej paliczków w obu czwartym i piątym palcu tychże łap.
Długość ciała ok. 1,2 m, masa ok. 43–45 kg.
Odkrycie i nazwa.
Oba znalezione osobniki przechowywane są w kolekcji University College London. Okaz wzorcowy odkryty został w Lesotho i składa się z niepełnej czaszki i szkieletu (UCL B54). Paleontolog Richard Thulborn, który jako pierwszy opisał go w 1974, uznał go za nowy gatunek rodzaju "Lycorhinus" u nazwał "L. consors". Epitet gatunkowy to łacińskie słowo oznaczające „uczestnik, wspólnik, towarzysz”. Ponieważ UCL B54 nie dysponował „kłami” znalezionymi u gatunku typowego, "L. angustidens", Thulborn zaproponował, że jest to samica. Ani czaszka, ani szkielet nie został w pełni opisane w literaturze. Ząb z końca triasu ze Szwajcarii opisany został jako "Abrictosaurus sp.", ale nie zostało to poparte, gdyż osobnik nie posiadał cech charakterystycznych dla abriktozaura, heterodontozaurów czy ptasiomiednicznych w ogóle.
W 1975 James Hopson powtórnie opisał fragmentaryczną czaszkę dinozaura z rodziny heterodontozaurów (UCL A100) znaleziono w Południowej Afryce, którą Tulborn wcześniej oznaczył jako "L. angustidens". Po ukazaniu, że UCL A100 nie może należeć do tego gatunku, ale przypomina bardziej UCL B54, Hopson stworzył nowy rodzaj, którym objął oba osobniki. Wprowadził nazwę "Abrictosaurus" (z greki αβρικτος=abriktos - zbudzony i σαυρος=sauros - jaszczur) odnoszącą się do hipotezy, że heterodontozaury przechodziły okresy estywacji (letni odpowiednik hibernacji). Nazwa gatunkowa pozostała, tworząc "Abrictosaurus consors". Pomimo wystąpienia Hopsona Tulborn cały czas uznawał "L. ngustidens", "Heterodontosaurus tucki" i "A. consors" za 3 gatunki rodzaju "Lycorhinus". Większość paleontologów rozdziela je, aczkolwiek rodzaj nie posiada w paleontologii ściśle sprecyzowanej definicji.
Dymorfizm płciowy.
Hipoteza istnienia dymorfizmu płciowego u heteodontozaurów długo skupiała się wokół abriktozaura. Dymorfizm płciowy u wielu zwierząt obserwuje się właśnie m.in. w przypadku „kłów” (piżmowcowate, morsowate, słoniowate, świniowate), które obecne są głównie u samców. Brak tychże zębów u UCL B54 sugeruje, że była to samica, być może samica innego gatunku. Ich obecność u UCL A100 ukazuje, że osobnik ten miał cechy samca, sugeruje to jednak 2 oddzielne gatunki. UCL B54 mógł też być osobnikiem młodocianym, miał bowiem krótką „twarz” i niezrośnięte kręgi krzyżowe. Brak „kłów” u młodych osobników czyni z ich obecności nie drugorzędową cechę płciową, ale cechę osobników dorosłych, co osłabia tezę o dymorfizmie płciowym.

</doc>
<doc id="984333" url="https://pl.wikipedia.org/wiki?curid=984333" title="CBE PAN">
CBE PAN



</doc>
<doc id="984337" url="https://pl.wikipedia.org/wiki?curid=984337" title="Palmofon">
Palmofon



</doc>
<doc id="984339" url="https://pl.wikipedia.org/wiki?curid=984339" title="Alfie (film 2004)">
Alfie (film 2004)

Alfie – amerykańsko-brytyjski film fabularny z 2004 roku w reżyserii Charlesa Shyera z Jude’em Lawem w roli głównej. Remake filmu pod tym samym tytułem z 1966 roku z Michaelem Caine’em w roli głównej.
Fabuła.
Alfie to mieszkający w Nowym Jorku niepoprawny kobieciarz, który w pewnym momencie znajduje się na życiowym zakręcie. Jego beztroskie podejście do związków i kobiet obraca się przeciwko niemu i burzy wypracowaną filozofię. Pokonując kolejne przeciwności losu, przekonuje się, że jego życie było do tej pory zabawne, lecz puste.
Obsada.
i inni.

</doc>
<doc id="984340" url="https://pl.wikipedia.org/wiki?curid=984340" title="Borówka wysoka">
Borówka wysoka

Borówka wysoka, niebieska jagoda ("Vaccinium corymbosum" L.) – gatunek rośliny wieloletniej z rodziny wrzosowatych ("Ericaceae"). Pochodzi z Ameryki Północnej, ale rozprzestrzenił się w naturalnym środowisku także w Japonii, Nowej Zelandii i w niektórych rejonach Europy (Wielka Brytania, Holandia). Jest uprawiany w wielu krajach, również w Polsce (w 1999 na 350 ha zbierano plon w wysokości ok. 800 t).
Skład chemiczny i wartość odżywcza.
W 100 g owoców borówki znajdują się:
Ponadto owoce borówki są bardzo bogate w związki bioaktywne. Zawartość witaminy C wynosi średnio 10 mg, co stanowi około 1/3 dziennej ilości zapotrzebowania przez człowieka. Pozostałe witaminy obecne na poziomie istotnym to: witamina B1 (0,04 mg), witamina B2 (0,04 mg), witamina B3 (0,42 mg), kwas pantotenowy (0,12 mg), witamina B6 (0,05 mg), kwas foliowy (6,00 μg), witamina A (54,00 UI), witamina E (0,57 ATE).
Badania wykazują, że owoce borówki są bardzo dobrym źródłem polifenoli, których działanie przeciwzapalne, antykancerogenne oraz przeciwdziałające chorobom układu krążenia jest udowodnione. Całkowita zawartość polifenoli w jagodach waha się od 48 do 304 mg / 100 g świeżej masy owoców (tj. do 0,3%) i zależy od odmiany, warunków wzrostu oraz dojrzałości. Z polifenoli obecnych w jagodach stwierdzono dużą zawartość flawonoidów, procyjanidyn, flawonoli (kempferol, kwercetyna, mirycetyna), oraz kwasów fenolowych (głównie kwasy hydroksycynamonowe) oraz pochodne stylbenów.
Zastosowanie.
Kulinaria. Owoce są smaczne i mają dużą wartość odżywczą. Są bogate w cukry, kwasy mineralne, sole mineralne, pektyny, witaminy. Nadają się do spożycia na surowo jako owoc deserowy, jak również na przetwory.

</doc>
<doc id="984341" url="https://pl.wikipedia.org/wiki?curid=984341" title="Overrated">
Overrated

Overrated – pierwszy solowy singel Siobhán Donaghy, byłej członkini Sugababes, promujący album Revolution In Me. W Wielkiej Brytanii dotarł do 19. miejsca na liście przebojów.
Lista utworów.
CD: 1
CD: 2

</doc>
<doc id="984345" url="https://pl.wikipedia.org/wiki?curid=984345" title="Alvise Giovanni Mocenigo">
Alvise Giovanni Mocenigo

Alvise Giovanni Mocenigo (ur. 19 maja 1701 – zm. 31 grudnia 1778) – doża Wenecji.
Jego ojcem był Alvise Mocenigo, a matką Paolina Badoer. Alvise Giovanni Mocenigo był dożą od 19 kwietnia 1763 do śmierci. Był siódmym dożą z rodu Mocenigo, w tym czwartym o imieniu Alvise.
Rodzina Mocenigo była bogata, więc kariera polityczna Alviso toczyła się szybko. Jego żoną została Pisana Corner (która zmarła podczas urzędowania męża jako doży, w roku 1769). Mocenigo miał 6 synów. Choć nie brakowało mu zdolności organizacyjnych i przywódczych, plotkowano, ze prawdziwym "dożą" jest jego żona.

</doc>
<doc id="984347" url="https://pl.wikipedia.org/wiki?curid=984347" title="FHQ">
FHQ



</doc>
<doc id="984352" url="https://pl.wikipedia.org/wiki?curid=984352" title="GIF Sundsvall">
GIF Sundsvall

GIF Sundsvall – szwedzki klub piłkarski z siedzibą w mieście Sundsvall, założony 25 sierpnia 1903. Aktualnie występuje w Superettan.
Skład.
Stan na 11 sierpnia 2018 

</doc>
<doc id="984353" url="https://pl.wikipedia.org/wiki?curid=984353" title="Mikołaj z Pelhřimova">
Mikołaj z Pelhřimova

Mikołaj z Pelhřimova (cz. "Mikuláš Biskupec z Pelhřimova", łac. "Nicolaus Pilgramensis"; ur. ok. 1385 w Podiebradach, zm. 1460 tamże) – pisarz, kronikarz, teolog, kaznodzieja i duchowny husycki
Życiorys.
Mikołaj z Pelhřimova studiował na Uniwersytecie Karola w Pradze. W 1409 roku uzyskał tytuł bakałarza. Po śmierci Jana Husa związał się z radykalnym skrzydłem husytów, którzy opuścili Pragę i założyli własny ośrodek religijny w mieście Tábor. Po opuszczeniu stolicy Czech osiadł w Písku.
W 1420 roku został seniorem Taborytów i otrzymał ordynację biskupią bez zachowania tradycji sukcesji apostolskiej z rąk księdza Marcina Húski. Spowodowało to formalny rozłam w husytyzmie i zadecydowało o faktycznym odejściu taborytów od doktryny Kościoła katolickiego.
W 1421 roku Mikołaj z Pelhřimova potępił ruch reformatorski w łonie taborytów zapoczątkowany nauką Marcina Húski i doprowadził do likwidacji sekty husyckiej nazywanej pikardyzmem. Brał udział w zjazdach husyckich w Písku (1422) i w Chebie (1432). W 1433 roku uczestniczył w czeskim poselstwie na sobór w Bazylei, gdzie bronił czterech artykułów praskich. Był zajadłym krytykiem utrakwistów.
Po bitwie pod Lipanami uczestniczył w negocjacjach z Zygmuntem Luksemburskim w Brnie. W 1443 osiadł w Kutnej Horze, gdzie próbował odbudować radykalne skrzydło husytyzmu. W 1452 roku po ostatecznej klęsce Táboru znalazł się w niewoli Jerzego z Podiebradów, w której pozostał do śmierci.
Dorobek.
Mikołaj z Pelhřimova był głównym teologiem taborytów. Sformułował wyznanie wiary tej denominacji ("Confessio Taboritarum"), które wydał drukiem na krótko przed podróżą na sobór w Bazylei.
W jego nauczaniu można odnaleźć wiele elementów prereformacyjnych. Był wyznawcą zasady sola scriptura. Odrzucał rozbudowaną liturgię Kościoła katolickiego. Uznawał niedzielę jako jedyne kościelne święto, odrzucał katolicką naukę o czyśćcu oraz piętnował praktyki modlitwy za zmarłych.

</doc>
<doc id="984355" url="https://pl.wikipedia.org/wiki?curid=984355" title="Podgrupa torsyjna">
Podgrupa torsyjna

Podgrupa torsyjna – podgrupa danej grupy składająca się ze wszystkich elementów skończonego rzędu. Grupę abelową nazywa się "torsyjną" albo "periodyczną", jeżeli każdy jej element ma skończony rząd i "beztorsyjną", jeśli dowolny nietożsamościowy element tej grupy jest nieskończonego rzędu (istnieją więc grupy, które nie są ani torsyjne, ani beztorsyjne). Podgrupę torsyjną oznacza się symbolem formula_1 Niekiedy spotyka się również nazwę "maksymalna podgrupa torsyjna" zaznaczająca, iż podgrupa składa się z wszystkich elementów torsyjnych (w dalszej części artykułów pod nazwą „podgrupa torsyjna” będzie się rozumieć podgrupę o właśnie tych własnościach).
Dowód zamkniętości formula_2 ze względu na dodawanie opiera się na przemienności dodawania (zob. sekcja Przykłady).
Jeżeli formula_3 jest abelowa, to jej podgrupa torsyjna formula_4 jest całkowicie niezmienniczą podgrupą grupy formula_5 a jej grupa ilorazowa formula_6 jest beztorsyjna (jest to maksymalna grupa o tej własności, przy czym jest ona wyznaczona jednoznacznie). Istnieje funktor kowariantny formula_7 z kategorii grup abelowych w kategorię grup torsyjnych, który odwzorowuje każdą grupę na jej podgrupę torsyjną, a każdy homomorfizm na jego zawężenie do podgrupy torsyjnej. Z tego względu podgrupę torsyjną grupy formula_3 oznacza się czasem symbolem formula_9 Istnieje również inny funktor kowariantny z kategorii grup abelowych w kategorię grup beztorsyjnych przekształcający każdą grupę w jej iloraz przez jej podgrupę torsyjną i każdy homomorfizm w odpowiednio indukowany homomorfizm (który jest dobrze określony, co dość łatwo sprawdzić).
Jeżeli formula_3 jest skończenie generowana i abelowa, to można ją zapisać jako sumę prostą jej podgrupy torsyjnej formula_4 i jej podgrupy beztorsyjnej (nie jest to jednak prawdą w przypadku nieskończenie generowanych grup abelowych). W dowolnym rozkładzie formula_3 na sumę prostą podgrupy torsyjnej formula_13 i jej części beztorsyjnej formula_13 musi być równa formula_4 (część beztorsyjna nie jest wyznaczona jednoznacznie). Jest to kluczowa obserwacja przy klasyfikacji skończenie generowanych grup abelowych.
Podgrupa torsyjna "p"-potęgowa.
Dla dowolnej grupy abelowej formula_3 i liczby pierwszej formula_17 zbiór formula_18 elementów formula_3 mających rząd wyrażający się pewną potęgą liczby formula_17 tworzy podgrupę nazywaną podgrupą torsyjną "p"-potęgowa lub, mniej precyzyjnie, podgrupą "p"-torsyjną bądź "p"-składową:
Na podstawie odpowiedniego faktu dotyczącego grup torsyjnych podgrupa torsyjna formula_2 jest izomorficzna z sumą prostą jej "p"-potęgowych podgrup torsyjnych wziętą po wszystkich liczbach pierwszych formula_23
Jeżeli formula_3 jest skończoną grupą abelową, to formula_18 pokrywa się z jednoznacznie wyznaczoną "p"-podgrupą Sylowa grupy formula_27
Każda "p"-potęgowa podgrupa torsyjna grupy formula_3 jest podgrupą całkowicie niezmienniczą. Więcej, dowolny homomorfizm między grupami abelowymi odwzorowuje każdą z "p"-potęgowych podgrup torsyjnych na odpowiednią "p"-potęgową podgrupę torsyjną.
Stąd, dla każdej liczby pierwszej formula_17 istnieje funktor formula_30 z kategorii grup abelowych w kategorię "p"-potęgowych grup torsyjnych, który odwzorowuje każdą grupę na jej "p"-potęgową podgrupę torsyjną i zawęża każdy homomorfizm do "p"-potęgowych podgrup torsyjnych. Stąd pochodzi również inne oznaczenie tych podgrup, mianowicie formula_31 Iloczyn przebiegający zbiór wszystkich liczb pierwszych zawężeń tych funktorów do kategorii grup torsyjnych jest funktorem wiernym z kategorii grup torsyjnych w iloczyn przebiegający wszystkie liczby pierwsze kategorii grup "p"-torsyjnych. W pewnym sensie oznacza to, że osobne studiowanie grup "p"-torsyjnych w ogólności mówi wszystko o grupach torsyjnych i w ogólności: iż teoria grup torsyjnych redukuje się do teorii "p"-grup.

</doc>
<doc id="984356" url="https://pl.wikipedia.org/wiki?curid=984356" title="Grupa beztorsyjna">
Grupa beztorsyjna



</doc>
<doc id="984357" url="https://pl.wikipedia.org/wiki?curid=984357" title="Paolo Renier">
Paolo Renier

Paolo Renier (Wenecja, 21 listopada 1710 – Wenecja, 13 lutego 1789) – polityk włoski i 119. doża Wenecji.
Jego ojcem był Andrea Renier, matką Elisabetta Morosini.
Paolo Reniera uważano za dobrego taktyka i mówcę. Służył jako ambasador Republiki Weneckiej w Konstantynopolu i przy dworze wiedeńskim. Wsławił się ostrą walką z szerzącą się w Republice korupcją, co przyniosło mu urząd inkwizytora stanu ("Inquisitore del Stato").
Renier, pokonał w wyborach Andreę Trona, który zaniepokoił elity swymi dążeniami do ograniczenia ilości klasztorów i do innych reform.
Renier był 119. dożą od dnia 14 stycznia 1779 do swej śmierci. Jego wybór (wygrał tylko 41 głosami przeciw 40) nie podobał się wielu kręgom politycznych nacisków. Renier otrzymywał liczne listy z pogróżkami. Podejrzliwie patrzył na idee rewolucyjne lansowane wcześniej przez m.in. Ludovico Muratoriego i wstrzymywał druk jego książek. Z czasem jego polityka stawał się coraz bardziej konserwatywna, a przy tym także despotyczna. Zmarł 13 lutego 1789 roku po trwającej 37 dni chorobie. Jego śmierć ogłoszono dopiero 2 marca, by żałoba nie przeszkodziła karnawałowi.

</doc>
<doc id="984358" url="https://pl.wikipedia.org/wiki?curid=984358" title="Karpaty (województwo kujawsko-pomorskie)">
Karpaty (województwo kujawsko-pomorskie)

Karpaty – część wsi Iwiec w Polsce położona w województwie kujawsko-pomorskim, w powiecie tucholskim, w gminie Cekcyn.
W latach 1975–1998 Karpaty administracyjnie należały do województwa bydgoskiego.

</doc>
<doc id="984365" url="https://pl.wikipedia.org/wiki?curid=984365" title="Ghosts">
Ghosts

Ghosts może odnosić się do:

</doc>
<doc id="984366" url="https://pl.wikipedia.org/wiki?curid=984366" title="MKS Myszków">
MKS Myszków

MKS Myszków – polski klub piłkarski, założony 17 stycznia 1947 r., mający siedzibę w Myszkowie, w sezonie 2022/2023 grający w IV lidze, gr. śląskiej I. Wcześniej znany pod nazwami: Jedność Myszków, Stal Myszków, Papiernik Myszków, Krisbut Myszków, MŻKS Myszków i KS Myszków.
Stadion.
MKS Myszków rozgrywa mecze na Stadionie Sportowym Miejskiego Ośrodka Sportu i Rekreacji. Myszków ul. Pułaskiego 13b.
Dane techniczne obiektu:
Historia.
Powstanie Klubu.
Jesienią 1946 osiemnastu młodych ludzi, zapaleńców sportu spotkało się i postanowiło założyć klub sportowy. Rozpoczęto prace, opracowano statut, skompletowano dokumenty potrzebne do rejestracji klubu. 17 stycznia 1947 roku przesłane dokumenty wpłynęły do Starostwa Powiatowego w Zawierciu i został zarejestrowany Związkowy Papierniczy Klub Sportowy ,ŚWIERK" przy fabryce papieru w Myszkowie. Barwy klubu to biały kostium z zielonymi wypustkami i symbolem świerka z napisem PKS (Papierniczy Klub Sportowy) na koszulce. Pierwszą sekcją klubu była sekcja piłki nożnej. Zespół występował w klasie C podokręgu Będzin. Mecze rozgrywano na boisku w lesie koziegłowskim, pozostałym po niemieckich koszarach wojskowych. Po zabraniu boiska przez nadleśnictwo, Świerk swoje mecze rozgrywał na boisku Jedności znajdującym się na zapleczu huty i zakładów wełnianych. Już w 1947 roku zaczęto budować własny obiekt, który funkcjonuje do dnia dzisiejszego.
Pierwsi zawodnicy.
Pierwszymi zawodnikami, którzy bronili barw Świerka byli:
Zmiana nazwy na Unia.
W 1949 roku Świerk będący pod patronatem zakładów papierniczych zmienił nazwę na Unia, jako zakład należał do resortu chemicznego, a związek chemików zrzeszał kluby federacji "UNIA".
W latach 50. klub się rozrastał, powstały nowe sekcje: motorowa, lekkoatletyczna, strzelecka, wędkarska. Przewodniczącym Rady Koła Unia w latach 50. był Marian Słabosz, który na długie lata związał się z klubem. W tym też okresie szybko postępowały prace przy budowie stadionu. 4 grudnia 1957 roku nastąpiło przemianowanie Koła Sportowego "UNIA" na Klub Sportowy "UNIA".
Połączenie wszystkich klubów z Myszkowa.
Pod koniec lat 50. nastąpił w klubie kryzys, brak wsparcia finansowego doprowadził do likwidacji sekcji. Pozostała jedynie piłka nożna. W Myszkowie w tym czasie działały: Unia, Jedność i KS Światowit, które w lipcu 1962 roku połączyły się w jeden klub, który nazywano Międzyzakładowy Klub Sportowy Myszków. Nie był to najlepszy okres w historii klubu. Brak wspólnych celów, odejście wielu działaczy, zmieniający się prezesi Piętka, Konieczniak, Wyrwał, Suwalski, kłopoty finansowe, doprowadziły do kryzysu. Trzeba jednak zaznaczyć, że w tym czasie MZKS (Międzyzakładowy Klub Sportowy) prowadził sekcje piłki nożnej klasy 'A', szachów klasy 'A', tenisa stołowego oraz siatkówki.
Likwidacja klubu.
Pogłębiający się kryzys, brak perspektyw rozwojowych spowodował, że 27 grudnia 1972 roku MZKS (Międzyzakładowy Klub Sportowy) został rozwiązany. Jednak nie na długo. Już 6 stycznia 1973 roku na spotkaniu w MZP zawodników, sympatyków i kibiców, powołano przy zakładach papierniczych klub sportowy o nazwie KS Papiernik. Prezesem nowo powstałego klubu wybrano dyrektora zakładu W. Suchalskiego. Godłem klubu została tarcza w kolorze biało-niebieskim z napisem KS Papiernik. Pierwszą sekcją klubu była przyjęta od LZS sekcja kolarska, która w owym czasie była pod opieką trenera Edwarda Pelki i odnosiła szereg sukcesów. Następnie powstały sekcje piłki nożnej i lekkiej atletyki.
Coraz lepsze wyniki.
Przełom w działalności klubu przypadł na lata 1989-90. Prezesem klubu został Krzysztof Burzański, dyrektor MZP. Był on kolejno w klubie piłkarskim: trenerem, działaczem, potrafił wokół klubu skupić ludzi, zawodników, stwarzając odpowiednią atmosferę wokół piłki. Wyniki drużyny piłkarskiej były coraz lepsze, co skutkowało kolejnymi awansami. W sezonie 89/90 piłkarze grający w lidze wojewódzkiej uzyskali awans. Grając w lidze wojewódzkiej, po dramatycznej walce z Olimpią Budex Huta Stara, zajmują pierwsze miejsce, wyprzedzając na finiszu swoich rywali o 1 punkt awansowali do ligi międzywojewódzkiej. Tam grali tylko jeden sezon, aby wiosną 1993 roku, razem z Vartą Start Namysłów, zameldować się w III lidze śląskiej. Awans ten to nie tylko zasługa piłkarzy, trenera, działaczy. Do tego sportowego sukcesu w ogromnym stopniu przyczynił się sponsor zespołu, który objął patronat nad drużyną piłkarską. Krzysztof Czyż, bo o nim mowa, właściciel znanej fabryki obuwia "Krisbut", wyciągnął pomocną dłoń. Postawa sportowa mobilizuje – na wyniki nie trzeba było długo czekać. Pierwszy mecz w III lidze, pod wodzą trenera Zbigniewa Mygi, stawiającego pierwsze kroki właśnie w Unii, rozegrano 7 sierpnia 1993 roku, z głównym faworytem do awansu Concordią Knurów. To pamiętne spotkanie zakończyło się zwycięstwem myszkowian 2:0, a strzelcami historycznych bramek byli Churas i Mizgała. Od trzeciej kolejki Papiernik zajmowali pozycję lidera, której nie oddali już do końca rozgrywek, aby rundę jesienną rozpocząć jako beniaminek II ligi.
Awans do II ligi.
Drugoligowy debiut przed własną publicznością miał miejsce z Lechią Dzierżoniów. Ponad 3 tysiące widzów oklaskiwało pierwszą bramkę zdobytą przez Grzegorza Szulca i pierwszy zdobyty punkt w remisowym 1:1 spotkaniu. Po kilku nieudanych spotkaniach w II lidze następuje zmiana trenera. Papiernik zatrudnił znanego szkoleniowca, Pawła Kowalskiego. Pierwszy sezon zakończony został na siódmej lokacie, natomiast następny rok był jeszcze lepszy - drużyna z Myszkowa zakończyła zmagania na czwartym miejscu.
Kolejna zmiana nazwy.
Po zakończeniu sezonu 94/95, na walnym zebraniu klubu 30 czerwca 1995 roku, podjęto uchwałę o zmianie nazwy klubu dodając nazwę "KRISBUT" i od tego czasu w Myszkowie działa klub, którego pełna nazwa brzmi KS Krisbut/Papiernik Myszków.
Rok jubileuszowy i 2 fuzje.
Rok 1997, rok jubileuszowy, jest rokiem ogromnej sportowej szansy. Po rundzie jesiennej klub z Myszkowa plasował się na czwartym miejscu i tylko 3 punkty dzieliły go od I ligi. Jednak zespół z Myszkowa nie awansował do I ligi.
Rok 1998, po fuzji z Zielonymi Żarki powstaje (M-ŻKS) Myszkowsko-Żarecki Klub Sportowy Rok 1999, po fuzji z Wartą Myszków powstaje KS Myszków
Kryzys MKS-u.
Następne lata to kryzys myszkowskiej piłki. W sezonie 2001/2002 nastąpił spadek do III ligi. Przed rozpoczęciem rundy wiosennej KS Myszków zmienił nazwę na Miejski KS Myszków i zaliczył drugi z rzędu spadek o jedna klasę.
MKS w polskich rozrywkach ligowych.
Podsumowanie występów MKS w polskich rozgrywkach ligowych:
Zawodnicy.
Skład.
Stan na 11 marca 2017
Zespół kobiet.
W 2016 powstał zespół piłki nożnej kobiet, obecnie występujący w rozgrywkach III ligi.
Obecny Skład.
Sezon 2016/2017

</doc>
<doc id="984367" url="https://pl.wikipedia.org/wiki?curid=984367" title="Craig Sives">
Craig Sives

Craig Sives (ur. 9 kwietnia 1986 w Edynburgu) – szkocki piłkarz występujący na pozycji obrońcy.
Kariera.
Profesjonalną piłkarską karierę rozpoczął w klubie Heart of Midlothian, w roku 2003. Wystąpił w dwóch spotkaniach, ale nie strzelił żadnej bramki.
W sezonie 2006/2007 został ze szkockiego klubu wypożyczony do Partick Thistle, gdzie wystąpił w 17 meczach i strzelił jedną bramkę. Był także piłkarzem Dundee F.C., Queen of the South, Shamrock Rovers, Hume City, Livingston oraz Cowdenbeath.
W swojej karierze rozegrał 88 spotkań i zdobył 5 bramek w League of Ireland Premier Division.

</doc>
<doc id="984369" url="https://pl.wikipedia.org/wiki?curid=984369" title="Komunikacja symboliczna">
Komunikacja symboliczna

W socjologii komunikacja symboliczna to jeden z aspektów rozpatrywania interakcji społecznej. U jego podstaw znajduje się koncepcja człowieka jako istoty, która potrafi tworzyć symbole i posługiwać się nimi. Zdolność tę ludzie wykorzystują do przekazywania sobie informacji z pomocą zachowań mających charakter symboliczny.
Problemem jest to, że nie tylko słowa, ale i wszelkie gesty muszą mieć dla rozmówców wspólne znaczenie i być przez nich jednakowo rozumiane, czyli być jednoznaczne jako symbole.
W interpretowaniu znaczenia zachowań symbolicznych ogromną rolę odgrywa zdolność człowieka do wcielania się w drugiego osobnika i spoglądania na daną sytuację z jego perspektywy. W toku interakcji ludzie, rozszyfrowują znaczenia symboli używanych przez drugą stronę, odczytują i interpretują wzajemnie swoje zachowania-tak werbalne, jak i niewerbalne.
Interakcja symboliczna jest ciągłym procesem interpretowania znaczeń, odczytywania zamiarów i wzajemnego dopasowywania się jej uczestników.
Problematyka interakcji symbolicznych została sformułowana i rozwinięta w obrębie kierunku, zwanego interakcjonizmem symbolicznym, zainicjowanego przez George'a Herberta Meada (1863-1931). Kierunek ten dał początek wielu późniejszym orientacjom koncentrującym uwagę na procesach interakcji.
Literatura.
Szacka Barbara, "Wprowadzenie do socjologii", Warszawa 2003

</doc>
<doc id="984377" url="https://pl.wikipedia.org/wiki?curid=984377" title="Batalion SS Dębica">
Batalion SS Dębica

Batalion SS „Dębica” (niem. "SS Battalion „Debica”") – ochotnicza kolaboracyjna jednostka wojskowa Waffen-SS złożona z Włochów podczas II wojny światowej.
Od września 1943 r. w obozie szkoleniowym SS w Dębicy w Generalnym Gubernatorstwie była formowana jednostka wojskowa w sile batalionu złożona z Włochów lojalnych Niemcom. Ze strony włoskiej werbunkiem i organizacją zajmował się mjr Fortunato, b. oficer Bersaglieri, który walczył na froncie wschodnim. Większość ochotników pochodziła z XXXI Batalionu Czołgów, Dywizji „Lombardia” i elitarnej Dywizji Alpejskiej „Julia”. Ostatecznie do lutego 1944 r. zwerbowano 20 oficerów oraz 571 podoficerów i szeregowców. Dowódcą Batalionu został Hauptmann der Schutzpolizei Friedrich Noweck. Na początku marca Włosi otrzymali mundury niemieckich skoczków spadochronowych.
Od 21 marca do maja jednostka wraz z drugą jednostką złożoną z Włochów Batalionem SS „Vendetta” brała udział w operacji zwalczania partyzantki włoskiej działającej w okolicach doliny Pellice, na południowy zachód od Turynu. 12 kwietnia została włączona do niemieckiej Grupy Bojowej SS „Diebitsch”. W kwietniu i maju walczyła z partyzantami w rejonie miejscowości Nocera Umbra, Assisi i San Severino Marche. Otrzymała nowe uzupełnienia w liczbie ok. 500 ludzi. Na pocz. czerwca podporządkowano ją niemieckiemu I Korpusowi Spadochronowemu. Podczas walk na wybrzeżu Morza Tyrreńskiego na północ od Rzymu z amerykańskimi wojskami pancernymi poniosła duże straty. W połowie miesiąca odesłano ją do Pinerolo na odpoczynek. W sierpniu 1944 roku resztki Batalionu liczące ok. 200 żołnierzy zostały podzielone na niewielkie grupy bojowe i wzięły udział w operacji antypartyzanckiej w dolinach Chisone i Susa.
7 września Batalion stał się częścią nowo formowanej Waffen-Grenadier Brigade der SS (italienische nr 1). Został przekształcony w 59 Batalion Fizylierów ("Waffen-Fusilier Btl. der SS 59"). Nazwa „Dębica” utrzymała się nieformalnie wśród weteranów.

</doc>
<doc id="984384" url="https://pl.wikipedia.org/wiki?curid=984384" title="Érik Comas">
Érik Comas

Érik Comas (ur. 28 września 1963 w Romans) – francuski kierowca Formuły 1. Zdobył mistrzostwo francuskiej Formuły 3 w 1988 roku, był też mistrzem Formuły 3000 w 1990 roku. W Formule 1 wystartował w 63 Grand Prix, debiutując 10 marca 1991 w USA. Na przestrzeni swojej kariery zdobył 7 punktów.

</doc>
<doc id="984385" url="https://pl.wikipedia.org/wiki?curid=984385" title="Robert Becker">
Robert Becker

Robert O. Becker (ur. 31 maja 1923 w River Edge, zm. 14 maja 2008 w Lowville) – amerykański ortopeda i specjalista w elektroterapii, dwukrotny kandydat do Nagrody Nobla z dziedziny medycyny za prace nad biologicznymi efektami elektromagnetyzmu. Jest pionierem na polu bioefektów elektromagnetyczności.

</doc>
<doc id="984388" url="https://pl.wikipedia.org/wiki?curid=984388" title="Dmitrij Iwanowski">
Dmitrij Iwanowski

Dmitrij Iosifowicz Iwanowski, ros. Дмитрий Иосифович Ивановский (ur. , zm. 20 kwietnia 1920) – botanik i mikrobiolog rosyjski, odkrywca wirusów. Był profesorem uniwersytetu w Warszawie, a po jego ewakuacji w 1914 w Rostowie.
Wykazał przenikanie wirusów mozaiki tytoniowej przez porcelanowe sączki bakteryjne.

</doc>
<doc id="984391" url="https://pl.wikipedia.org/wiki?curid=984391" title="BabyFirstTV">
BabyFirstTV

BabyFirstTV – kanał telewizyjny, przeznaczony dla niemowląt i dzieci w wieku przedszkolnym.
Emitowane są na nim filmy animowane bez przemocy. Logo BabyFirstTV to Kwiatek. Kanał nadaje reklamy wyłącznie w Polsce. 
Istnieje również w Polsce program Baby TV. W Polsce BabyFirstTV jest odbierany za pomocą UPC Polska.

</doc>
<doc id="984393" url="https://pl.wikipedia.org/wiki?curid=984393" title="Eric Comas">
Eric Comas



</doc>
<doc id="984395" url="https://pl.wikipedia.org/wiki?curid=984395" title="Jason Thomson">
Jason Thomson

Jason Thomson (ur. 26 sierpnia 1987 w Edynburgu) – szkocki piłkarz, występujący na pozycji prawego obrońcy.
Kariera.
Piłkarz profesjonalną piłkarską karierę rozpoczął w roku 2003, gdy przeszedł z rezerw do pierwszego kładu drużyny Heart of Midlothian. Debiutował w niej w marcu 2005 roku, w meczu przeciwko Inverness Caledonian Thistle, przegranym 0:2 przez jego zespół. Ogółem w barwach Hearts rozegrał 27 meczów i nie strzelił bramki.
W sezonie 2006/2007 został wypożyczony z Hearts do Livingston F.C. W barwach tego klubu rozegrał 18 spotkań. W 2011 był wypożyczony do Dunfermline Athletic. W 2012 trafił do Raith Rovers. W 2018 roku odszedł do Arbroath.
W Scottish Premier League rozegrał 52 spotkania i zdobył 1 bramkę.

</doc>
<doc id="984396" url="https://pl.wikipedia.org/wiki?curid=984396" title="Paletka brunatna">
Paletka brunatna



</doc>
<doc id="984401" url="https://pl.wikipedia.org/wiki?curid=984401" title="Kamptozaur">
Kamptozaur

Kamptozaur ("Camptosaurus") – roślinożerny dinozaur ptasiomiedniczny z grupy iguanodonów, z rodziny kamptozaurów (Camptosauridae); jego nazwa znaczy giętki jaszczur od zgiętych w kształcie łuka kości udowych. Ornitopod nieco podobny wyglądem do iguanodona.
Inne nazwy
Brachyrophus
Camptonotus
Symphyrophus
Żył późnej jurze (kimeryd-tyton) na terenach współczesnej Ameryki Północnej (zach. część USA).
Długość ciała do 8 m, wysokość ok. 2 m, masa ok. 700 - 800 kg.
Kamptozaur był roślinożernym dinozaurem. Chodził zazwyczaj na dwóch, tylnych nogach, to na palcach przednich kończyn miał kopytka, więc chyba czasem poruszał się na czterech nogach. Miał wydłużoną, gładką głowę i rzędy prążkowanych zębów w paszczy. Łukowate kości udowe pozwalały temu dinozaurowi całkiem szybko biegać na potężnych tylnych nogach. W czasie biegu ciężki ogon kamptozaur utrzymywał jego masywne ciało w równowadze. Nie miał rogów ani pancerza dla obrony przed drapieżnikami, więc ratował się ucieczką.
Rodzaj obejmuje jeden gatunek - "Camptosaurus dispar" (Marsh, 1879). Opisane przez Marsha gatunki "C. medius" i "C. nanus" oraz opisany przez Gilmore'a gatunek "C. browni" są obecnie uznawane za młodsze synonimy "C. dispar". Inne gatunki niegdyś zaliczane do tego rodzaju są obecnie zaliczane do osobnych rodzajów: "C. leedsi" do rodzaju "Callovosaurus", "C. depressus" do rodzaju "Osmakasaurus", "C. prestwichii" do rodzaju "Cumnoria", "C. hoggii" do rodzaju "Owenodon" a "C. aphanoecetes" do rodzaju "Uteodon". Holotyp gatunku ""C." amplus" okazał się skamieniałością teropoda z rodziny Allosauridae, zaś czaszka pierwotnie uznana za należąca do przedstawiciela tego gatunku stała się holotypem nowego gatunku "Theiophytalia kerri".

</doc>
<doc id="984403" url="https://pl.wikipedia.org/wiki?curid=984403" title="Oribatida">
Oribatida



</doc>
<doc id="984404" url="https://pl.wikipedia.org/wiki?curid=984404" title="Oribatei">
Oribatei



</doc>
<doc id="984405" url="https://pl.wikipedia.org/wiki?curid=984405" title="Gleby szkieletowe">
Gleby szkieletowe

Gleby szkieletowe - gleby zawierające znaczny - 60% i wyżej - procent części szkieletowych (żwiru - 2-75 mm i kamieni - ponad 75 mm średnicy). Do gleb szkieletowych należy większość gleb górskich, a także rędziny. Gleby takie są trudniejsze w uprawie od gleb bezszkieletowych, zawierających wyłącznie części ziemiste.

</doc>
<doc id="984406" url="https://pl.wikipedia.org/wiki?curid=984406" title="Paletka zielona">
Paletka zielona

Paletka zielona, paletka brązowa , paletka, ("Symphysodon aequifasciatus") – gatunek ryby z rodziny pielęgnicowatych, występującej w dorzeczu Amazonki. Dawniej nazwą "paletka" określano wszystkie ryby z rodzaju "Symphysodon".
Zasięg występowania tego gatunku jest znacznie szerszy niż "Symphysodon discus": od wschodniego Peru po dolny bieg Amazonki. Żyje głównie w dopływach Amazonki. Na ciele ma 9 pionowych, mniej lub bardziej widocznych, ciemnych pręg, u odmian hodowlanych czasami całkowicie zanikających. Osiąga ok. 12,5 cm długości ciała. W akwarystyce uzyskano wiele odmian hodowlanych.
Taksonomia.
Paletka została opisana naukowo w 1904 roku przez Jacques'a Pellegrina jako odmiana dyskowca, pod nazwą "Symphysodon discus" var. "aequifasciata". Następnie uznana została za odrębny gatunek "Symphysodon aequifasciata". Pellegrin nie opisał holotypu, a epitet gatunkowy "aequifasciata" zapisał niezgodnie z zasadami kodeksu nomenklatury zoologicznej, ponieważ nazwa "Symphysodon" jest rodzaju męskiego, a nazwa gatunkowa (epitet gatunkowy) wyrażona w formie przymiotnikowej powinna mieć formę zgodną z rodzajem nazwy rodzajowej. Już w XX wieku wielu autorów nieformalnie używało poprawnego zapisu, ale dopiero w 2005 roku Géry i Bleher opublikowali pracę uzupełniającą formalne niedociągnięcia Pellegrina, m.in. opis lektotypu. Od tej pory poprawną formą zapisu nazwy paletki jest "Symphysodon aequifasciatus".
Relacje pokrewieństwa ryb w obrębie rodzaju "Symphysodon" nie zostały dokładnie poznane.
Wyróżniono kilka podgatunków, które jednak nie zostały zaakceptowane przez taksonomów z powodu zbyt bliskiego pokrewieństwa. Nadane im nazwy zostały uznane za synonimy nazwy systematycznej:
Uczestnicy naukowej dyskusji prezentują odmienne poglądy. Jedni (np. Farias i Hrbek) mają wątpliwości, czy ryby te należy klasyfikować jako odrębne gatunki, ponieważ wyniki badań molekularnych sugerują, że wszystkie "Symphysodon" spp. są odmianami barwnymi i rasami geograficznymi jednego gatunku. Inni (np. Heiko Bleher) dopatrują się potrzeby wyodrębnienia kolejnych gatunków ("S. aequifasciatus haraldi" jako "S. haraldi" i "S. discus tarzoo" jako "S. tarzoo").

</doc>
<doc id="984408" url="https://pl.wikipedia.org/wiki?curid=984408" title="Juana Austriacka">
Juana Austriacka



</doc>
<doc id="984411" url="https://pl.wikipedia.org/wiki?curid=984411" title="House in the Clouds">
House in the Clouds

House in the Clouds – budynek dawnej wieży ciśnień w Thorpeness w hrabstwie Suffolk w Wielkiej Brytanii. Powstał w 1923 roku w celu zamaskowania zbiornika wieży ciśnień, którego pierwotna pojemność wynosiła litrów (po naprawie uszkodzeń w wyniku ostrzału przeciwlotniczego w czasie II wojny światowej pojemność została zmniejszona do 140 tys. l). Z czasem wieża ciśnień przestała pełnić swoją funkcję (w 1977 r. miejscowość została podłączona do centralnej sieci wodociągów) i po usunięciu zbiornika w 1979 r. budowla została przekształcona w unikatowy dom mieszkalny. 

</doc>
<doc id="984423" url="https://pl.wikipedia.org/wiki?curid=984423" title="Zabić prezydenta (film 2006)">
Zabić prezydenta (film 2006)

Zabić prezydenta (tytuł oryginalny "Death of a President") – brytyjski film fabularny (przedstawiony w konwencji filmu dokumentalnego) z 2006 roku, w reżyserii Gabriela Range.
Opis fabuły.
Przedstawiony w formule dokumentu thriller polityczny przedstawiający historię fikcyjnego zamachu na George'a W. Busha 19 października 2007. Film zdobył nagrodę krytyków na festiwalu w Toronto.

</doc>
<doc id="984430" url="https://pl.wikipedia.org/wiki?curid=984430" title="Łańcuch Herbowy Ostrowa">
Łańcuch Herbowy Ostrowa



</doc>
<doc id="984433" url="https://pl.wikipedia.org/wiki?curid=984433" title="Wyścig Formuły 1">
Wyścig Formuły 1

Wyścig Formuły 1 – wydarzenie sportowe będące następstwem treningów i kwalifikacji w Grand Prix.
Procedura startowa.
Procedura startowa wyścigu rozpoczyna się 30 minut przed okrążeniem formacyjnym, na które składają się:
Gdy w co najmniej jednym bolidzie zgaśnie silnik po okrążeniu formacyjnym, musi podnieść rękę. Na prostej startowej wywieszane są żółte flagi oraz zapalają się zielone światła – kierowcy ruszają ponownie do okrążenia formacyjnego, a z dystansu wyścigu odejmowane jest jedno okrążenie. Bolid, w którym zgasł silnik, spychany jest do boksów, a kierowca startuje do wyścigu z alei serwisowej.
W przypadku, gdy wyścig ze względu na złe warunki atmosferyczne rozpoczyna się za samochodem bezpieczeństwa, nie ma okrążenia formacyjnego.
Jeżeli na trzy minuty przed startem zacznie padać deszcz (a wcześniej tor był suchy), start przesuwany jest o 10 minut.
Czas trwania wyścigu.
Wyścig liczy określoną liczbę okrążeń, która jest uzależniona od długości toru (najkrótszy tor w terminarzu ma najwięcej okrążeń, zaś najdłuższy najmniej). Wyścig może trwać co najwyżej dwie godziny. Jeśli jednak do tego momentu (głównie z powodu częstych wypadków i złych warunków na torze) nie uda się zakończyć wyścigu w przewidzianej liczbie okrążeń to liczba ta zostanie skrócona tak, by dojść do limitu dwóch godzin.

</doc>
<doc id="984435" url="https://pl.wikipedia.org/wiki?curid=984435" title="The Hard Way 3 (The War Report)">
The Hard Way 3 (The War Report)

Big Mike, DJ Diggz &amp; DJ Lust - The Hard Way 3 (The War Report) to kolejny mixtape amerykańskiego rapera Big Mike'a. Tym razem powstał ze współpracy Big Mike'a z DJ-em Diggzem i DJ-em Lustem. Na okładce można zobaczyć 50 Centa na pierwszym planie. Nieco dalej stoją Styles P i Cam'ron. Wydany w 2007 roku.

</doc>
<doc id="984437" url="https://pl.wikipedia.org/wiki?curid=984437" title="Snakebite">
Snakebite

Snakebite – minialbum, a zarazem pierwsze oficjalne wydawnictwo grupy rockowej Whitesnake, wydany w czerwcu 1978 roku. Oryginalnie zawierał 4 utwory i został opublikowany tylko w Wielkiej Brytanii. Pozostałe utwory zostały zaczerpnięte z solowej płyty Coverdale'a "Northwinds" i wydane na reedycji albumu, we wrześniu 1978 roku. 

</doc>
<doc id="984442" url="https://pl.wikipedia.org/wiki?curid=984442" title="Zachodnia Białoruś">
Zachodnia Białoruś

Zachodnia Białoruś (biał. Заходняя Беларусь, "Zachodniaja Biełaruś", ros. Западная Белоруссия, "Zapadnaja Biełorussija") – nieoficjalna nazwa ziem, które uważane były przez władze sowieckie i środowiska białoruskie za ziemie historycznie i etnicznie białoruskie, a które w wyniku traktatu ryskiego z 1921 roku znalazły się w składzie II Rzeczypospolitej. Nazwa używana była dla przeciwwagi wobec "Wschodniej Białorusi" – tj. Białoruskiej Socjalistycznej Republiki Radzieckiej w jej granicach sprzed 2 listopada 1939 roku. Obecnie w polskiej historiografii, oprócz tej nazwy, stosuje się określenia: "ziemie północno-wschodnie II Rzeczypospolitej", "tzw. Białoruś Zachodnia", lub szerzej "Kresy Wschodnie". Zarówno granice obszaru, jak i jego nazwa pozostają przedmiotem kontrowersji, budząc wiele emocji i wywołując dyskusje wśród białoruskich i polskich historyków.
Nazwa.
Termin "Zachodnia Białoruś" został po raz pierwszy użyty w latach 20. XX wieku. Zdaniem polskiej badaczki Aleksandry Bergman powstał on w 1923 roku, w środowiskach komunistycznych, wraz z utworzeniem Komunistycznej Partii Zachodniej Białorusi. Pomysłodawcą nazwy miał być Karol Radek, polityk bolszewicki. Przeciwnego zdania był prof. Iwan Koukiel, białoruski historyk z Grodna, zdaniem którego nazwa powstała wcześniej, już jesienią 1920 roku i nie miała żadnego związku z ruchem komunistycznym. Władze sowieckie jeszcze w czasie trwania II wojny światowej odstąpiły od używania nazwy "Zachodnia Białoruś", zastępując ją określeniem "zachodnie obwody Białoruskiej SRR", co miało na celu podkreślenie jedności Republiki. Określenie takie używane było m.in. w dokumentach KPZR.
W Polsce Ludowej w latach 1945–1989 zarówno władze, jak i ówcześni historycy w swoich pracach powszechnie używali terminu "Zachodnia Białoruś", z przyczyn politycznych unikając innych określeń, przede wszystkim takich, jak "Kresy Wschodnie". Związane było to z niemożnością podejmowania krytyki polityki prowadzonej przez Związek Radziecki. Sytuacja zmieniła się w wyniku transformacji ustrojowych na początku lat 90. XX wieku w Polsce i na Białorusi. W lutym 1993 roku polski historyk z Białegostoku, Jan Jerzy Milewski, w czasie Wszechbiałoruskiej Konferencji Historyków, zaproponował termin "ziemie północno-wschodnie II Rzeczypospolitej". Zwolennikiem tej nazwy był także historyk prof. Tomasz Strzembosz. Argumentował on, że nie należy używać określenia "Kresy Wschodnie", ponieważ, jego zdaniem, nie były one żadnymi „kresami”, lecz samym centrum, sercem państwa polskiego.
Termin zaproponowany przez Jana Milewskiego spotkał się z dezaprobatą części historyków białoruskich. Profesor Uładzimir Michniuk z Mińska skomentował w 2004 roku dorobek polskiej historiografii dotyczącej Zachodniej Białorusi następująco:
Polski historyk Krzysztof Jasiewicz uważa, że nazwy "zachodnia Białoruś" i "zachodnia Ukraina" wprowadzono jako określenie obszarów działalności Komunistycznej Partii Zachodniej Białorusi i Komunistycznej Partii Zachodniej Ukrainy – autonomicznych organizacji w ramach Komunistycznej Partii Polski. Proponuje, aby, w przypadku używania tych terminów, pisać je w cudzysłowie lub zaopatrywać w przedrostek „tzw.”, celem podkreślenia ich politycznego pochodzenia.
Terytorium.
Zdaniem prof. Iwana Koukiela, nazwa "Zachodnia Białoruś" oznaczała w 1920 roku ziemie białoruskie należące wcześniej do guberni grodzieńskiej i wileńskiej Imperium Rosyjskiego. Pierwsze wydanie "Wielkiej Sowieckiej Encyklopedii" z 1929 roku do Zachodniej Białorusi zaliczało terytoria byłych guberni grodzieńskiej i mińskiej oraz część guberni wileńskiej wraz z miastem Wilno. W lutym 1949 roku Biuro Polityczne KC KPZR uznało, że encyklopedia "ma poważne niedociągnięcia oraz zawiera teoretyczne i polityczne błędy". Biuro poleciło opracować wydanie drugie, w którym Wilna i Wileńszczyny nie zaliczano już do Zachodniej Białorusi. Główną przyczyną zmiany była chęć niezrażania Litwinów, których kraj wraz z Wilnem znalazł się po II wojnie światowej w granicach ZSRR.
Alaksandr Adamkowicz z Towarzystwa Kultury Białoruskiej na Litwie mianem "białoruskich ziem włączonych do Polski 18 marca 1921 roku" określił obszar "o powierzchni 100 000 km²", obejmujący powiaty: brzeskolitewski, białostocki, kobryński, prużański, wołkowyski i słonimski dawnej guberni grodzieńskiej Imperium Rosyjskiego, powiaty: dziśnieński i wilejski dawnej guberni wileńskiej, oraz część powiatów mińskiego litewskiego i słuckiego.
Jan Milewski zaproponował, aby mianem "ziem północno-wschodnich II Rzeczypospolitej" (odpowiednikiem terminu "Zachodnia Białoruś") określać terytorium trzech województw tego kraju – nowogródzkiego, poleskiego i wileńskiego, a także powiatów grodzieńskiego i wołkowyskiego województwa białostockiego. Zdaniem polskiego historyka dr hab. Marka Wierzbickiego, pod pojęciem "ziem północno-wschodnich" rozumiano najczęściej ten sam obszar, który określił Jan Milewski, ale bez dwóch powiatów województwa poleskiego: koszyrskiego i sarneńskiego (ten drugi wchodził w skład woj. poleskiego tylko do 1930 r.). Jednocześnie, Wierzbicki podkreśla, że Białorusini zamieszkiwali także powiaty: sokólski, bielski i białostocki województwa białostockiego. 
Od napaści ZSRR na Polskę 17 września 1939 roku do 2 listopada 1939 roku Zachodnia Białoruś istniała jako sztuczny, formalnie odrębny byt państwowy pod faktyczną kontrolą Związku Radzieckiego. Początkowo jej terytorium obejmowało całą północną część obszaru II Rzeczypospolitej zajętego przez Sowietów na mocy paktu Ribbentrop–Mołotow, łącznie z Białostocczyną i Łomżą na wschodnim Mazowszu. 10 października 1939 władze sowieckie zmniejszyły jej obszar w wyniku przekazania Republice Litwy rejonu Wilna i Oran oraz wąskiego pasa ziemi ciągnącego się w stronę Święcian. 2 listopada 1939 Zachodnia Białoruś oficjalnie weszła w skład Białoruskiej SRR. 6 listopada 1940 roku została zmniejszona po raz kolejny w wyniku przekazania Litewskiej SRR rejonu Druskienik oraz ziem na wschód od Święcian.
W 1945 roku, w wyniku konferencji jałtańskiej, Białostocczyzna została zwrócona Polsce. Od tego czasu mianem "Zachodniej Białorusi" określa się zwykle dawne terytoria II Rzeczypospolitej, które po II wojnie światowej znalazły się w granicach Białoruskiej SRR, a następnie niepodległej Białorusi.
Stolica.
Za nieformalną stolicę Zachodniej Białorusi uważano w przeszłości Wilno i, w mniejszym stopniu, Białystok. W pierwszym wydaniu "Wielkiej Sowieckiej Encyklopedii" z 1929 roku, w haśle dotyczącym Zachodniej Białorusi, Wilno nazwane jest "handlowo-przemysłowym i kulturalnym centrum kraju", zaś Białystok – "miastem przemysłu fabrycznego". Drugie wydanie encyklopedii nie określa już Wilna jako leżącego na Zachodniej Białorusi. Formalnie miasto to wchodziło w skład marionetkowego tworu państwowego "Zachodnia Białoruś" od 19 września 1939 roku (kiedy zostało zajęte przez Armię Czerwoną) do 10 października 1939 roku (kiedy zostało przekazane Litwie).
Władze sowieckie na tymczasową „stolicę” Zachodniej Białorusi wybrały Białystok – to tam miało miejsce w dniach 28–30 października 1939 roku Zgromadzenie Ludowe Zachodniej Białorusi, na którym podjęto decyzję o zjednoczeniu z Białoruską SRR.
Obecnie nadal wielu historyków uważa Wilno za historyczną stolicę Zachodniej Białorusi.
Skład etniczny.
Ziemie północno-wschodnie II Rzeczypospolitej charakteryzowały się zróżnicowanym składem etnicznym. Zamieszkiwali je przede wszystkim Polacy, Białorusini i Żydzi, w niewielkim stopniu także Litwini, Niemcy, Rosjanie itp. Szczególnie liczna była mniejszość białoruska, która na niektórych obszarach stanowiła większość lokalną. Polacy dominowali w części północno-zachodniej regionu, Białorusini zaś na wschodzie i południu. Według tezy Alfonsa Krysińskiego i Wiktora Ormickiego, terytorium zamieszkane przez ludność białoruską można było podzielić na trzy obszary:
Część ludności miejscowej miała nie do końca ukształtowaną świadomość narodową, określając się mianem "tutejszych" bez podawania narodowości. Niektórzy mieszkańcy Polesia identyfikowali się też z odrębną grupą etniczną – Poleszukami. Ludność żydowska tworzyła skupiska w dużych i średnich miastach. Powszechny spis ludności, przeprowadzony w Polsce w 1921 roku, wykazał w tej części kraju następującą strukturę ludności:
Spis ten budził jednak wątpliwości, zarówno historyków przed- jak i powojennych. Kontrowersje dotyczyły przeprowadzonej statystyki narodowościowej, której zarzucano zaniżenie liczebności mniejszości narodowych na ziemiach wschodnich. Według wyników spisu liczba ludności białoruskiej wynosiła 1,035 miliona osób, natomiast, zdaniem Janusza Żarnowskiego, w rzeczywistości na całym terenie II Rzeczypospolitej mieszkało wówczas 1,7 miliona Białorusinów. Jeszcze wyższą liczbę podaje prof. Jerzy Tomaszewski, według którego tylko w czterech województwach północno-wschodnich II RP mieszkało co najmniej 1,95 miliona Białorusinów, w tym w województwie poleskim 654 tys., nowogródzkim 616 tys., wileńskim 404 tys. i białostockim 269 tys.
Dr hab. Marek Wierzbicki, na podstawie spisu powszechnego z 1931 roku określił następujący skład etniczny ziem północno-wschodnich II RP: Białorusini 1 787,8 tys. (47,6%), Polacy 1 351 tys. (36,0%), Żydzi 352,7 tys. (9,4%), Rosjanie 90,1 tys. (2,4%), Litwini 76,0 tys. (2,0%), Ukraińcy 49,5 tys. (1,2%), inne narodowości 52,4 tys. (1,4%). Należy podkreślić, że historyk ten zaliczył do Polaków wyłącznie osoby, które zadeklarowały język polski jako rodzimy, a zarazem były wyznania katolickiego. Osoby innych wyznań nie zostały zaliczone do Polaków. 
Całkowicie odmienne informacje dotyczące składu etnicznego "Zachodniej Białorusi" podaje Alaksandr Adamkowicz z Towarzystwa Kultury Białoruskiej na Litwie. Jego zdaniem, w 1908 roku obszar ten zamieszkany był w 80-82% przez Białorusinów, natomiast Polacy stanowili znikomą mniejszość, nie przekraczającą 5%. Adamkowicz nie podaje jednak źródła tych danych, co znacząco obniża ich wiarygodność.
II wojna światowa i okres powojenny przyniosły głębokie zmiany narodowościowe na Zachodniej Białorusi. Okres sowieckiej (1939–1941) i niemieckiej (1941–1944) okupacji przyspieszył proces krystalizowania się świadomości narodowej wśród "tutejszych". Polityka władz okupacyjnych i konfrontacja różnych narodowych partyzantek wymuszała na nich opowiedzenie się za jedną ze „stron” poprzez identyfikację z jednym z narodów. W czasie okupacji niemieckiej, w wyniku masowej eksterminacji, zniszczeniu uległa niemal całkowicie ludność żydowska, natomiast w pierwszych latach po wojnie, władze sowieckie zmusiły do opuszczenia swych domów i przeprowadzki w nowe granice Polski większości Polaków.
Współcześnie Zachodnia Białoruś zamieszkana jest w większości przez Białorusinów. Ok. 25-procentowa mniejszość polska żyje w obwodzie grodzieńskim.
Historia.
Białoruś w dobie wojny polsko-bolszewickiej.
W czasie wojny polsko-bolszewickiej na wyższych szczeblach władzy w Polsce dyskutowano o losach ziem Litwy i Białorusi. W grę wchodziły dwie koncepcje: federalistyczna i aneksjonistyczna. Według Józefa Piłsudskiego w charakterze centrum polskości na tych ziemiach miało występować Wilno, natomiast Mińsk pełniłby funkcję ośrodka kulturowego Białorusinów. Naczelnik Państwa opowiadał się za ustępstwami w kwestii kultury białoruskiej, nie podejmował się jednak wszczęcia żadnych działań w zakresie utworzenia państwowości białoruskiej. Już w czasie wojny niższe warstwy społeczeństwa białoruskiego zraziły się polityki odrodzonej Polski wobec tych ziem. Na plan pierwszy wysunęły się antagonizmy religijne, narodowościowe i kulturowe.
Na początku 1920 roku toczyły się rokowania polsko-radzieckie o losy ziem litewskich, białoruskich i ukraińskich. Polacy domagali się zwrotu ziem sprzed rozbiorów. W marcu 1920 roku miały miejsce rokowania polsko-białoruskie w Mińsku. Białorusini żądali niepodległości. W noc 21/22 kwietnia 1920 roku Piłsudski zawarł układ z Symonem Petlurą, co oznaczało wznowienie działań wojennych z Rosją. Natarcie wojsk radzieckich na siły polskie spowodowało wycofanie się Polaków za linię Bug–Narew. Na zajętych terenach białoruskich 1 sierpnia 1920 roku proklamowano Białoruską Socjalistyczną Republikę Radziecką. Od sierpnia 1920 roku do marca 1921 roku odbyły się kolejno w Baranowiczach, Mińsku i Rydze obrady pokojowe z udziałem delegacji polskiej. Trzy dni po „buncie” Lucjana Żeligowskiego – 12 października 1921 roku – Polska z jednej strony, Rosyjska FSRR i Ukraińska SRR z drugiej podpisały rozejm, na mocy którego Zachodnia Białoruś weszła w skład II Rzeczypospolitej. Białoruś środkowa i wschodnia znalazła się w granicach Kraju Rad.
W składzie II Rzeczypospolitej (1919–1939).
Zdaniem Eugeniusza Mironowicza, na ziemiach północno-wschodnich II Rzeczypospolitej panowały stosunki społeczne zbliżone do kolonialnych. Większość ziemi i zasobów należało do ograniczonej liczebnie klasy ziemian, zazwyczaj Polaków, podczas gdy chłopi, zwykle Białorusini, funkcjonowali w ubóstwie. Ponad 90% Białorusinów zajmowało się rolnictwem, zarazem 77,6% było analfabetami, co prowadziło do ich społecznego upośledzenia. Praktycznie nie istniało białoruskie drobnomieszczaństwo i burżuazja, inteligencja było natomiast bardzo nieliczna i miała znikomy wpływ na świadomość szerszych mas Białorusinów. Wraz z umacnianiem się polskich struktur państwowych na "Kresach Wschodnich" następowała likwidacja białoruskiej oświaty, burzenie i odbieranie cerkwi prawosławnych i represje wobec osób podejrzanych o sprzyjanie ruchowi komunistycznemu. W wyniku zwycięstwa endeckiej koncepcji polityki narodowościowej, władze polskie zaczęły prowadzić polonizację ludności miejscowej. Jednak ze względu na niestabilność władz centralnych w warunkach rządów parlamentarnych (1921-1926), nie prowadzono wówczas spójnej, systematycznej polityki wobec "Kresów", a większość decyzji podejmowanych było przez administrację lokalną, zdominowaną przez Polaków, często przysyłanych z centralnej części kraju, bez znajomości lokalnych warunków i realizujących głównie oczekiwania miejscowego polskiego ziemiaństwa. Na mocy ustawy z 20 grudnia 1920 roku na Zachodnią Białoruś sprowadzono grupę kilkudziesięciu tysięcy polskich kolonizatorów (głównie byłych żołnierzy i oficerów), którzy m.in. objęli stanowiska we władzach niższego szczebla. Ich obecność miała wzmocnić powiązanie tych ziem z Polską, faktycznie jednak doprowadziła do pogłębienia napięć na tle narodowościowym. Pod wpływem krytyki stronnictw politycznych i prasy, Sejm przerwał akcję osadnictwa wojskowego 24 marca 1924 roku. Później jednak został on wznowiony.
Białorusini z Zachodniej Białorusi przyjęli niejednoznacznie polską władzę na "Kresach". Białoruski Komitet Polityczny z Bronisławem Taraszkiewiczem na czele podjął współpracę z władzami w przekonaniu, że białoruskie interesy mogą być realizowane przy użyciu demokratycznych mechanizmów państwa polskiego. Przeciwnego zdania był emigracyjny rząd Białoruskiej Republiki Ludowej i białoruskie środowiska lewicowe, które uznały traktat ryski za "traktat rozbiorowy". Od jesieni 1921 r. na Zachodniej Białorusi zaczęły się pojawiać antypolskie grupy partyzanckie, które przeprowadzały ataki na posterunki policji, pociągi, sklepy itp. Do 1923 roku otrzymywały one finansowe i materialne wsparcie ze strony Litwy, a następnie Związku Radzieckiego. Największa liczba antypolskich wystąpień na ziemiach północno-wschodnich miała miejsce w roku 1924. Między innymi do walki z nimi utworzono Korpus Ochrony Pogranicza o nadzwyczajnych pełnomocnictwach. Schwytani partyzanci zwykle skazywani byli na śmierć. Przez sąd trafiały dziesiątki osób podejrzewanych o udział w antypolskim spisku, m.in., w maju 1923 roku, dwóch posłów na Sejm – Sergiusz Baran i Szymon Jakowiuk.
W 1923 roku rząd Władysława Sikorskiego zlecił przygotowanie raportu o sytuacji mniejszości białoruskiej. W lipcu 1924 roku Sejm uchwalił ustawę o szkołach dwujęzycznych. Powstało ich jednak bardzo niewiele – po roku obowiązywania istniały tylko 3 szkoły z wykładowym językiem białoruskim (razem 425 uczniów) i 19 dwujęzycznych (1683 uczniów). Potrzeby były o wiele większe – białoruskojęzycznych dzieci uczęszczających do szkół publicznych było ok. 125 tysięcy.
W 1925 roku niektórzy białoruscy posłowie na Sejm RP utworzyli lewicowe ugrupowanie polityczne Białoruska Włościańsko-Robotnicza Hromada, które żądało "prawa do samostanowienia" dla Białorusinów w rozumieniu bolszewickim to znaczy przyłączenia do Białoruskiej Socjalistycznej Republiki Radzieckiej, a jednocześnie zajmowało się działalnością kulturalno-oświatową na ziemiach północno-zachodnich. Organizacja stała się tam szczególnie popularna po przewrocie majowym 1926 roku. W nocy z 14 na 15 stycznia 1927 roku przywódcy partii, a zarazem posłowie na Sejm RP zostali aresztowani z pogwałceniem prawa i immunitetu. Decyzja o ich uwięzieniu została jednak wkrótce zaakceptowana przez większość sejmową, a partia BW-RH zdelegalizowana.
Ziemie północno-zachodnie II Rzeczypospolitej były obszarem działania, utworzonej w 1923 roku z inicjatywy władz sowieckich, Komunistycznej Partii Zachodniej Białorusi. Partia stanowiła sekcję Komunistycznej Partii Polski, była nielegalna, w pełni zależna od Międzynarodówki Komunistycznej i finansowana przez ZSRR. Negowała istnienie państwa polskiego. Prowadziła na Zachodniej Białorusi szeroko zakrojoną propagandę komunistyczną, prosowiecką i antypolską. Szczególnie popularna stała się wśród białoruskich chłopów. Starała się infiltrować inne białoruskie organizacje, przez co były one masowo likwidowane przez władze polskie. W efekcie w 1937 roku białoruskie życie narodowe w II Rzeczypospolitej praktycznie zamarło. W 1938 roku KPZB została zlikwidowana przez Komintern, a jej przywódy przebywający z ZSRR zostali oskarżeni o współpracę z polskim wywiadem.
Zaraz po przewrocie majowym w 1926 roku nastąpiła pewna liberalizacja wobec białoruskojęzycznej oświaty. Nowe, sanacyjne władze przyjęły politykę tzw. "asymilacji państwowej", polegającej na zapewnieniu mniejszościom narodowym swobody rozwoju oświaty i kultury, przy jednoczesnym wymaganiu lojalności wobec państwa polskiego w kwestiach politycznych. W ramach tej polityki otwierano nowe białoruskojęzyczne szkoły, wprowadzono naukę języka białoruskiego na niektórych wyższych uczelniach. W latach 30. odstąpiono jednak od polityki "asymilacji państwowej" na rzecz "asymilacji narodowej", której celem była polonizacja mniejszości narodowych, co wydawało się zadaniem szczególnie łatwym wobec Białorusinów, którzy nie mieli wówczas w pełni ukształtowanej świadomości narodowej. Przyczyną zmiany polityki była także stopniowa ewolucja sanacji z ideologii państwowej do ideologii nacjonalistycznej. Do wybuchu II wojny światowej władze polskie prowadziły systematyczną politykę asymilacji i polonizacji ludności białoruskiej na Zachodniej Białorusi. Zamykano i tak nieliczne białoruskojęzyczne szkoły; kontynuowano proces kolonizacji przez polskich wojskowych; białoruskich księży katolickich wysyłano do centralnej Polski, a w ich miejsce sprowadzano Polaków; usiłowano uczynić cerkiew prawosławną narzędziem polonizacji, m.in. wprowadzając język polski do liturgii i kazań czy też zmuszając do śpiewania w świątyniach polskich pieśni patriotycznych.
Okres „pierwszych sowietów” (1939–1941).
W wyniku paktu Ribbentrop–Mołotow i sowieckiej napaści na Polskę 17 września 1939 roku, ziemie północno-wschodnie II Rzeczypospolitej, wraz z Białostocczyzną, Ziemią Łomżyńską i (na krótko) Wileńszczyzną, znalazły się jako "Zachodnia Białoruś" pod okupacją ZSRR. Reakcja na to wydarzenie ze strony jej mieszkańców była niejednorodna. Białorusini i Żydzi, zwłaszcza ci ubożsi, często witali wkraczające wojska sowieckie z entuzjazmem i radością, jako wyzwolicieli. Upadek polskiej władzy poparła także zamieszkała tam białoruska inteligencja i elita narodowa, jako szansę na zjednoczenie, w ich mniemaniu, białoruskich ziem. W wielu miejscach jednak uroczystości powitalne nie były spontaniczne, lecz zaplanowane i zaaranżowane przez miejscowych komunistów i sowieckich antypolskich dywersantów. Ludność narodowości polskiej, a także zamożniejsi Białorusini i Żydzi, w większości przypadków przyjmowali wojska sowieckie biernie lub z wrogością.
W początkowym okresie, po utracie kontroli przez administrację polską, a przed ustabilizowaniem się administracji sowieckiej, na całym tym obszarze dochodziło do licznych aktów przemocy, grabieży i samosądów skierowanych wobec ziemiaństwa, osadników, leśników i bogatszych chłopów. Miały one charakter klasowy i narodowościowy. Zdaniem m.in. historyka Marka Wierzbickiego, znaczny w nich udział brała ludność narodowości białoruskiej, także na terenach, na których liczebnie przeważała ludność polska. Uczestniczyli w nich także Żydzi i, sporadycznie, Polacy. Ofiarami najczęściej byli Polacy. Do masakry ludności polskiej dokonanej przez grupę białorusko-żydowską doszło m.in. we wsi Brzostowica Mała. Krzysztof Jasiewicz, zajmujący się problematyką strat polskiego ziemiaństwa, ocenił, że w okresie września i października 1939 roku z rąk Białorusinów poniosło śmierć prawie trzy razy więcej ziemian, niż z rąk Ukraińców.
22 października 1939 roku odbyły się wybory do utworzonego przez władze sowieckie Zgromadzenia Ludowego Zachodniej Białorusi. Kampania wyborcza i same wybory odbywały się w atmosferze terroru i masowych aresztowań. Głosować można było jedynie na wyznaczonych z góry kandydatów, członków partii komunistycznej lub bezpartyjnych, a w komisjach zasiadali umundurowani funkcjonariusze NKWD. Według sfałszowanych wyników, frekwencja wyniosła 96,7%, a na kandydatów promowanych przez Sowietów oddano 90% głosów. Wyłonione w ten sposób Zgromadzenie Ludowe obradowało w dniach 28–30 października 1939 roku w Białymstoku pod hasłem "śmierć białemu orłowi". Zgromadzenie Ludowe wystąpiło z prośbą do Rady Najwyższej ZSRR o włączenie Zachodniej Białorusi w skład Białoruskiej SRR. 2 listopada 1939 r. Prezydium Rady Najwyższej ZSRR spełniło prośbę.
Mimo rozpowszechnianych przez władzę sowiecką haseł o "oswobodzeniu ludności białoruskiej spod polskiego ucisku", miejscowi Białorusini tylko w niewielkim stopniu otrzymali możliwość współudziału w realnym zarządzaniu krajem. Do pracy w nowej administracji zachodnich obwodów BSRR kierowano głównie osoby ze wschodniej części Republiki, lub też narodowości niebiałoruskiej, z głębi ZSRR.
W okresie od roku 1940 do wybuchu wojny niemiecko-sowieckiej miały miejsce cztery fale masowych, politycznych deportacji w głąb Związku Radzieckiego. Dotknęły one wszystkich grup narodowych zamieszkujących północno-wschodnie tereny II RP, głównie Polaków.
Okupacja niemiecka (1941–1944).
22 czerwca 1941 roku wojska niemieckie, atakując ZSRR, wkroczyły na teren Zachodniej Białorusi i opanowały ją prawie całkowicie do końca lipca. Jej dotychczasowe terytorium znalazło się w czterech różnych jednostkach administracyjnych Rzeszy. Były to: Okręg białostocki (podlegający Prusom Wschodnim), Komisariat Rzeszy Ukraina oraz Komisariaty Generalne: Białoruś i Litwa wchodzące w skład Komisariatu Rzeszy Wschód. Charakter niemieckiej okupacji tego obszaru znacząco różnił się w porównaniu ze wschodnią Białorusią, pozostającą pod administracją wojskową armii „Centrum”. Partyzantka sowiecka była tu słabsza niż na wschodzie, nie miała znaczącego poparcia społecznego ani dużych oddziałów. W konsekwencji, akcje pacyfikacyjne i odwetowe ze strony Niemców były ograniczone. Polityka okupacyjna była łagodniejsza; w jednym z raportów dotyczących stanu ziem Zachodniej Białorusi, sporządzonym przez Sowietów w 1944 roku, napisano:
Z drugiej jednak strony, trwał tu konflikt polsko-sowiecki, który na Nowogródczyźnie przerodził się w wojnę pomiędzy Armią Krajową a sowiecką partyzantką. Dodatkowymi czynnikami były też podziemie ukraińskie i białoruski ruch narodowy, rozbudzony w Komisariacie Generalnym Białoruś. Niemieckie władze chętnie podsycały konflikty etniczne na okupowanych terenach. W rezultacie stosunki białorusko-polskie uległy zaostrzeniu, nie do tego stopnia jednak, jak miało to miejsce np. na Wołyniu między Polakami i Ukraińcami.
Na terenie ziem północno-wschodnich II Rzeczypospolitej, podobnie jak na innych okupowanych ziemiach, Niemcy prowadzili masową i systematyczną eksterminację ludności żydowskiej. Już w pierwszych dniach okupacji miały miejsce mordy dokonywane na Żydach przez niemieckie Grupy Operacyjne. Nie jest jasny udział miejscowej ludności nieżydowskiej w tym procederze. Historyk Andrzej Żbikowski na podstawie relacji żydowskich uciekinierów twierdzi, że na całym obszarze "Kresów Wschodnich" dochodziło do pogromów, w których z rąk ludności miejscowej zginęły tysiące Żydów. Jednak zdaniem białoruskich historyków, stosunki między ludnością białoruską i żydowską na Zachodniej Białorusi nie były napięte, a udziału Białorusinów w pogromach żydowskich nie potwierdzają także naoczni świadkowie.
W rezultacie niemieckiej okupacji ziem północno-zachodnich II RP, zagładzie uległa znaczna większość tamtejszych Żydów. Ci, którzy ocaleli, po zakończeniu II wojny światowej wyjechali w nowe granice Polski w ramach przymusowych wysiedleń lub też ukrywali swoje pochodzenie, zruszczając nazwiska i przyjmując rolę "ludzi radzieckich".
W składzie ZSRR (od 1944).
23 czerwca 1944 roku Armia Czerwona rozpoczęła operację Bagration – ofensywę przeciwko Niemcom na kierunku białoruskim. Już 1 lipca 1 Front Nadbałtycki wszedł na dawne terytorium II Rzeczypospolitej, w ciągu 10 dni zajmując 12 rejonów obwodu wilejskiego. W ciągu kolejnych miesięcy cały obszar Zachodniej Białorusi został ponownie zajęty przez wojska ZSRR. Odtwarzana na nim sowiecka administracja cywilna w większości złożona była z osób niemiejscowego pochodzenia, przede wszystkim z członków partyzantki komunistycznej. Np. w obwodzie grodzieńskim cała kadra administracyjna na szczeblu obwodowym i rejonowym składała się z byłych sowieckich partyzantów. Podobnie było w rejonowych oddziałach milicji, szczególnie w miejscowościach zamieszkanych przez ludność polską, gdzie były one złożone prawie wyłącznie z osób niemiejscowych. Częste były przypadki bezprawnego, brutalnego eksmitowania mieszkańców (zwłaszcza Polaków) z ich mieszkań i domów i zajmowania ich przez pracowników nowej administracji sowieckiej.
Powojenne narodowe antysowieckie ruchy oporu.
Zachodnia Białoruś w latach powojennych był obszarem aktywnej działalności antysowieckich partyzantek narodowych: białoruskiej, litewskiej, polskiej i ukraińskiej. Ich wspólnym celem było zwalczanie władzy sowieckiej, zaś każdej z osobna – budowa lub odbudowa państw narodowych w oczekiwanych przez siebie granicach.

</doc>
<doc id="984444" url="https://pl.wikipedia.org/wiki?curid=984444" title="Lose Yourself">
Lose Yourself

Lose Yourself – utwór Eminema wydany w roku 2002, pochodzący ze ścieżki dźwiękowej do filmu "8. Mila". Jest to pierwszy hip-hopowy utwór nagrodzony Oscarem.
Singel ten zajmował pierwsze miejsca na listach przebojów w USA i Wielkiej Brytanii. W 2004 utwór znalazł na 166. miejscu listy 500 utworów wszech czasów magazynu „Rolling Stone”.
W filmie piosenkę tę napisał Rabbit – główny bohater. Opowiedział w niej o życiu rapera, w którym pasja do muzyki miesza się z przeciętnością, a nawet biedą. To dzięki muzyce może zmienić swój los.
W 2003 roku podczas pożegnalnego koncertu Paktofoniki zespół wykonał swoją piosenkę „W moich kręgach” z podkładem muzycznym pochodzącym z „Lose Yourself”.
Istnieją dwie wersje tego utworu: 5 minutowa wydana w 2002 roku i druga wersja demo trwająca 3 minuty, którą Eminem nagrał wcześniej. Druga wersja nigdy nie była opublikowana, a światło dzienne ujrzała dopiero pod koniec listopada 2014 roku wraz z wydaniem kompilacji Shady XV. Sam Eminem nie wiedział o istnieniu tego utworu do czasu gdy jego menedżer Paul Rosenberg zapytał go czy pamięta wersję demo.

</doc>
<doc id="984445" url="https://pl.wikipedia.org/wiki?curid=984445" title="Socjologia wsi">
Socjologia wsi



</doc>
<doc id="984446" url="https://pl.wikipedia.org/wiki?curid=984446" title="Adjuwanty">
Adjuwanty



</doc>
<doc id="984450" url="https://pl.wikipedia.org/wiki?curid=984450" title="Krzysztof Szwagrzyk">
Krzysztof Szwagrzyk

Krzysztof Szwagrzyk (ur. 15 lutego 1964 w Strzegomiu) – polski historyk, doktor habilitowany nauk humanistycznych, nauczyciel akademicki, od 2016 zastępca prezesa Instytutu Pamięci Narodowej.
Życiorys.
Dysertację pt. "Obraz konspiracyjnych organizacji niepodległościowych działających na Dolnym Śląsku w latach 1945–1956 w świetle akt sądowych byłego Wojskowego Sądu Rejonowego we Wrocławiu" obronił 19 czerwca 1996 w Instytucie Historycznym na Wydziale Nauk Historycznych i Pedagogicznych Uniwersytetu Wrocławskiego, uzyskując stopień naukowy doktora nauk humanistycznych w zakresie historii ze specjalnością historia najnowsza. W 2007 habilitował się na Wydziale Humanistycznym Uniwersytetu Zielonogórskiego. Został profesorem nadzwyczajnym Dolnośląskiej Szkoły Wyższej. Sprawował stanowisko naczelnika Oddziałowego Biura Edukacji Publicznej Instytutu Pamięci Narodowej we Wrocławiu, a także pełnomocnikiem Prezesa Instytutu Pamięci Narodowej ds. poszukiwań miejsc pochówku ofiar terroru komunistycznego. Od lipca 2016 zastępca Prezesa Instytutu Pamięci Narodowej oraz pełniący obowiązki Dyrektora Biura Poszukiwań i Identyfikacji.
Prowadzi poszukiwania osób zamordowanych w okresie stalinowskim od 2003, kiedy na polu 81 A Cmentarza Osobowickiego we Wrocławiu ekshumowano szczątki kpt. Włodzimierza Pawłowskiego. Kierował pracami ekshumacyjnymi w Kwaterze na Łączce na warszawskim Wojskowym Cmentarzu na Powązkach (prowadzonymi w trzech etapach w latach 2012-2017), na Służewcu oraz Cmentarzu Bródnowskim w Warszawie. Zespół pod jego kierunkiem prowadził prace poszukiwawcze m.in. na Cmentarzu Osobowickim we Wrocławiu, w Dworzysku w powiecie nyskim, w Białymstoku, Rzeszowie, na Cmentarzu Garnizonowym w Gdańsku, na terenie byłego więzienia Toledo przy obecnej ul. Namysłowskiej w Warszawie i wielu innych miejscach. Obecnie ofiary są identyfikowane w ramach Konsorcjum GRID, w skład którego wchodzi sześć polskich uczelni medycznych: Uniwersytet Medyczny im. Piastów Śląskich we Wrocławiu, Warszawski Uniwersytet Medyczny, Uniwersytet Medyczny w Białymstoku, Uniwersytet Medyczny im. Karola Marcinkowskiego w Poznaniu, Uniwersytet Medyczny w Lublinie, Uniwersytet Mikołaja Kopernika w Toruniu – Collegium Medicum im. Ludwika Rydygiera w Bydgoszczy.
Został członkiem Kapituły Honorowej Nagrody im. Danuty Siedzikówny „Inki”. 4 sierpnia 2016 został powołany w skład Kapituły Orderu Odrodzenia Polski. 7 sierpnia 2021 został powołany na kolejną kadencję .
Filmografia.
W 2007 był konsultantem historycznym w filmach dokumentalnych „Epitafium 169” i „Oskarżenie”. Na podstawie scenariusza pt. „Golgota wrocławska 1945–1956”, napisanego przez niego wspólnie z Piotrem Kokocińskim w 1996, powstał w 2008 spektakl telewizyjny „Golgota Wrocławska”. Był także autorem krótkometrażowego filmu dokumentalnego pt. "Najwyższa niesprawiedliwość" z 2006, dotyczącego uwięzienia franciszkanina o. Andrzeja Deptucha. Ponadto wystąpił w filmach dokumentalnych pt. "Kwatera Ł" (2013) i "Dzieci Kwatery „Ł”" (2014), poruszających temat prac ekshumacyjnych w tzw. Kwaterze na Łączce.

</doc>
<doc id="984451" url="https://pl.wikipedia.org/wiki?curid=984451" title="Elchotowo">
Elchotowo

Elchotowo (ros. "Эльхотово", oset. "Елхот") – wieś (ros. село, trb. sieło) w należącej do Rosji autonomicznej północnokaukaskiej republice Osetii Północnej-Alanii, ośrodek administracyjny rejonu kirowskiego.

</doc>
<doc id="984452" url="https://pl.wikipedia.org/wiki?curid=984452" title="Parafia Najświętszego Serca Jezusowego w Sieradzu">
Parafia Najświętszego Serca Jezusowego w Sieradzu

Parafia Najświętszego Serca Jezusowego w Sieradzu – parafia w dekanacie sieradzkim II, w diecezji włocławskiej.
Historia.
Parafia powstała 18 czerwca 1982 roku. Kościół według projektu inż. Tadeusza Miziała z Sieradza stanął na pograniczu osiedli: Jaworowego, Kasztanowego i Klonowego. Konstrukcję opracował inż. Dr Tadeusz Urban, adiunkt Politechniki Łódzkiej. Pierwszym administratorem i budowniczym parafii został ks.prał. Józef Kucharski. Kościół dwupoziomowy, murowany z czerwonej cegły, filary i strop żelbetonowe, posadzki marmurowe. Wystrój wnętrza w całości zaprojektował i częściowo wykonał ks. Tadeusz Furdyna SDB z Łodzi. Elementy ceramiczne ołtarza, ambony, Drogi Krzyżowej wykonał plastyk z Włocławka Antoni Bisaga. Na górnych ścianach obrazy biblijne wykonane techniką sgraffitto. Na ścianie ołtarzowej figura ceramiczna Chrystusa Zmartwychwstałego.
W kaplicy dolnej Droga Krzyżowa malowana na płótnie, autorstwa br. Bronisława Podsiadłego TJ z Warszawy. Posadzka z terakoty, ławki dębowe. W kaplicy całodzienna adoracja Najświętszego Sakramentu.
Organy piszczałkowe 51-głosowe, wykonane przez firmę Remigiusza Cynara z Wrocławia.
Trzy dzwony: „Serce Jezusa” – 1650 kg, „Jan Paweł II” – 700 kg, „Józef” – 350 kg, o napędzie elektrycznym, wykonane w Przemyślu u Felczyńskich w 1985 r. Z dzwonnicą złączona kaplica przedpogrzebowa wraz z chłodnią dla zmarłych.
Dwie kaplice publiczne: w szpitalu przy ul. Armii Krajowej 7, w Domu Opieki Społecznej przy ul. Armii Krajowej 34.
Przy parafii działa młodzieżowy zespół muzyczny Soli Deo, Sursum Corda, Boże Nutki oraz chór „Cantate Deo” prowadzony przez Przemysława Pawlaka (od 2017 roku, wcześniej przez organistę Idziego Matyszczaka).

</doc>
<doc id="984455" url="https://pl.wikipedia.org/wiki?curid=984455" title="Paleomagnetyzm">
Paleomagnetyzm

Paleomagnetyzm – magnetyczne właściwości każdej skały ziemskiej zawierającej minerały ferromagnetyczne. Także: dział geofizyki badający przeszłość pola geomagnetycznego w skali geologicznej.
W trakcie powstawania skał (wylewnych lub osadowych) utrwala się ziemskie pole magnetyczne istniejące w danym momencie – azymut (deklinacja) i inklinacja bieguna magnetycznego. Magnetyzacja szczątkowa zależy też od natężenia pola magnetycznego w momencie powstawania skały.
Na podstawie badań paleomagnetycznych określa się miejsce i czas powstawania skał. W historii Ziemi wyróżnia się epoki paleomagnetyczne o normalnej i odwróconej polarności biegunów magnetycznych (patrz – Przebiegunowanie Ziemi).
Dzięki paleomagnetyzmowi udowodniono różne rozmieszczenie w przeszłości geologicznej lądów i mórz – wędrówkę kontynentów i bieguna magnetycznego Ziemi (patrz Tektonika płyt).

</doc>
<doc id="984458" url="https://pl.wikipedia.org/wiki?curid=984458" title="Bataty">
Bataty



</doc>
<doc id="984459" url="https://pl.wikipedia.org/wiki?curid=984459" title="Czikoła">
Czikoła

Czikoła (ros. i oset. Чикола) – wieś (ros. село, trb. sieło) w północno-wschodniej części należącej do Rosji autonomicznej północnokaukaskiej republice Osetii Północnej-Alanii, ośrodek administracyjny rejonu irafskiego.

</doc>
<doc id="984466" url="https://pl.wikipedia.org/wiki?curid=984466" title="Witt">
Witt

Witt – nazwisko pochodzące od imion Wit i Witold, oznaczające "witać", "pozdrawiać kogoś przy spotkaniu", dawniej "przybywać". W roku 1994 w Polsce mieszkały 1772 osoby o tym nazwisku, najwięcej w dawnym województwie pilskim (252).
Znane osoby noszące to nazwisko:

</doc>
<doc id="984467" url="https://pl.wikipedia.org/wiki?curid=984467" title="Éric Bernard">
Éric Bernard

Éric Bernard (ur. 24 sierpnia 1964 w Martigues) – były kierowca Formuły 1, jeździł samochodami Ligier, Larrousse i Lotus.
Karierę zaczął od gokartów w 1976 i w ciągu kolejnych siedmiu lat zdobył 4 tytuły we Francji. W 1983 roku uczył się jeździć w Paul Ricard. Rok później startował już w Formule Renault, pierwszy sezon ukończył na szóstej pozycji, w kolejnym był pierwszy. Sezon 1986 spędził we Francuskiej Formule 3. W Formule 1 zadebiutował w 1989 roku w barwach Larrousse podczas GP Francji.

</doc>
<doc id="984468" url="https://pl.wikipedia.org/wiki?curid=984468" title="Eric Bernard">
Eric Bernard



</doc>
<doc id="984470" url="https://pl.wikipedia.org/wiki?curid=984470" title="Paraparawa">
Paraparawa

Paraparawa – twórca rolnictwa w mitach Indian Trio (Tiriyó) z Surinamu i Brazylii.
Według mitu, przed Paraparawą, ludzie żywili się wyłącznie mięsem zwierząt. Paraparawa złowił rybę i gdy miał ją zjeść, ta zmieniła się w piękną kobietę. Paraparawa poprosił ją by została jego żoną, a ona zgodziła się. Na weselną ucztę, z głębin rzeki, przybył jej ojciec pod postacią aligatora (w innej wersji mitu pod postacią anakondy). W pysku trzymał naręcza owoców: banany, owoce jukki, bataty i pochrzyny. Żona poradziła Paraparawie by ten zamiast zjeść dary, zasadził je w ziemi.
Paraparawa podzielił owoce na mniejsze części i zakopał. Z każdego kawałka wyrosły nowe krzewy, wydając od razu owoce. Plon był tak obfity, że ucztować mógł cały lud Paraparawy. Gdy po skończeniu uczty, Paraparawa zasadził resztki, ponownie wyrosły z nich krzewy z owocami. Tak w szczepie Trio narodziło się rolnictwo.

</doc>
<doc id="984471" url="https://pl.wikipedia.org/wiki?curid=984471" title="Oktiabrskoje (Osetia)">
Oktiabrskoje (Osetia)

Oktiabrskoje (ros. "Октябрьское") – wieś (ros. село, trb. sieło) w należącej do Rosji autonomicznej północnokaukaskiej republice Osetii Północnej-Alanii. Miejscowość liczy 10,5 tys. mieszkańców (2002 r.) i stanowi ośrodek administracyjny rejonu prigorodnego

</doc>
<doc id="984475" url="https://pl.wikipedia.org/wiki?curid=984475" title="Maria Luiza Hohenzollern-Sigmaringen">
Maria Luiza Hohenzollern-Sigmaringen

Maria Luiza Aleksandra Karolina (ur. 17 listopada 1845 w Sigmaringen; zm. 26 listopada 1912 w Brukseli), księżniczka Hohenzollern-Sigmaringen, hrabina Flandrii.
Życiorys.
Maria Luiza była córką księcia Karla Antona von Hohenzollern-Sigmaringen i jego żony - Józefiny Badeńskiej. Była siostrą króla Rumunii - Karola I i królowej Portugalii - Stefanii.
Wyszła za mąż za Filipa Koburga, hrabiego Flandrii, późniejszego następcę tronu Belgii (syna Leopolda I Koburga, króla Belgów i Ludwiki Marii Orleańskiej). Ślub odbył się 25 kwietnia 1867 w Berlinie. Małżeństwo Marii Luizy okazało się bardzo szczęśliwe.
Zmarła w wieku 67 lat, w Belgii. Została pochowana w brukselskim kościele Liebfrauenkirche.

</doc>
<doc id="984476" url="https://pl.wikipedia.org/wiki?curid=984476" title="Blues (album Breakout)">
Blues (album Breakout)

Blues – album muzyczny polskiego zespołu blues rockowego Breakout. Wydany został w roku 1971 i uważany jest za szczytowe osiągnięcie grupy. Na sukces płyty, obok muzyków złożyła się współpraca „duetu” Tadeusz Nalepa (muzyka) i Bogdan Loebl (teksty).

</doc>
<doc id="984479" url="https://pl.wikipedia.org/wiki?curid=984479" title="Johann Christian Mencke">
Johann Christian Mencke

Johann Christian Mencke (w Polsce zwany "Jan Chrystian lub Jan Krystian", ur. 1738, Pförten, Łużyce Dolne, wówczas Saksonia, zm. 24 listopada 1807, Warszawa) – ogrodnik, zarządca Ogrodu Saskiego i parku w Młocinach w Warszawie, ewangelik.
Rodzina Mencke, tak jak Ulrichów, była blisko związana z hrabiami Brühl, właścicielami rodzinnej wsi Pförten. Już ojciec Jana Chrystiana, Johann Jakob, działał okresowo w Warszawie jako nadworny ogrodnik króla Augusta Mocnego i zaplanował dlań Ogród Saski. Po śmierci ojca Jan Chrystian przejął urząd nadwornego ogrodnika i zarządcy królewskiego Ogrodu Saskiego oraz brühlowskiego parku w Młocinach. W Ogrodzie Saskim posiadał własny ogród warzywny i prowadził kawiarnię i cukiernię, położoną na rogu ul. Królewskiej naprzeciw obecnego kościoła ewangelickiego pw. św. Trójcy.
Mencke nieco zaniedbał Ogród Saski, który uporządkował dopiero jego zięć i następca na urzędzie Jan Krystian Ulrich.
W małżeństwie z Janiną Karoliną z Kleynów (ur. 1769) miał kilkoro dzieci, syn Karol August (1793 – 1830) posiadał do śmierci cukiernię w Ogrodzie Saskim, potem kolejno przeszła ona na własność znanych warszawskich rodzin cukierników o nazwiskach Lessel, Strasburger i Semadeni.
Menckowie spoczywają na cmentarzu ewangelickim w Warszawie (Al.10 nr 31).

</doc>
<doc id="984481" url="https://pl.wikipedia.org/wiki?curid=984481" title="Herb gminy Kruszwica">
Herb gminy Kruszwica



</doc>
<doc id="984483" url="https://pl.wikipedia.org/wiki?curid=984483" title="Choroba von Hippla i Lindaua">
Choroba von Hippla i Lindaua



</doc>
<doc id="984489" url="https://pl.wikipedia.org/wiki?curid=984489" title="Rejon prawobierieżny">
Rejon prawobierieżny

Rejon prawobierieżny ("rejon prawobrzeżny") (, ) – rejon w należącej do Rosji północnokaukaskiej republice Osetii Północnej-Alanii.
Rejon prawobierieżny leży w północno-wschodniej części republiki. Jego ośrodkiem administracyjnym jest miasto Biesłan. 
Powierzchnia i ludność.
Rejon ma powierzchnię 0,38 tys. km²; zamieszkuje go ok. 55,6 tys. osób (2005 r.), z czego 2/3 (55,7 tys.) w stolicy rejonu – Biesłanie, będącym jedynym miastem na obszarze tej jednostki podziału administracyjnego.
Gęstość zaludnienia w rejonie wynosi 146,3 os./km²
Zdecydowaną większość populacji stanowią Osetyjczycy; istnieje także niezbyt liczna mniejszość rosyjska, skupiona zwłaszcza w stolicy rejonu.

</doc>
<doc id="984491" url="https://pl.wikipedia.org/wiki?curid=984491" title="Iwona Biernacka">
Iwona Biernacka

Iwona Biernacka (ur. 1 listopada 1949 w Olsztynie) – polska aktorka teatralna i telewizyjna.
Życiorys.
W 1972 ukończyła studia na PWST w Warszawie. W latach 1972–1973 występowała w Teatrze Ziemi Opolskiej, a w latach 1973–1978 była aktorką Bałtyckiego Teatru Dramatycznego w Koszalinie. W latach 1979–1986 należała do kierowanego przez Olgę Lipińską zespołu Teatru Komedia w Warszawie.
Występowała w roli sekretarki i asystentki „Miśka” w Kabarecie Olgi Lipińskiej w latach 1980–1981 i 1994–2000.
Jest żoną Janusza Rewińskiego i matką Jonasza Rewińskiego, dziennikarza i prezentera TVP World, oraz Aleksandra Rewińskiego, śpiewaka operowego.

</doc>
<doc id="984493" url="https://pl.wikipedia.org/wiki?curid=984493" title="Stanisława Gierkowa">
Stanisława Gierkowa



</doc>
<doc id="984494" url="https://pl.wikipedia.org/wiki?curid=984494" title="Acari">
Acari



</doc>
<doc id="984495" url="https://pl.wikipedia.org/wiki?curid=984495" title="Jamie Mole">
Jamie Mole

Jamie Mole (ur. 1 czerwca 1988, Newcastle upon Tyne) − angielski piłkarz, występujący na pozycji napastnika.
Mole profesjonalną piłkarską karierę zaczął w roku 2004, w klubie występującym w Scottish Premier League, Heart of Midlothian F.C. W pierwszym składzie debiutował w meczu przeciwko Livingston F.C., wygranym przez Serca 1:0 w sezonie 2005/2006. Swojego pierwszego gola strzelił w spotkaniu przeciwko drużynie Inverness Caledonian Thistle, wygranym przez jego zespół 4:1 dnia 26 sierpnia 2006 roku. W sumie w barwach Hearts rozegrał 35 spotkań i strzelił 4 bramki.
W sezonie 2006/2007 został wypożyczony na pięć miesięcy do klubu Livingston F.C. W tym klubie rozegrał 12 spotkań i nie strzelił żadnej bramki. Był także wypożyczany do Queen of the South, Dunfermline Athletic, a od 2010 roku jest wypożyczony do Raith Rovers.

</doc>
<doc id="984498" url="https://pl.wikipedia.org/wiki?curid=984498" title="Węgielnik (wzniesienie)">
Węgielnik (wzniesienie)

Węgielnik (niem. "Engels-Berg", "Engelsberg") – wzniesienie o wysokości 621 m n.p.m., w południowo-zachodniej Polsce, w Sudetach Środkowych, w paśmie Gór Wałbrzyskich.
Wzniesienie położone jest w północno-zachodniej części Gór Wałbrzyskich, w Masywie Trójgarbu i Krąglaka, na północny zachód od Szczawna Zdroju. Jest szczytem, który od północnej strony góruje około 200 m nad Lubominem. Wzniesienie w kształcie rozciągniętego stożka o dość stromych zboczach wznosi się na wschodnim grzbiecie odchodzącym od Trójgarbu.
Ma zróżnicowaną budowę geologiczną, zbudowane jest ze skał wulkanicznych – czerwonych porfirów, natomiast zbocza i najbliższe otoczenie ze skał osadowych – zlepieńców, piaskowców, szarogłazów, mułowców i łupków, w których znajdują się pokłady węgla kamiennego.
Węgielnik po południowej, północnej i wschodniej stronie jest porośnięty lasem świerkowym regla dolnego z niewielką domieszką drzew liściastych. Zachodnia strona wzniesienia porośnięta jest w całości lasem. Zbocza po południowej, północnej i wschodniej stronie poniżej poziomu 520 m n.p.m. zajmują użytki rolne o przewadze górskich łąk.
W latach 1787-1795 na zboczu góry funkcjonowała kopalnia węgla kamiennego "Friedrich Wilhelm", należąca do braci Treutler z Wałbrzycha. Złoże węgla udostępnione było dwiema sztolniami wydrążonymi ze zbocza w głąb góry.
Nazwa wzgórza Węgielnik pochodzi od wychodni pokładu węgla kamiennego warstw żaclerskich.
Wzniesienie położone jest na terenie Obszaru Chronionego Krajobrazu Kopuły Chełmca, Trójgarbu i Krzyżowej Góry koło Strzegomia.
Szlaki turystyczne.
Na szczycie góry położony jest punkt widokowy z panoramą: Jeziora Dobromierz, Pogórza Wałbrzyskiego, Szczawna Zdroju, Zamku Książ i najbliższej okolicy.

</doc>
<doc id="984504" url="https://pl.wikipedia.org/wiki?curid=984504" title="Białko von Hippla-Lindaua">
Białko von Hippla-Lindaua

Białko von Hippla-Lindaua, białko VHL, pVHL – białko kodowane przez gen "VHL", znajdujący się na chromosomie 3. Gen ten jest genem supresorowym, a jego mutacja prowadzi do rozwoju nowotworów. Germinalne mutacje w genie "VHL" wywołują chorobę von Hippla-Lindaua, cechującą się występowaniem w młodym wieku rodzinnie określonych, bogato unaczynionych nowotworów ośrodkowego układu nerwowego, siatkówki, rdzenia nadnercza, trzustki i innych narządów.
Nazwa genu pochodzi od nazwy choroby. Po raz pierwszy została użyta w opublikowanej na łamach „Nature”, w marcu 1988 roku, pracy Bernda Seizingera i jego współpracowników, w której locus domniemanego genu chorobotwórczego określono na 3p25.
Struktura genu "VHL" i białka VHL.
Gen "VHL" znajduje się na krótkim ramieniu chromosomu 3, w locus 3p26-p25. Gen "VHL" posiada 3 eksony i 642 par zasad kodującego DNA. Dwa kodony startowe genu w obrębie pierwszego eksonu sprawiają, że powstają dwie formy białka VHL. Pierwsza liczy 213 aminokwasów i powstaje, gdy DNA genu jest przepisywany na mRNA począwszy od pierwszego kodonu startowego, podczas gdy drugi kodon startowy znajduje się w pozycji 54 i poprzedzony jest sekwencją konsensusową Kozak inicjującą translację. Transkrypcja genu od tego miejsca startowego i translacja mRNA prowadzą do syntezy białka VHL złożonego ze 160 aminokwasów, oznaczanego VHL19 w odróżnieniu do pierwszej formy białka o wyższej masie cząsteczkowej – VHL30. Stwierdzono, że izoforma VHL30 znajduje się przede wszystkim w cytoplazmie, a izoforma VHL19 w jądrze komórkowym, co sugeruje, że funkcje tych białek nie są identyczne. W jednym badaniu przy użyciu przeciwciała znakowanego GFP wykazano obecność pVHL w mitochondriach. Gdy w opisie funkcji białka masa cząsteczkowa jest nieistotna, używa się oznaczenia pVHL.
Stwierdzono, że transkrypt mRNA białka pVHL ulega alternatywnemu splicingowi, czego wyrazem jest obecność w komórce dwóch izoform mRNA, jednej posiadającej ekson 2 i drugiej pozbawionej tego eksonu. Ponieważ ludzie posiadający zmutowany gen "VHL" pozbawiony eksonu 2 mają pełnoobjawowy zespół von Hippla i Lindaua, wydaje się, że tylko dłuższa izoforma białka pełni funkcję supresorową. Jak dotąd nie dowiedziono też, aby mRNA ulegające alternatywnemu splicingowi ulegało "in vivo" translacji.
Sekwencja promotorowa genu "VHL" jest bogata w powtórzenia GC, nie posiada kasety TATA i sekwencji CCAAT; inicjacja transkrypcji zachodzi prawdopodobnie w miejscu przypuszczalnego wiązania białka Sp1, 60 par zasad w kierunku końca 5' nici DNA od pierwszego kodonu startowego "VHL". Sekwencja promotorowa posiada liczne przewidywane miejsca wiązania czynników transkrypcyjnych, ale jak dotąd nie poznano mechanizmu kontroli ekspresji genu "VHL". Sekwencja kodująca genu poprzedza obszar 3'UTR, posiadający 11 powtórzeń Alu.
Ekspresja genu "VHL".
Ekspresja genu "VHL" nie jest ograniczona do tkanek, z których rozwijają się nowotwory w chorobie von Hippla i Lindaua; zachodzi w licznych typach komórek zarówno w życiu płodowym, jak i u dorosłych organizmów. W trakcie embriogenezy, mRNA genu "VHL" wykryto w praktycznie wszystkich typach tkanek począwszy od 6. tygodnia życia płodowego, przy czym szczególnie duże ilości mRNA dla VHL powstawały w tkankach układu moczowo-płciowego, mózgu, rdzenia kręgowego, zwojów czuciowych, narządu wzroku i nabłonku oddechowym oskrzeli. Rozmieszczenie nasilonej ekspresji genu "VHL" nie odpowiada więc dokładnie tkankom zajętym w zespole von Hippla i Lindaua. W rozwijającej się nerce właściwej ("metanephros") "VHL" ulega ekspresji w kanaliku proksymalnym (skąd wywodzi się rak jasnokomórkowy nerki), ale białko pVHL jest też obficie syntetyzowane w komórkach pętli Henlego. Nie ma dowodów na różnice w ekspresji dwóch postaci białka, VHL19 i VHL30 pomiędzy różnymi tkankami płodowymi.
Funkcja białka VHL.
Białko pVHL działa w komórce w kompleksie, w którego skład wchodzą liczne białka przyłączające się do pVHL pośrednio lub bezpośrednio. Jak dotąd stwierdzono, że do tej grupy białek należą:
W dużych stężeniach w komórce, cząsteczki białka pVHL mogą asocjować ze sobą za pośrednictwem reszt aminokwasowych 96-122, ale nie udowodniono żeby cząsteczki pVHL wiązały się ze sobą w fizjologicznych stężeniach.
Nakreślony dotąd zakres funkcji białka pVHL w komórce obejmuje:
W jednej pracy dowiedziono, że pVHL wiąże się "in vivo" z białkiem P53, stabilizując je i zapobiegając ubikwitynacji P53 przebiegającej z udziałem białka Mdm2; ponadto, w warunkach uszkodzenia DNA (stresu genotoksycznego) pVHL sprzyja interakcji białek P53 i P300, i następczej acetylacji P53, prowadzącej do zwiększenia transkrypcyjnej aktywności tego białka i efektywności zatrzymania przez nie cyklu komórkowego i indukcji apoptozy. Wydaje się, że może to być poszukiwany, nieazleżny od HIF-α mechanizm, w którym pVHL działa jako białko supresorowe.
Znaczenie interakcji pVHL z filaminą i białkiem wiążącym Tat wirusa HIV nie jest jasne.
Regulacja funkcji pVHL.
W obrębie sekwencji nukleotydowej genu "VHL" znaleziono szereg sekwencji konsensusowych kinaz, więc regulacja funkcji białka pVHL może polegać na fosforylacji przez kinazy. Niedawno wykazano, że VHL30 jest substratem dla kinazy syntazy glikogenu 3 (GSK3) "in vitro" i "in vivo". Enzym fosforyluje VHL30 na reszcie serynowej 68; wcześniej białko musi być ufosforylowane na serynie 72, co "in vitro" katalizuje kinaza kazeinowa I. Jak wykazano w tej samej pracy, zmutowane białko VHL30 niebędące substratem kinazy nie pełni funkcji związanych ze stabilizacją mikrotubuli.
Odpowiedniki genu "VHL" u zwierząt.
Sekwencja genu "VHL" jest wysoce konserwatywna i podobna do ludzkiej w homologicznych genach naczelnych i gryzoni. Homologiczny gen stwierdzono u nicienia "Caenorhabditis elegans" i u muszki owocowej. Konserwatyzm sekwencji genu jest szczególnie duży w regionach tworzących domeny wiążące z innymi białkami. Kompleks pVHL-elongina B-elongina C przypomina kompleks SCF u drożdży, którego funkcją jest poliubikwitynacja białek przeznaczonych do proteolizy. Elongina C i Cul2 przypominają, odpowiednio, drożdżowe białka Skp1 i Cdc53. Podobieństwo tych białek nasunęło potwierdzone później przypuszczenie, że kompleks białka pVHL funkcjonuje w komórkach człowieka jako ligaza E3 ubikwityny. Obszar genu "VHL" między kodonami 14-53 koduje osiem powtórzeń kwaśnych aminokwasów [Gly-X-Glu-Glu-X]8 (GXEEX8), wykazującą homologię z białkiem błonowym wiciowca "Trypanosoma brucei". Znaczenie tego faktu pozostaje nieznane.
Rola w procesach patologicznych.
Homozygotyczne myszy "Vhl-/-" przeżywają 10,5-12,5 dni życia wewnątrzmacicznego; przyczyną poronienia jest zaburzona waskulogeneza łożyska. Przypuszczalnie taka (bardzo rzadka) mutacja obydwu alleli "VHL" u człowieka równie wcześnie uniemożliwia rozwój zarodka. Jak wspomniano wcześniej, germinalne mutacje genu "VHL" u ludzkich heterozygot wywołują prawie zawsze chorobę von Hippla-Lindaua. Kliniczny podział choroby ze względu na częstość poszczególnych objawów, przede wszystkim raka jasnokomórkowego nerki i guza chromochłonnego, okazał się korelować z charakterem mutacji w genie "VHL". I tak, duże delecje i przedwczesna terminacja translacji prowadząca do powstania skróconej cząsteczki pVHL są charakterystyczne dla typu 1 choroby, a mutacje punktowe, zwłaszcza typu missense, odpowiadają za typ 2. Znanych jest ponad 500 różnych mutacji germinalnych w genie "VHL"; wszystkie przypadki nowych mutacji zgłaszane są do ich międzynarodowego rejestru.
Mutacje somatyczne w genie "VHL" stwierdza się także w sporadycznych nowotworach nerki i naczyniakach zarodkowych. Mutacje somatyczne genu VHL spotyka się w około 50% przypadków sporadycznego raka jasnokomórkowego nerki, a w około 10-20% gen ulega hipermetylacji. Stwierdzono je również w około 30% przypadków sporadycznych naczyniaków zarodkowych, natomiast nie odnotowano jak dotąd hipermetylacji "VHL" w komórkach tego nowotworu. LOH genu "VHL" opisano w sporadycznych gruczolakach mikrotorbielowatych trzustki i guzach worka endolimfatycznego (ELST). Mutacje "VHL" rzadkie są w sporadycznych guzach chromochłonnych i bardzo rzadkie w innych nowotworach: płuc, sutka, jajnika, jąder, szyjki macicy, endometrium, prostaty, jelita grubego, pęcherza moczowego, skóry (czerniak złośliwy), opłucnej, w raku płaskonabłonkowym jamy ustnej i raku pęcherzykowym tarczycy.
Niedawno zasugerowano, że delecja dystalnego do 11q odcinka chromosomu 3 w komórkach nerwiaka zarodkowego i związana z nią utrata genu "VHL" w tych komórkach może odpowiadać za bardziej agresywny fenotyp choroby. Potwiedzałyby to wcześniejsze doniesienia o odróżnicowywaniu niedojrzałych neuroblastów guza pod wpływem hipoksji, wiażącym się z bardziej agresywnym przebiegiem. Zaobserwowano silną korelację między obniżonym poziomem mRNA dla VHL a niską przeżywalnością pacjentów (p=0,013). Wydaje się, że największą wartość predykcyjną VHL ma w guzach, które wykazują ekspresję NTRK1 (TRKA).

</doc>
<doc id="984507" url="https://pl.wikipedia.org/wiki?curid=984507" title="Branimir Kostadinow">
Branimir Kostadinow

Branimir Kostadinow (ur. 4 marca 1989 w Wielkim Tyrnowie) − bułgarski piłkarz, występujący na pozycji napastnika.
Piłkarz zaczął grać w piłkę w 1997 roku w juniorskich klubach: Sławia Sofia, i LASK Linz. Profesjonalną piłkarską karierę rozpoczął w roku 2006 w klubie Heart of Midlothian.
Piłkarz od 2006 roku gra w reprezentacji Bułgarii U-21. Rozegrał w niej 1 mecz (stan na 20 czerwca 2007 roku).

</doc>
<doc id="984511" url="https://pl.wikipedia.org/wiki?curid=984511" title="PFC Slavia Sofia">
PFC Slavia Sofia



</doc>
<doc id="984513" url="https://pl.wikipedia.org/wiki?curid=984513" title="Slavia Sofia">
Slavia Sofia



</doc>
<doc id="984514" url="https://pl.wikipedia.org/wiki?curid=984514" title="Führerhauptquartier">
Führerhauptquartier

Führerhauptquartier (FHQ) – obiekt lub kompleks obiektów, którym określano w hitlerowskich Niemczech w czasie II wojny światowej miejsce, z którego oficjalnie sprawował władzę wódz (niem. "Führer") – Adolf Hitler.
Od pierwszych dni wojny Hitler starał się być blisko frontu i żołnierzy. Nie chciał powtórzyć błędu niemieckiego naczelnego dowódcy z I wojny światowej, który wojskami niemieckimi we Francji dowodził z Luksemburga, co było jedną z przyczyn klęski Niemców koło Paryża.
Geneza pojęcia.
Samo pojęcie FHQ zostało stworzone 1 września 1939 na użytek zewnętrzny, ponieważ w gazetach, radio czy kronikach filmowych użycie tej nazwy miało wymiar uniwersalny i wskazywało na samą górę władzy bez względu na to, gdzie ona się znajdowała. Kryptonimów kwatery używano dopiero na odpowiednio wysokim poziomie utajnienia i też wstrzemięźliwie, dlatego też jadący do OKH Anna oficer raczej stwierdził, że jedzie do FHQ lub FHQ Wolfsschanze, niż podał dokładny typ i kryptonim kwatery.
Istniały także miejsca takie jak Kancelaria Rzeszy (niem. "Reichskanzlei"), rezydencja "Berghof" potocznie zwana "Górą" czy schron pod Kancelarią Rzeszy (niem. "Führerbunker"), które były faktycznymi FHQ, lecz nie miały kryptonimów.
Składniki kwatery.
Integralnymi składnikami FHQ były także posiadające swoje kryptonimy i często odrębne lokalizacje kwatery:
Często OKW była lokowana wręcz na terenie FHQ lub w bezpośrednim sąsiedztwie, natomiast OKM nie opuszczała w ogóle terenu Rzeszy. Wynikało to ze znaczenia poszczególnych placówek według zasady: im ważniejsza, tym bliżej Hitlera.
Łącznie w czasie wojny Niemcy zbudowali ponad 150 stałych i ruchomych obiektów mogących być składnikami centrów dowodzenia i nadających się do wykorzystania jako elementy FHQ.
Lista kwater.
Lista zawiera wykaz rzeczywistych FHQ. Nie pokrywa się ona z wykazem wszystkich obiektów, które powstały jako FHQ, gdyż część z nich nigdy się nimi nie stała: z powodu zmiany planów strategicznych, z powodu osobistych przekonań führera (jak chociażby odrzucony z powodu zbyt dużego komfortu i luksusowego wyposażenia zamek Ziegenberg pod Bad Nauheim) lub też po wybudowaniu popadły w zapomnienie i po pewnym czasie były adaptowane do innych celów.

</doc>
<doc id="984516" url="https://pl.wikipedia.org/wiki?curid=984516" title="Wojna polsko-krzyżacka 1414">
Wojna polsko-krzyżacka 1414



</doc>
<doc id="984519" url="https://pl.wikipedia.org/wiki?curid=984519" title="Wojna polsko-krzyżacka 1409-1411">
Wojna polsko-krzyżacka 1409-1411



</doc>
<doc id="984520" url="https://pl.wikipedia.org/wiki?curid=984520" title="Strękowo Nieczykowskie">
Strękowo Nieczykowskie

Strękowo Nieczykowskie – wieś w Polsce położona w województwie mazowieckim, w powiecie ostrowskim, w gminie Nur. Miejscowość wchodzi w skład sołectwa Strękowo.
W latach 1975–1998 miejscowość administracyjnie należała do województwa łomżyńskiego.
Historia.
Przez kilka wieków obok Strękowa funkcjonował folwark. W roku 1888 mierzył 564 morgów powierzchni, z czego grunty orne zajmowały 300 morgów, łąki – 64, pastwiska – 29, las – 134, nieużytki 37 morgów.
Na początku XX w. folwark został rozparcelowany. Na jego miejscu powstała osada "Strękowo Nieczykowskie", którą wyszczególniają mapy z lat trzydziestych XX wieku. Miejscowość liczyła wtedy 13 domów.

</doc>
<doc id="984523" url="https://pl.wikipedia.org/wiki?curid=984523" title="Wojna polsko-krzyżacka 1478-1479">
Wojna polsko-krzyżacka 1478-1479



</doc>
<doc id="984524" url="https://pl.wikipedia.org/wiki?curid=984524" title="Kolonia Wschodnia (Nur)">
Kolonia Wschodnia (Nur)

Kolonia Wschodnia – część wsi Nur w Polsce położona w województwie mazowieckim, w powiecie ostrowskim, w gminie Nur. 
Kolonia Wschodnia wchodzi w skład sołectwa Nur.
W latach 1975–1998 Kolonia Wschodnia administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Apostoła w Nurze.

</doc>
<doc id="984527" url="https://pl.wikipedia.org/wiki?curid=984527" title="Bochny">
Bochny

Bochny – część wsi Ślepowrony w Polsce, położona w województwie mazowieckim, w powiecie ostrowskim, w gminie Nur. Wchodzi w skład sołectwa Ślepowrony.
W latach 1975–1998 Bochny administracyjnie należały do województwa łomżyńskiego.

</doc>
<doc id="984528" url="https://pl.wikipedia.org/wiki?curid=984528" title="Cempory">
Cempory

Cempory – część wsi Ślepowrony w Polsce, położona w województwie mazowieckim, w powiecie ostrowskim, w gminie Nur. Wchodzi w skład sołectwa Ślepowrony.
W latach 1975–1998 Cempory administracyjnie należały do województwa łomżyńskiego.

</doc>
<doc id="984533" url="https://pl.wikipedia.org/wiki?curid=984533" title="Rejon prigorodny">
Rejon prigorodny

Rejon prigorodny ("rejon przymiejski") () – rejon w należącej do Rosji północnokaukaskiej republice Osetii Północnej-Alanii.
Rejon prigorodny leży we wschodniej części republiki. Jego ośrodkiem administracyjnym jest wieś Oktiabrskoje.
Nazwa rejonu nawiązuje do faktu, stanowi on otoczenie stolicy Osetii i jej największego miasta – Władykaukazu, który jednak nie wchodzi w skład rejonu. 
Powierzchnia i ludność.
Rejon ma powierzchnię 1,46 tys. km²; zamieszkuje go ok. 102,3 tys. osób (2005 r.). 100% populacji stanowi ludność wiejska, gdyż do rejonu nie należy żaden ośrodek miejski. Na terenie rejonu znajduje się co prawda największe osetyjski miasto – Władykaukaz, jednak z administracyjnego punku widzenia nie wchodzi ono w skład tej jednostki podziału administracyjnego i stanowi miasto wydzielone.
Gęstość zaludnienia w rejonie wynosi 70 os./km²
Zdecydowaną większość populacji stanowią Osetyjczycy; istnieje także niezbyt liczna mniejszość rosyjska oraz inguska; w niektórych wsiach, położonych na wschodzie rejonu, przy granicy z Ingusztią odsetek Inguszy przekracza 90%.
Historia i spory terytorialne.
Wschodnia część obszaru rejonu do 1944 r. stanowiła część Czeczeńsko-Inguskiej ASRR i była zamieszkana głównie przez Inguszy. Po likwidacji Czeczeńsko-Inguskiej ASRR i wysiedleniu Inguszy do Azji Środkowej tereny zlikwidowanej republiki podzielono pomiędzy sąsiednie jednostki polityczno-administracyjne, m.in. ówczesną Północnoosetyjską ASRR, której przyznano zachodnie skrawki byłej Czeczeńsko-Inguskiej ASRR. Obszary te zasiedlono Osetyjczykami. Po śmierci Stalina zezwolono na powrót Inguszy do ojczyzny i reaktywowano Czeczeńsko-Inguską ASRR (1957), jednak przyznanych Osetii terenów nie włączono ponownie w granice Czeczeno-Inguszetii, Mimo to nie czyniono trudności powracającym do dawnych domów Inguszom, którzy wkrótce przeważyli liczebnie nad niezbyt licznymi osadnikami osetyjskimi. Po rozpadzie ZSRR i wykształceniu autonomicznych republik rosyjskich: Osetii Północnej i Inguszetii, pomiędzy nimi rozgorzał spór o wschodnie tereny rejonu prigorodnego. Otwarte walki, które wybuchły w październiku 1992, doprowadziły do śmierci ok. 800 osób i wypędzenia ponad 30 tys. Inguszów. (dane inguskie wskazują, że mogło być ich nawet 64 tys.).
W ich miejsce osadzono Osetyjczyków z Południowej Osetii – ofiary czystek etnicznych związanych z konfliktem między separatystyczną gruzińską prowincją Południową Osetia a władzami centralnymi w Tbilisi.

</doc>
<doc id="984538" url="https://pl.wikipedia.org/wiki?curid=984538" title="Witomin">
Witomin

Witomin (dawniej Frydrychowo, niem. "Friedrichsberg") – osada w województwie warmińsko-mazurskim, w powiecie mrągowskim, w gminie Mrągowo. Miejscowość wchodzi w skład sołectwa Boża Wólka. W latach 1975–1998 miejscowość administracyjnie należała do województwa olsztyńskiego.
Osada powstała w 1804 r. Dawniej był to folwark, należący do majątku Boże. W 1838 r. w folwarku były dwa domy i 58 mieszkańców. Frydrychowo w 1929 r. zmieniło nazwę na Witomin. W 1973 osada należała do sołectwa Boża Wólka.

</doc>
<doc id="984539" url="https://pl.wikipedia.org/wiki?curid=984539" title="Piaski (Lubraniec)">
Piaski (Lubraniec)

Piaski – część miasta Lubraniec w Polsce położona w województwie kujawsko-pomorskim, w powiecie włocławskim.
Do 1954 roku istniała gmina Piaski. W latach 1975–1998 miejscowość administracyjnie należała do województwa włocławskiego.

</doc>
<doc id="984541" url="https://pl.wikipedia.org/wiki?curid=984541" title="David Templeton">
David Templeton

David Templeton (ur. 7 stycznia 1989 w Glasgow) – szkocki piłkarz występujący na pozycji napastnika.
Kariera.
Piłkarz profesjonalną karierę piłkarską rozpoczął w klubie Stenhousemuir w 2005. W 2007 za 30 000 funtów został sprzedany do Heart of Midlothian. W 2008 przebywał na wypożyczeniu w Raith Rovers, po czym powrócił do Hearts. Następnie występował w zespołach Rangers, Hamilton oraz Burton Albion.
Templeton jest byłym reprezentantem Szkocji do lat 19.

</doc>
<doc id="984542" url="https://pl.wikipedia.org/wiki?curid=984542" title="Sabará">
Sabará

Sabará − miasto w Brazylii położone w stanie Minas Gerais.
Obszar miasta leżący na wysokości 705 metrów n.p.m. liczący 303,564 km² zamieszkiwało w 2006 roku 137 877 ludzi.
W mieście rozwinął się przemysł metalurgiczny.

</doc>
<doc id="984545" url="https://pl.wikipedia.org/wiki?curid=984545" title="Tygrys południowochiński">
Tygrys południowochiński

Tygrys południowochiński, tygrys chiński ("Panthera tigris amoyensis") – podgatunek tygrysa azjatyckiego, ssaka z rodziny kotowatych (Felidae), najbardziej zagrożony wyginięciem ze wszystkich tygrysów i drugi skrajnie zagrożony gatunek ssaka w Chinach – po pandzie wielkiej. 
Zasięg występowania.
Lasy południowych Chin. 
Charakterystyka.
Tygrys południowochiński jest jednym z mniejszych tygrysów. Dojrzały samiec osiąga przeciętnie długość 250 cm (razem z ogonem) przy średniej masie ciała ok. 150 kg. Samice osiągają odpowiednio – 230 cm i 110 kg.
W ciągu 40 lat człowiek doprowadził do zagłady 4000 tygrysów chińskich. W 1990 naliczono 12 osobników. 
Niepotwierdzone dane z chińskiego ministerstwa leśnictwa mówią o mniej niż 20 osobnikach żyjących na wolności, chociaż już w późnych latach osiemdziesiątych spotykano tylko nieliczne osobniki w okolicach gór Guangdong dzielących prowincje Hunan i Jiangxi. Ostatni tygrys chiński znajdujący się na terenie południowych Chin został zastrzelony w roku 1984. W następnych 20 latach, nie spotkano już naocznie tych zwierząt, jedyne ślady ich istnienia pochodzą z niepotwierdzonych źródeł. Eksperci szacują, że nawet jeśli jakieś tygrysy chińskie przetrwały, w ciągu następnych 3–5 lat zakończą swoje istnienie biologiczne jako gatunek. Osobniki hodowane w ogrodach zoologicznych są zbyt blisko spokrewnione i jest ich za mało, aby odtworzyć w pełni zdrową populację.

</doc>
<doc id="984546" url="https://pl.wikipedia.org/wiki?curid=984546" title="Parafia Najświętszego Serca Jezusowego">
Parafia Najświętszego Serca Jezusowego



</doc>
<doc id="984547" url="https://pl.wikipedia.org/wiki?curid=984547" title="Osiedle Kamieni Szlachetnych">
Osiedle Kamieni Szlachetnych

Osiedle Kamieni Szlachetnych - jedno z osiedli w zielonogórskim Jędrzychowie, otoczone jest lasem. 
Nazwa "Osiedle Kamieni Szlachetnych" nie jest nazwą zielonogórskiego osiedla ani potoczną nazwą. Wymienione poniżej ulice znajdują się na dzielnicy Jędrzychów w Zielonej Górze.
Nazwy ulic w tym osiedlu nawiązują do szlachetnych kamieni:

</doc>
<doc id="984548" url="https://pl.wikipedia.org/wiki?curid=984548" title="RWTH Aachen">
RWTH Aachen

RWTH Aachen (również Politechnika w Akwizgranie, niem. "Rheinisch-Westfälische Technische Hochschule Aachen") – niemiecka publiczna uczelnia badawcza znajdująca się w Akwizgranie, w kraju związkowym Nadrenia Północna-Westfalia. Jest największą uczelnią politechniczną w Niemczech licząc ponad 47 000 studentów i ponad 6000 pracowników naukowych. W 2018 r. znalazła się na 31 miejscu w rankingu światowych uniwersytetów w kategorii inżynierii i technologii oraz na 36 miesjcu w kategorii nauk przyrodniczych. W ogólnych rankingach znajduje się obecnie w drugiej lub trzeciej setce na świecie i mieści się między 50 a 80 miejscem w Europie.
Została założona w 1870 r. Uczelnia jest członkiem związków uniwersyteckich TU9, Ligi IDEA oraz Top International Managers in Engineering. Budżet uczelni wynosił w 2021 roku 1,108 mld euro w tym 422 mln euro z funduszy stron trzecich.
Wydziały.
W skład RWTH Aachen wchodzi 9 wydziałów:
Wydział 9 – Pedagogika stanowił do przejęcia jego działalności przez wydział filozofii w 1989 r. oddzielny wydział.
Nobliści.
Następujący naukowcy związani z uczelnią w Akwizgranie otrzymali Nagrodę Nobla:

</doc>
<doc id="984552" url="https://pl.wikipedia.org/wiki?curid=984552" title="Sabara">
Sabara



</doc>
<doc id="984556" url="https://pl.wikipedia.org/wiki?curid=984556" title="Chursy">
Chursy

Chursy – część wsi Chanie-Chursy w Polsce położona w województwie podlaskim, w powiecie siemiatyckim, w gminie Nurzec-Stacja.
W latach 1975–1998 miejscowość administracyjnie należała do województwa białostockiego.

</doc>
<doc id="984559" url="https://pl.wikipedia.org/wiki?curid=984559" title="Gwiazdowo (Karwie)">
Gwiazdowo (Karwie)

Gwiazdowo (dawniej niem. "Sternfelde") – część wsi Karwie w województwie warmińsko-mazurskim, w powiecie mrągowskim, w gminie Mrągowo.
Miejscowość wchodzi w skład sołectwa Karwie.
W latach 1975–1998 miejscowość administracyjnie należała do województwa olsztyńskiego.
Na skanach map w geoportal oznaczone jako Gniazdowo.
Historia.
Osada założona w 1812 roku na gruntach miasta Mrągowa. W roku 1838 figurowała ona jako gospodarstwo typu dworskiego, liczące dwie chałupy i 21 mieszkańców, około 1900 roku należało do niego ponad osiem włók.
W 1973 r. do sołectwa Karwie należała także osada Gwiazdowo.
Zobacz też.
Gwiazdowo 

</doc>
<doc id="984562" url="https://pl.wikipedia.org/wiki?curid=984562" title="The Veronica Rudge Green Prize in Urban Design">
The Veronica Rudge Green Prize in Urban Design



</doc>
<doc id="984566" url="https://pl.wikipedia.org/wiki?curid=984566" title="Nagroda Prince of Wales in Urban Design">
Nagroda Prince of Wales in Urban Design

Nagroda Prince of Wales in Urban Design, właśc. The Veronica Rudge Green Prize in Urban Design – nagroda ufundowana w 1986 w celu upamiętnienia wizyty księcia Walii z okazji 50. rocznicy powstania the Graduate School of Design i 350. rocznicy Uniwersytetu Harvarda.
Nagroda w wysokości 50 tys. dolarów przyznawana jest architektom, którzy wnieśli znaczący wkład w rozwój przestrzeni miasta, zwiększający jakość miejskiego życia i wskazujący cenne kierunki humanistycznego kształtowania przestrzeni publicznej.
Laureaci Nagrody Prince of Wales in Urban Design.
2007
2005
2002
2000
1998
1996
1993
1990
1988
Linki zewnętrzne.
Oficjalna strona Graduate School of Design, Harvard

</doc>
<doc id="984568" url="https://pl.wikipedia.org/wiki?curid=984568" title="Krzesowo">
Krzesowo

Krzesowo (Krzosowo) (niem. "Krzossowen", 1938–1945 "Kreuzeck") – część wsi Krzywe w województwie warmińsko-mazurskim, w powiecie mrągowskim, w gminie Mrągowo.
Miejscowość wchodzi w skład sołectwa Krzywe. W latach 1975–1998 miejscowość administracyjnie należała do województwa olsztyńskiego.
Historia.
Osada powstała w 1823 r. na gruntach wsi Grabowo, założona przez właściciela o nazwisku "Krzosa". W 1838 r. w osadzie był jeden dom z dziewięcioma mieszkańcami. W 1938 r. ówczesne władze niemieckie, w ramach akcji germanizacyjnej, zmieniły urzędowa nazwę wsi na "Kreuzeck".

</doc>
<doc id="984569" url="https://pl.wikipedia.org/wiki?curid=984569" title="Pełkowo">
Pełkowo

Pełkowo (niem. "Pelkshof") – część wsi Muntowo w województwie warmińsko-mazurskim, w powiecie mrągowskim, w gminie Mrągowo. 
Część wsi wchodzi w skład sołectwa Muntowo. 
W latach 1975–1998 część administracyjnie należała do województwa olsztyńskiego.
Pełkowo założył w 1864 r. niejaki Pełka i choć znajdowało się ono w pobliżu Śniodowa, zaliczano je do zabudowań Muntowa.

</doc>
<doc id="984570" url="https://pl.wikipedia.org/wiki?curid=984570" title="Port Charles">
Port Charles

Port Charles – amerykańska opera mydlana, emitowana na kanale ABC od 1 czerwca 1997 do 3 października 2003. Był to spin-off popularnej w USA opery mydlanej "Szpital miejski" ("General Hospital"), która jest emitowana od 1963, a jej akcja rozgrywa się w fikcyjnym miasteczku Port Charles w stanie Nowy Jork.
W pierwszych latach emitowania (1997–2001) zdobył reputację przez koncentrowanie się na szkolnym programie medycznym, a akcja rozgrywała się znacznie częściej w szpitalu w Port Charles. Kiedy serial ewoluował (2001–2003) skoncentrowano się na historiach z gotycką intrygą, które zawierały takie tematy jak zakazana miłość, wampiry i życie po śmierci. Porzucono również klasyczny, ciągły styl pisania na rzecz trzynastu tygodniowych części, które były opisywane jako "księgi". Ten typ opowiadania historii jest znany z hiszpańskich telenowel. Pozwolił też aktorom, scenarzystom i reżyserom na skrócenie czasu pracy nad serialem do sześciu miesięcy.
"Port Charles" nigdy nie osiągnął dobrych wyników oglądalności i zwykle w tabelach pozostawał na słabym, dziesiątym miejscu. Po zdjęciu z anteny opery mydlanej "Inny świat" ("Another World") w 1999 awansował na dziewiąte miejsce, ale spadł na dziesiąte kilka miesięcy przed zdjęciem z anteny.
Po występie w "Port Charles" postaci Scott Baldwin i Audrey Hardy powróciły do "Szpitala miejskiego", jednak wielu aktorów przeniosło się do innych oper mydlanych lub tak jak aktorka Kelly Monaco zadebiutowało w "Szpitalu miejskim" w zupełnie nowych rolach.
Serial emitowany był w Polsce pod oryginalnym tytułem w latach 1998–1999 na kanale Wizja Jeden.

</doc>
<doc id="984574" url="https://pl.wikipedia.org/wiki?curid=984574" title="Piotrówka (Muntowo)">
Piotrówka (Muntowo)

Piotrówka (niem. "Petersberg") – część wsi Muntowo w województwie warmińsko-mazurskim, w powiecie mrągowskim, w gminie Mrągowo. 
Część wsi wchodzi w skład sołectwa Muntowo. 
W latach 1975–1998 część wsi administracyjnie należała do województwa olsztyńskiego.
Piotrówka została założona w 1825 r. w obrębie tzw. Nowego Muntowa (w pobliżu Muntowskiego Ostrowia), jako wybudowanie wsi Muntowo, i wzięło nazwę od swego właściciela "Petersa". Po 1945 r. był tu PGR.

</doc>
<doc id="984575" url="https://pl.wikipedia.org/wiki?curid=984575" title="Tarskoje">
Tarskoje

Tarskoje (ros. "Тарское") – wieś (ros. село, trb. sieło) w należącej do Rosji autonomicznej północnokaukaskiej republice Osetii Północnej-Alanii. Miejscowość leży w rejonie prigorodnymi liczy 4371 mieszkańców (2002 r.), po ok. połowie - Osetyjczyków i Inguszy.

</doc>
<doc id="984577" url="https://pl.wikipedia.org/wiki?curid=984577" title="Notyst Dolny">
Notyst Dolny

Notyst Dolny (niem. "Nieder Notisten") – osada w województwie warmińsko-mazurskim, w powiecie mrągowskim, w gminie Mrągowo. Miejscowość wchodzi w skład sołectwa Notyst Mały. W latach 1975–1998 miejscowość administracyjnie należała do województwa olsztyńskiego.
Historia.
Osada powstała jako wybudowanie w obrębie wsi Notyst Wielki około 1800 roku. W 1838 r. był to dwór na prawie chełmińskim, obejmujący 6 domów z 39 mieszkańcami. W 1904 r. dwór obejmował 33 włók. W 1907 r. Notyst Wielki i Notyst Dolny stanowiły jeden majątek o powierzchni 492,17 ha, którego właścicielami byli "M. Enoch" i "A. Brunn" (dwór jednak był w Notyście Dolnym). W majątku istniały: gorzelnia, młyn wodny i wiatrak, zajmowano się hodowlą koni i bydła.
Po 1945 r. utworzono tu PGR. Pałac nie został zniszczony podczas wojny, ale później Armia Czerwona najpierw zniszczyła ściany i dach, potem pałac został rozgrabiony przez żołnierzy i ludność. Po wojnie obiekt stał się mieniem państwowym. Odnowione zostały elewacje, w których były dziury po pociskach i stał się siedzibą PGR. Pomieszczenia na poddaszu wykorzystywane były jako mieszkania komunalne dla pracowników. 
W 1973 r. do sołectwa Notyst Mały należały także: Notyst Dolny i Notyst Wielki. Pod koniec XX w. zrujnowany pałac został kupiony przez prywatnego inwestora i zaczęto go remontować. 

</doc>
<doc id="984578" url="https://pl.wikipedia.org/wiki?curid=984578" title="Jaime Sunye Neto">
Jaime Sunye Neto

Jaime Sunye Neto (ur. 2 maja 1957 w Kurytybie) – brazylijski szachista i działacz szachowy, arcymistrz od 1986 roku.
Kariera szachowa.
Od pierwszych lat 70. znajduje się w czołówce brazylijskich szachistów. Jest siedmiokrotnym indywidualnym mistrzem kraju (1976, 1977, 1979, 1980, 1981, 1982, 1983 - wspólnie z Marcosem Paolozzim), był również srebrnym medalistą (1989). Pomiędzy 1980 a 2006 rokiem dziewięciokrotnie (w tym 4 razy na I szachownicy) reprezentował Brazylię na szachowych olimpiadach, w roku 1992 zdobywając w Manili złoty medal za indywidualny wynik na II szachownicy.
Jeden z największych sukcesów w karierze osiągnął w roku 1979, zajmując V miejsce w rozegranym w Rio de Janeiro turnieju międzystrefowym (eliminacji mistrzostw świata). Do turniejów międzystrefowych zakwalifikował się jeszcze dwukrotnie (Las Palmas 1982 i Manila 1990), ale w żadnym nie powtórzył wyniku z roku 1979. Do innych sukcesów zaliczyć może również zwycięstwa bądź dzielenie I miejsca m.in. w Buenos Aires (1975), Kurytybie (1983), Zenicy (1986), Porto Velho (1988), São Paulo (1989, 1998), Rio de Janeiro (1989, 1999), Guarapuavie (1992) oraz w Linares (1992).
Najwyższy ranking w karierze osiągnął 1 lipca 1999 r., z wynikiem 2558 punktów zajmował wówczas 3. miejsce (za Gilberto Milosem i Rafaelem Leitao) wśród brazylijskich szachistów.
W latach 1988–1992 był prezesem brazylijskiej federacji szachowej, natomiast w roku 1996 wystartował w wyborach na stanowisko prezydenta Międzynarodowej Federacji Szachowej, w finałowym głosowaniu uległ jednak Kirsanowi Iljumżynowowi w stosunku głosów 44–87.

</doc>
<doc id="984581" url="https://pl.wikipedia.org/wiki?curid=984581" title="Joachimowo">
Joachimowo

Joachimowo (niem. "Joachimowen", 1938–1945 "Joachimshuben") – osada w województwie warmińsko-mazurskim, w powiecie mrągowskim, w gminie Mrągowo. Miejscowość wchodzi w skład sołectwa Nowe Bagienice. W latach 1975–1998 miejscowość administracyjnie należała do województwa olsztyńskiego.
Historia.
Leśniczówka w pobliżu jeziora Sarż, założona została w 1693 r. przez barona "Joachima von Egloffsteina", właściciela Arklit (gmina Barciany). Od jego imienia osada wzięła nazwę. Uposażenie leśniczówki stanowiło 9 łanów ziemi (150 ha). W 1821r. określana była jako leśniczówka szlachecka, w której mieszkało 5 osób. W 1928 r. była to leśniczówka państwowa. W 1938 r., w ramach akcji germanizacyjnej, władze nmiemieckie zmieniły urzędową nazwę "Joachimowen" na "Joachimshuben".
W 1973 r. jako leśniczówka Joachomowo należało do sołectwa Nowe Bagienice.

</doc>
<doc id="984582" url="https://pl.wikipedia.org/wiki?curid=984582" title="Supreme Commander">
Supreme Commander

Supreme Commander – gra komputerowa z gatunku RTS osadzona w dalekiej przyszłości, będąca nieoficjalną kontynuacją gry Total Annihilation z 1997 roku. Stworzona została przez Chrisa Taylora i studio Gas Powered Games, wydana na świecie przez THQ, a w Polsce przez CD Projekt.
Fabuła.
Kampania dla jednego gracza w Supreme Commander opowiada daleką przyszłość ludzi. Według fabuły już w pierwszej połowie XXI wieku ludzkość pracowała nad możliwością teleportacji, co zaowocowało utworzeniem w 2062 roku pierwszej kolonii na Neptunie dzięki tej technologii. W ciągu następnego półwiecza powstało około 110 kolonii na najbliższych planetach. Niestety zagrożeniem stały się owoce eksperymentów doktora Gustafa Brackmanna, Symbioty – ludzie-androidy posiadający cybernetyczne mózgi. Wkrótce zbuntowali się przeciwko tyranizującym ich ludziom, budując nową kolonie. Okrzyknęli się Cybranami i zdecydowali się walczyć o swoją wolność. Na domiar złego niedobitki Serafimów – rasy kosmitów ocalałej z hekatomby ludzkiej, przekazały część swojej wiedzy swoim ludzkim zwolennikom. To doprowadziło do powstania następnej frakcji – Aeon. Fanatycy zafascynowani kodeksem („Droga”), który mówi o pokoju i technologią swych mentorów, rozpoczęli wprowadzanie go w życie... siłą. Obydwie frakcje szybko rosły w siłę, więc wojska Zjednoczonej Federacji Ziemskiej (UEF) postanowiły objąć skolonizowane tereny kwarantanną i wypowiedziały obu wrogim frakcjom w 2819 roku wojnę. Wybuchła walka między trzema frakcjami. Po długiej wojnie UEF było w opłakanej sytuacji. Musiało użyć broni o sile na tyle potężnej, że mogła zniszczyć planetę – Black Sun. Gra kończy się, gdy gracz odeprze ataki i ostatecznie aktywuje Black Sun. Dalsze losy UEF, Cybranów, oraz Aeonów można zobaczyć w dodatku Supreme Commander: Forged Alliance.
Rozgrywka.
Supreme Commander jak większość RTS-ów opiera się na systemie surowców. Te są dwa: masa i energia. Oba surowce można wydobywać z określonych miejsc oraz zbierać w postaci złomu ze zniszczonych jednostek i budowli. System ekonomiczny gry ogólnie ściśle bazuje na tym z Total Annihilation. Ważną rolę odgrywa średnia procentowa przychodu energii i masy. Nowością jest możliwość automatycznego transportu wojsk zaraz po wyjściu z fabryki [tryb „ferry” w transportowcach], tudzież fakt iż jedna fabryka może asystować drugą.
Rozgrywka wymusza walkę na kilku frontach z powodu ogromnych map liczących przeciętnie 400 km² (największe = 6481 km²). Jednostki dzielą się na pojazdy, lotnictwo i marynarkę. Jednostki poszczególnych frakcji różnicują się wraz z zaawansowaniem technologicznym np. w przypadku poziomu pierwszego, jest to głównie różnica w wyglądzie, sile/zasięgu ognia, prędkości, dodatkowych funkcji. Istnieją 4 poziomy technologiczne, wliczając w to poziom eksperymentalny (jednostki eksperymentalne) to już diametralne zmiany pod każdym względem. Są to najpotężniejsze jednostki.
Gra oferuje kampanię z 40 misjami dla 3 frakcji oraz 40 map do multiplayera.

</doc>
<doc id="984584" url="https://pl.wikipedia.org/wiki?curid=984584" title="Andrzej Mularczyk">
Andrzej Mularczyk

Andrzej Edward Mularczyk (ur. 13 czerwca 1930 w Warszawie) – polski pisarz, scenarzysta filmowy, autor reportaży, twórca słuchowisk radiowych.
Życiorys.
Miejscem jego debiutu literackiego było konspiracyjne pismo „Dźwigary”, które zamieściło jego publikację (anonimowo) w 1943. Po wojnie uczęszczał do Gimnazjum im. Tadeusza Reytana w Warszawie. W 1949 rozpoczął działalność dziennikarską, jednocześnie studiując na Wydziale Dziennikarstwa Uniwersytetu Warszawskiego. Studia te ukończył w 1955, w tym samym roku wstąpił do Związku Literatów Polskich. W latach 1948–1955 był członkiem ZMP.
W 1953 nawiązał współpracę z Polskim Radiem, a w 1955 został tam zatrudniony na stałe. Był reporterem i publicystą tygodnika „Świat”. W 1964 został członkiem Stowarzyszenia Filmowców Polskich. W latach 1970–1977 pracował jako kierownik literacki w Zespole Filmowym Iluzjon. Członek Stowarzyszenia Pisarzy Polskich i Polskiej Akademii Filmowej.
Wśród około 40 filmów powstałych na podstawie jego scenariuszy znalazły się trylogia "Sami swoi", "Nie ma mocnych", "Kochaj albo rzuć", a także serial telewizyjny "Dom". Współtworzył również scenariusz do filmu "Katyń" Andrzeja Wajdy. Autor publikacji "Post mortem: Katyń – opowieść filmowa" poświęconej zbrodni katyńskiej. Pod pseudonimem "Andrzej Jurek" wspólnie z Jerzym Janickim napisał scenariusz filmu "Liczę na wasze grzechy".
Brat pisarza Romana Bratnego.
Antologia.
W 2006 nakładem toruńskiego Wydawnictwa Adam Marszałek ukazała się drukiem tekstowa antologia ze scenariuszami słuchowisk Andrzeja Mularczyka, zatytułowana "Cicho, szeptem i na ucho", będąca pierwszą częścią serii "Słuchowiska Polskiego Radia". Na zbiór złożyły się oryginalne teksty piętnastu słuchowisk emitowanych na antenie Polskiego Radia w latach 1981–2005 i wyprodukowanych przez Teatr Polskiego Radia:

</doc>
<doc id="984586" url="https://pl.wikipedia.org/wiki?curid=984586" title="Wymysły (Szestno)">
Wymysły (Szestno)

Wymysły (dawniej niem. "Wymysly", od 1938 r. "Katzenbuckel") – osada w województwie warmińsko-mazurskim, w powiecie mrągowskim, w gminie Mrągowo. Miejscowość wchodzi w skład sołectwa Szestno. W latach 1975–1998 miejscowość administracyjnie należała do województwa olsztyńskiego.
Historia.
Osada istniała już XVII w. i była związana z majątkiem w Szestnie. W 1838 r. w osadzie były dwa domy z 23 mieszkańcami. W 1928 r. w osadzie było 211 mieszkańców.
Zobacz też: Wymysły

</doc>
<doc id="984587" url="https://pl.wikipedia.org/wiki?curid=984587" title="Osiedle Kamieni Szlachetnych w Zielonej Górze">
Osiedle Kamieni Szlachetnych w Zielonej Górze



</doc>
<doc id="984593" url="https://pl.wikipedia.org/wiki?curid=984593" title="Praga (przedsiębiorstwo)">
Praga (przedsiębiorstwo)

Praga – byłe czeskie (do 1993 roku czechosłowackie) przedsiębiorstwo produkujące motocykle, samochody osobowe i ciężarowe oraz autobusy pod własną marką, istniejące w latach 1907–2006 i ponownie od 2011.
Historia.
W 1907 roku w Pradze doszło do połączenia dwóch firm – „První Českomoravská továrna na stroje” i wytwórnią barona Frantiska Ringhoffera. W wyniku fuzji powstała „Pražska továrna na automobily”, a rok później zmontowano pierwsze sześć samochodów osobowych na licencji Isotty Fraschini. W 1910 roku zmontowane zostały pierwsze ciężarówki na licencji firmy Dykomen. W 1911 roku powstały pierwsze własne konstrukcje z przyczepą o nazwie Praga V o ładowności 4 i 5 ton. Wybuch I wojny światowej zahamował produkcję samochodów osobowych. W roku 1917 powstała ciężarówka Praga N. Lata 20. przyniosły premierę 2-tonowego modelu MW i 2,5-tonowego RN. W roku 1929 powstała Praga AN-4 z silnikiem 1,9 l o mocy 30 KM. Opadowy zbiornik paliwa mieścił 34 litry. Ładowność wynosiła 1,5-1,8 t, a maksymalna prędkość 50 km/h, natomiast zużycie benzyny 15 l/100 km. W tym samym roku wyprodukowano 13 660 ciężarówek marki Praga. Od 1930 roku Praga montowała chłodzone powietrzem silniki Diesla kupowane od Deutza. W tym samym roku zaprezentowano Pragę TN, wyposażona była w 6-cylindrowy silnik o pojemności 7 litrów i mocy 85 KM. W roku 1931 powstała Praga AN-6 o ładowności 2,5 t oraz TN z silnikiem 7,8 l i mocy do 104 KM. Kolejne modele jakie powstały w 1931 roku to Praga L z 4-cylindrowym silnikiem 3,8 l, która eksportowana była do ZSRR i Praga N Deutz, która rozwijała prędkość do 35 km/h. W 1932 roku powstał kolejny model – Praga LN z 4-cylindrowym silnikiem 1,5 l i mocy 28 KM, produkowana była do roku 1941. W 1934 roku modernizację przeszły Praga RN i RND. Powstał także nowy model LD z 4-cylindrowym silnikiem 4,5 l o mocy 52 KM. W 1935 roku pojawiła się Praga SV z silnikiem 7,8 l o mocy 93 KM oraz Praga RV o mocy 68 KM. W roku 1936 pojawił się kolejny model ND-6. W roku 1939 Praga produkowała samochody osobowe, ciężarowe, autobusy, traktory, motocykle oraz walce drogowe. Agresja III Rzeszy na Europę ograniczyła produkcję samochodów. Nastąpił powrót do programu wojskowego. W roku 1943 kiedy sytuacja na froncie stała się krytyczna dla Wehrmachtu, produkcja silników została wstrzymana. Zastąpił je montaż silników czołgowych oraz pojazdów gąsienicowych. 25 marca 1945 r. alianckie bombowce zniszczyły 90 procent zabudowań fabrycznych. 
W czerwcu tego samego roku wytwórnia została przejęta przez administrację państwową i została przeniesiona do innej dzielnicy Pragi, na Vysočany. We wrześniu ruszyła produkcja przedwojennego modelu RN. Miesiąc później, 28 października decyzją prezydenta, fabryka została znacjonalizowana i otrzymała nazwę „Letecke zavody narodni podnik”, jednak modele RN, RND, ND i A150 produkowane były pod nazwą Praga. We wrześniu 1948 r. powstała „Auto Praga – narodni podnik”. Jednocześnie kończyła się produkcja samochodów osobowych. W 1952 r. zaprezentowano nowy model – Praga V3S. Ta 3-tonowa ciężarówka z napędem 6x6 przeznaczona była wyłącznie dla armii, została wyposażona w 6-cylindrowy chłodzony powietrzem silnik firmy Tatra. Rok później zakończono montaż modeli RN i RND. W roku 1956 uruchomiono produkcję modelu Praga S5T. Była to 2-osiowa ciężarówka o ładowności 5 ton. Od stycznia 1961 roku decyzją rządu Auto Praga stała się częścią kompanii Automobilowe zavody Letnany. Do Letnan przeniesiona też została produkcja modeli V3S i S5T. 1 marca 1964 roku powstała kompania Praga AZKG. Samochody ciężarowe zostały skreślone z programu produkcyjnego. Nowa firma miała specjalizować się w produkcji skrzyń biegów do ciężarówek i autobusów. O godznie dziewiątej 16 czerwca 1964 roku ostatnia Praga V3S zjechała z linii montażowej i została przeniesiona do zakładów Avii. To był definitywny koniec produkcji samochodów. Odtąd w fabryce odbywał się montaż skrzyń biegów najróżniejszych typów. W 1969 r. ruszył montaż transmisji do traktorów Zetor, a w 1972 r. skrzyń do ciężarówek marki Avia. W 1973 r. rozpoczął się montaż podwozi do pojazdów specjalnych. W latach 1974-1984 Praga budowała podwozia pod kontenerowe nadwozia Tatry i Avii, trwały prace nad automatyczną skrzynią biegów. W 1985 r. ruszyły prace nad prototypem uniwersalnego pojazdu UV80, opartego na podzespołach samochodu Avia. W 1990 roku fabryka stała się spółką skarbu państwa. Nadal produkowała skrzynie biegów. W 1992 r. ruszył montaż nowej ciężarówki UV80, w 1996 r. przekazanej do zakładu Praga Caslav a.s.. 
W 1999 roku Praga Hostivař a.s. uruchomiła produkcję motocykli crossowych oraz enduro. W 2003 roku firma splajtowała a w 2004 r. podjęte zostały próby ratowania fabryki. 23 maja 2006 roku firma International Truck Alliance nabyła w drodze przetargu wszystkie prawa do produkcji i sprzedaży czeskich samochodów Praga. Pełną gamę samochodów Praga Grand z napędem 4x4 w przedziale masy całkowitej od 10 do 18 ton. Samochody Praga miały być produkowane w zakładach Intrall w Lublinie. 
W 2011 roku Praga nawiązała współpracę ze słowacką firmą K-1 Engineering czego efektem było przygotowanie do wyścigów Dutch Supercar Challenge modelu K-1 Attack, w wersji wyścigowej nazwanej Praga R4. W 2012 roku zaprezentowano nowy model – Praga R1, który w marcu 2015 otrzymał homologację do poruszania się po cywilnych drogach.
Linki zewnętrzne.
Muzeum firmy Praga

</doc>
<doc id="984594" url="https://pl.wikipedia.org/wiki?curid=984594" title="Osiedle Cegielnia w Zielonej Górze">
Osiedle Cegielnia w Zielonej Górze



</doc>
<doc id="984596" url="https://pl.wikipedia.org/wiki?curid=984596" title="Osiedle Łużyckie w Zielonej Górze">
Osiedle Łużyckie w Zielonej Górze



</doc>
<doc id="984597" url="https://pl.wikipedia.org/wiki?curid=984597" title="Dąbrowa Leśna (województwo podlaskie)">
Dąbrowa Leśna (województwo podlaskie)

Dąbrowa Leśna – osada leśna w Polsce położona w województwie podlaskim, w powiecie siemiatyckim, w gminie Nurzec-Stacja. Miejscowość jest częścią składową sołectwa Augustynka.
W latach 1975–1998 miejscowość administracyjnie należała do województwa białostockiego.

</doc>
<doc id="984600" url="https://pl.wikipedia.org/wiki?curid=984600" title="Dąbrowa Leśna (ujednoznacznienie)">
Dąbrowa Leśna (ujednoznacznienie)



</doc>
<doc id="984603" url="https://pl.wikipedia.org/wiki?curid=984603" title="Osiedle Leśne">
Osiedle Leśne



</doc>
<doc id="984604" url="https://pl.wikipedia.org/wiki?curid=984604" title="Osiedle Leśne w Zielonej Górze">
Osiedle Leśne w Zielonej Górze



</doc>
<doc id="984612" url="https://pl.wikipedia.org/wiki?curid=984612" title="Gajówka (województwo podlaskie)">
Gajówka (województwo podlaskie)

Gajówka – osada leśna w Polsce położona w województwie podlaskim, w powiecie siemiatyckim, w gminie Nurzec-Stacja.
W latach 1975–1998 miejscowość administracyjnie należała do województwa białostockiego.

</doc>
<doc id="984614" url="https://pl.wikipedia.org/wiki?curid=984614" title="Grabarka-Klasztor">
Grabarka-Klasztor

Grabarka-Klasztor – osada w Polsce położona w województwie podlaskim, w powiecie siemiatyckim, w gminie Nurzec-Stacja.
W latach 1975–1998 miejscowość administracyjnie należała do województwa białostockiego.
Położenie.
Osada znajduje się na Świętej Górze Grabarka. W skład miejscowości wchodzą:
Wszystkie obiekty należą do Polskiego Autokefalicznego Kościoła Prawosławnego.

</doc>
<doc id="984619" url="https://pl.wikipedia.org/wiki?curid=984619" title="Nurzec-Kisielewo">
Nurzec-Kisielewo

Nurzec-Kisielewo – kolonia wsi Nurzec-Kolonia w Polsce, położona w województwie podlaskim, w powiecie siemiatyckim, w gminie Nurzec-Stacja.
W latach 1975–1998 kolonia administracyjnie należała do województwa białostockiego.

</doc>
<doc id="984620" url="https://pl.wikipedia.org/wiki?curid=984620" title="Osiedle Cegielnia">
Osiedle Cegielnia



</doc>
<doc id="984625" url="https://pl.wikipedia.org/wiki?curid=984625" title="Dekanat stawiszyński">
Dekanat stawiszyński



</doc>
<doc id="984626" url="https://pl.wikipedia.org/wiki?curid=984626" title="Thin Lizzy (album)">
Thin Lizzy (album)

Thin Lizzy – pierwszy album irlandzkiej grupy hardrockowej Thin Lizzy, wydany 30 kwietnia 1971 przez wytwórnię Deram Records.

</doc>
