<doc id="993400" url="https://pl.wikipedia.org/wiki?curid=993400" title="Getto radomskie">
Getto radomskie

Getto radomskie – dwie zamknięte dzielnice żydowskie w Radomiu, powołane przez niemieckiego okupanta podczas II wojny światowej w celu koncentracji, eksploatacji i eksterminacji żydowskich mieszkańców miasta. Jedno z największych, obok kieleckiego i częstochowskiego, gett w dystrykcie radomskim. W różnym rozmiarze i charakterze funkcjonowało od wiosny 1941 do lata 1944. Z powodu chorób, głodu i niemieckiej przemocy zmarło w nim kilka tysięcy osób. Prawie 30 tys. Żydów z Radomia i innych miejscowości osadzonych w getcie zginęło w Treblince. Wojnę przeżyło kilkuset radomskich Żydów, lecz większość z nich opuściła później miasto.
Powstanie getta w Radomiu.
Pierwsze nieoficjalne informacje o planach utworzenia getta pojawiły się w Radomiu już w styczniu 1940. Jednak rozporządzenie o powstaniu zamkniętych dzielnic mieszkaniowych wydane przez starostę radomskiego Kujatha zostało wydane 3 kwietnia 1941. Ludność polska miała opuścić wyznaczony na getto obszar do 10 kwietnia. Termin przenosin dla Żydów wyznaczono na 12 kwietnia. Kwaterunkiem zajmował się Żydowski Urząd Mieszkaniowy działający przy Judenracie oraz Urząd Mieszkaniowy przy Zarządzie miasta Radomia. Żydowskim mieszkańcom pozwolono zabrać do 25 kilogramów dobytku na osobę. W skład getta wchodziły dwie odrębne części – śródmiejska i w dzielnicy Glinice. Granice tzw. dużego getta w Śródmieściu obejmowały tradycyjną dzielnicę żydowską i biegły: od kościoła ewangelickiego ulicą Reja do Mireckiego, potem Mleczną do rzeki Mlecznej i Piotrówki, następnie przecinały ulicę św. Wacława do Przechodniej, przecinały Starokrakowską, Mariacką, Narutowicza do Peretza, później równolegle od Narutowicza do Bernardyńskiej i do styku Wałowej z placem św. Trójcy, a następnie Rwańską do Rynku i Szwarlikowskiej. W dużym getcie mieszkało około 25 tys. ludzi. Na taki kształt dzielnicy zamkniętej wpłynęła zwarta zabudowa w centrum, tak że istniejące kamienice stanowiły granicę getta. Okupanci nakazali dodatkowo zamurować okna na parterze w budynkach na styku żydowskiej i aryjskiej części miasta. Jedyna brama do getta znajdowała się przy ulicy Wałowej.
Tzw. małe getto na Glinicach powstało na terenach zamieszkanych przez ludność zarówno polską, jak i żydowską. Była to jedna z najbiedniejszych radomskich dzielnic o starej (często XIX-wiecznej) zabudowie. Motywacją utworzenia drugiego getta w Radomiu była duża liczba ludności żydowskiej zamieszkującej miasto i obawa władz okupacyjnych przed epidemią tyfusu, która mogłaby się przy tak dużym zagęszczeniu mieszkańców z łatwością rozlać na całe miasto. Układ urbanistyczny śródmieścia (sąsiedztwo pól i terenów o luźnej zabudowie) nie pozwalał na poszerzenie obszaru getta śródmiejskiego. Granice wytyczonego na Glinicach getta biegły: ulicą Słowackiego, Dolną do Złotej, potem do Białej, Kośną do Staroopatowskiej, później Fabryczną do styku Dolnej, Żabią (Kwiatkowskiego) i Słowackiego. Mieszkało tu około 8 tys. ludzi. Przy ogradzaniu getta glinickiego na niektórych odcinkach zastosowano drut kolczasty. Koszty wzniesienia ogrodzenia oraz ustawienia tablic informacyjnych obciążały Żydów.
Na koniec listopada 1941 w obu częściach radomskiego getta znajdowało się 3989 mieszkań (6529 izb), w których było zameldowanych 25658 osób.
Getto przestało istnieć po akcji likwidacyjnej przeprowadzonej przez Niemców w dwóch etapach 4-5 sierpnia i 16-18 sierpnia 1942. Blisko 30 tys. mieszkańców getta, którzy dożyli do akcji likwidacyjnej, wywieziono do Treblinki i tam wymordowano.
Niemcy pozostawili w Radomiu pewną ilość żydowskich robotników, których wykorzystywali do pracy przymusowej w przemyśle. Ich liczba oraz miejsce przebywania na terenie miasta były zmienne. Ostatecznie to tzw. "szczątkowe getto" w Radomiu zostało zlikwidowane w lipcu 1944.
Życie w getcie.
Polityka niemiecka wobec mieszkańców getta.
Na warunki życia w getcie miało wpływ wiele czynników, a najważniejsze spośród nich to sytuacja mieszkaniowa i aprowizacyjna. Pogarszanie zarówno jednej, jak i drugiej było dla Niemców środkiem do zwiększenia śmiertelności wśród Żydów.
W zajmowanych przez Żydów domach panowała olbrzymia ciasnota, po utworzeniu gett w jednym pokoju mieszkało nawet po 15 osób. Judenrat podejmował starania o poszerzenie obszaru getta, lecz były one bezskuteczne. Starał się również łapówkami zyskać przychylność niemiecką. Tak wielkie zagęszczenie ludności w połączeniu ze słabym stanem sanitarnym domów, biedą i wyniszczającą pracą sprzyjało rozwojowi chorób. W getcie wybuchła epidemia tyfusu.
Na dogęszczenie w dzielnicach zamkniętych miały wpływ rozporządzenia generalnego gubernatora Hansa Franka z 29 kwietnia 1941 i 15 października 1941 oraz gubernatora dystryktu z 29 marca 1941 o przesiedlaniu ludności żydowskiej ze wsi do miast.
Obowiązywały kartki na żywność, a racje żywnościowe były bardzo niskie: 4-5 dag chleba na osobę. Kwitł jednak nielegalny, ścigany i karany przez okupanta handel i szmugiel. Zaopatrywanie getta w żywność nie odbywało się w centralny i skoordynowany sposób, a przez handel i wymianę indywidualną. W lutym 1942 zmniejszono w skali dystryktu ilość kart żywnościowych o ponad 1/3 (z 337 tys. do 200 tys.) oraz pomniejszono racje żywnościowe o 50%.
Handel i aprowizację znacząco utrudniały wprowadzone przez Niemców ograniczenia w poruszaniu się i zakazy opuszczania dzielnic zamkniętych. Wśród nich należy wymienić rozporządzenia generalnego gubernatora Hansa Franka z 15 listopada, 11 grudnia 1941 i 23 lutego 1942 oraz szefa dystryktu radomskiego z 11 grudnia 1941. Wyjście z getta odbywało się za przepustką, która była trudna do zdobycia. Obostrzenie to dotyczyło także członków Judenratu. Niemcy dla zabezpieczenia przed fałszowaniem przepustek często zmieniali ich wzory i wymagali okresowego przedłużania. Za wyjście poza teren dzielnicy zamkniętej bez przepustki groziła kara pieniężna lub obóz koncentracyjny, natomiast później kara śmierci.
Na warunki życia ludności żydowskiej w getcie radomskim miał też wpływ utrzymany przymus pracy dla osób pomiędzy 14 a 60 rokiem życia. Do prac przymusowych wyznaczano najbiedniejszych, bo oni nie mogli się wykupić od pracy. Pensje płacone przez Niemców były na bardzo niskim poziomie, o ile w ogóle były. Na terenie getta zorganizowano również warsztaty produkcyjne, które dawały zatrudnienie, zapewniały częściową ochronę przed ciągłym terrorem ze strony Niemców.
Żydów systematycznie rabowano i nakładano na nich kontrybucje. Masowe konfiskaty pojawiały się z większą częstotliwością przed akcją likwidacyjną getta. W lipcu 1942 Niemcy zarekwirowali wszystkie pozostałe w getcie rowery, konie i wozy.
Terror i ofiary.
Dodatkowym, poza pracą przymusową i rabunkami, zagrożeniem dla Żydów w Radomiu był także terror niemiecki wymierzony bezpośrednio w ich życie. Obecnie liczba ofiar zmarłych i zabitych w getcie jest trudna do ustalenia.
Zdarzały się przypadki z pozoru niczym nie uzasadnionych, a faktycznie będących realizacją nazistowskiej ideologii, zabójstw Żydów, popełnianych przez niemieckich żołnierzy i żandarmów. Za nielegalne opuszczanie getta i za szmugiel rozstrzelano w radomskim więzieniu wiele osób. Przykładowo 17 lipca 1942 rozstrzelano skazanych przez Sąd Doraźny 27 Żydów, osadzonych w radomskim więzieniu. Kierownik radomskiego Arbeitsamtu Kleiner został zabity przez Niemców, którzy podejrzewali go o "niearyjskie pochodzenie".
Pod koniec 1941 Niemcy przeprowadzili akcję pacyfikacji rytualnych rzezaków: masowo aresztowano rzeźników, aby wymóc na nich zakaz rytualnego uboju i znieść wśród Żydów tradycję spożywania koszernego mięsa.
W 1942 Niemcy przeprowadzili akcję przeciw przedwojennym działaczom lewicowym. Celem terroru stali się byli działacze i sympatycy Bundu, Poalej Syjon – Lewicy oraz Komunistycznej Partii Polski. Okupanci rozstrzeliwali podejrzanych, często osoby zupełnie niezwiązane z polityką, które z osobą poszukiwaną wspólne miały tylko nazwisko. Świadkowie mówią o serii aresztowań w lutym 1942, którym towarzyszyło zabicie około 50 osób. Inne relacje wspominają o dwóch akcjach skierowanych przeciw sympatykom lewicy: pierwszej w lutym, w której zamordowano około 30 osób, drugiej w kwietniu, ta miała pochłonąć około 50-60 ofiar. Wiadomo, że w nocy z 27 na 28 kwietnia 1942 aresztowano w Radomiu kilkaset osób spośród inteligencji i działaczy lewicowych.
Czystki dotknęły także urzędników żydowskiej administracji i służb jej podległych. Podczas kwietniowej fali zatrzymań aresztowano przewodniczącego Judenratu Diamenta, jego zastępcę Meryna i 20 żydowskich policjantów, a wśród nich szefa Żydowskiej Służby Porządkowej Eszwina. Z grupy zatrzymanych 28 kwietnia rozstrzelano 70 osób, a kilkaset wysłano do Auschwitz.
Również radomskie więzienie stało się elementem aparatu terroru. Od kwietnia 1941 do czerwca 1942 uwięziono przynajmniej 763 Żydów. Tworząc getto znacznie zaostrzono obowiązujące kary w stosunku do Żydów. Za drobne wykroczenia administracyjne (brak dokumentów, niestawienie się na szczepienia, naruszenie zasad porządkowych lub sanitarnych) nakładano na Żydów wysokie grzywny, które z powodu niewypłacalności skazanych zamieniane były na kilkumiesięczne kary więzienia. Pobyt ten niejednokrotnie kończył się śmiercią. Złą sławę zdobył nadzorca oddziału specjalnego radomskiego więzienia, Ferdinand Koch, który zmuszał uwięzionych do walk na pięści, bił ich do nieprzytomności pękiem kluczy, kopał w narządy płciowe, zmuszał pobitych pałką lub pejczem nagich więźniów do grupowego śpiewania religijnych pieśni. Tylko od marca do czerwca 1942 z jego rąk zginęło około 100 Żydów.
Zwłoki zabitych były składowane w baraku przy ul. Szwarlikowskiej, a potem wywożone i grzebane na cmentarzu żydowskim, a także w masowej mogile u zbiegu Starego Miasta i ul. Przechodniej. Żydzi zmarli z głodu i chorób, a także ci zabici przez Niemców, byli również grzebani w podradomskim Firleju.
Żydzi zatrzymani bez przepustki poza dzielnicą wydzieloną, nakryci na nienoszeniu opaski, nielegalnym handlu lub zawyżaniu cen towarów i usług byli skazywani na karę śmierci lub deportację do obozu. Wyrok orzekał policyjny sąd doraźny przy miejscowym urzędzie komendanta policji bezpieczeństwa (SD), przy komendzie policji porządkowej (Orpo) lub komendzie policji ochronnej (Schupo). Działał też sąd specjalny ("Sondergericht") podlegający gubernatorowi dystryktu. Większość transportów z Radomia kierowana była do Auschwitz (10 grudnia 1941, 29 stycznia 1942, 29 kwietnia 1942). Transporty kobiece odjeżdżały do Ravensbrück (np. 10 kwietnia 1942). Grupa więźniów z Radomia trafiła także do obozu na Majdanku. Egzekucji dokonywano najczęściej we wsi Firlej, miejscem straceń był także Wacyn oraz las kosowski. Tylko w okresie od 20 czerwca do 15 sierpnia 1942 rozstrzelano przynajmniej 107 radomskich więźniów wyznania mojżeszowego. Istnieją także dane mówiące o masowych egzekucjach mieszkańców getta, niebędących więźniami zakładu karnego: 18 kwietnia 1942 na Firleju i w Cerekwi rozstrzelano 150 Żydów.
Żydowskie organizacje w getcie.
Judenrat.
Na podstawie rozporządzeń generalnego gubernatora Hansa Franka z 20 i 28 listopada 1939 utworzono w Radomiu Radę Starszych, czyli Judenrat, której zadaniem było wykonywanie zarządzeń okupanta adresowanych do ludności żydowskiej. Radomski Judenrat formalnie nosił nazwę Naczelnej Rady Starszych Ludności Żydowskiej Dystryktu Radomskiego, co odpowiadało funkcji, którą pełnił, to jest rady zarówno miejskiej, jak i ogólnodystryktowej.
Skład.
Radomski Judenrat powstał jeszcze w grudniu 1939 w oparciu o rozporządzenie okupanta. Niemcy na przewodniczącego rady wyznaczyli nieznanego radomskiej opinii publicznej Józefa Diamenta, który dobrał sobie współpracowników z istniejącego Żydowskiego Komitetu Samopomocy Społecznej, przekształcając de facto komitet w Judenrat. Znany jest tylko pierwotny skład rady, z dużym prawdopodobieństwem można przypuszczać, że w trakcie okupacji ulegał on większym zmianom.
W skład radomskiego Judenratu wchodzili:
28 kwietnia 1942 doszło do aresztowania grupy członków rady: przewodniczącego Diamenta, jego zastępcy Meryna i Jehoszui Ejgera pod zarzutem nadużyć gospodarczych. Być może aresztowania objęły szerszy krąg członków rady. Skazani zostali zesłani do obozu koncentracyjnego Auschwitz-Birkenau. Można przypuszczać, że po czystce na funkcję przewodniczącego Judenratu Niemcy wyznaczyli Ludwika Fastmana.
Ponadto w administracji Judenratu pracowało ponad sto innych osób. Oprócz tego Judenrat opłacał około 250 osób personelu podlegających mu instytucji (służba medyczna, porządkowa, pracownicy cmentarza, opieki społecznej itp.).
Zadania i kompetencje.
Poniższe informacje nie są kompletną listą komórek administracji żydowskiej, jej dokładnej struktury nie da się ustalić. Struktura organizacyjna Judenratu obejmowała m.in.:
Ocena funkcjonowania.
Oceny radomskiego Judenratu formułowane przez ocalałych z getta Żydów są, ogólnie rzecz biorąc, krytyczne i wykazują cechy typowe, które można dostrzec także w ocenach Judenratów w innych miejscowościach. Zarzuty adresowane do Judenratu można zasadniczo podzielić na dwie kategorie. Po pierwsze zarzuca się członkom Judenratu, iż ulegli moralnemu rozprężeniu i zachowania ich cechował skrajny egoizm. Dowodem na to ma być zajmowanie przez nich lepszych mieszkań i życie w niezwykle dobrych, w porównaniu z resztą mieszkańców getta, warunkach, życie ponad stan, utrzymywanie kochanek oraz dopuszczenie do istnienia kilku domów publicznych, w których miało być zarejestrowanych 10 prostytutek. Po drugie zarzuca się członkom Judenratu, że byli skorumpowani i współpracowali z okupantem w dziele prześladowania swoich rodaków. W relacjach powtarza się zarzut, że do wyniszczających, niskopłatnych i przymusowych robót na rzecz Niemców kierowani byli najbiedniejsi Żydzi, których nie stać było na wykupienie się od pracy.
Podejmując próbę obiektywnej oceny działalności radomskiego Judenratu, należy zauważyć, że ocena ogółu Jedenratów budzi duże wątpliwości w nauce. Podkreśla się niekiedy, że największym błędem członków Rad Żydowskich był nie tyle sposób współpracy z Niemcami, co sam fakt jej podjęcia. W tej argumentacji zauważa się, że przerzucenie olbrzymiej pracy administracyjno-organizacyjnej na barki samych Żydów znacząco ułatwiło Niemcom przeprowadzenie zagłady. Z kolei obrońcy członków Judenratów podnoszą, że nie mieli oni wiedzy, pozwalającej przewidzieć i ocenić prawdziwe zamiary okupantów. Zwracają także uwagę, że wiele Judenratów w ramach swoich możliwości starało się ulżyć doli Żydów.
Odnośnie do Radomia należy zauważyć, iż istniała lepiej lub gorzej działająca służba zdrowia i opieka społeczna. Judenrat korzystał z uprawnienia do nakładania dodatkowych danin na specjalne cele jak pomoc pracującym w obozach czy dożywianie dzieci. Niekiedy daniny te były zbierane w naturze (metale, futra) i przejmowane przez Niemców. W obliczu olbrzymiej ciasnoty i przeludnienia Judenrat podejmował starania o poszerzenie obszaru getta, lecz były one bezskuteczne. Próbował także łapówkami i kosztownościami zyskać przychylność niemiecką. Nie można także nie zauważyć, że członków Rady także dotykały niemieckie represje i podzielili oni ostatecznie w większości los swych współbraci.
Żydowska Służba Porządkowa.
Skład.
Brak dokładnych danych odnośnie do daty powstania ŻSP w Radomiu. Za równie wczesnym co w Jędrzejowie, to jest jesienią 1940, powołaniem ŻSP przemawia ranga Radomia jako siedziby władz dystryktu. Żydowska Służba Porządkowa w Radomiu liczyła około 150 mężczyzn w wieku 21-40 lat. Byli oni rozdzieleni pomiędzy obie zamknięte dzielnice. Około 100 pracowało w Śródmieściu, a około 50 na Glinicach. Zaciąg do ŻSP był ochotniczy i wstępowała w jej szeregi przeważnie inteligencja, która pozbawiona była szans na inną pracę, choć zdarzały się także przypadki robotników czy cholewkarzy w służbie ŻSP.
Komendantem Służby został Joachim Gajger, zaś jego zastępcą był niejaki Gejgin. Gaiger został aresztowany w kwietniu 1942 zapewne wraz z innymi oficerami ŻSP i członkami Judenratu. Jego następcą został człowiek znany już z pracy w Judenracie – Sytner, przedwojenny adwokat z Kalisza. Niektóre wspomnienia wskazują także na niejakiego Eszwina, który miałby pełnić funkcję komendanta ŻSP na wiosnę 1942.
Zadania.
ŻSP została powołana na polecenie okupanta i była formalnie podporządkowana Judenratowi. Nie oznacza to jednak, iż Niemcy nie mieli na jej działania wpływu, gdyż kontrolowali zarówno Judenrat, jak i mogli wydawać polecenia bezpośrednio ŻSP. Do zadań ŻSP należała kontrola czystości, stanu sanitarnego i porządku na ulicach getta i w budynkach. Funkcjonariusze mieli walczyć z pospolitą przestępczością, szmuglem i ucieczkami z getta. Dyżurowali przy bramie getta. Byli używani przez okupanta do konwojowania więźniów, wyszukiwania potrzebnych Niemcom ludzi, np.: fachowców do wykonania doraźnych zadań, osób skazanych na karę śmierci lub deportację. Ostatnim zadaniem ŻSP była współpraca z Niemcami podczas akcji likwidacji getta.
Ocena funkcjonowania.
Oceny formułowane pod adresem ŻSP są równie krytyczne co względem Judenratu i opierają się na tych samych zarzutach. Funkcjonariuszy ŻSP obciąża dodatkowo fakt, iż ochotniczo zaciągnęli się do aparatu przemocy, który współdziałał z Niemcami w Zagładzie. Zarzuty dotyczące braku moralności pogłębia to, że przed wojną późniejsi członkowie ŻSP byli w większości wykształconymi i kulturalnymi ludźmi, których wojenna przemiana była zaskoczeniem.
Opieka zdrowotna i społeczna.
Wobec postępującej, wskutek działań okupanta, izolacji społeczności żydowskiej od polskiej radomski Judenrat musiał zorganizować własną służbę zdrowia oraz opiekę społeczną.
Przed wojną istniał w Radomiu Szpital Starozakonnych, który działał także w trakcie okupacji. Dodatkowo utworzono Szpital Zakaźny (używano także określenia Szpital Epidemiczny) z laboratorium i apteką, który mieścił się w budynku zajmowanym przed wojną przez Dom Sierot Żydowskich przy ul. Warszawskiej 3. Służba zdrowia zatrudniała łącznie około 70 osób białego personelu, z czego 6 lekarzy w Szpitalu Zakaźnym.
Ponadto istniały takie placówki opiekuńcze jak: Dom Sierot Żydowskich, dom starców oraz dom izolacyjny dla żebraków zorganizowany w budynku synagogi. Przyczyną utworzenia domu izolacyjnego była duża liczba żebrzących mieszkańców miasta oraz żebraków przybywających z innych miejscowości. Podejmowano próby wysiedlenia ich do mniejszych miasteczek, lecz nie przynosiły one trwałych efektów, gdyż po kilku dniach ludzie ci wracali do Radomia, upatrując w tym dla siebie większej szansy przeżycia. W domu sierot było 40-50 dzieci, lecz nie prowadzono z nimi żadnych zajęć.
Pomimo podejmowanych starań, wskutek biedy, przeludnienia i fatalnych warunków higieniczno-sanitarnych, które panowały w getcie, w Radomiu wybuchła w latach 1941–1942 epidemia tyfusu plamistego. Dane oficjalne wskazywały na liczbę zachorowań sięgającą 150-200 przypadków. Faktycznie z powodu choroby zmarło około 1,5 tys. osób.
W zimie na przełomie 1939 i 1940 oraz na przełomie 1940 i 1941 Judenrat przeprowadził akcję zimową, zbierając odzież dla przesiedleńców i najbiedniejszych. Później pomoc była udzielana za pośrednictwem Żydowskiej Samopomocy Społecznej i jej Komitetu Opiekuńczego z siedzibą przy ul. Grodzkiej 8, które współpracowały z podobnymi polskimi organizacjami, działającymi za zgodą okupanta. ŻSS w dystrykcie kierował przewodniczący radomskiego Judenratu. Miejskiemu radomskiemu komitetowi podlegały delegatury w Białobrzegach, Garbatce, Gniewoszowie, Kozienicach, Pionkach, Skaryszewie, Szydłowcu i Zwoleniu. Kierowali nim kolejno Ludwik Fastwan i od stycznia 1941 Felicjan Hurwicz. W Radomiu działała stołówka zorganizowana przez ŻSS i kursy rzemieślnicze. Żydowski Komitet Opiekuńczy organizował warsztaty i placówki pracy oraz obsiewał pola na terenie getta, aby uzyskać dodatkową żywność.
Niektórzy bogatsi Żydzi prowadzili działalność dobroczynną, lecz nie była ona skoordynowana z działaniami Judenratu. Wśród pomagających w ten sposób wymienia się dawnych fabrykantów branży skórzanej Cemacha i Bojmana.
Placówki opieki zdrowotnej i społecznej zakończyły działalność wraz z likwidacją getta. W 1943 odtworzono Komitet Samopomocy Społecznej i utworzono żłobek dla kilkorga ocalałych dzieci.
Życie kulturalne i polityczne.
Bogactwo przedwojennego żydowskiego życia w Radomiu zostało zdławione przez niemiecką okupację. Pomimo tego część Żydów podejmowała próby organizowania działalności wykraczającej poza zapewnienie sobie minimalnych środków utrzymania. Informacje o tym nie docierały do wszystkich mieszkańców dzielnic zamkniętych.
Niemcy nakazali zamknięcie szkół żydowskich. Działały jednak potajemnie chedery. Koniec ich działalności nastąpił z chwilą aresztowania nauczycieli, po których słuch zaginął. Z dziećmi w Domu Sierot nie prowadzono natomiast żadnych zajęć.
Po zamknięciu przez Niemców, radomska synagoga została przeznaczona na dom izolacyjny dla żebraków. Domy modlitwy, które znajdowały się przed wojną w prywatnych domach, kontynuowały działalność.
Funkcjonowały podziemne partie polityczne, kolportowano prasę podziemną, toczyło się utajone życie kulturalne. Działali również syjoniści w oparciu o strukturę przedwojennego kibucu.
Do Radomia wielokrotnie przyjeżdżał Icchak Cukierman. Kontakt z gettem w Radomiu utrzymywały łączniki z Warszawy Chuma i Frumka Płotnickie.
W Radomiu przy ul. Reja mieściła się filia „Gazety Żydowskiej”. Działał także sąd polubowny, przed którym starano się rozstrzygać drobne spory, aby nie zanosić ich do władz niemieckich. Zorganizowano jeden koncert.
Likwidacja getta.
Radomskie getto zostało zlikwidowane przez Niemców i ich kolaborantów, a także przy współpracy Żydowskiej Służby Porządkowej w sierpniu 1942.
Likwidacji getta dokonano w ramach akcji Reinhardt, którą koordynował z Lublina Odilo Globocnik. Celem akcji była zagłada Żydów w całym Generalnym Gubernatorstwie. Pełnomocnikiem Globocnika w dystrykcie radomskim został wyznaczony Wilhelm Josef Blum, który 1 sierpnia 1942 przybył do Radomia. Rozpoczęcie akcji wyznaczono na 5 sierpnia. Eksterminację w dystrykcie postanowiono zacząć od getta radomskiego. W przeciwieństwie do innych gett dystryktu, gdzie zaplanowano całkowitą eksterminację ludności żydowskiej, w radomskiej i częstochowskiej dzielnicy zamkniętej planowano pozostawić wraz z rodzinami grupę Żydów, pracujących w fabrykach broni. Decyzję taką podjęto w Krakowie czerwcu 1942 na odprawie przedstawicieli rządu i władz policyjnych dystryktu radomskiego. Potwierdził ją Heinrich Himmler w swoim rozporządzeniu z dnia 19 lipca 1942, w którym wyznaczył Radom na miejsce organizacji obozu zbiorczego (Sommellager) już po zagładzie Żydów dystryktu.
Akcja likwidacyjna została przeprowadzona w dwóch etapach. W dniach 4–5 sierpnia zostało zlikwidowane getto na Glinicach, zaś w dniach 16–18 sierpnia getto śródmiejskie. Spośród około 33 tys. Żydów znajdujących się w Radomiu w sierpniu 1942 blisko 80-90% zostało wywiezionych do obozu zagłady w Treblince. Pozostali zostali zamknięci w dwóch szczątkowych gettach – na ul. Szwarlikowskiej w Śródmieściu i ul. Szkolnej na Glinicach. Były to w istocie obozy pracy, gdzie żydowscy robotnicy zostali skoszarowani. Nieliczni podejmowali próby ucieczki z getta i ukrycia się po aryjskiej stronie, lecz nie wszystkim udało się znaleźć schronienie – w sierpniu 1942 zastrzelono w Radomiu około 100 uciekinierów z getta.
Akcję likwidacyjną, którą kierowali Betscher i Izipiens, osobiście nadzorował dowódca SS i policji Herbert Böttcher. Praktycznie jedynym źródłem do odtworzenia przebiegu zagłady getta są wspomnienia i relacje świadków.
Likwidacja getta na Glinicach.
Jako pierwsze zostało zlikwidowane w Generalnym Gubernatorstwie getto lubelskie. Akcja ta spowodowała rozpowszechnienie się pogłosek o planowanej podobnej operacji w Radomiu. Spekulowano, że getto na Glinicach zostanie zlikwidowane z powodu mniejszej liczby mieszkańców oraz że getto śródmiejskie ma większe szanse na przetrwanie. Skutkiem tego były liczne próby przenosin do „dużego getta” i narastająca w społeczności „małego getta” panika.
4 sierpnia 1942 około godziny 20:00 na terenie getta na Glinicach pojawiła się ekipa Polaków, pracowników elektrowni miejskiej, którzy pod nadzorem oddziałów niemieckich zamontowali reflektory o dużej mocy. Mniej więcej w godzinę później oddziały niemieckie, ukraińskie i polskie (granatowa policja) podjechały pod mury getta. Oddziały polskie otoczyły getto, podczas gdy Niemcy wraz z Ukraińcami wkroczyli do dzielnicy, gdzie połączyli się z czekającą już policją żydowską (ŻSP). O godzinie 22:00 zapalono reflektory. Policjanci żydowscy wypędzili wszystkich ludzi z mieszkań na plac zbiorczy. Na tym placu Niemcy dokonali selekcji. Starców, chorych i małe dzieci w łącznej liczbie około 500-600 (według innych danych 100-150 osób lub 800) osób rozstrzelano na miejscu. Około 800 lub 1000 silnych i zdrowych mężczyzn oraz 19 kobiet, posiadających karty pracy w niemieckich zakładach, pozostało na miejscu. Przeszukiwano także budynki dzielnicy w poszukiwaniu ukrywających się, których na miejscu zabijano. W ten sposób zginęło około 100 osób. Nad ranem pozostałą przy życiu grupę (według różnych szacunków: około 6-6,5 tys. lub 8 tys. osób), które noc spędziły na dworze, przepędzono pod strażą na bocznicę kolejową fabryki "Bata". Podczas marszu strzelano do tych, którzy nie nadążali za kolumną. Na miejscu załadowano ich po 150-180 osób do przygotowanych wcześniej wagonów, których podłogi były wysypane wapnem. Ścisk w wagonach był przyczyną kolejnych ofiar, których śmierć nastąpiła przez zgniecenie i uduszenie.
Wobec pozostającego w pociągu wolnego miejsca Herbert Böttcher zdecydował, by brakujące 2 tys. Żydów doprowadzić ze śródmiejskiego getta. Około 5:00 Niemcy wspierani przez oddział ŻSP rozpoczęli wypędzanie z domów mieszkańców ulic: Wałowej, Pereca, Bożniczej, Zatylnej, Starokrakowskiej. Po oddzieleniu osób posiadających karty zatrudnienia wyselekcjonowano około 2 tysiące osób, które o godzinie 8 rano zostały popędzone w kolumnie w stronę stacji. Zapełniony pociąg opuścił Radom około godziny 9. Sebastian Piątkowski szacuje liczbę wywiezionych tego dnia na 10 tys. osób. Transport odjechał do Treblinki, gdzie radomskich Żydów zamordowano. Całej akcji wysiedleńczej towarzyszyło okrutne bicie i rabunek mienia wywożonych. 5 sierpnia Polacy kupowali od Żydów w Śródmieściu ruchomości i informowali tych ostatnich o przebiegu akcji wysiedleńczej.
Po zakończeniu akcji Judenrat zajął się pochówkiem pozostałych ciał ofiar w masowych grobach, zlokalizowanych przy ulicy Białej. Robotników oddzielonych w trakcie selekcji skoszarowano w Fabryce Broni.
Likwidacja getta w Śródmieściu.
Po likwidacji „małego getta” w dzielnicy śródmiejskiej zapanował strach. Osoby młode czy samotne próbowały ucieczki. Szlama Fiszman, Cemach Bojman, Józef Akerman i Mojżesz Rubinsztajn – dawni działacze cechów rzemieślniczych miasta – w błyskawicznym tempie utworzyli w getcie śródmiejskim warsztaty (tzw. „shopy”) w pięciu budynkach przy ul. Legionów, mając nadzieję, że zatrudnionym Żydom uda się ocalić życie. Nowo utworzone warsztaty zarejestrowały około 2 tys. pracowników, nie zdążyły jednak rozpocząć działalności. Niemcy, wiedząc o niepokojach, zapewnili funkcjonariuszy ŻSP oraz pracowników przymusowych Fabryki Broni, że pozostaną w mieście wraz ze swoimi rodzinami. Pozostali mieszkańcy getta próbowali za wszelką cenę zdobyć pracę lub zamienić ją na dającą większe szanse na pozostanie.
Wieczorem 16 sierpnia rozpoczęto instalowanie oświetlenia wzdłuż granic "dużego getta", co wzbudziło wśród mieszkańców, znających przebieg wysiedlenia "małego getta", przerażenie. Ludzie skupili się w zakładach, w których pracowali. Przed wejściami do nich jednak byli poddawani ścisłej kontroli przez urzędników Judenratu i granatową policję. W dopiero co zorganizowanych shopach zebrali się zatrudnieni w nich robotnicy. Akcją dowodził osobiście Wilhelm Josef Blum. Około godziny 18 niemiecka żandarmeria zajęła stanowiska wokół getta. Niemcy przeprowadzili selekcję w dwóch etapach, za każdym razem gromadząc ludzi w miejscu selekcji w nocy, a dokonując jej w godzinach przedpołudniowych. W nocy z 16 na 17 sierpnia zebrano mieszkańców południowej części "dużego getta" na Rynku, zaś następnej nocy zebrano pozostałych na ul. Wałowej. W trakcie selekcji zamordowano łącznie około 1 tys. ludzi – pacjentów szpitala, pensjonariuszy domu starców oraz w ptasiej rzeźni pewną liczbę dzieci. Zginął też ostatni rabin miasta Radomia Hil Kestenberg, który stanął w obronie dziecka katowanego przez Niemca. Ofiary pochowano przy ul. Starokrakowskiej i Białej. Do pozostawienia w getcie wybrano około 4 tys. robotników i rzemieślników oraz policjantów. Resztę mieszkańców przepędzono, zabijając ociągających się, na bocznicę fabryki "Marywil" i tam załadowano do dwóch pociągów, które skierowano do Treblinki. Także w tym przypadku wysiedleniu towarzyszyły rabunki – tak kosztowności odbieranych wypędzanym Żydom, jak i innych ruchomości pozostawianych przez nich w mieszkaniach i warsztatach pracy. Łupy były gromadzone w przygotowanych wcześniej magazynach.
Getto szczątkowe.
"Getto szczątkowe" to nieformalne określenie na funkcjonujący w Radomiu od sierpnia 1942 do lipca 1944 zespół miejsc, w których osiedlono Żydów pozostałych po likwidacji getta. Zarówno miejsca osadzenia, jak i grupa ludzi je zamieszkująca, były zmienne. Niezmienny był natomiast stosunek Niemców do około 6 tys. Żydów pozostawionych w szczątkowym getcie, który sprowadzał się do traktowania ich jako niewolniczej siły roboczej, którą należy eksploatować aż do fizycznego zużycia.
Położenie.
Na początku istnienia getta szczątkowego, to jest na przełomie sierpnia i września 1942 Żydzi byli osadzeni w Śródmieściu i na Glinicach. W Śródmieściu około 3 tys. osób mieszkało przy ul. Szwarlikowskiej, Ciasnej, Szpitalnej, Żytniej i Reja. Dokładne miejsce pobytu Żydów na Glinicach nie jest znane. W lipcu 1943 w Radomiu było około 1500 Żydów. Raport Żegoty z września 1943 wskazuje na istnienie obozu pracy pomiędzy ul. Ratuszową, Rzeźniczą i Wałową. W tym czasie w obozie na Glinicach pracowało około 1,2 tys. Żydów, a jako że Niemcy zabijali niezdolnych do pracy, to i ogólna liczba Żydów w tej części miasta nie mogła być dużo wyższa. W Śródmieściu przebywało około 3 tys. Żydów. 9 listopada 1943 przeniesiono obóz glinicki na ul. Szkolną. W Radomiu uwięziono także około 100 Żydów z Warszawy, wcześniej więzionych na Majdanku.
16 stycznia 1944 obóz na Szkolnej przekształcono w obóz koncentracyjny, a dokładniej w podobóz Majdanka – "Arbeitslager Radom". Sprowadzano do niego Żydów z innych miejscowości. Liczył on wtedy około 2,5 tys. uwięzionych. Chorych i słabych bezwzględnie zabijano. W innych częściach miasta pracowało w tym czasie około 500 Żydów. W lutym 1944 w Radomiu pracowało około 3 tys. Żydów – wzrost ich liczby wynikał z dowożenia fachowców z innych miejscowości. 4 marca 1944 w warsztatach w Śródmieściu przeprowadzono selekcję i w jej rezultacie około 250 osób wysłano do Majdanka, a 100 innych przeniesiono na ul. Szkolną, dokąd w tym czasie znów sprowadzano Żydów z innych obozów, przez co osiągnął liczbę około 3 tys. pracowników.
Zajęcia ludności i panujące warunki.
Żydzi pozostawieni w Radomiu początkowo byli zatrudnieni przy porządkowaniu terenów getta. Później około 2 tys. pracowało poza jego terenem w fabrykach przemysłu ciężkiego, garbarniach, emalierniach i zakładach drzewnych. Kolejny 1 tys. był zatrudniony w shopach krawieckich, szewskich i metalowych na terenie dzielnicy. Mieszkańcy śródmiejskiego szczątkowego getta pracowali w firmach prywatnych, na kolei i przy wydobyciu torfu, natomiast mieszkańcy szczątkowego getta na Glinicach pracowali w fabryce amunicji i ich położenie materialne było o wiele cięższe. Odbywał się handel ocalonym mieniem i żywnością, której racje Żydzi otrzymywali głodowe. Żydzi w obozie pracowali po 10-11 godzin dziennie. Ludzie umierali z przemęczenia, lecz także wskutek panującego tyfusu. Odtworzono Komitet Samopomocy Społecznej, utworzono warsztaty, a nawet żłobek dla kilkorga ocalałych dzieci.
Codzienny terror i akcja „Palestyna”.
Poza wyczerpującą pracą, głodem i chorobami, przyczyną śmierci Żydów, żyjących jeszcze w mieście, były też bardziej lub mniej zorganizowane masowe mordy. Ich liczba, miejsce, czas i liczba ofiar są trudne do ustalenia i dokładnego zweryfikowania.
W podradomskim Firleju rozstrzeliwano dzieci, starców i chorych ze Starachowic, Bliżyna, a także mieszkańców Radomia. 20 października 1942 zamordowano na Firleju około 40 Żydów z Ostrowca Świętokrzyskiego. W pierwszej połowie 1943 zamordowano na Firleju około 40 Żydów z Ostrowca Świętokrzyskiego, a z getta radomskiego wzięto na ich miejsce innych 40. 29 kwietnia 1943 wybrano z obozu pracy około 70-80 byłych kupców i rozstrzelano ich w Szydłowcu na cmentarzu żydowskim. 9 listopada 1943 na ul. Białej Niemcy zabili około 200 osób z obozu na Glinicach – osoby starsze, dzieci i matki, które nie chciały dać się oddzielić od dzieci. Byli to Żydzi z Radomia i innych miejscowości. W tym czasie sprowadzono około 150 Żydów z Majdanka, w tym kilka kobiet. 1 maja 1943 zastrzelono 20 osób. W 1943 Niemcy wzięli z obozu na ul. Szkolnej około 60 osób, które zostały wykorzystane do wydobycia z ogrodu Paca zwłok ofiar likwidacji getta w Śródmieściu. Zwłoki te przewieziono następnie na Firlej, gdzie zostały spalone wraz z ciałami Żydów, którzy je wydobyli, a następnie zostali na Firleju zabici przez Niemców. Stałą praktyką czasów "getta szczątkowego" było mordowanie chorych i znalezionych dzieci. W czerwcu 1944 wymordowano ocalałe do tej pory dzieci.
W 1943 Niemcy na okupowanych terenach polskich przeprowadzili tzw. akcję Palestyna, która polegała na zbieraniu wśród Żydów chętnych do wyjazdu do Palestyny. Warunkiem wyjazdu było posiadanie tam krewnych, posiadanie polskiego przedwojennego paszportu i odpowiednich środków finansowych. Akcja miała na celu wyłowienie istniejącej jeszcze elity intelektualnej oraz ograbienie jej z posiadanego majątku. Żydzi, którzy zapisywali się na wyjazd, byli wywożeni z rodzinnych miejscowości i mordowani. W Radomiu zapisy na wyjazd rozpoczęły się 13 stycznia 1943 i zostały ponowione 22 marca 1943. Łącznie zapisało się około 130-150 osób, głównie inteligencji z rodzinami, spośród których zamordowano na szydłowieckim cmentarzu żydowskim 117, 122 lub 130 osób. Liczba zapisanych i ofiar nie jest pewna. Wiadomo, że część osób uratowała się, gdyż nie zmieściła się do ciężarówek, którymi wywożono zapisanych. Podaje się również informację, jakoby kilka osób wywiezionych na miejsce egzekucji nie zostało rozstrzelanych, lecz wywieziono je do Auschwitz.
Wiosną 1943 w akcji „palestyńskiej” i akcji wyłapywania i mordowania dzieci zamordowano około 1,2 tys. osób. Po tych akcjach w Radomiu zostało około 400 Żydów, którzy najpierw przebywali przypuszczalnie na Glinicach, a potem zostali przewiezieni do obozu na ul. Szkolnej.
Ostateczna likwidacja.
W marcu 1944 zlikwidowano śródmiejskie shopy, zaś w czerwcu tegoż roku obóz przy ul. Szkolnej na Glinicach. Około 2,4 tys. robotników z tego obozu ewakuowano do Tomaszowa Mazowieckiego, zabijając po drodze wszystkich nieletnich, którzy przetrwali dotychczasowe selekcje. Dalsze losy ewakuowanych robotników zależały od płci. Kobiety wywieziono do Auschwitz i Ravensbrück. Te z Auschwitz w części wywieziono potem do fabryk amunicji w Lipsku. Te z Ravensbrück, o ile dożyły, zostały pod koniec wojny ewakuowane do Szwecji. Mężczyzn wywieziono do Auschwitz i tam część zamordowano, natomiast zdolnych do pracy wysłano do fabryki lotniczej w Vaihingen an der Enz. Niewielka ich część trafiła do obozu w Kochendorfie i Dachau. 26 lipca 1944 dokonano ostatecznej likwidacji pozostających jeszcze w mieście Żydów. Ucieczką uratowało się tylko 4 ludzi.
Demografia radomskiego getta.
W listopadzie 1941 w getcie zameldowanych było ponad 25 tys. osób. Przed likwidacją getta w Radomiu w sierpniu 1942 znajdowało się w nim około 32–33 tys. osób.
Po likwidacji getta w Radomiu w sierpniu 1942 w mieście pozostało około 6 tys. Żydów, w tym około 4 tys. w Śródmieściu i około 1 tys. na Glinicach. W tym czasie pozostało przy życiu około 150 dzieci ukrytych u Polaków.
W lipcu 1943 w Radomiu było około 1,5 tys. Żydów. We wrześniu 1943 w obozie na Glinicach pracowało około 1,2 tys. Żydów, a jako że Niemcy zabijali niezdolnych do pracy, to i ogólna liczba Żydów w tej części miasta nie mogła być dużo wyższa. Ponadto w Śródmieściu przebywało około 3 tys. ludzi.
W styczniu 1944 było w Radomiu około 3 tys. Żydów – 2,5 tys. na ul. Szkolnej i 500 w innych częściach miasta. W lutym 1944 w Radomiu pracowało około 3 tys. Żydów – wzrost ich liczby wynikał z dowożenia fachowców z innych miejscowości. W marcu 1944 w Radomiu pracowało około 3 tys. Żydów – wydaje się, że wszyscy jacy przebywali wtedy w mieście przebywali w obozie na ul. Szkolnej. W czerwcu 1944 ewakuowano z Radomia w kierunku Tomaszowa Mazowieckiego około 2,4 tys. robotników z obozu na ul. Szkolnej, a ocalałe do tej pory dzieci zamordowano na miejscu. W mieście pozostało około 100 Żydów. 26 lipca 1944 dokonano ostatecznej likwidacji pozostających jeszcze w mieście Żydów. Ucieczką uratowało się tylko 4 ludzi.
Próby ocalenia Żydów radomskich.
W literaturze przedmiotu od dawna podejmowane są próby naukowego opracowania postaw Żydów wobec działań niemieckich oraz wpływu tych postaw na możliwość ocalenia z Holocaustu. Podnosi się przy tym, iż postawy te oscylowały od oporu (w tym kontekście zwłaszcza powstania w gettach warszawskim, białostockim, będzińskim i sosnowieckim, częstochowskim czy łachwieńskim oraz walka w oddziałach partyzanckich), przez współpracę z Niemcami (zarówno w łagodniejszej formie – przez Judenraty w celu chronienia ludności żydowskiej, czy przez robotników przymusowych liczących, że uczciwą pracą zasłużą na życie, jak i w formie kolaboracji), unikanie zagrożeń (czyli ukrywanie się i ucieczka), paraliż (to jest przy świadomości istniejących zagrożeń niemożność podjęcia jakichkolwiek działań), aż po uległość (czyli pogodzenie się ze swoim losem, jakikolwiek by on nie miał być). W zależności od przyjętych postaw różne były szanse i zagrożenia, a co za tym idzie także szanse przetrwania. Trzeba przy tym zauważyć, że nie na wszystkie szanse i zagrożenia poszczególni próbujący się ratować ludzie mieli wpływ. W dalszej części artykułu zostaną przedstawione potencjalne strategie, które mogli obierać Żydzi, a także szanse i zagrożenia z nimi związane.
Możliwe strategie przetrwania.
Podstawową i teoretycznie najskuteczniejszą strategią przetrwania było uniknięcie dostania się pod niemiecką okupację. Szansę na to dawał wyjazd z Polski przed wybuchem wojny, ewakuacja do Rumunii lub na Węgry w trakcie kampanii wrześniowej, albo ucieczka pod okupację radziecką w trakcie wrześniowych walk lub w trakcie panującego chaosu wkrótce po nich. Wyjazd przed wojną zależał w zasadzie jedynie od zdobycia paszportu, posiadania pieniędzy na wyjazd i przezwyciężenia restrykcji imigracyjnych istniejących w wielu państwach Europy i świata. Wyjazd do źle wybranego państwa mógł spowodować konieczność dalszych ucieczek po wybuchu wojny. Ucieczka do któregoś z wymienionych krajów ościennych lub pod okupację sowiecką po wybuchu wojny, choć nie wymagała wielkich środków finansowych czy też formalności paszportowych, to groziła, w przypadku osiąścia w miejscu i nie kontynuowaniu ucieczki represjami już to antysemickimi (Rumunia, Węgry, tereny ZSRR zajęte przez Niemcy po ataku na ZSRR), już to komunistycznymi (ZSRR).
Drugą możliwą strategią przetrwania było podjęcie jakiejś formy współpracy z Niemcami. Skrajną formą takiej współpracy była kolaboracja, jak to miało miejsce choćby w przypadku szefa warszawskiej Żydowskiej Służby Porządkowej Józefa Szeryńskiego. Poza swoistymi kwalifikacjami moralnymi i pozytywną oceną przez Niemców przydatności kandydata, do podjęcia kolaboracji nie były potrzebne szczególne cechy. Jej podjęcie nie gwarantowało jednak przeżycia, gdyż Niemcy zasadniczo swoich żydowskich współpracowników ostatecznie mordowali, zaś kolaboranci narażali się na zamach ze strony polskiego lub żydowskiego podziemia (w tym kontekście przypadek Jakuba Lejkina). Inną formą współpracy była praca w Judenracie czy ŻSP. Tu początkowo chodziło o ocalenie nie tyle siebie, co wspólnoty żydowskiej danej miejscowości. Dopiero w późniejszej fazie, a i to nie wszędzie, praca na rzecz szeroko pojętej administracji gettowej zaczęła być traktowana jako szansa na polepszenie własnej sytuacji, a co za tym idzie na ocalenie od zagłady. Członkowie Judenratów byli w zasadzie wyznaczani przez Niemców, zaś aparat urzędniczy i policyjny pochodził z ochotniczego naboru, chociaż kandydatom stawiano pewne wymogi merytoryczne. Jako że do Judenratów trafiały zwykle elity intelektualne poszczególnych miejscowości, to wymordowanie ich następowało często jeszcze przed masowymi akcjami likwidacyjnymi. W ostatecznym rozrachunku Niemcy nie traktowali członków gettowej administracji w jakikolwiek pozytywnie odmienny od ogółu sposób. Ponadto bycie członkiem Judenratu, ŻSP lub praca urzędnicza na ich rzecz mogła przysparzać dodatkowych trudności w przypadku ucieczki z getta. Jako formę współpracy można także traktować pracę przymusową na rzecz Niemców, zwłaszcza po likwidacji gett. Praca ta ze swej natury nie była podejmowana dobrowolnie, więc określanie jej mianem współpracy ma charakter jedynie umowny. Żydzi pracujący przymusowo mieli świadomość zagrożenia ze strony Niemców, aczkolwiek oczekiwanie, iż nie wymordują oni potrzebnych im, pracujących uczciwie i po kres możliwości robotników, było choć w części racjonalne (w tym kontekście losy getta łódzkiego, które przetrwało do połowy 1944). Aby zostać wybranym do pracy przymusowej i nie zostać wywiezionym podczas likwidacji getta lub zabitym później, należało być silnym, wytrzymałym i zdrowym robotnikiem lub rzemieślnikiem. Zmniejszało szanse przeżycia bycie niewydajnym, nieletnim, starszym, kobietą (zwłaszcza w ciąży) lub działaczem politycznym lub związkowym, znanym Niemcom z takiej przynależności. Na możliwość ocalenia wpływ miał także rodzaj i miejsce pracy – poszczególne miasta i obozy cechowały się różnym poziomem terroru i warunków pracy, a co za tym przeżywalności więźniów.
Trzecią strategią, choć silnie związaną z czwartą, było stawienie zbrojnego oporu czy to w getcie, czy poza jego granicami po wcześniejszej ucieczce. Sama walka w getcie z oczywistych przyczyn raczej zmniejszała szanse przeżycia, niż je zwiększała. Mogła być jednak szansą na wydostanie się z niego i dalszą walkę w partyzantce lub ukrycie się. Walka w partyzantce, choć też obarczona ryzykiem, dawała możliwość dotrwania do chwili wkroczenia wojsk radzieckich.
Czwartą możliwością ocalenia była ucieczka i ukrycie się na którymś z etapów prowadzonej przez Niemców eksterminacji. To właśnie podjęcie ryzyka ucieczki i ukrycia się pozwalało na wykorzystanie inwencji i pomysłowości uciekającego oraz wzięcie przez niego losu we własne ręce. To także w tym przypadku narażał się on na kontakt z wieloma rodzajami zagrożeń, chociaż ich liczba nie zawsze przekładała się na prawdopodobieństwo ocalenia.
Wśród szukających ocalenia poza gettami i obozami można wyróżnić dwie podstawowe grupy. Pierwsza to ci, którzy od samego początku bojkotowali niemieckie zarządzenia antyżydowskie, nie nosili opasek i nie przenieśli się do getta. Druga to ci, którzy z getta uciekli. Wśród tej ostatniej grupy można wyróżnić podgrupy w zależności od chwili ucieczki (przed wprowadzeniem 15 października 1941 kary śmierci za opuszczenie getta, po tej dacie, a przed akcją likwidacyjną, podczas akcji likwidacyjnej, w czasie istnienia getta szczątkowego) i od sposobu życia poza gettem (to jest, czy osoba funkcjonowała w społeczeństwie i uchodziła za nie-Żyda, czy też przebywała w kryjówce, nie ujawniając swojej obecności). Zarówno chwila ucieczki, jak i tryb funkcjonowania przekładały się na szanse przetrwania oraz wymagały podejmowania różnych środków. Oczywiście można wskazać wiele innych sposobów podziału, używając każdorazowo innej cechy, rzutującej na szanse ucieczki i przetrwania poza gettem – przykładowo wiek, płeć, pewność siebie, „dobry wygląd”, posiadanie pieniędzy itd. Poniżej zostaną przedstawione niektóre z tych cech, wraz ze wskazaniem ich potencjalnego wpływu na przetrwanie, a także niektóre spośród zagrożeń, z którymi obcowali ukrywający się Żydzi.
Dla uciekinierów i ukrywających się pierwszą i zasadniczą szansą i zagrożeniem zarazem był sam Radom z całą swoją specyfiką. Miasto było siedzibą władz dystryktu radomskiego, silnych sił wojskowych i policyjnych, a także licznych licznych straży – kolejowych, przemysłowych i innych. Duża liczebność Niemców utrudniała wszelkie nielegalne działania, a takimi były przecież ucieczka i ukrywanie się Żydów. Jakąś rolę, ale nie można czynić z tego zasady, odgrywał dominujący w mieście światopogląd i sympatie polityczne jego mieszkańców. Radom miał w okresie międzywojennym socjalistyczny magistrat (prezydentem był Józef Grzecznarowski). Pewną rolę odgrywała także jakość tkanki miejskiej – najlepsze części miasta zostały zajęte przez niemiecką administrację, zaś dzielnice robotnicze i żydowskie nawet przed wojną nie były w najlepszym stanie. Z tego powodu ukrywanie się tam wymagało większych wysiłków. Miasto dawało większą szansę dla jego przedwojennych mieszkańców, którzy je i innych Radomiaków znali, a poza tym mieli tu swój majątek. Natomiast dla przesiedlonych do Radomia z innych miejscowości fakt zmiany miejsca zamieszkania faktycznie połączony z całkowitym wywłaszczeniem stanowił istotną przeszkodę dla ocalenia.
Inną istotną kwestią był poziom akulturacji i asymilacji pośród społeczności radomskich Żydów. W odniesieniu do największego skupiska Żydów w Polsce, to jest do Warszawy, szacunki mówią o około 1/6 Żydów, jako o ludności akulturowanej. Mniej niż połowę z tej liczby mieli stanowić asymilowani. Ponadto większość warszawskich Żydów słabiej lub lepiej mówiła po polsku. To jednak są szacunki dla najbardziej asymilującego się miasta w kraju. W odniesieniu do Radomia sytuacja musiała wyglądać odmiennie, to jest udział akulturowanych i asymilowanych był z pewnością mniejszy. Wynikało to z jednej strony z presji środowisk tradycyjnych i ortodoksyjnych, a z drugiej z większego oporu środowisk polskich przed wchodzeniem do nich asymilantów. Ludziom bardziej zasymilowanym łatwiej było funkcjonować w polskich środowiskach, czy też udawać nie-Żydów. Najlepiej zasymilowani, w tym dawni konwertyci, mogli uchodzić w powszechnym odbiorze za nie-Żydów, co pozwalało nie przenosić się do getta i uniknąć wywózki i śmierci. Istnienie środowiska asymilowanych Żydów, a także dawnych konwertytów, a więc niepodlegających rasistowskim ustawom norymberskim, pozwalało na tworzenie polsko-żydowskiej siatki osób wspierających uciekających.
Do życia po "aryjskiej" stronie niezbędne były dokumenty (Kenkarta i Ausweis), bezpieczne mieszkanie i prawdziwy lub sfałszowany meldunek. O ile jednak dokumenty były bezwzględnie potrzebne jedynie tym Żydom, którzy wybrali życie „na powierzchni”, to rola bezpiecznego mieszkania lub innej kryjówki była nie do przecenienia dla wszystkich, którzy uciekli z getta lub nigdy się w nim nie znaleźli. Brak jest precyzyjnych opracowań dotyczących sytuacji mieszkaniowej Radomia na przestrzeni lat. Należy jednak wziąć pod uwagę, iż skoro w 1938 było w mieście 90 059 mieszkańców, w 1946 około 69 455, w 1950 około 84 429, a w 1955 około 116 647, i odpowiednio w 1945 przypadało 1,8 mieszkańca na izbę mieszkalną, w 1950 2,0, zaś w 1955 2,19, to uprawnionym jest stwierdzenie, że przed wojną w Radomiu sytuacja była równie zła, a może nawet gorsza niż w Warszawie, która uchodziła za zatłoczone miasto, a w której przed wojną współczynnik ten wynosił 1,9. Odnośnie do sytuacji w czasie wojny należy zauważyć, iż chociaż miasto nie zostało znacząco zniszczone, to jednak zagęszczenie ludności wzrosło wskutek obecności dużej liczby Niemców zajmujących najlepsze dzielnice i wysiedlania stamtąd Polaków i Żydów. W getcie radomskim w szczytowym okresie zagęszczenie miało osiągnąć poziom 15 osób na izbę. Chociaż w polskich dzielnicach współczynnik ten nie był z pewnością tak dramatycznie wysoki, to jednak na pewno zagęszczenie miało wpływ na możliwość ukrywania się zbiegłej z getta ludności żydowskiej. Żydom udających "aryjczyków" potrzebna była również praca, zaś wszystkim niezbędne były pieniądze na utrzymanie się (zapłacenie za mieszkanie, jedzenie, ubranie, łapówki dla szantażystów itd.).
Poza pieniędzmi, znajomymi gotowymi pomóc oraz szczęściem pewną rolę odgrywał też tzw. „dobry wygląd”, który uniemożliwiał rozpoznanie na pierwszy rzut oka żydowskiego pochodzenia. Posiadanie go zmniejszało szanse denuncjacji czy zatrzymania przez policję. Granatowa policja sabotowała niemieckie polecenia nakazujące zabijanie złapanych Żydów na miejscu, gdyż wielokrotnie zdarzały się przypadki zatrzymania Polaków, których wygląd wzbudzał podejrzenia. Taka praktyka zwiększała szanse na przekupienie policjanta i uniknięcie śmierci. Duża liczba przedwojennych polskich znajomych, która pomagała przy poszukiwaniu miejsca do ukrycia się, mogła stanowić istotny problem w przypadku rozpoznania przez osoby nieżyczliwe ukrywającemu się.
Żydzi stykali się z wieloma różnymi zagrożeniami, zarówno ze strony Niemców, jak i Polaków i innych Żydów. Najłagodniejszą konsekwencją była utrata części posiadanych pieniędzy, a najpoważniejszą obóz koncentracyjny lub śmierć na miejscu. Głównym zagrożeniem ze strony Niemców dla ukrywających się Żydów, którzy nie zostali rozpoznani jako Żydzi, był stworzony przez nich system represji skierowany przeciwko narodowi polskiemu, a w szczególności łapanki i wywózki na roboty przymusowe do Niemiec, choć ta ostatnia ewentualność dawała niektórym wywiezionym i w dalszym ciągu nierozpoznanym duże szanse na przeżycie.
Zagrożenia ze strony Polaków miały różny charakter i nie zawsze sprowadzały się do agresywnych działań przeciwko ukrywającym się Żydom. Na zachowania Polaków nie można patrzeć w generalizujący sposób i należy je widzieć w kontekście obecnego przed wojną, choć niemającego podstaw rasowych, antysemityzmu, do szerzenia którego przyczyniał się również Kościół rzymskokatolicki, a także agresywnej niemieckiej propagandy antysemickiej. Zagrożenie stanowiły denuncjacje, chociaż dowody wskazują, że nie ma ścisłej korelacji pomiędzy poglądami politycznymi, statusem społecznym, zawodowym czy majątkowym a denuncjowaniem. Były one podejmowane zarówno z pobudek antysemickich, jak i finansowych czy osobistych. Zagrożenie stwarzał kontakt z granatową policją. Należy jednak zauważyć, iż pomimo terroru niemieckiego skierowanego również przeciwko funkcjonariuszom policji, jedynie pewna część spośród nich z zapałem wypełniała polecenia antyżydowskie. Większość wykonywała polecenia bez szczególnego entuzjazmu, a zdarzały się przypadki udzielania pomocy Żydom przez granatowych policjantów. Istotną groźbą byli szmalcownicy, chociaż nie wiadomo dokładnie, jaką skalę przybrało zjawisko szantażowania i rabowania ukrywających się Żydów w Radomiu.
Istniała oczywiście również możliwość ucieczki dalszej niż poza granice zamkniętej dzielnicy, to jest ukrycia się we wsiach i lasach leżących w pobliżu miasta. Taka droga była lepsza dla gorzej akulturowanych i biedniejszych Żydów, chociaż również niosła ze sobą zagrożenie.
Praktyka.
Żydowscy mieszkańcy Radomia podejmowali rozmaite działania, mające uchronić ich od zabójczej pracy, głodu, wywózki do obozów pracy i obozów zagłady. Nie zawsze i nie wszystkie z tych działań były podejmowane z posiadaną od początku świadomością niemieckich zamiarów, a co za tym idzie zagrożeń, a także z planem na dalszą przyszłość. Nie zawsze też działania te kończyły się powodzeniem.
Wiadomo, że wielu Żydów z Radomia próbowało się z różnym skutkiem ukrywać w bliższych i dalszych wsiach. Przykładowo Żydzi z Radomia byli z powodzeniem ukrywani w Gniewoszowie i Cudnowie. Szacuje się, że łączna liczba ukrywających się we wsiach i lasach pod Radomiem Żydów wynosiła około 500. W grudniu 1942 76 Żydów z Radomia uciekło do lasów pod Starachowicami, gdzie część z nich przyłączyła się do partyzantki i walczyła w oddziale Stanisława Olczyka "Garbatego". Wiadomo także, że Żydzi ukrywali się z powodzeniem w samym mieście.
W 1942 Niemcy nakazali granatowej policji rozstrzeliwać schwytanych poza gettami Żydów na miejscu. W sierpniu 1942, to jest w czasie likwidacji gett, zastrzelono w Radomiu około 100 uciekinierów. Na przełomie lat 1942 i 1943 w granatowej policji w Radomiu utworzono specjalny pluton, mający się zajmować wyłapywaniem i zabijaniem ukrywających się Żydów. Zdarzały się przypadki denuncjowania Polaków i ukrywanych przez nich Żydów i to zarówno przez innych Polaków, jak i innych Żydów. W przypadku odkrycia przez Niemców ukrywających się Żydów, zarówno ukrywający, jak i ukrywani byli zabijani. W Radomiu sytuacje takie miały miejsce przynajmniej kilkukrotnie. Tytułem Sprawiedliwego wśród Narodów Świata za ukrywanie i pomoc świadczoną Żydom odznaczono kilkoro mieszkańców Radomia – Wandę Ajdels, Jerzego Borysowicza, Władysława Misiunę.
Rada Pomocy Żydom-Żegota po powstaniu jej placówki w Radomiu badała sytuację tutejszych Żydów oraz możliwe do podjęcia środki pomocy. Nieliczni Żydzi podejmowali próby wydostania się z getta i życia na tzw. "aryjskich papierach". Ukrywającym się Żydom pomagali niektórzy radomscy księża katoliccy oraz siostry ze Zgromadzenia Córek Marii Niepokalanej. Żydowskich więźniów w Radomiu wspomagały paczkami siostry urszulanki.
Ocalała część spośród około 2,4 tys. robotników z obozu pracy na Glinicach, których ewakuowano w 1944 do Tomaszowa Mazowieckiego. Zostali oni później przetransportowani do różnych obozów pracy i obozów koncentracyjnych, w których doczekali końca wojny.
Radomscy Żydzi, którzy uciekli z niemieckiej strefy okupacyjnej, lub nigdy się w niej nie znaleźli, walczyli i ginęli w Polskich Siłach Zbrojnych w ZSRR i LWP.
Nie sposób obecnie dokładnie stwierdzić, ilu Żydów z Radomia lub w Radomiu przeżyło wojnę. Można jedynie ostrożnie szacować, iż są to liczby rzędu kilkuset, bo tylu Żydów ujawniło się po wojnie. Analizując te liczby należy wziąć pod uwagę fakt, iż nie wszyscy ujawniający się w Radomiu Żydzi byli przed wojną jego mieszkańcami.
Likwidacja radomskiego getta przyniosła kres żydowskiej społeczności tego miasta, która nie odrodziła się po wojnie.
Upamiętnienie – ślady.
W ósmą rocznicę likwidacji dużego getta (1950) w miejscu dawnej synagogi odsłonięto pomnik Żydów Męczenników Miasta Radomia. Monument został zaprojektowany i wykonany przez Jakuba Zajdensznira. W latach 70. XX w., po uszkodzeniach rzeźby w wyniku budowlano-remontowych prac na placu, rekonstrukcji podjął się Stanisław Romańczuk. Obelisk o wysokości 5 metrów przedstawia kobietę, symbolizującą wołanie o sprawiedliwość (stąd też nazywany jest niekiedy pomnikiem Żydówki). U podstawy pomnika znajdują się tablice z napisem po polsku i po hebrajsku „Żydom Radomia, ofiarom zbrodni hitlerowskich”. Za materiał na cokół posłużyły połamane macewy, według innych autorów gruz ze zniszczonej bożnicy.
Istnienie społeczności żydowskiej w Radomiu upamiętniają również pomniki na cmentarzach: komunalnym na Firleju i żydowskim.
Społeczność radomskich Żydów upamiętnia również jeden z kamieni z wyrytą nazwą ich miasta, będący elementem pomnika Ofiar Obozu Zagłady w Treblince znajdującego się na terenie dawnego obozu.

</doc>
<doc id="993403" url="https://pl.wikipedia.org/wiki?curid=993403" title="Krosin (Złocieniec)">
Krosin (Złocieniec)

Krosin – część miasta Złocieniec, osiedle, dawna wieś włączona do miasta.
Osiedle znajdujące się w północno-wschodniej części miasta nad zachodnim brzegiem jeziora Krosino. Tu mieścił się Ordensburg Krössinsee, nazistowski ośrodek szkoleniowy, działający w latach 1936–1945.
W latach 1975–1998 miejscowość administracyjnie należała do województwa koszalińskiego.

</doc>
<doc id="993407" url="https://pl.wikipedia.org/wiki?curid=993407" title="Budów">
Budów

Budów (błędnie Budowo) – część miasta Złocieniec, osiedle wojskowe, ,
Dawna wieś włączona do miasta.
Znajduje się we wschodnim obszarze miasta, ok. 2 km od centrum, nad rzeką Drawą, w pobliżu jezior Krosino i Wilczkowo. 
Osiedle Budów zamieszkiwane jest głównie przez żołnierzy i pracowników cywilnych 2 Brygady Zmechanizowanej z pobliskich koszarach. Osiedle składa się z 12 bloków mieszkalnych, klubu garnizonowego, przedszkola, internatu garnizonowego, kościoła garnizonowego (ppłk ks. Sławomir Pałka) i szkół (Szkoły Podstawowej nr 3). 
W latach 1936–44 znajdował się tu Ordensburg Krossinsee – szkoła kształcąca przyszłych pracowników i funkcjonariuszy NSDAP.
Nazwę "Budów" wprowadzono urzędowo w 1949 roku, zastępując poprzednią niemiecką nazwę "Büddow".

</doc>
<doc id="993412" url="https://pl.wikipedia.org/wiki?curid=993412" title="Sofia Boutella">
Sofia Boutella

Sofia Boutella (ur. 3 kwietnia 1982 w Bab El Oued w Algierze) – francuska tancerka hip-hopowa, modelka i aktorka, pochodzenia algierskiego.
Życiorys.
Jest córką algierskiego muzyka Safy'ego Boutella. Kiedy była mała przeprowadziła się wraz z rodzicami do Francji. Taneczną edukację zaczęła jako pięciolatka. Początkowo uczyła się baletu. W wieku 10 lat zaczęła uprawiać gimnastykę artystyczną, a sześć lat później break dance. Następnie spróbowała swoich sił w "Battles de France" i w "Los Angeles na Freestyle-Session". Bianca Li dostrzegła jej talent i zaproponowała udział w filmie "Le Défi".
Wystąpiła m.in. w teledyskach Madonny ("Hung Up", "Sorry"), Matta Pokory ("Dangerous"), Axwell ("Feel the Vibe"), Michaela Jacksona ("Hollywood Tonight"). Występowała również w reklamach, np. firm Nike, Peugeot, Mazda, Canon. Mieszka w Paryżu.
W 2015 wystąpiła w filmie ' w roli Gazelle, chroniącej głównego przeciwnika Kingsman. W 2016 wystąpiła w kolejnej wysokobudżetowej produkcji - '. 
Była w związku z francuskim piosenkarzem, o polskich korzeniach Mattem Pokorą.

</doc>
<doc id="993413" url="https://pl.wikipedia.org/wiki?curid=993413" title="Georgi Zacharinow">
Georgi Zacharinow

Georgi Zacharinow (bułg. Георги Захаринов, ur. 8 marca 1965 - zm. 25 czerwca 2007) – bułgarski działacz sportowy, główny menedżer klubu Lewski Sofia, członek Bułgarskiej Federacji Siatkówki.
Zginął w wypadku samochodowym 25 czerwca 2007 r., około godziny 12 w południe, w pobliżu miasta Weliko Tyrnowo na trasie Warna – Sofia. Zacharinow wracał z meczu kadry Bułgarii mierzącej się z reprezentacją Polski, w Warnie w ramach Ligi Światowej. Jeszcze przed wypadkiem informował telefonicznie, swojego kolegę – Martina Stojewa, selekcjonera kadry bułgarskiej, o problemach z autem. W wyniku wypadku Zacharinow zginął na miejscu, a jadący jako pasażer, statystyk bułgarskiej kadry - Iwan Contrario, trafił w stanie krytycznym do szpitala.
Niepoprawną formą zapisu imienia i nazwiska Georgija Zacharinowa w j. pol. jest ”Georgi Zaharinow”.

</doc>
<doc id="993416" url="https://pl.wikipedia.org/wiki?curid=993416" title="Puchar Wielkiego Szlema">
Puchar Wielkiego Szlema

Puchar Wielkiego Szlema – turniej tenisowy mężczyzn i kobiet rozgrywany w niemieckim Monachium organizowany przez ITF. Panowie rywalizowali w latach 1990-1999, a panie w 1998 i 1999 roku. Turniej był zwieńczeniem rywalizacji tenisistów podczas turniejów Wielkiego Szlema. W turnieju udział brało 16 najlepszych zawodników i 8 najlepszych zawodniczek, którzy zakwalifikowali się według specjalnego rankingu ustalonego na podstawie wyników osiągniętych podczas turniejów Wielkiego Szlema. 
W pierwszych edycjach turniej nie cieszył się dużą popularnością, ponieważ nie był zaliczany do cyklu ATP, a co za tym idzie tenisiści nie zdobywali punktów do rankingu ATP. W 1999 roku ITF i ATP doszły do porozumienia i wspólnie ustaliły, iż turniej zostanie połączony z organizowanym przez ATP turniejem Masters, który od dawna był uważany za nieoficjalne mistrzostwa świata. 

</doc>
<doc id="993421" url="https://pl.wikipedia.org/wiki?curid=993421" title="Skąpe (województwo zachodniopomorskie)">
Skąpe (województwo zachodniopomorskie)

Skąpe (niem. "Beatenhof") – osada w Polsce położona w województwie zachodniopomorskim, w powiecie drawskim, w gminie Złocieniec. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 19 mieszkańców. Miejscowość wchodzi w skład sołectwa Stare Worowo.
Geografia.
Osada leży ok. 3 km na południe od Starego Worowa, nad rzeką Miedznik, między Starym Worowem a Cieszynem, ok. 1,2 km na wschód od linii kolejowej nr 410.

</doc>
<doc id="993429" url="https://pl.wikipedia.org/wiki?curid=993429" title="Joseph P. Kennedy Jr.">
Joseph P. Kennedy Jr.

Joseph Patrick Kennedy Jr. (ur. 25 lipca 1915 w Brookline, zginął 12 sierpnia 1944 nad Suffolk) – porucznik-pilot US Navy, najstarszy syn Josepha Patricka Kennedy’ego Sr. i Rose Kennedy, brat prezydenta Stanów Zjednoczonych, Johna F. Kennedy’ego.
Życiorys.
Urodził się rok po ślubie swoich rodziców. Podczas II wojny światowej walczył jako pilot bombowców, m.in. brał udział w inwazji w Normandii. Zginął w 1944, uczestnicząc w tajnej akcji (Projekt Anvil), podczas której próbowano zniszczyć niemieckie umocnienia wojskowe oraz działa V3. Samoloty wypełnione trotylem miały zostać skierowane prosto na niemieckie umocnienia, a piloci mieli wyskoczyć z nich w ostatniej chwili. Samolot Kennedy’ego nigdy nie doleciał do celu – trotyl wybuchł w powietrzu, a on sam zginął.
Odznaczony m.in. Krzyżem Marynarki, Zaszczytnym Krzyżem Lotniczym, Medalem Lotniczym oraz Purpurowym Sercem.
Pamięć.
W 1946 imię Kennedy’ego nadano niszczycielowi typu "Gearing": USS „Joseph P. Kennedy Jr.” (DD-850), na którym przez krótki okres służył młodszy brat porucznika, przyszły senator – Robert F. Kennedy. Jednostka m.in. brała udział w blokadzie Kuby oraz wchodziła w skład zespołu ratowniczego, działającego w ramach programu kosmicznego Gemini (Gemini 6 i 7). Obecnie znajduje się w muzeum morskim Battleship Cove w Fall River.

</doc>
<doc id="993433" url="https://pl.wikipedia.org/wiki?curid=993433" title="Masala movie">
Masala movie

Masala movie – gatunek filmowy specyficzny dla indyjskiej kinematografii (m.in. Bollywoodu). Jego nazwa pochodzi od mieszanki przypraw (masala). Podobnie jak przyprawa, masala movie jest mieszanką wielu gatunków filmowych, głównie musicalu z melodramatem i komedią romantyczną, ale także kryminałem, thrillerem, filmem akcji, a ostatnio nawet z horrorem. Wszystkie są ze sobą połączone akcją, scenerią, siłą emocji, muzyką i tańcem oraz wielością barw. Przeciętnie film masala movie trwa od 2 do 3 godzin i jest w nim średnio pięć piosenek. Obecnie masala movie stanowią 90% wszystkich filmów kręconych w Indiach.

</doc>
<doc id="993436" url="https://pl.wikipedia.org/wiki?curid=993436" title="Światowa Federacja Squasha">
Światowa Federacja Squasha

Międzynarodowa Federacja Squasha (ang. World Squash Federation, WSF) – międzynarodowa organizacja sportowa zajmująca się koordynowaniem rozwoju squasha na świecie. Została założona w 1967 jako International Squash Rackets Federation (ISRF). W 1992 przyjęła obecną nazwę.
Federacja skupia aktualnie 124 kraje.
Centrala federacji znajduje się w Anglii.

</doc>
<doc id="993437" url="https://pl.wikipedia.org/wiki?curid=993437" title="Aniołowie">
Aniołowie



</doc>
<doc id="993454" url="https://pl.wikipedia.org/wiki?curid=993454" title="Wydział Chemii Uniwersytetu Warszawskiego">
Wydział Chemii Uniwersytetu Warszawskiego

Wydział Chemii Uniwersytetu Warszawskiego – jeden z 25 wydziałów Uniwersytetu Warszawskiego kształcący w trybie stacjonarnym i podyplomowym (niestacjonarnym).
Oferta dydaktyczna.
W roku akademickim 2022/2023 wydział prowadzi następujące kierunki:
Studia podyplomowe:
Na wydziale prowadzone są też studia doktoranckie.
Struktura organizacyjna.
Struktura organizacyjna wydziału: 
Władze.
Władze wydziału:
Działalność dydaktyczna.
Pracownicy wydziału prowadzą zajęcia z nauk chemicznych i fizyki dla studentów Wydziału Chemii, Kolegium MISMaP oraz Międzywydziałowych Studiów Ochrony Środowiska. Wydział Chemii prowadzi również zajęcia dla studentów:
W sumie Wydział Chemii prowadzi zajęcia dla ponad 1300 studentów spoza wydziału.
Jakość kształcenia.
Uniwersytet Warszawski od 2010 lokowany jest na I miejscu Rankingu Szkół Wyższych miesięcznika Perspektywy w grupie kierunków "chemia". Lokatę utrzymuje niezmiennie od początku wydzielenia w Rankingu kierunków studiów.
Nauki chemiczne na UW mają przyznaną w 2022 roku najwyższą kategorią naukową A+. W 2020 kierunek "chemia" (I i II stopnia) uzyskał Certyfikat Doskonałości Kształcenia " przyznawany przez Polską Komisję Akredytacyjną. Ma też przyznaną akredytację ECTN (European Chemistry Thematic Network) dla kierunków Chemia I i II stopnia.

</doc>
<doc id="993457" url="https://pl.wikipedia.org/wiki?curid=993457" title="Potaśnia">
Potaśnia

Potaśnia – osada w Polsce położona w województwie wielkopolskim, w powiecie ostrzeszowskim, w gminie Ostrzeszów.
W latach 1975–1998 miejscowość administracyjnie należała do województwa kaliskiego.

</doc>
<doc id="993458" url="https://pl.wikipedia.org/wiki?curid=993458" title="Polska Federacja Squasha">
Polska Federacja Squasha

Polska Federacja Squasha (PFS) – jest organizacją non-profit, której głównym celem działania jest propagowanie squasha jako dyscypliny sportowej oraz formy aktywnego wypoczynku w Polsce. Działa w zgodzie z przepisami i wymogami Światowej Federacji Squasha (World Squash Federation) oraz  Europejskiej Federacji Squasha (European Squash Federation), będąc jedyną organizacją posiadającą prawo do reprezentowania polskiego squasha na arenie ogólnopolskiej i międzynarodowej.
Siedziba federacji znajduje się w Warszawie.

</doc>
<doc id="993459" url="https://pl.wikipedia.org/wiki?curid=993459" title="Rejmanka">
Rejmanka

Rejmanka – osada w Polsce położona w województwie wielkopolskim, w powiecie ostrzeszowskim, w gminie Ostrzeszów. Osada znana ze względu na swoje walory turystyczne. Graniczy z wioskami takimi jak Siedlików, Zajączki i Potaśnia. Rejmanka podlega pod Sołectwo Zajączki.
W latach 1975–1998 miejscowość administracyjnie należała do województwa kaliskiego. 
31 grudnia 2011 roku miejscowość zamieszkiwało 67 osób. Wśród nich było 29 mężczyzn i 38 kobiet. Na jednego mężczyznę przypadało średnio 1,31 kobiety.

</doc>
<doc id="993464" url="https://pl.wikipedia.org/wiki?curid=993464" title="Dyplomacja kulturalna">
Dyplomacja kulturalna

Dyplomacja kulturalna – element dyplomacji publicznej, forma wymiany informacji i promowania sztuki i innych aspektów kultury pomiędzy narodami.
Definicja dyplomacji kulturalnej.
Jednym z najbardziej istotnych przekazów dyplomacji publicznej stała się kultura. Już od początku XIX w. państwa w zorganizowany sposób zapoczątkowały świadomą zagraniczną politykę kulturalną ukierunkowaną na realizację zadań polityki zagranicznej. Doprowadziło to do wykształcenia się nowej formy dyplomacji, dyplomacji kulturalnej.
Dyplomacja kulturalna, definiowana jest przez Cummingsa jako wymiana idei, informacji, sztuki i innych aspektów kultury pomiędzy narodami, by sprzyjać wzajemnemu zrozumieniu. Formuje ona ważny element szerszego wysiłku publicznej dyplomacji, która zawiera po prostu wszystko, co robi naród by przedstawić siebie światu. Skoro istota dyplomacji kulturalnej składa się z narodów dzielących się formami swojej kreatywnej ekspresji, jest ona naturalnie przyjemna, i dlatego może być jednym z najbardziej efektywnych narzędzi dyplomatycznych. Dyplomacja kulturalna jest idealnym przykładem tzw. soft power, czyli umiejętności przekonywania przez kulturę, wartości i idee, w przeciwieństwie do hard power, która zdobywa i wymusza poprzez działania militarne.

</doc>
<doc id="993465" url="https://pl.wikipedia.org/wiki?curid=993465" title="Grand Prix Szwecji na Żużlu 2000">
Grand Prix Szwecji na Żużlu 2000

Wyniki Grand Prix Szwecji 2000, drugiej eliminacji Mistrzostw Świata Grand Prix w sezonie 2000.
Były to szóste zawody o Wielką Nagrodę Szwecji i zarazem ostatnią rundą w Linköping.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Nicki Pedersen i Rune Holta). W nawiasach podano numery stałe.
Opis.
Zawody o Wielką Nagrodę Szwecji zakończyło się zwycięstwem Australijczyka Jasona Crumpa, który zaprezentował fantastyczną dyspozycję. Po 1 biegu kiedy to wjechał w taśmę, jeździł bezbłędnie notując 6 kolejnych zwycięstw. Wyprzedził on Marka Lorama i swojego rodaka Todda Wiltshire'a. Mistrz świata Tony Rickardsson był 4.
Wysoka forma Lorama i Wiltshire'a na początku sezonu, spowodowała, że znaleźli się oni na 2 czołowych miejscach w klasyfikacji. Rozczarował natomiast dotychczasowy lider Billy Hamill, który po dwóch trzecich miejscach odpadł z turnieju.
Reprezentanci Polski Tomasz Gollob i Rafał Dobrucki zajęli odpowiednio 6 i 20 miejsce.
W Grand Prix zadebiutowało 2 żużlowców: Nicki Pedersen (mistrz świata z 2003) oraz Rune Holta.

</doc>
<doc id="993470" url="https://pl.wikipedia.org/wiki?curid=993470" title="Václav Daněk">
Václav Daněk

Václav Daněk (ur. 22 grudnia 1960 w Ostrawie) – czeski piłkarz i trener.
Kariera piłkarska.
Václav Daněk rozpoczął karierę w barwach Banika Ostrawa w 1979 roku. Następnie, w latach 1983-1985, grał w Dukli Praga, po czym ponownie wrócił do Banika, gdzie w sezonie 1986/87, strzelając 24 bramki, został królem strzelców. W roku 1989 przeniósł się do austriackiej drużyny FC Svarowski Tirol, w barwach której, w sezonie 1990/91, strzeliwszy 29 bramek, ponownie został królem strzelców. Po tym sukcesie kolejny sezon spędził w Le Havre AC. Po francuskim epizodzie powrócił do Austrii zostając zawodnikiem Tirolu Innsbruck i w sezonie 1992/1993 po raz drugi został królem strzelców ligi austriackiej. W tymże klubie Václav Daněk zakończył karierę piłkarską w roku 1985.
W latach 1982-1991 grał w reprezentacji Czechosłowacji, rozgrywając 22 spotkania i strzelając 9 goli
Kariera trenerska.
Karierę trenerską w sezonie 1998/99 jako asystent trenera w klubie FC Karviná. W kolejnym sezonie pełnił tę funkcję już w swoim macierzystym klubie Baniku Ostrawa. W klubie tym zresztą pracował jeszcze kolejne trzy sezony. W sezonie 2001/02 kierował drużyną juniorską Banika, a następnie, w latach 2001-2003, grającą w trzeciej lidze grużyną B. W sezonie 2003/04 w rundzie wiosennej trenował 1. FK Drnovice, aby w rundzie wiosennej poprowadzić rywala FC Vítkovice. Kolejny sezon spędził w Dukli Banská Bystrica, po czym ponownie powrócił do Vítkovic. W sezonie 2007/08 trenuje drugoligowy Fotbal Fulnek.

</doc>
<doc id="993471" url="https://pl.wikipedia.org/wiki?curid=993471" title="Uniwersytet Illinois w Chicago">
Uniwersytet Illinois w Chicago

Uniwersytet Illinois w Chicago, UIC (od ) – amerykański stanowy uniwersytet badawczy. Należy do stanowego systemu Uniwersytetu Illinois i jest w Chicago największym uniwersytetem pod względem liczby studentów (25 tysięcy).
W jego skład wchodzi 15 college’ów (w tym największa szkoła medyczna). Roczny budżet szkoły sięga 290 milionów dolarów, co jest raczej małą kwotą w zestawieniu z budżetami prywatnych uczelni z tego miasta: Uniwersytetu Chicagowskiego (prowadzi on prace badawcze sponsorowane z zewnątrz uczelni kwotami rzędu $407,5 mln dolarów, a oprócz tego prowadzi osobne centrum medyczne i dwa narodowe laboratoria w fizyce kwantowej i inżynierii stosowanej: Fermilab i Argonne National Laboratory; posiada "endowment" 6,4 mld dolarów) czy Northwestern University (1509,2 tys. dolarów w dochodach, 1270,7 w wydatkach w roku fiskalnym 2007; "endowment": 7,2 mld dolarów).
Uniwersytet jest złożony z trzech miasteczek uniwersyteckich. Zrzesza 24 353 studentów oraz 2300 członków wydziału i sztabu szkoleniowego.
Uniwersytet położony jest na 311 akrach ziemi pomiędzy Near West Side (Little Italy) a wioską uniwersytecką UIC. Wschodnie miasteczko uniwersyteckie składa się w trzech akademików, miasteczko południowe z dwóch, a zachodnie miasteczko uniwersyteckie z jednego akademika.
Historia.
Uniwersytet Illinois został założony w 1982 w wyniku połączenia Medycznego Centrum Uniwersytetu Illinois i Uniwersytetu Illinois w Chicago Circle. Centrum Medyczne zostało założone w 1858, jako Chicagowski Charytatywny Szpital Okulistyki i Słuchu. Chicago Circle został założony w 1965 r.
Wydziały uniwersyteckie.
Uniwersytet Illinois oferuje 77 różnych stopni naukowych nauk humanistycznych i 60 stopni doktorskich w swoich 15 college’ach, a w tym:
University of Illinois College of Medicine.
Do College of Medicine na University of Illinois na praktyki naukowe i kliniczne uczęszcza 2600 studentów. Posiada własne miasteczka uniwersyteckie w Chicago, Peoria, Rockford i Urbana. Posiada ok. 4000 wydziałów w całym stanie.
W miasteczkach uniwersyteckich studenci mieszkają przez wszystkie cztery lata nauki a studenci umieszczeni w innych kampusach odbywają, przez pierwszy rok, kliniczne praktyki w miasteczku uniwersyteckim w Urbana. Na drugim roku wielu z nich przechodzi do Rockford lub Peoria.
Historia College’u Medycznego sięga 1858 roku kiedy to powstał Chicagowski Charytatywny Szpital Okulistyki i Słuchu. W 1859 roku powstał Chicagowski College Farmaceutyki, a w 1882 Prywatny College Lekarzy i Chirurgów. Te trzy uczelnie zostały wchłonięte przez Uniwersytet Illinois w 1913 roku.
Centrum Medyczne.
Uniwersytet Illinois obsługuje głównie publiczne Centrum Medyczne i służy głównie do kształcenia lekarzy, dentystów, farmaceutów, pielęgniarek UIC obsługuje główne publiczne medyczne centrum stanu i służy jako główny wychowawca lekarzy Illinois, dentystów, farmaceutów, pielęgniarek i innych profesjonalnych zawodów medycznych. Ponad 40% dentystów pracujących w stanie Illinois jest absolwentami College’u UIC Dentystyki.
Miasteczko uniwersyteckie.
Miasteczko uniwersyteckie UIC, znajduje się w Little Italy (wioska uniwersytecka niedaleko Chicago) na zachód od dzielnicy finansowej.
W jego sąsiedztwie znajdują się sklepy, restauracje, bary, księgarnie, kawiarnie i muzea. Wioska Uniwersytecka złożona jest z 9 budynków w których zamieszkuje 3100 studentów.
Uniwersytet Illinois posiada również wiele innych miejsc przeznaczonych dla swoich studentów. Trzy akademiki znajdują się we Wschodnim Kampusie.
Akademiki zachodnie i południowe mają tradycyjne budynki z dwuosobowymi pokojami, wspólnym korytarzem i wspólnymi łazienkami znajdującymi się na każdym piętrze. Trzeci akademik posiada wspólne sale oraz prywatne małe łazienki. Wszystkie trzy budynki połączone są ze Wschodnim Centrum Studenckim, gdzie znajduje się stołówka, księgarnia i Inner Circle.
Zachodnie miasteczko studenckie położone jest w centrum dzielnicy medycznej w Illinois i złożone jest z pojedynczych budynków – apartamentów dla studentów wyższego roku, Polk Street Residence i Domu studenckiego (Student Residence Hall). Zachodnie miasteczko jest siedzibą uniwersyteckiego programu nauk medycznych obejmujący College Medyczny, farmaceutykę, pielęgniarstwo, stomatologię, medycynę stosowaną i społeczną, jak również Bibliotekę Nauk Medycznych.
Na południowe miasteczko uniwersyteckie składa się budynek Marie Robinson Hall i Thomas Beckham Hall, które są apartamentami.
Z początkiem 2007 roku otworzono James Stukel Towers, który jest nowym akademikiem dla studentów pierwszo- i drugorocznych. Budynek posiada pokoje dwuosobowe, w których znajdują się małe łazienki i pokój dzienny. W akademiku znajduje się również stołówka.
W pobliżu miasteczka uniwersyteckiego przebiega linia metra i znajdują się trzy stacje: Illinois Medical District, Nursing i UIC-Halsted.
Studenci.
Studencka społeczność tworzy mozaikę narodowości, nie ma jednak rasowej ani etnicznej większości. W 2005 roku liczba studentów różnych narodowości kształtowała się w następujący sposób:
Ranking uniwersytetu.
Uniwersytet Illinois jest jednym z 88 amerykańskich uniwersytetów zaliczanych do Instytucji Badań Carnegie, Fundacji Carnege.
W 2005, Narodowa Fundacja Nauki zaszeregowała UIC na 48 miejscu z ponad 650 uniwersytetów otrzymujących fundusze federalne ma badania naukowe.
W 2007, UIC zajął 102 miejsce w światowym rocznym wykazie dla Najlepszych 500 Światowych Uniwersytetów, opublikowanym przez Instytut Wyższej Edukacji w Szanghaju w Chinach. Czasopisma "Princeton Review" i "Entrepreneur" sklasyfikowały Uniwersytet na 9 miejscu pod względem przedsiębiorczości i na 12 miejscu pod względem programów badawczych absolwentów.
W 2007 roku w amerykańskim "News &amp; World Report" biznesowy program studencki Uniwersytetu Illinois został sklasyfikowany na 73 miejscu w kraju (najlepszy w obszarze Chicago) i na 60 miejscu pod względem programu inżynieryjnego.
Inne miejsca rankingowe:
Sport.
Sportowe zespoły Uniwersytetu Illinois zwane są Płomieniami ("Flames"), co jest odniesieniem do Wielkiego Ognia Chicago. Barwami uczelni jest kolor granatowy i czerwony. Płomienie uczestniczą w NCAA’s Division I jako część ligi Horizon League. Maskotką zespołu jest Sparky D. Dragon. siedzibą zespołów koszykówki jest UIC Pavilion. Około 300 studentów rywalizuje w 18 zespołach sportowych.
Koszykówka.
Męski zespół koszykówki rywalizował w turnieju NCAA w 2004, 2002 i 1998 roku i uczestniczył w turnieju NIT w 2003 roku.
Tenis.
Żeńska reprezentacja tenisa wygrywała mistrzostwa konferencji dziesięciokrotnie z rzędu a żeński zespół softballu w latach 1999–2005 sześciokrotnie sięgał po tytuł mistrzowski.
Baseball.
Zespół męski baseballu odniósł 5 kolejnych zwycięstw w sezonie od 2001–2006.
Lekkoatletyka.
Lekkoatletyka w Uniwersytecie Illinois ma swoją historię sięgającą istniejącego wcześniej College of Physicians and Surgeons w 1880 roku. College. Istniała wówczas drużyna koszykówki i piłki nożnej, a jej barwami była czerwień i kolor jodu.
Tymczasem w 1946 roku Chicago Illini reprezentował dwuletni Uniwersytet Illinois, którego siedziba znajdowała się na Navy Pier.
W 1965 Chicago Illini przeniosło się do Harrison i sąsiedniego Halsted, by grać dla i reprezentować Uniwersytet Illinois Chicago – kampus Circle. W tym okresie zespół znany był jako Chikas, od plemienia Indiańskiego Chickasaw. W połowie roku 1970 nazwa została zmieniona z powodu politycznych skojarzeń słowa ("chicas" w języku hiszpańskim oznaczał dziewczynę). od tego roku aż do powstania Uniwersytetu Illinois w dzisiejszej strukturze Drużyna nazywała się „Okrąg” (Circle).

</doc>
<doc id="993481" url="https://pl.wikipedia.org/wiki?curid=993481" title="Arkońskie">
Arkońskie



</doc>
<doc id="993485" url="https://pl.wikipedia.org/wiki?curid=993485" title="Boby Brno">
Boby Brno



</doc>
<doc id="993496" url="https://pl.wikipedia.org/wiki?curid=993496" title="Partie polityczne Francji">
Partie polityczne Francji

Partie polityczne Francji

</doc>
<doc id="993497" url="https://pl.wikipedia.org/wiki?curid=993497" title="Dieudonné Costes">
Dieudonné Costes

Dieudonné Costes (ur. 14 listopada 1892, zm. 18 maja 1973) – francuski lotnik, znany z rekordowych długich przelotów, as myśliwski I wojny światowej.
Życiorys.
Urodził się 14 listopada 1892 w Septfonds. 26 września 1912 uzyskał dyplom pilota ("brevet"), a w listopadzie 1915 pilota wojskowego. Podczas I wojny światowej służył w lotnictwie francuskim, w eskadrach: MF 55, MF 85 na samolotach Farman, następnie w eskadrach myśliwskich N 506, N 507, N 531 (greckiej) na samolotach Nieuport na froncie bałkańskim. Odniósł tam 8 zwycięstw powietrznych (według innych źródeł 6), pierwsze w kwietniu 1917, kolejne w okresie od stycznia do września 1918, zyskując tytuł asa. Wojnę ukończył w stopniu podporucznika.
Po wojnie służył w lotnictwie cywilnym. Początkowo w 1920 latał w Towarzystwie Latécoère, wożąc pocztę między Tuluzą a Casablancą, a w 1921 w liniach Ernoult między Bordeaux a Paryżem, po czym w 1923 w linii lotniczej Air Union między Paryżem a Londynem. W 1925 został pilotem doświadczalnym zakładów Breguet. We wrześniu tego roku został ranny w wypadku lotniczym w Niemczech, w którym zginął szef pilotów Bregueta Robert Thiery, po którym Costes przejął tę funkcję. 
Costes zaczął następnie uprawiać dalekodystansowe i rekordowe przeloty zmodyfikowanymi wersjami samolotu Breguet 19. W 1926 pobił rekord szybkości wznoszenia dla samolotów dwumiejscowych. Podczas nieudanej próby bicia rekordu odległości, 26 września 1926 z René de Vitrolles'em przeleciał odległość 4100 km z Paryża do Asuanu. 28 października 1926 z J. Rignotem ustanowił rekord świata odległości lotu 5396 km z Paryża do Jasku w Iranie, po czym wykonał dalej rajd do Indii i z powrotem o łącznej długości 19.625 km. W dniach 4-5 czerwca 1927 z Rignotem przeleciał odległość ok. 5000 km na trasie Paryż-Niżny Tagił, podczas nieudanej próby bicia rekordu. Między 10 października 1927 a 14 kwietnia 1928 Costes i Joseph le Brix wykonali na Breguet 19GR o nazwie „Nungesser - Coli” lot dookoła świata na dystansie 57 410 km w ciągu 342 godzin, z Paryża przez Argentynę, Brazylię, USA, Japonię, Indie i Grecję, pokonując 14 października w locie południowy Atlantyk między Saint-Louis a Natalem (4600 km w 26 h 30'); jedynie Pacyfik pokonali z San Francisco do Tokio statkiem. 
Na samolocie Breguet 19 Super Bidon, nazwanym „?” ("Point d'Interrogation" - pytajnik), Costes z Maurice Bellonte podjęli 13 lipca 1929 próbę przelotu z Villacoublay pod Paryżem przez północny Atlantyk, lecz po 17 godzinach powrócili z powodu złych warunków atmosferycznych. W dniach 27-29 września 1929 załoga ta ustanowiła rekord odległości przelotu 7905 km z Paryża do Qiqihar w Chinach (51 h 20'). W dniach 15-17 grudnia 1929 Costes z Paulem Codosem ustanowił rekord świata odległości w obwodzie zamkniętym 8029 km (w czasie 52 h 34').
W dniach 1-2 września 1930, Costes wraz z Maurice Bellonte przeleciał na Bre.19 „?” z Paryża do Nowego Jorku na dystansie 6200 km (według niektórych źródeł, 5850 km) w 37 h 18' - był to pierwszy przelot samolotu nad północnym Atlantykiem w trudniejszym kierunku zachodnim. W 1933 Costes z mechanikiem Veronem odbył rajd długości 22.000 km (105 godzin) po Europie i Afryce, samolotem Breguet 273.
Costes był później m.in. pilotem komunikacyjnym i od 1933 technicznym inspektorem Air France. W 1939 uzyskał stopień podpułkownika rezerwy. Po wybuchu II wojny światowej służył jako instruktor w szkole pilotażu w Wersalu. Po wojnie, w 1947 stanął pod zarzutem współpracy z Niemcami i został aresztowany, lecz w 1949 został uniewinniony. W 1965 porzucił lotnictwo i został radnym Mont-Dore. Zmarł 18 maja 1973 w Paryżu. Pochowany został na Cmentarzu Passy. 

</doc>
<doc id="993501" url="https://pl.wikipedia.org/wiki?curid=993501" title="Guifeng Zongmi">
Guifeng Zongmi

Guifeng Zongmi (chiń. 圭峰宗密, pinyin "Guīfēng Zōngmì"; kor. 규봉종밀 "Kyubong Chongmil"; jap. "Keihō Shūmitsu"; wiet. "Khuê Phong Tông Mật"; ur. 780, zm. 1 lutego 841) – chiński mistrz chan ze szkoły heze i teoretyk chanu oraz piąty patriarcha szkoły huayan (華嚴). Jeden z najwybitniejszych buddystów okresu Tang.
Życiorys.
Wczesne lata (780–804).
Urodził się w powiecie Xichong w Guozhou, co wówczas odpowiadało prowincji Wschodni Jiannan a dzisiaj jest zgodne z zachodnią częścią powiatu Nanchong w środku prowincji Syczuan, pomiędzy rzekami Fu i Jialing. Pochodził z rodziny He, niewątpliwie należącej do miejscowej elity. Od 6 do 16 r. życia studiował konfucjanizm, co było nieodzowne, jeśli myślało się o przyszłej karierze w lokalnych służbach cywilnych, ale także było środkiem do wejścia w krąg elity państwowej. Jednak rodzina nie należała do kręgu ludzi uczonych, których nazwalibyśmy dziś intelektualistami, a ich poparcie byłoby nieodzowne w dalszej karierze. Zongmi przygotowywał się do kariery w służbach publicznych Syczuanu, który cieszył się wówczas stosunkowo dużą autonomią. Władający tą prowincją byli na tyle potężni, iż rekrutowali własnych urzędników spoza biurokracji cesarskiej. Następnie do 17 do 20 r. życia studiował teksty buddyjskie. I wreszcie, od 21 do 24 r. życia powrócił do studiowania tekstów konfucjańskich podczas studiów w akademii konfucjańskiej Yixue w Suizhou. Jego list z października 811 r. wyjaśnia sprawę porzucenia studiów konfucjańskich na trzy lata i zajęcie się buddyzmem. Wynika z niego, że Zongmi był w żałobie i okres ten tradycyjnie trwał trzy lata. Czyli w wieku 17 lat utracił ojca i wszedł w krąg buddyzmu.(...) "zaprzestałem jedzenia mięsa, studiowałem [buddyjskie] pisma i traktaty, zaznajomiłem się z cnotami i medytacją i zaznajamiałem się ze znanymi mnichami. Mieszkając w naszej posiadłości często brałem udział w zgromadzeniach Dharmy" (...). I chociaż jego trzyletni okres żałoby wydaje się być zgodny z konfucjańskimi wymogami synowskich powinności wobec rodziców, to jednak Zongmi napisał "Opuszczenie domu przedstawia jeszcze wyższy poziom powinności synowskich, niż tradycyjne wyrażenie synowskiego oddania".
Jego klasyczne konfucjańskie wykształcenie wywarło mocny wpływ na jego charakter, co będzie widoczne właściwie do końca życia. Jego pochodzenie i wykształcenie pozwoli mu także w przyszłości na nawiązanie kontaktu z wieloma najbardziej prominentnymi intelektualistami i politykami tego okresu. Ułatwiła mu to także zmiana polityki Tangów, którzy przestali się opierać na dawnych potężnych rodach arystokratycznych, a szukali sprzymierzeńców wśród nowej, pochodzącej z peryferii, warstwy ludzi wykształconych.
Praktyka chan (804–810).
Okres ten Zongmi opisał, jak zwykle lakonicznie "Na szczęście zostałem przyciągnięty do Fushanga [czyli Daoyuana] jak igła [kompasu] lub mała cząsteczka [do bursztynu]. W medytacji (chiń. chan) zaangażowałem się w południową tradycję, a w doktrynie (chiń. jiao) natrafiłem na tekst [czyli Sutrę Doskonałego Oświecenia]. Na jedno słowo [od Daoyuana] podstawa mojego umysłu otworzyła się całkowicie, a z jednym zwojem [Sutry Doskonałego Oświecenia] jej znaczenie była tak czyste i jasne jak niebiosa".
Zongmi wspomina, że w 804 r., w wieku 24 lat, spotkał podczas podróży z akademii do Luoyangu mistrza chan Suizhou Daoyuana, który powracał z zachodu do Suizhou i całkowicie nawrócił się na buddyzm. Mistrz ten także wyświęcił go na mnicha-nowicjusza. Porzucił wówczas całkowicie pomysł zostania konfucjańskim uczonym i wszelkie światowe dążenia. Według samego Zongmiego Daoyuan był mistrzem w czwartym pokoleniu szkoły chan heze. Informuje, że Heze Shenhui miał 19 spadkobierców Dharmy i podaje swoją własną linię przekazu
Ta linia przekazu wzbudziła kontrowersje, gdyż Yizhou Nanyin z pewnością nie należał do tradycji heze tylko zupełnie odrębnej linii przekazu jingzhong, która nawet nie wywodziła się od Szóstego Patriarchy Huinenga. Można jednak przypuszczać, że istniały związki między Nanyinem i szkołą heze.
Wkrótce po zostaniu mnichem Zongmi wziął udział w buddyjskim zgromadzeniu w domu miejscowego urzędnika Renguana i po wspólnym zaśpiewaniu "Sutry doskonałego oświecenia" otrzymał po raz pierwszy kopię jej tekstu i po przeczytaniu dwóch czy trzech stron osiągnął przebudzenie. Było to tak potężne odczucie, że, jak wspomina, tańczył z radości. Gdy zjawił się u swojego nauczyciela Daoyuana, ten zauważył "Będziesz wielkim propagatorem doskonałych nagłych nauk". Przez następne dwie dekady sutra ta zdominowała jego życie, a przez kilka następnych lat poświęcił się intensywnym studiom tego pisma. Wyszukiwał także wszelkie komentarze na jego temat. Uważał tę sutrę za przewyższającą sutrę "Huayan", czyli "Sutrę Awatamsaki". Według niego bardziej pasowała do tych czasów od olbrzymiej, ponadtysiącpięćsetstronicowej Huayanjing.
W 807 r. został wyświęcony na pełnego mnicha przez mistrza winai Chenga. W 808 r. odwiedził mistrza chan Weizhonga, nauczyciela Daoyuana, który rozpoznał jego wielkie możliwości i pełną zdolność do przekazywania nauk. Odwiedził także mistrza chan Shenzhao, brata w Dharmie Daoyuana, na którym zrobił takie wrażenie, że ten nazywał go bodhisattwą.
Chengguan i huayan (810–816).
Drugim przełomowym wydarzeniem było poznanie w klasztorze Huijue w Xiangyang w prow. Hebei ciężko chorego Lingfenga, ucznia wybitnego mistrza szkoły huayan Chengguana (澄觀 738–839). Lingfeng dał Zongmiemu kopię komentarza Chengguana do "Huayanjing"
Kilka następnych lat Zongmi poświęcił gorliwemu studiowaniu doktryny szkoły huayan. W trakcie intensywnych studiów, podczas których zapominał o spaniu i jedzeniu, doznał kolejnego oświecenia. Jak napisał "pozostałe wątpliwości zostały całkowicie starte". Studia te odegrały olbrzymią rolę w jego rozwoju duchowym. Doświadczenie jego wywarło wielkie wrażenie na mnichach klasztoru, tak że przed opuszczeniem go został poproszony o wykład na temat sutry "Huayan".
Zongmi opuścił klasztor Huijue w 811 r. i udał się do wschodniej stolicy Luoyangu. Zamierzał tam oddać cześć stupie Hezego Shenhuia i następnie powędrować do cesarskiej stolicy Chang’anu. Jednak z powodu pory letniego odosobnienia medytacyjnego został na dłużej w klasztorze Yongmu w Luoyangu. Jesienią do klasztoru przybyła grupa znajomych mnichów z klasztoru Huijue i poprosiła o kolejny wykład na temat sutry Huayan. Jego wykład musiał być niezwykle inspirujący; jeden z obecnych na nim uczniów Chenguana Taigong był pod takim wrażeniem, że aby wyrazić to szczęśliwe wydarzenie wysłuchania "niepojętej wspaniałości Dharmy" – obciął sobie rękę. Taigong został uhonorowany przez cesarza, ale ponieważ rana nie chciała się goić, Zongmi został przez władze obdarzony obowiązkiem opieki nad mnichem do czasu jego wyzdrowienia i nie mógł opuścić Luoyangu. Zongmi opiekował się mnichem przez kilka następnych miesięcy i do Chang’anu dotarł prawdopodobnie ok. połowy 812 r.
Przez następne dwa lata Zongmi studiował sutrę u mistrza Chengguana. Mimo różnicy wieku nawiązali bliski kontakt duchowy i później, gdy przebywali w różnych klasztorach w Chang’anie, byli w stałym kontakcie i Zongmi mógł zawsze swobodnie przyjść na konsultacje. Epitafium Chenguana (napisane przez Peixiu) zawiera informację, iż z 38 uczniów Chenguana tylko Zongmi zrozumiał najgłębsze znaczenie jego nauk.
Początkowe lata działalności naukowej (816–828).
W pierwszych miesiącach 816 r. Zongmi przeniósł się do klasztoru Zhiju na górze Zhongnan ok. 50 mil od Chang’anu. Góra ta od dawna była związana z buddyzmem, a od prześladowań buddyzmu za Północnej dynastii Zhou (574–577) stała się jednym z głównych centrów buddyzmu, gdyż schroniło się na niej wielu wybitnych mnichów. Jednym z nich był Pu’an (539–609), który uczynił z tej górę jedną z wczesnych kolebek kultu sutry Huayan.
W czasie pobytu w klasztorze Zhiju Zongmi napisał swoje dwie pierwsze prace "Yuanjue jing kewen" i "Yuanjue jing cuanyao". Pierwsze praca była krytycznym szkicem Sutry Doskonałego Oświecenia, a druga – wyborem najistotniejszych ustępów z czterech komentarzy do niej, napisanych przez takich mnichów jak Weique, Wushi, Jianzhi i Daoquan. Był to wstęp do okresu 823–824, kiedy powstała seria jego autorytatywnych, rozstrzygających komentarzy i subkomentarzy. Ślubował przez trzy lata nie opuszczać góry aby przeczytać cały ówczesny kanon buddyjski, ale przenosił się jednego do drugiego klasztoru na tej górze, często w poszukiwaniu tekstów i sutr; sam wymienił Yunju si, Caotang si i Fengde si. Np. klasztor Fengde był związany z wielkim mistrzem winai Daoxuanem (596–667), który uczynił go centrum tradycji winai opartej na Winai Dharmaguptów "Sifenlu", która w Chinach nosiła nazwę szkoły Nan (Nanzong).
W 819 r. Zongmi powrócił do Chang’anu aby kontynuować swoje naukowe prace. Podczas pobytu w klasztorze Xingfu studiował dzieła Asangi, Wasubandhu (młodszego) i Sengzhao przygotowując się do interpretacji "Sutry Diamentowej". Prawdopodobnie pracę tę ukończył w tym samym roku. Zimą 819 r. i wiosną 820 r. podczas pobytu w klasztorach Xingfu i Baoshou napisał swój komentarz do "Trzydziestu wersów" Vasubandhu.
Po tych pracach poczuł się na tyle pewny, że postanowił zrealizować swoje ślubowanie sprzed kilku lat, i napisać komentarz do "Sutry doskonałego oświecenia". W tym celu w pierwszych miesiącach 821 r. powrócił do klasztoru Caotang na górze Zhongnan, który położony był w pobliżu szczytu (chiń. feng) Gui (stąd wzięło się jego imię Guifeng). Z jego "Wstępu do chan" wynika, że cały 821 r. poświęcił medytacji "aby rozwinąć koncentrację" (chiń. ting, sans. samādhi) "i zharmonizować moją mądrość" (chiń. hui; sans. prajñā). W 822 r. rozpoczął pisanie komentarza do tej sutry i pracę ukończył pod koniec lata 823 r. W tym samym czasie, podczas pobytu z klasztorze Fengde ukończył "Huayan lunguan", dzieło, które w jego zamierzeniu miało być pomocnym podręcznikiem dla czytających "Sutrę Huayan". Latem 823 r. podczas pobytu w tym samym klasztorze dokonał wyboru kluczowych ustępów z tekstów winai i komentarzy do nich, także z myślą o praktykujących. W tym samym roku napisał także swój subkomentarz (chiń. dashu chao) zatytułowany "Fajie wuzu luei". Po napisaniu kolejnego komentarza i subkomentarza, w 824 r. ukończył "Yuanjue jing daotang xiuzheng".
Zongmi pozostał na górze Zhongnan do 828 r., kiedy został wezwany na dwór cesarski edyktem cesarza Wenzonga (panował w latach 827–840). Przybył do pałacu 10 miesiąca 828 r. Był to miesiąc, w którym cesarz obchodził urodziny więc Zongmi złożył cesarzowi życzenia. Po dyskusji na temat Dharmy cesarz uhonorował mistrza purpurową szatą oraz tytułem Dade (Wielkiej Cnoty). Być może odbyła się także dysputa pomiędzy przedstawicielami trzech religii: konfucjanizmu, taoizmu i buddyzmu, które tradycyjnie odbywały się w dniu cesarskich urodzin i trzej dyskutanci otrzymywali następnie purpurowe szaty.
Zongmi pozostał w stolicy przez dwa lata i potem poprosił o wyrażenie zgody na jej opuszczenie. Powrócił na górę Zhongnan z końcem 829 r. lub na początku 830 r. i pozostał na niej do 833 r., kiedy udał się do Luoyangu. Przychodził do stolicy jako w pełni ukształtowany naukowiec, uhonorowany przez cesarza i który może rozprawiać o buddyzmie z dworskimi intelektualistami. Zmienił się także charakter jego misji; pozostawił za sobą elitarne buddyjskie scholastyczne rozważania i zajął bardziej szerokimi intelektualnymi tematami. Napisał swoje dwie główne dzieła na temat chanu i jeden z najpopularniejszych esejów "Badanie pochodzenia człowieka".
Kręgi intelektualne (828–835).
W okresie tym prace Zongmiego powstały w wyniku jego kontaktów ze sferami uczonych, intelektualistów i wysokich urzędników imperialnych. Prosili go oni o napisanie pracy na dany temat. Najbardziej ważną z tych osób był niewątpliwie urzędnik i intelektualista Peixiu (787?–860), z którym Zongmi był zapewne w głębokiej przyjaźni. Był on autorem wstępów do kilku dzieł mistrza z tego okresu oraz twórcą jego nagrobnego epitafium. Kto wie czy nie stał on za licznymi honorowymi tytułami, które Zongmi otrzymał pośmiertnie, w okresie panowania cesarza Xuanzonga (846–859), gdy buddyzm znów ożywał po 5-letnim okresie prześladowań (841–845), który zmiótł z powierzchni ziemi 45,000 klasztorów i świątyń.
Najwybitniejszym literatem tego kręgu był Bai Juyi (772–846) – wybitny poeta i buddysta. Był m.in. autorem epitafium dla mistrza chan Shenzhao (zobacz: linia przekazu Dharmy Zongmiego). W 833 r. napisał wiersz poświęcony Zongmiemu "Zeng Caotang Zongmi shangren".
Inną wybitną postacią był literat i wybitny działacz stanu, gubernator Liu Yuxi (772–842). Był zaufanym człowiekiem Bo Juyia, który poświęcił mu wiele wierszy.
Kolejna postać to Wenzao (767–836) z rodziny związanej z linią familii cesarskiej. Był świeckim uczniem mistrza; został ministrem w Ministerstwie Ceremonii.
I wreszcie Xiaomian (zm. 837) z wybitnej arystokratycznej rodziny; był także świeckim uczniem Zongmiego. Piastował tytuł księcia Xu. Był odważny i uczciwy; nie wahał się złożyć dymisji w proteście, gdy cesarz nie zareagował na korupcyjną aferę. Otrzymał za to awans. Był także wiceministrem w Departamencie Spraw Wewnętrznych.
Jedną z prac powstałych w tym okresie jest esej "Yuan ren lun" (Traktat o badaniu pochodzenia człowieka) poświęcony ludzkiej naturze. Zbieżność tytułu dzieła mistrza z serią pięciu podobnie zatytułowanych esejów autorstwa konfucjanisty Han Yu ("Yuan ren", "Yuan xin" itp) nie była zapewne przypadkowa i była to najpewniej odpowiedź na ataki na buddyzm Han Yu. Zwłaszcza przeciwko esejowi Yuan dao napisanemu ok. 805 r. i słynnemu antybuddyjskiemu "Memoriałowi o kości Buddy" z 819 r.
W 835 r. z powodu znajomości z Lixunem (zm. 835) (zresztą przeciwnikiem buddyzmu) został wmieszany w polityczną aferę, próbę odsunięcia od władzy eunuchów, znaną jako kanlu zhi bian (Incydent Słodkiej Rosy). W 833 r. Lixuan zawiązał spisek przeciw wszechwładnym eunuchom na dworze cesarskim, którzy opanowali skarbiec, zajmowali się obiegiem urzędowych dokumentów, wojskiem pałacowym i decydowali o dostępie do cesarza. Prawdopodobnie cesarz Xianzong został przez nich zamordowany, a na pewno doprowadzili do zabójstwa Jingzhonga (824). Spisek jednak nie powiódł się. Za pomoc w ukrywaniu Lixuna w klasztorze na górze Zhongnan, potężny eunuch Qiu Shiliang (781–843) oskarżył Zongmiego o zdradę stanu. Podczas przesłuchań Zongmi przyznał się do swojego uczynku i bronił się stwierdzając, że jako buddysta ma obowiązek pomagać cierpiącym bez względu na okoliczności. Powiedział także, iż nie troszczy się o swoje życie i umrze z czystym sercem. Jego postawa tak zaimponowała generałom eunuchom, że Zongmi został ułaskawiony.
Bliskie kontakty Zongmiego z władzą stały się przyczyną krytyki mistrza.
Ostatnie lata i śmierć (835–841).
Ostatnie lata życia Zongmi spędził w cieniu niełaski po jego zamieszaniu w spisek przeciw eunuchom. 23 kwietnia 839 r. zmarł jego nauczyciel doktryny huayan Chengguan.
Pomiędzy 835 a 840 r. Zongmi napisał komentarz do "Yulanpen jing". Najpewniej powrócił wtedy do Syczuanu.
Mistrz zmarł 1 lutego 841 r. w pozycji medytacyjnej, w czasie wizyty w klasztorze Xingfuta w Chang’anie, aby przeprowadzić ceremonię ordynacji nowych mnichów. Jego życzeniem było, aby ciało zostało przeznaczone na zjedzenie przez ptaki i zwierzęta. Kości miały zostały spalone, a popioły rozsypane. Jednak w siedem dni po jego śmierci ciało zostało umieszczone w trumnie. 17 lutego zaniesiono je na Guifeng. 4 marca zostało ono skremowane. W 853 r. otrzymał pośmiertny tytuł Mistrz Chan Mądrość Medytacji (chiń. Dinghui Chanshi). Prochy zostały umieszczone w stupie Błękitnego Lotosu.
Nauki i działalność.
Zongmi był znakomicie wykształconym człowiekiem o wielkiej inteligencji. Szkoła heze słynęła z najbardziej intelektualnej praktyki ze wszystkich siedmiu szkół chan wczesnego okresu jego rozwoju. Dlatego też oprócz normalnych praktyk prowadzonych w klasztorach chan zajmował się działalnością naukową.
W skład jego twórczości wchodzą: komentarze do kilku tekstów (m.in. "Sutry Awatamsaki"; chin. "Huayanjing") i "Sutry Diamentowej"; traktaty naukowe i teoretyczne prace o chanie.
Podczas pobytu na górze Zhongnan napisał swój słynny komentarz do "Sutry doskonałego oświecenia".
W okresie tym w szkole chan schizma na szkołę południową nagłego oświecenia i szkołę północną stopniowego oświecenia spowodowała spory. Jakby w odpowiedzi na takie sekciarskie podejście napisał dzieło "Kompletny zbiór objaśnień dotyczących źródeł chan". Zebrał w nim kolekcję nauk wszystkich szkół chan. Była ta najpewniej pierwsza praca na temat historii chan. Niestety nie dochowała się do naszych czasów; ocalał tylko wstęp.
Oprócz tego zajmował się drzewami genealogicznymi i schematami przekazu Dharmy wszystkich szkół chan.
Zongmi potępił sekciarskie tendencje ówczesnego chanu. Twierdził, że podział na szkołę południową i szkołę północną jest zasadniczo fałszywy. Skrytykował również ekstremalne metody praktyki stosowane przez nauczycieli szkoły hongzhou, odmawiając niektórym z nich prawa do wielkości.
Jego nauki w wielkim stopniu wpłynęły na wybitnego koreańskiego mistrza sŏn Chinula oraz na stworzenie przez mistrza chan Dongshana metody nauczania wuwei – pięciu stopni.
Dzieła.
T – numer katalogowy w kanonie buddyjskim "Taishō Shinshū Daizōkyō", Tokio, 1924–1934 (100 tomów)
K – numer katalogowy w koreańskim kanonie buddyjskim "The Korean Buddhist Canon: A Descripitve Catalogue", Berkeley, 1979 r.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="993502" url="https://pl.wikipedia.org/wiki?curid=993502" title="Dalekie (województwo pomorskie)">
Dalekie (województwo pomorskie)

Dalekie (kaszb. "Daleczé", niem. "Dallecken") – nieoficjalny przysiółek wsi Trzebiatkowa w Polsce położony w województwie pomorskim, w powiecie bytowskim, w gminie Tuchomie.
Miejscowość leży przy drodze krajowej nr 20 ze Stargardu do Gdyni.
W latach 1975–1998 miejscowość administracyjnie należała do województwa słupskiego.

</doc>
<doc id="993504" url="https://pl.wikipedia.org/wiki?curid=993504" title="Grand Prix Polski na Żużlu 2000">
Grand Prix Polski na Żużlu 2000

Wyniki Grand Prix Polski 2000, trzeciej eliminacji Mistrzostw Świata Grand Prix w sezonie 2000.
Były to siódme zawody o Wielką Nagrodę Polski, a piąte we Wrocławiu. Były to zarazem ostatnie zawody GP Polski w tym mieście (od 2004 we Wrocławiu odbywa się GP Europy).
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Piotr Protasiewicz i Sebastian Ułamek). W nawiasach podano numery stałe.
Opis.
Zawody o Wielką nagrodę Polski wygrał mistrz świata Tony Rickardsson i objął ex aequo z Markiem Loramem (który zajął w zawodach 5 pozycję) prowadzenie w klasyfikacji generalnej. Kolejne miejsca na podium zajęli Billy Hamill i Chris Louis.
Zawody o GP Polski spowodowały sporo zmian w dotychczasowej klasyfikacji. Po słabym starcie Todd Wiltshire spadł z 2. aż na 7. pozycję. Na potknięciu Australijczyka skorzystali m.in. Tony Rickardsson i Billy Hamill, a także Tomasz Gollob, który po defekcie w półfinale zajął 6. miejsce i awansował na 4 lokatę w klasyfikacji generalnej.
Z pozostałych Polaków tylko Sebastian Ułamek awansował do Turnieju Głównego, zajmując 14 lokatę. Rafał Dobrucki był 20, a Piotr Protasiewicz 22.

</doc>
<doc id="993507" url="https://pl.wikipedia.org/wiki?curid=993507" title="Osiecko (jezioro)">
Osiecko (jezioro)

Osiecko – przepływowe jezioro wytopiskowe Pojezierza Bytowskiego, na północny zachód od Bytowa, w woj. pomorskim, powiat bytowski, gmina Borzytuchom. Ogólna powierzchnia akwenu jeziora wynosi 30 ha.

</doc>
<doc id="993511" url="https://pl.wikipedia.org/wiki?curid=993511" title="Dzielnice i osiedla Szczecina">
Dzielnice i osiedla Szczecina

Od 1990 roku funkcjonuje podział administracyjny Szczecina na 4 dzielnice i osiedla administracyjne, których obecnie jest 37. Granice osiedli administracyjnych obejmują często kilka osiedli mieszkaniowych, dzielnic mieszkaniowych i części miast, które posiadały bądź posiadają własną nazwę i zostały ujęte w podziale geodezyjnym, statystycznym, administracyjnym, planistycznym, historycznym itp. Poniżej zostały przedstawione właśnie takie części Szczecina. 
Dzielnice i osiedla według prof. Tadeusza Białeckiego.
W pracy: "Szczecin stary i nowy" prof. Tadeusza Białeckiego wymienione zostały następujące osiedla i dzielnice Szczecina (nazwy niektórych zostały już zapomniane):
Babin.
(niem. "Cavelwisch") – osiedle położone w rejonie ulic: Stołczyńska i Cegłówki w południowej części Skolwina. Potocznie nazywane "Kolonia Cegłówki". Do lat 30. nazwę Cavelwisch nosiła położona nieopodal stacja kolejowa, obecnie Szczecin Skolwin.
Bałdynko.
(niem. "Bollinken") – dawna wieś położona w rejonie ulic Wiszesława i Świętojańskiej (okolice Zajezdni Tramwajowej Golęcin), w 1921 r. zostało włączone do Golęcina.
Barnucin.
(niem. "Augusthof") – osiedle położone w obrębie ulic: Walecznych, Cedrowa, Poczdamska, Hubalczyków i Poległych. Od zachodu sąsiaduje z Parkiem Leśnym Zdroje, a od północy ze stacją kolejową Szczecin Zdroje. Na obszarze Barnucina znajduje się cmentarz Zdroje, dom dziecka "Zielony Dwór" (tę część nazywano "Śmiłów") i hipermarket "Selgros". Obecnie część Zdrojów.
Basen Górniczy.
(niem. "Groß Stein Bruch" - na zachód od Regaliczki i "Klein Stein Bruch" - przy węźle komunikacyjnym). Leży na Zaleskich Łęgach. Większość obszaru zajmują tereny portowe. Główne ulice to Gdańska (z Estakadą Pomorską), Zatokowa i Basenowa. Zabudowania mieszkalne położone są w obrębie ulic: Kotwiczna, Grudzińskiego, Mostnika i Swobody. Pierwotnie nazwa odnosiła się do basenu portowego o alternatywnej nazwie Basen Kaszubski. Na Basenie Górniczym znajduje się pętla tramwajowo-autobusowa - przesiadkowa pomiędzy Lewobrzeżem a Prawobrzeżem Szczecina. Część dzielnicy Międzyodrze-Wyspa Pucka.
Błędów.
(niem. "Jägersweil bei Altdamm") – obecnie niezamieszkane osiedle w obrębie ul. Tczewskiej, Junaków, we wschodniej części Parku Leśnego Dąbie (na wschód od drogi krajowej nr 3). Na niektórych mapach nazwa została "przeniesiona" w okolice ulic Św. Huberta, Sokolników i Matecznik oraz potoku Chełszcząca. Powstało tam nowe osiedle domków jednorodzinnych nazwane "Leśną Osadą". Obecnie zamieszkanych jest ok. 25 domów z tendencją wzrostową. Administracyjnie zachodnia część Wielgowa.
Boleszyce.
(niem. "Katharinenhof bei Finkenwalde") – nazwa obejmująca obszar pokrywający się z Parkiem Leśnym Zdroje (część Szczecińskiego Parku Krajobrazowego "Puszcza Bukowa"). Głównymi ulicami są: Grabowa, Kopalniana i Letniskowa. Na terenie Boleszyc znajdują się m.in. Jezioro Szmaragdowe, rezerwat przyrody Zdroje, Góra Widok, Skórcza Góra, hotel "Szmaragd" i restauracja "Grota". Przy ul. Letniskowej przed 1945 r. znajdował się przystanek kolejowy "Buchheide", obecnie przeniesiony ok. 600 m dalej pn. "Szczecin Zdroje". Administracyjnie część Zdrojów.
Bystrzyk.
(niem. "Bergquell bei Frauenhof") – nazwa obejmująca obszar ograniczony ulicami: Pokoju, Bogumińską, Grochową i linią kolejową do Polic. Osiedle obecnie prawie niezamieszkane, większą część zajmują ogrody działkowe. Obecnie wschodnia część Golęcina.
Cieszyce.
(niem. "Sternkrug") – niewielkie osiedle położone w rejonie ulic: Goleniowska, Wolińska i Zdrowa. Przez środkową część osiedla prowadzi linia kolejowa Szczecin - Goleniów, przy której znajduje się większość zabudowań. Przy ul. Wolińskiej znajduje się dawny cmentarz ewangelicki. Obecnie zaliczane jest do dzielnicy Dąbie.
Cieśnik.
(niem. "Untemühle bei Hökendorf") – osiedle położone pomiędzy ulicami: Mączną, Jęczmienną, Lnianą, Poczdamską oraz torami linii kolejowej do Osiedla Słonecznego. Południową granicę (z osiedlem Starków) wyznacza umowna linia wytyczona między ulicami Kolorowych Domów i Hubalczyków. W granicach Cieśnika znajduje się Szpital Zdroje. Administracyjnie część Zdrojów.
Dolina.
(niem. "Grenzingshof") – prawie niezamieszkane osiedle położone w północnej części Żelechowej, pomiędzy ulicą Bogumińską, potokiem Gręziniec i częściowo ogrodami działkowymi, które zajmują większą część Doliny. Jedyną ulicą położoną w granicach osiedla jest Ostrowska, przy której znajduje się dawny cmentarz ewangelicki.
Dunikowo.
(niem. "Rosengarten Plantage") – niezamieszkane obecnie osiedle położone pomiędzy linią kolejową do Stargardu i ulicą Stary Szlak. Przez środek prowadzi droga krajowa nr 3 i rzeka Płonia. Zachodnia część położona jest w południowej części Parku Leśnego Dąbie. Dunikowo podzielone jest pomiędzy dzielnice Kijewo (część zachodnia) i Wielgowo (część wschodnia).
Dziewoklicz.
(niem. "Jungfernberg") – dawniej niewielkie osiedle, obecnie nazwa miejskiego kąpieliska i kolejowego posterunku odgałęźnego. Położone jest na wyspie Ustowskie Mokradła, pomiędzy Odrą Zachodnią a Zatoką Śpiącego Suma (część Kanału Leśnego (Odyńca)). Administracyjnie część Międzyodrza-Wyspy Puckiej.
Glinki.
(niem. "Glienken") – osiedle położone w obrębie ulic: Nad Odrą, Golęcińska, W. Nehringa, Księżnej Dąbrówki. Na północ od osiedla (poza jego granicami) znajduje się stacja kolejowa Szczecin Glinki (na linii do Polic), dzięki której nazwa przetrwała. Administracyjnie część Stołczyna.
Kępa Parnicka.
(niem. "Silberwiese") – osiedle położone na wyspie (dawnym półwyspie) o tej samej nazwie. Główną ulicą jest Leona Heyki, przy której znajduje się m.in. baza autobusowa PKS Szczecin. Na Kępie Parnickiej znajduje się też Stocznia Rzeczna i Sanepid. Przez północną część wyspy prowadzi wiadukt linii kolejowej pomiędzy stacjami Szczecin Główny i Szczecin Port Centralny. Administracyjnie część osiedla Międzyodrze-Wyspa Pucka.
Kijewo.
(niem. "Neu Rosengarten") – część miasta i osiedle administracyjne Szczecina, w rejonie Prawobrzeża, położone pomiędzy autostradą A6, potokiem Niedźwiedzianka oraz południowymi granicami miasta. Kiedyś do wsi należało Dunikowo-osiedle przemysłowe, oraz Kijewko (niem. Neu Rosengarten).
Klęskowo.
(hist. "Clescow", niem. "Hökendorf") – dawna osada słowiańska, od XIII w. w posiadaniu cystersów z Kołbacza. Po sekularyzacji zakonu w 1535 roku weszła w skład dominium książąt pomorskich.
Obecnie wchodzi w skład jednostki pomocniczej gminy Bukowe-Klęskowo. Nazwa "Klęskowo" zwyczajowo pozostała w obiegu, chociażby w nazwie przystanków i Parku Leśnego.
Kluczewko.
(niem. "Frauenhof") – niewielkie osiedle położone w południowej części Klucza, pomiędzy autostradą A6, drogą wojewódzką nr 119, przedłużeniem ulicy Bielańskiej oraz granicami miasta. Główną ulicą jest Polarna. Większość Kluczewka zajmują lasy Puszczy Bukowej i częściowo Szczecińskiego Parku Krajobrazowego "Puszcza Bukowa". We wschodniej części znajduje się leśniczówka "Radziszewko". Na terenie osiedla zachowały się obiekty związane z forsowaniem w tym miejscu Odry przez Armię Czerwoną w kwietniu 1945 r.
Kłobucko.
(niem. "Kellerbeckermühle") – najbardziej na południowy wschód wysunięte osiedle Szczecina, położone nad rzeką Płonią i stawami: Cysterskim i Paulina. Główną ulicą jest Gościnna. Do ok. 1965 r. przy drodze krajowej nr 3 znajdował się przystanek kolejowy "Kłobucko Gryfińskie" (wówczas wieś była jeszcze częścią ówczesnego powiatu gryfińskiego). Obecnie zaliczane do Jezierzyc.
Kniewo.
(niem. "Kienwerder bei Altdamm") – niezamieszkane obecnie osiedle położone w obrębie ulicy Kniewskiej oraz wschodnich części ulic Lubczyńskiej i Goleniowskiej. W Kniewie znajdują się zakłady drobiarskie "Drobimex-Heintz", przy których znajdowała się do ok. 1990 r. pętla autobusowa. Zlokalizowane między osiedlami Dąbie i Załom, urzędowo zaliczane do tego pierwszego.
Kraśnica.
(niem. "Kratzwieck") – nadodrzańskie osiedle położone w rejonie skrzyżowania ulic Nad Odrą i Kościelnej. We wschodniej części znajduje się Huta Szczecin oraz stacja kolejowa "Szczecin Glinki", która przed 1945 r. nosiła nazwę "Stolzenhagen-Kratzwieck" (w tłumaczeniu "Stołczyn-Kraśnica"). W Kraśnicy znajduje się także urząd pocztowy Szczecin 9 oraz Szkoła Podstawowa nr 9 im. kmdr. ppor. J. Grudzińskiego. Urzędowo część Stołczyna.
Krzekoszów.
(niem. "Wilhelmsmühle bei Altdamm") – niezamieszkane obecnie osiedle położone pomiędzy ulicą Andrzeja Struga i bocznicami kolejowymi elektrociepłowni Kijewo: wzdłuż ciągu ulic: Dąbska - Zoologiczna - Niedźwiedzia (od południa i wschodu) oraz ul. Botanicznej (od zachodu). Według niektórych źródeł Krzekoszowem nazywana jest południowa część Osiedla Majowego, które stanowiło niegdyś odrębną jednostkę (od ul. Marii Dąbrowskiej). Obecnie administracyjnie i w granicach Osiedla.
Lotnisko.
(niem. "Flughafen") – niezamieszkana część osiedla Dąbie położona na obszarze Lotniska Szczecin-Dąbie, zbudowanego w latach 20. XX wieku, istniejącego obecnie jako lotnisko sportowe Aeroklubu Szczecińskiego.
Łasztownia.
(niem. "Lastadie") – nazwa obejmująca obszar położony na wyspie Łasztownia, na którym większość to tereny portowe i bocznice kolejowe (w tym dawna stacja Szczecin Dworzec Wrocławski). Zabudowania obejmują głównie południową część wyspy, wśród nich znajdują się m.in. Urząd Celny, kościół ewangelicko-augsburski Świętej Trójcy. Łasztownia jest częścią osiedla pn. Międzyodrze - Wyspa Pucka.
Odolany.
(niem. "Wedelshöhe") – osiedle położone pomiędzy ulicami: Duńską, Czeską, Wkrzańską, Rostocką i Kresową. Większość zabudowań pochodzi z lat 30. i 60. XX wieku. Nowsze budynki powstały przy ulicach przy nazwach pochodzących od gwiazdozbiorów (Korony Północnej, Andromedy, Koziorożca, Skorpiona itp.) Urzędowo w granicach Warszewa. Nazwa pochodzi od osiedla Odolany w Warszawie.
Oleszna.
(niem. "Henningsholm") – prawie niezamieszkane osiedle położone w północnej części osiedla Płonia, nad rzeką Płonią pomiędzy ulicami Szosa Stargardzka i Teodora Żuka i Przylesie. Większość obszaru zajmują tereny leśne Puszczy Goleniowskiej. Do ok. 1965 r. w Olesznej znajdował się przystanek kolejowy na linii do Starego Czarnowa i Sobieradza.
Podbórz.
(niem. "Waldschlösschen bei Buchholz") – osiedle położone w północnej części Warszewa pomiędzy ulicami Podbórzańską, Śródleśną i Kredową. Większość obszaru zajmują lasy Puszczy Wkrzańskiej. Przez Podbórz prowadzi żółty szlak turystyczny łączący Gocław z Warszewem.
Os. Przyjaźni.
Osiedle położone pomiędzy ulicami Witkiewicza, Santocką, 26 Kwietnia oraz linią kolejową do Trzebieży. Osiedle zostało zbudowane w latach 70. XX wieku, kiedy to postawiono pierwsze budynki, tzw. leningrady. Na osiedlu znajduje się też kościół św. Jana Bosco. Administracyjnie położone jest na Świerczewie.
Rogatka.
(niem. "Zollhaus bei Finkenwalde") – prawie niezamieszkane osiedle położone nad Regalicą w zachodniej części Dąbia pomiędzy ulicami Przestrzenną, Eskadrową i Mostem Cłowym. Na Rogatce znajduje się siedziba Aeroklubu Szczecińskiego i jedna z kilku przystani żeglarskich nad Jeziorem Dąbie.
Rogownik.
(niem. "Blaurocks Mühle") – prawie niezamieszkane osiedle położone w rejonie ulic: Puckiej, Młyńskiej i Narzędziowej nad rzeką Płonią, na wschód od dworca Szczecin Dąbie. Administracyjnie położona w granicach Dąbia.
Rudnik.
(niem. "Hammermühle bei Altdamm") – osiedle położone pomiędzy drogą krajową nr 3, ulicą Junaków i linią kolejową do Stargardu oraz nad rzeką Płonią i Bobrowym Stawem. Obecnie prawie niezamieszkane, większą część zajmuje Park Leśny Dąbie. Główną ulicą dojazdową jest Tczewska. Urzędowo należy do Dąbia (jego południowo-wschodnia część).
Sienno.
(niem. "Heuershof") – niewielkie osiedle mieszkaniowe położone pomiędzy ulicami Łączną i Wkrzańską, potokiem Sienniczka (od którego pochodzi nazwa) i ogrodami działkowymi. Wzdłuż ul. Łącznej prowadzi szlak turystyczny łączący ul. Ludową (Drzetowo) z pętlą tramwajową "Las Arkoński" (Niemierzyn). Administracyjnie w granicach Żelechowej.
Skoki.
(niem. "Mücken Mühle bei Neuendorf") – duże osiedle położone na zachód od Skolwina, granicę wyznacza potok Bogdanka. Głównymi ulicami jest ciąg Artyleryjska - Kamienna - Plażowa oraz Przęsocińska łącząca Police z Przęsocinem. Zachodnią część zajmuje Park Leśny Mścięcino, w którym znajduje się m.in. nieczynny przystanek kolejowy Szczecin Mścięcino.
Słowieńsko.
(niem. "Wendorf Gut") – osiedle położone pomiędzy ulicami Ku Słońcu i Dworską oraz Cmentarzem Centralnym. Większą część zajmuje Szkoła Salezjańska. Czasami nazwa Słowieńsko jest także przenoszona na zabudowania w rejonie ulic Dworskiej, Gajowej i Krzywej. Urzędowo zaliczane do Gumieniec.
Sosnówko.
(niem. "Wiesenbeck") – osiedle położone administracyjnie w południowej części Śmierdnicy, faktycznie oddzielone od niej potokiem Czerwonak. Głównymi ulicami są Dobropole i południowa część Spokojnej. Przez Sosnówko prowadzą dwa szlaki turystyczne: żółty do Dobropola Gryfińskiego i czarny do Jezierzyc.
Starków.
(niem. "Mittelmühle bei Altdamm") – prawie niezamieszkane osiedle położone na południe od Szpitala Zdroje. Głównymi ulicami jest południowa część ul. Mącznej i fragment autostrady A6. W zachodniej części znajduje się Ilna Góra o wysokości 63 m n.p.m., a nieopodal dawnego cmentarza ewangelickiego Śmiłowska Góra o 2 m wyższa. Wzdłuż ul. Mącznej prowadzi niebieski szlak turystyczny łączący stację kolejową Szczecin Zdroje z wsią Kołowo. Administracyjnie Starków zaliczany jest do Zdrojów.
Stoki.
(niem. "Rollberg") – osiedle położone pomiędzy ulicami: Duńską, Wiśniowy Sad, S. Rosponda i Jantarową. W ostatnich latach osiedle zostało rozbudowane głównie na terenach dawnych ogrodów działkowych. W XIX w. uprawiano tu powszechnie buraki cukrowe, przerabiane następnie w cukrowni na Drzetowie. Pod koniec XIX w. odkryto tu pokłady dobrej jakościowo gliny, co spowodowało wybudowanie licznych cegielni (przed I wojną światową było ich 6). Obecnie, na terenie osiedla powstają liczne budynki, zarówno jedno- jak i wielorodzinne. Urzędowo południowa część Warszewa.
Struga.
(niem. "Hohenkrug bei Buchholz") – niewielkie osiedle zlokalizowane pomiędzy ulicami: Szosa Stargardzka (droga krajowa nr 10), T. Żuka oraz nieistniejącą obecnie linią kolejową do Sobieradza, nad rzeką Płonią. Większość zabudowań zajmuje fabryka kontenerów "Gulf Intermodal" (dawny "Unikon"). Do ok. 1965 r. na osiedlu znajdował się przystanek kolejowy Struga Szczecińska. Na trasie niebieskiego szlaku turystycznego znajduje się pomnik przyrody "Orle Dęby". W 1994 roku na obszarze osiedla utworzono zespół przyrodniczo-krajobrazowy "Park Leśny w Strudze". Urzędowo część osiedla Płonia.
Os. Świerczewskie.
Osiedle położone pomiędzy ulicami: Derdowskiego, Ku Słońcu, Santocką i 26 Kwietnia. Podzielone jest na dwie części rozdzielone torami bocznicy na Świerczewo (urzędowo jego część). Południową część zajmuje właściwe osiedle, a północną – ogrody działkowe, Wydział Elektryczny Politechniki Szczecińskiej oraz boisko i korty tenisowe.
Trzebusz.
(niem. "Stutthof") – niewielkie osiedle administracyjnie położone w granicach Dąbia w obrębie ulic: Junaków, Opolskiej i Śnieżnej oraz drogi krajowej nr 3. Przed II wojną światową znajdowało się tutaj ponad 100 domów willowych, które zostały kompletnie zniszczone w wyniku walk o Dąbie w marcu 1945 r.
Urok.
(niem. "Königsweg") – prawie niezamieszkane osiedle położone w lasach Puszczy Bukowej pomiędzy potokami: Niedźwiedzianką (tworzy Kiełpiński Staw) i Trawną (tworzy jezioro zwane Wilczym Bagnem) oraz autostradą A6 tuż przed węzłem w Kijewie przy południowych granicach Szczecina. Przez osiedle prowadzą 3 szlaki turystyczne: niebieski od Uroku do Kołowa zwany Królewską Drogą (początek przy stacji Szczecin Zdroje), czerwony od pętli autobusowej "Kijewo" do Glinnej i czarny od Placu Słowiańskiego w Dąbiu do tzw. Bramy Czwójdzińskiego położonej w Szczecińskim Parku Krajobrazowym. Do ok. 1965 r. znajdował się tutaj przystanek kolejowy "Urok". Osiedle podlega Radzie Osiedli Płonia - Śmierdnica - Jezierzyce.
Widok.
(niem. "Friedensburg") – osiedle położone pomiędzy ulicami: Radosną, Żeliwną, Sąsiedzką i Krzewiastą oraz Puszczą Bukową. Faktycznie stanowi wschodnią część Podjuch. Przez osiedle prowadzi także fragment autostrady A6/E28 i żółty szlak turystyczny łączący ul. Granitową z tzw. Szwedzkim Kamieniem położonym w rezerwacie przyrody Bukowe-Zdroje. Na obrzeżach znajduje się także hotel "Panorama" i rezerwat Zdroje. Polska nazwa osiedla pochodzi od pobliskiej Góry Widok w Parku Leśnym Zdroje.
Zdunowo.
(niem. "Hohenkrug bei Augustwalde") – małe osiedle w granicach Szczecina (Prawobrzeże) liczące (w 1990) 50 stałych mieszkańców. Wraz z osiedlami Wielgowo i Sławociesze, z którymi graniczy, tworzyło wspólną radę osiedla, a obecnie podlega pod Radę Osiedla Wielgowo–Sławociesze. Znajduje się tutaj specjalistyczny szpital imienia Alfreda Sokołowskiego. Zostało włączone w granice miasta w 1954. Na osiedlu znajdują się dwie ulice: Alfreda Sokołowskiego i Tomasza Żuka (dawniej Zdunowska).
Osiedla mieszkaniowe Szczecina powstałe po 1945 roku.
Osiedle Akacjowe.
Niewielkie osiedle na Gumieńcach, przy ul. Braniborskiej 40-46. Składa się z trzech, trzykondygnacyjnych budynków mieszczących łącznie 26 mieszkań. Połowa z nich ma powierzchnię 71 m kw. i jest dwupoziomowa oraz posiada ogródek, pozostałe wyposażone są w taras i liczą po 86 m kw. Osiedle jest ogrodzone. Inwestorem i wykonawcą, tego wybudowanego w latach 2018-20 osiedla, jest szczecińska firma Murbud Developer.
Osiedle Alsecco Kusocińskiego.
Alsecco Kusocińskiego - wybudowany w latach 2013-15 zespół dwóch pięciokondygnacyjnych budynków zaprojektowanych przez pracownię "Wolski + Architekci" ze Szczecina, a zrealizowaną przez firmę Alsecco Deweloper. Osiedle liczy 160 lokali mieszkalnych, o powierzchni od 26 do 107 m kw. i położone jest przy ul. Lewandowskiego 1, 3, 5, 7, 9 w Szczecinie.
Osiedle Apartamenty Pogodno.
Osiedle składa się z dwóch czterokondygnacyjnych budynków położonych przy ul. Sadowskiego (nr 8, 10), na szczecińskim Krzekowie. Budynki, o nowoczesnej architekturze, zbudowane zostały na planie litery "L", a między nimi powstał półotwarty dziedziniec wykorzystywany jako miejsce rekreacji dla mieszkańców osiedla i plac zabaw dla ich dzieci. W każdym z domów mieszczą się 41 mieszkania (niektóre z antresolami), o powierzchni od 42 do 106 m kw. Mieszkania wyposażone są w tarasy lub balkony. Cztery stanowiska garażowe w podziemiu budynków zostały wstępnie przygotowane do pełnienia funkcji stacji ładowania samochodów elektrycznych. Inwestorem osiedla jest spółka: Sowińskiego 72, a projekt architektoniczny stworzyła szczecińska firma Mellon Architekci.
Osiedle Apartamenty Warszewo.
Osiedle Apartamenty Warszewo znajduje się przy ul. Maciejkowej 27, 29, 31 i ul. Kalinowej 37 i 39. Składa się z pięciu trzykondygnacyjnych budynków, usytuowanych szczytowo do ulicy. W budynkach zaplanowano łącznie 185 lokali mieszkalnych różnej wielkości (powierzchnia mieszkań: od 29 do 115 m kw., liczba pokoi: od 1 do 4). Budynki wyposażone są w windy, a w piwnicach zlokalizowano hale garażowe. Mieszkania na parterze posiadają ogródki. Osiedle powstało w trzech etapach, w latach 2015-20. Jego inwestorem była firma Marina Developer, a projektantem biuro architektoniczne Dedeco.
Osiedle Arkońskie.
Duże osiedle mieszkaniowe powstałe w latach siedemdziesiątych XX w. przy ulicach: Chopina, Wiosny Ludów, Zakole. Zajmuje powierzchnię 33 hektarów pagórkowatego terenu. Zabudowane zostało 45 budynkami mieszkalnymi. Dziesięć z nich to wieżowce liczące po 12-13 kondygnacji, pozostałe to budynki pięciokondygnacyjne. Projektantami osiedla byli: Tadeusz Łyżwa i Jacek Przybylski Osiedle liczy łącznie 2169 mieszkań i zamieszkiwane jest przez ok. 6000 ludzi. Osiedlem administruje Spółdzielnia Mieszkaniowa "Wspólny Dom".
Osiedle Bandurskiego.
Duże osiedle mieszkaniowe zlokalizowane pomiędzy ulicami Przyjaciół Żołnierza, ks. Warcisława I i Wycieczkową. Główną ulicą dojazdową jest ul. Bandurskiego, od której pochodzi nazwa osiedla. Powierzchnia osiedla wynosi ponad 18 ha, a jego zabudowa składa się z 11 wieżowców oraz 24 niższych budynków liczących 5-7 kondygnacji. Większość zabudowań powstała w latach 80. z tzw. wielkiej płyty. Osiedle administrowane jest przez Spółdzielnię Mieszkaniową "Wspólny Dom", a zamieszkuje na nim ok. 5000 ludzi.
W latach 2006-2009 na terenie Osiedla wzniesiono najwyższy budynek mieszkalny w Szczecinie - osiemnastokondygnacyjny Wieżowiec Widok.
Osiedle Belgijska.
Osiedle składa się z 10 identycznych domów, każdy o kubaturze 6.103 m3 i powierzchni użytkowej 1.350 m2. Budynki posiadają strome dachy pokryte dachówką cementową. Łącznie na osiedlu znajdują się 263 mieszkania. Osiedle powstało w latach 2003-07 przy ul. Belgijskiej. Inwestorem była Spółdzielnia Mieszkaniowa "Student", wykonawcą firma Calbud ze Szczecina, a projekt architektoniczny stworzyła również szczecińska firma "Mellon Architekci".
Osiedle Bocianie Gniazdo.
Osiedle znajduje się przy ul. Małe Błonia 34-44. Składa się z trzech czterokondygnacyjnych budynków przykrytych czterospadowymi dachami. Osiedle liczy łącznie 118 lokali mieszkalnych o powierzchni od 33 do 89 m kw. i liczbie pokoi od 2 do 4. Lokale na parterze mają ogródki, a na wyższych kondygnacjach duże balkony. Osiedle jest inwestycją szczecińskiej firmy deweloperskiej Horizon. Zaprojektowane zostało przez poznańską firmę JC Architekci, a wykonane przez spółkę PTB Nickel.
Osiedle Brzozowe.
Niewielkie osiedle położone przy ul. Szerokiej (nr 48) i ul. Bukietowej (numery od 1 do 17). Składa się z dziesięciu dwurodzinnych, dwukondygnacyjnych domów z dachami dwuspadowymi. W niektórych domach tego osiedla mieszkania mają układ poziomy (jedno na parterze, drugie na piętrze), w innych układ pionowy (parter + piętro - jak w typowym jednopiętrowym budynku bliźniaczym). W elewację budynków wkomponowane zostały elementy drewniane w kolorze brązowym, pozostałe partie elewacji utrzymane są w odcieniach bieli i szarości. Osiedle jest ogrodzone i oddzielone od ruchliwej ul. Szerokiej szpalerem drzew. Inwestorem osiedla była szczecińska firma Caro Development Polska, wykonawcą firma "Izolbud", a projekt architektoniczny stworzyła Pracownia Architektury Tues.
Osiedle Brzozowe Wzgórze.
Osiedle znajduje się przy ul. Kolonistów 60-66 na szczecińskim Bukowie. Składa się z czterech trójkondygnacyjnych budynków mieszczących łącznie 89 lokali mieszkalnych, o powierzchni 34-88 m kw. Budynki przykryte są rzadko stosowanymi dachami kolebkowymi. Mieszkania na parterze mają ogródki. Inwestorem osiedla, ukończonego w 2012 r., była firma Status Dom, a projektantem biuro architektoniczne ze Szczecina - Portal Pracownia Projektowa.
Osiedle Brzozowy Zakątek.
Osiedle wzniesione w latach 2008-10 przy ul. Jana Kazimierza 18-19e przez Szczecińskie Towarzystwo Budownictwa Społecznego. Zabudowa osiedla składa się z dwóch wieloklatkowych budynków o 4 nadziemnych kondygnacjach. Łączna liczba lokali mieszkalnych - 170; łączna powierzchnia użytkowa – 10278 m2. Jedno z mieszkań (przeznaczone na rodzinny dom dziecka) składa się aż z 8 pokoi. Na osiedlu zasadzono 122 drzewa w tym 54 brzozy (stąd nazwa osiedla). Osiedle zaprojektowała Pracownia Projektowa Portal ze Szczecina, a wybudowały, również szczecińskie, firmy Lechbud i Tembud-Bis Szut.
Osiedle Budnex Kusocińskiego.
Osiedle przy ul. Lewandowskiego 34-54 (numery parzyste) wybudowane przez gorzowską firmę Budnex w latach 2015-17. Składa się z czterech pięciokondygnacyjnych budynków, w których znalazło się łącznie 175 mieszkań o powierzchni od 34 do 75 m kw. Mieszkania liczą od 1 do 4 pokoi i wszystkie wyposażone są w balkony. Projekt architektoniczny osiedla wykonała warszawska firma Konkret sp. z o.o.
Osiedle Budnex Lewandowskiego.
Osiedle wzniesione etapami przy ulicach: Lewandowskiego i Potrzebowskiego przez gorzowską firmę Budnex. W pierwszym etapie wybudowano ośmioklatkowy, czterokondygnacyjny budynek o narysie litery "C" przy ul. Lewandowskiego 11, 13, 15, 17, 19, 21, 23, 25. Budynek ma 119 mieszkań o powierzchni od 29 do 75 m kw. i liczbie pokoi od 2 do 4. Mieszkania zostały wyposażone w duże balkony o powierzchni do kilkunastu m kw. W II etapie powstał czteroklatkowy, czterokondygnacyjny budynek przy ul. Potrzebowskiego 12, 14, 16, 18. Budynek ma 104 dwu- i trzypokojowe mieszkania (z aneksem kuchennym) o powierzchni 37- 56 m kw. Budynek wyposażony jest w windy, a każde mieszkanie ma balkon lub taras. W trzecim etapie wzniesiono czterokondygnacyjny, pięcioklatkowy budynek (z windami) przy ul. Potrzebowskiego 2, 4, 6, 8, 10. Budynek liczy 140 dwu, trzy lub czteropokojowych mieszkań (z balkonami i aneksami kuchennymi) o pow. od 37 do 74 m. Czwarty etap zakłada wybudowanie pięciokondygnacyjnego budynku z 67 mieszkaniami przy ul. Potrzebowskiego 1. Mieszkania (o powierzchni od 37 do 74 m kw.) liczyć będą 2, 3 lub 4 pokoje i wyposażone zostaną w balkony i aneksy kuchenne. Pod całym budynkiem znajdzie się dwupoziomowa hala garażowa. Projekt architektoniczny osiedla sporządził Piotr Wiśniewski z Gorzowa Wielkopolskiego.
Osiedle Bukowe.
Osiedle Bukowe położone jest na prawobrzeżu Szczecina i jest jednym z największych osiedli tego miasta. Budowę osiedla rozpoczęto w 1983 r. i nadal jest ono rozbudowywane. Docelowo ma liczyć ok. 18 tysięcy mieszkańców (w 2020 r. mieszkało tu 14,5 tys. ludzi). Osiedle położone jest na terenie dawnej podmiejskiej wsi Klęskowo i graniczy z Puszczą Bukową (stąd nazwa). Osiedle posiada zróżnicowaną zabudowę (wieżowce z wielkiej płyty, budynki pięciokondygnacyjne, zabudowa szeregowa, indywidualna itp.). Uliczki na osiedlu noszą nazwę kolorów (np. Brązowa, Seledynowa, Czerwona, Fioletowa itp.). Kolorystyka elewacji budynków przy poszczególnych ulicach odpowiada ich nazwie. Inwestorem osiedla jest Spółdzielnia Mieszkaniowa "Dąb". Osiedle zaprojektował ZPiUI Inwestprojekt (główni projektanci: Anna Zaniewska, Piotr Zaniewski, Romuald Cerebież-Tarabicki, Regina Wichrzycka). Głównym wykonawcą było Szczecińskie Przedsiębiorstwo Budownictwa Ogólnego nr 2. 
Osiedle Central Park.
Osiedle Central Park - osiedle mieszkaniowe zlokalizowane przy ul. Emilii Plater (pomiędzy ulicami: Salomei i Gontyny; adresy budynków przypisane są do ul. Raginisa 1, 3, 5, 7). Zespół mieszkaniowy składa się z dwóch pięciokondygnacyjnych budynków o łącznej powierzchni użytkowej 5000 m2. Partery budynków od strony ul. E. Plater przeznaczone zostały na cele handlowo - usługowe. Pozostałą powierzchnię zajmują 172 lokale mieszkalne liczące od 1 do 4 pokoi i mierzące od 24 do 124 m2. Osiedle wybudowano w latach: 2014-16, według projektu szczecińskiej firmy Ordo Projekt s.c. Inwestorem była spółka Modehpolmo. 
Osiedle Chabrowe.
Osiedle znajduje się przy ul. Gerwazego 1, 2, 3, 4, 6, 8, 10, 12 i Żniwnej 56, 58, na Krzekowie. W pierwszym etapie budowy osiedla (lata:2014-16) wybudowano siedem trzykondygnacyjnych budynków przy ul. Gerwazego, mieszczących łącznie 126 dwu- lub trzypokojowych mieszkań o powierzchni 50-75 m kw. W drugim etapie (lata 2017-18) powstały dwa trzykondygnacyjne budynki przy ul. Żniwnej mające łącznie 59 lokali mieszkalnych. Osiedle jest ogrodzone i monitorowane. Na jego skraju znajduje się zagospodarowany staw. Inwestorem osiedla jest warszawska firma SGI, która zbudowała je według projektu szczecińskiej firmy Mellon Architekci.
Osiedle Chmielewskiego 23.
Osiedle Chmielewskiego 23 to zespół 3 wieżowców, o zróżnicowanej wysokości (do 11 pięter) i bryle, położonych przy ul. Chmielewskiego 23 na osiedlu administracyjnym Pomorzany. Inwestorem osiedla jest firma BEST Deweloper, a wykonawcą spółka Erbud. Rozpoczęcie budowy nastąpiło w grudniu 2018. Inwestycja realizowana jest etapowo, a po jej zakończeniu, osiedle liczyć będzie 500 mieszkań, w tym, położone na najwyższych piętrach, apartamenty o pow. ponad 120 m kwadratowych.
Osiedle Chojnówka.
Osiedle położone w rejonie ulic: Zielone Wzgórze oraz Akwarelowa. Nazwa wywodzi się od przepływającego przez osiedle strumienia Chojnówka. Administracyjnie wchodzi w skład osiedla Bukowe-Klęskowo. W latach: 1997-99 powstało tu sześć cztero- i pięciokondygnacyjnych budynków przy ul. Zielone Wzgórze. Inwestorem była Spółdzielnia Mieszkaniowa "Warszewo", a projekt architektoniczny stworzyła Anna Zaniewska. 
Począwszy od 2001 r. trwa rozbudowa tego osiedla przez Przedsiębiorstwo Budowlano-Usługowe "Jedynka" S.A. ze Szczecina. Zabudowa koncentruje się wokół u. Akwarelowej. W latach 2001-15 powstało tu 7 większych i trzy mniejsze budynki wielorodzinne oraz trzy domki jednorodzinne. W 2017 r. rozpoczęto budowę kolejnych trzech budynków. Projektantem tej części osiedla jest Biuro Projektowo-Budowlane Plik-Lech ze Szczecina. 
Osiedle Czcibora.
Kompleks mieszkalno-usługowy wybudowany w latach 2006-08 przy ul. Czcibora i ul. Przyjaciół Żołnierza 49-55. Osiedle składa się z dwóch bliźniaczych budynków o wysokości od 4 do 8 kondygnacji mających zróżnicowaną, nieregularną bryłę. W każdym z domów znajdują się 53 dwu-, trzy- i czteropokojowe mieszkania, dwie klatki schodowe oraz dwa lokale użytkowe. Niektóre z mieszkań mają formę dwupoziomową. Inwestorem i wykonawcą była firma Mak Dom Holding S.A. z Piaseczna. Projekt architektoniczny opracowała szczecińska firma AG Projekt Anna Gaweł.
Osiedle Cztery Ogrody.
Osiedle położone jest przy ul. Duńskiej 18-34 i liczy 238 lokali mieszkalnych. Składa się z dwóch budynków o zróżnicowanej bryle i wysokości (6-8 kondygnacji), przykrytych płaskim dachem. Mieszkania wyposażone są w balkony i tarasy, a te na parterze – w przydomowe ogródki. Nazwa osiedla pochodzi od czterech ogrodów: iglastego, kamiennego, różanego i wiśniowego jakie znalazły się na wewnętrznych dziedzińcach osiedla. Inwestorem przedsięwzięcia była łódzka spółka Comfortime, osiedle wybudowała szczecińska firma Calbud według projektu Pracowni Projektowej "Portal" (Szczecin) i City Architekci Maciej Zombirt (Warszawa).
Osiedle Cztery Pory Roku.
Osiedle leży na terenie Bukowa, przy ulicy o tej samej nazwie co osiedle. Zabudowa składa się z 9 trzykondygnacyjnych budynków (najwyższa kondygnacja ma formę poddasza użytkowego). Budynki posiadają dwie lub trzy klatki schodowe. Mieszkania na parterze wyposażone są w duże zielone tarasy położone nad garażami. Niektóre z mieszkań są dwupoziomowe. Budynki wykonano w technologii tradycyjnej. Mieszkania liczą od 1 do 4 pokoi i mają powierzchnię od 32 do 67 m kw. Osiedle wybudowano w latach 2007–09, a inwestorem i wykonawcą była szczecińska firma Steed Developer S.A.
Osiedle Dąbrówki.
Osiedle położone jest na wysokiej skarpie odrzańskiej przy ul. Księżnej Dąbrówki na Stołczynie. Budowę osiedla rozpoczęto w 2014 r. Składać się ono będzie z sześciu pięciokondygnacyjnych budynków mieszczących łącznie 210 lokali mieszkalnych o powierzchni od 32 do 60 m kw., mających 1, 2 lub 3 pokoje. Inwestorem, projektantem i wykonawcą osiedla jest szczecińska firma Graz Deweloper.
Osiedle Duńskie.
Osiedle Duńskie składa się z czterech budynków przy ul. Duńskiej 47-65 wybudowanych w latach 2005-08. Budynki mieszczą łącznie 110 mieszkań o powierzchni od 39 do 78 m kw. Teren osiedla jest ogrodzony, a do mieszkań na parterze przynalężą przydomowe ogródki. Inwestorem i wykonawcą osiedla była firma Vastbouw Polska, a projekt architektoniczny sporządziła szczecińska firma Jarosław Czarnecki Architekt. 
Osiedle Etiuda.
Osiedle położone jest przy ul. Fryderyka Chopina 41, 43 (nazwa osiedla nawiązuje do twórczości patrona ulicy). Osiedle składa się z dwóch pięciokondygnacyjnych budynków o prostej bryle i płaskich dachach. Budynki połączone są wspólną halą garażową w przyziemiu. Mieszkania na czwartej kondygnacji zaprojektowano jako dwupoziomowe z antresolami i tarasami na dachu. Mieszkania na parterze posiadają ogródki, a na pozostałych poziomach - balkony. Łącznie na osiedlu znajduje się 113 mieszkań o powierzchni od 31 do 75 m kw. Osiedle, według projektu szczecińskiego biura architektonicznego Wolski+Architekci, bubudował szczeciński deweloper - firma Calbud. 
Osiedle Familijne.
Osiedle składa się z 24 lokali mieszkalnych w zabudowie bliźniaczej lub szeregowej położonych przy nowo powstałej ulicy Familijnej na Krzekowie. Mieszkania mają powierzchnię od 61 do 126 m kw. i otoczone są ogródkami o powierzchni od 50 do 300 m kw. Budowa osiedla zakończyła się w 2020 r. Inwestorem osiedla była firma Lider House ze Szczecina
Osiedle Flaminga.
Osiedle znajduje się przy ul Flaminga 2-8 (boczna od ul Łącznej). Budynki na osiedlu (w liczbie 4) liczą cztery lub pięć kondygnacji i kryte są dachami dwuspadowymi. Powierzchnia mieszkań wynosi od 25 do 68 m kw. Najniższe kondygnacje budynków wykorzystane zostały na halę garażową, mieszkania na parterze wzbogacono o przydomowe ogródki. Osiedle powstało w latach 2017–20, a jego deweloperem i głównym wykonawcą był Soft Elektronik sp. z o.o. (budynki przy ul. Flaminga 6,8) oraz Neptun Deweloper sp. z o.o. (budynki przy ul. 2, 4). 
Osiedle Fregaty.
Osiedle Fregaty (zwane też Osiedlem Pokładowa) położone jest przy ul. Fregaty (nr 1-23) w Dąbiu. W I etapie budowy osiedla (zrealizowanym w latach 2017-20) powstało 6 budynków czterokondygnacyjnych, niepodpiwniczonych. W budynkach tych mieszczą się 184 mieszkania (wykonane w standardzie "pod klucz") zawierające od 1 do 3 pokoi, o powierzchni od 46 do 65 m kw. Na budowie osiedla musiano zastosować specjalne rozwiązania związane z bliskością jeziora Dąbie (w tym palowanie gruntu). W drugim etapie budowy osiedla (lata 2019-21) liczba budynków i mieszkań na osiedlu ma się podwoić. Inwestorem osiedla jest TBS "Prawobrzeże", generalnym wykonawcą: "Calbud", a projektantem Firma Projektowa J. Nawrocki (wszystkie firmy ze Szczecina).
Osiedle Galaktyka.
Budowa osiedla rozpoczęła się w 2018 r. przy ul. Plejady i Galaktyki na szczecińskim Warszewie. Osiedle składać się będzie z 9 trzykondygnacyjnych budynków o nietypowej, nowoczesnej architekturze (ściany zewnętrzne budynków mają kształt trapezu prostokątnego, dachy - trójkąta). W pięciu budynkach typu "A" znajdzie się po 20 mieszkań, w pozostałych czterech (typu "B") po 14 (łącznie 156 lokali mieszkalnych o powierzchni od 44 do 148 m kw.). Budynki wyposażone będą w windy, przydomowe ogródki, tarasy, balkony oraz antresole (na ostatniej kondygnacji). Inwestorem i wykonawcą osiedla jest szczecińska firma Modehpolmo, a projektantem architekt Marek Orłowski ze Szczecina
Osiedle Garden House.
Osiedle zostało wybudowane w latach 2006–2010, w centrum Warszewa przy ulicy Szczecińskiej nr 28-32 oraz ul. Poznańskiej nr 1B-1F. Budynki na osiedlu posiadają trzy lub cztery kondygnacje. Inwestorem osiedla jest warszawska spółka SGI, a zaprojektowała je szczecińska pracownia architektoniczna Urbicon. Osiedle liczy 171 mieszkań. Budynki posiadają strome dachy oraz elewacje wyłożone częściowo cegłą klinkierową i drewnem, co powoduje, że dobrze komponują się z otaczającą, tradycyjną zabudową.
W latach 2019-20 na osiedlu (przy u. Szczecińskiej 26) wybudowano dwa mniejsze budynki mieszczące łącznie 24 lokale mieszkalne. 
Osiedle Glinki.
Osiedle zlokalizowane jest przy ul. Polickiej 58-72a (boczna od ul. Szosa Polska).Składa się z 17 budynków trzykondygnacyjnych, ze stromymi dachami. Wielkość (długość) budynków jest zróżnicowana (od 1 do 4 klatek schodowych). Osiedle powstało w latach 2003-16 i liczy łącznie 500 mieszkań o powierzchni od 30 do 100 m kw. i liczbie pokoi od 1 do 3. Właściciele mieszkań na parterze mogą korzystać z przydomowych ogródków. Część osiedla ma charakter zamknięty, a całe osiedle jest monitorowane. Inwestorem i wykonawcą osiedla jest szczecińska spółka Tomaszewicz Development, a projekt architektoniczny stworzyła stargardzka firma WizArt Studio Piotr Bujnowski.
Osiedle Grunwaldzkie.
Osiedle ograniczone ulicami: Bazarową, Żubrów, J. Malczewskiego i Wyzwolenia. Powstało w latach 60. XX wieku na terenach kompletnie zniszczonych przez alianckie naloty w czasie II wojny światowej. Projektantem osiedla był Henryk Nardy. Osiedle zostało zabudowane budynkami pięciokondygnacyjnymi i wieżowcami. Na osiedlu wyróżniał się, nieistniejący już, trzynastokondygnacyjny Dom Marynarza oraz zamieszkały przez ok. 1400 osób, jedenastokondygnacyjny "mrówkowiec" przy al. Wyzwolenia. Na osiedlu tym powstały pierwsze w Szczecinie domy z wielkiej płyty.
Osiedle Gubałówka.
Osiedle położone we wschodniej części Osowa, przy ul Miodowej 119, 121, 125, nieopodal której znajduje się stok narciarski "Szczecińska Gubałówka". Jest to jedno z najwyżej położonych osiedli miasta (ok. 90 m n.p.m.). Zabudowę osiedla stanowi 9 trzykondygnacyjnych budynków (ostatnia kondygnacja ma formę poddasza mieszkalnego), w których znajduje się łącznie 100 mieszkań o powierzchni od 56 do 145 m2. Każde z mieszkań posiada balkon. Osiedle jest ogrodzone. Osiedle zostało zbudowane w latach 1998-2004.
Osiedle Gwarna.
Osiedle wybudowano w kilku etapach na wschodnich krańcach osiedla Nad Rudzianką. W pierwszym etapie (lata: 2003-04) wzniesiono 4 czterokondygnacyjne budynki ze 104 mieszkaniami przy ul. Nastrojowej 2-6 i Gwarnej 17-27. Budynki posiadają seledynowe elewacje i rzadko spotykane, zielone dachy. Drugi etap budowy obejmował wzniesienie w latach 2005-07 sześciu budynków czterokondygnacyjnych przy ul. Gwarnej 60-76 i Swojskiej 53-69 (łącznie 192 mieszkania). W trzecim etapie (lata 2009-10) powstało 6 czterokondygnacyjnych budynków (ze 162 mieszkaniami) przy ul. Gwarnej 20-46. Inwestorem wszystkich etapów budowy osiedla było Towarzystwo Budownictwa Społecznego Prawobrzeże sp. z o.o. Projekty etapu I i II wykonał B.P. Projekt sp. z o.o., a etapu III Firma Projektowa J. Nawrocki ze Szczecina. Wykonawcami byli: Calbud sp. z o.o. (I etap), Budchem sp. z o.o. (II etap), PW Ebud-Przemysłówka (III etap).
W pobliżu TBS Prawobrzeże wybudował także dwa inne kompleksy mieszkalne (bez własnej nazwy): trzy budynki (96 mieszkań) przy ul. Gwarnej 4-18 (2002 r.) oraz siedem budynków (192 mieszkania) przy ul. Gwarnej 1-15, ul. Nastrojowej 1-7, ul. Nowy Zjazd 4-10 (2003-04 r.). 
Osiedle Harmonia Gumieńce.
Osiedle rozpoczęto budować w 2018 przy ul. Grabskiego (boczna od ul. Cukrowej). W pierwszym etapie wybudowano siedem budynków cztero - i pięciokondygnacyjnych. W II etapie (lata: 2020-21) powstaną dwa budynki pięciokondygnacyjne. W trzecim - ostatnim etapie przewidziane jest wybudowanie kolejnych dwóch budynków. Łącznie osiedle liczyć będzie 650 lokali mieszkalnych z jednym, dwoma lub trzema pokojami o powierzchni od 28 do 68 m kw. Projekt architektoniczny osiedla stworzyła firma W+Architekci Wolski &amp; Włosek ze Szczecina. Inwestorem i wykonawcą jest również szczecińska firma Alsecco Developer.
Osiedle Jarzębinowe.
Osiedle powstało w latach 2015-19 przy ul. Dembowskiego (numery: 2, 2a, 4, 4a, 6, 6a). Osiedle składa się z sześciu, ustawionych w szereg, siedmiokondygnacyjnych budynków. Łącznie na osiedlu znajduje się 330 mieszkań o powierzchni od 30 do 88 m kw. Osiedle ma charakter zamknięty (jest ogrodzone i monitorowane). Inwestorem i wykonawcą osiedla była warszawska spółka SGI, która wybudowała je według projektu Pracowni Architektury Andrzej Morawski ze Szczecina.
Osiedle Jesionowa.
Osiedle położone jest przy ul Jesionowej 5, 7, 9 oraz ul. Zielonej 17-29 na Gumieńcach. Większość budynków na osiedlu usytuowana jest do ulicy szczytowo i oddzielona od niej poczwórnymi pawilonami garażowymi, na dachach których urządzono przydomowe tarasy. Osiedle składa się z 16 trójkondygnacyjnych budynków mieszczących łącznie 66 mieszkań. Osiedle zostało wybudowane w latach 2000-01 przez spółkę Modehpolmo ze Szczecina, która była także jego inwestorem.
Osiedle Kadet.
Inwestorem osiedla była nieistniejąca już Spółdzielnia Mieszkaniowa "Kadet" - stąd nazwa. Osiedle zlokalizowane zostało przy ul. Łukasińskiego, jednak dzięki wybudowaniu wzdłuż tej ulicy długiego bloku teren osiedla został w znacznym stopniu odseparowany od tej ruchliwej ulicy. Pozostała zabudowa osiedla skupia się wzdłuż ulic Horeszków i Księdza Robaka. Przeważają domy dwukondygnacyjne z użytkowym poddaszem, tylko przy ul. ks. Robaka pobudowano niewielką liczbę domów jednorodzinnych w zabudowie szeregowej. Osiedle charakteryzuje się kameralnością i dużą ilością zieleni. Generalnym wykonawcą, powstałego w latach 2000-02 osiedla, była spółka Europrojekt ze Szczecina..
Osiedle Kaliny.
Duże osiedle położone pomiędzy ulicami: Witkiewicza, Santocką, 26 Kwietnia i Derdowskiego. Nazwa pochodzi od głównej ulicy - Antoniego Kaliny. Osiedle zostało zbudowane w latach siedemdziesiątych i osiemdziesiątych XX w. przez Polską Żeglugę Morską dla pracowników gospodarki morskiej (główny projektant Zbigniew Grudziński). W zabudowie osiedla przeważają wieloklatkowe wieżowce o 10-12 kondygnacjach. W centrum osiedla zachowała zabudowa indywidualna w postaci domków jednorodzinnych i bliźniaków pochodząca z wcześniejszego okresu (część z lat międzywojennych).
W granicach osiedla znajdują się: urząd pocztowy oraz dwie szkoły podstawowe. Osiedle posiada dobrze rozwiniętą sieć handlową. Komunikację ze śródmieściem zapewniają linie autobusowe. 
Osiedle Kapitanów.
Zbudowane w trzech etapach, w latach 2002-15 osiedle zlokalizowane na Gumieńcach, na tyłach centrum handlowego "Ster" i "Castoramy". Budynki osiedla położone są przy ul. Marynarzy Polskich (nr: 51, 90-100), gen. S. Kopańskiego (42-93), gen. S. Maczka (6-50). Osiedle składa się z 24 czterokondygnacyjnych budynków przykrytych dachem czterospadowym. Inwestorem osiedla była szczecińska spółka Sanix-Tur Development. Osiedle wybudowało Przedsiębiorstwo Budowlane "BIS" według planów Federacyjnego Biura Architektonicznego ze Szczecina. Osiedlem zarządza Spółdzielnia Mieszkaniowa "Bryza".
W 2020 spółka Sanix-Tur rozpoczęła nową inwestycję na tym terenie, polegającą na zabudowie działki w kształcie zbliżonym do półkola przy ul. Polskich Marynarzy 65-71 i ul. Kopańskiego 2-16. Zabudowa składać się będzie z ośmiu pięciokondygnacyjnych budynków mieszczących mieszkania o pow. od 40 do 87 m kw.
Osiedle Kasztanowe.
Osiedle położone w północno-wschodniej części miasta, wchodzące w skład administracyjnego osiedla Załom - Kasztanowe, tuż przy granicy miasta. Osiedle powstało w latach osiemdziesiątych XX w., a jego inwestorem była, nieistniejąca już, Fabryka Kabli "Załom". Składa się z pięciokondygnacyjnych budynków mieszkalnych z płaskimi dachami oraz zabudowy pawilonowej mieszczącej lokale handlowo-usługowe. Osiedle zamieszkuje ok. 3 tysięcy. osób
Przez osiedle prowadzi niebieski szlak turystyczny łączący stację Szczecin Załom z wsią Kliniska Wielkie. Na osiedlu Kasztanowym znajduje się pętla autobusowa linii zwykłych, pośpiesznych i nocnych.
Osiedle Keja.
Pierwsze osiedle mieszkaniowe, które powstało od czasu zakończenia II wojny światowej na terenie Golęcina. Osiedle zostało zlokalizowane przy ulicy Pokoju (nr 73-74d), oraz przy ulicy Grochowej (4-8, 10-24), naprzeciwko Cmentarza Golęcińskiego. W latach 1999-2002 wybudowano ogółem cztery 3-kondygnacyjne bloki mieszkalne, wraz z podziemnymi garażami. Mieszkania na parterze wyposażone zostały w ogródki. Inwestorem była nieistniejąca już spółdzielnia mieszkaniowa "Chrobry". Na osiedlu Keja znajduje się przystanek autobusowy "Grochowa" dla linii zwykłych i nocnych. Osiedle wybudowało Szczecińskie Przedsiębiorstwo Przemysłowego Espebepe S.A. według projektu Firmy Projektowej J. Nawrocki ze Szczecina.
Osiedle Klonowe Zacisze.
Osiedle znajduje się na Gumieńcach, przy ul. Zuzanny 1-13. Składa się z trzynastu jednorodzinnych domów tworzących zabudowę pojedynczą, bliźniaczą lub szeregową. Domy na osiedlu są dwukondygnacyjne, kryte dachami dwuspadowymi, z użytkowymi poddaszami. Każdy dom wyposażony jest w ogródek i garaż, a jego powierzchnia wynosi od 65 do 170 m kw. Osiedle ma charakter zamknięty. Projekt osiedla stworzyło Federacyjne Biuro Architektoniczne ze Szczecina, a wybudowała je w latach 2009-11 szczecińska spółka TMT. Zarządcą osiedla jest firma Gremius.
Osiedle Koszarowa-Dziennikarska.
Osiedle położone jest przy ulicy Dziennikarskiej nr 1-14 i Koszarowej 1-9 w centrum Dąbia. Osiedle liczy 212 mieszkań i składa się z pięciu trzykondygnacyjnych budynków przy ul. Koszarowej oraz ciągu budynków tworzących południową, zwartą pierzeję ul. Dziennikarskiej - przy czym część budynków przy tej ulicy została zrewitalizowana, a część zbudowana od nowa. Inwestorem osiedla jest szczecińskie Towarzystwo Budownictwa Społecznego "Prawobrzeże". Prace budowlane wykonało w latach 2002–2007 Szczecińskie Przedsiębiorstwo Budownictwa Ogólnego Nr 2, według projektu Biura Architektonicznego Makowski &amp; Sołdek BAMS.
Osiedle Krakowska.
Osiedle powstało w latach 2008-13 na szczecińskich Gumieńcach, przy ul. Barbakan 1-12. Składa się z 9 cztero- lub trzykondygnacyjnych budynków o nowoczesnej architekturze. Łącznie na osiedlu znajduje się 236 mieszkań o powierzchni od 42 do 98 m kw. i liczbie pokoi od 1 do 4. Osiedle jest zamknięte i monitorowane, a budynki wyposażone są w windy, podziemne garaże i przydomowe ogródki. Inwestorem i wykonawcą osiedla była spółka SGI z Warszawy, a projekt architektoniczny stworzyło szczecińskie Federacyjne Biuro Architektoniczne.
Osiedle Królewicza Kazimierza.
Osiedle składa się z jednego, dużego budynku przy ul. Królewicza Kazimierza 1-2e, wybudowanego w latach 2017-19. Budynek ma zróżnicowaną wysokość (od 3 do 9 kondygnacji) i mieści 107 mieszkań oraz lokale użytkowe na parterze. Inwestorem i wykonawcą osiedla była szczecińska firma Siemaszko.
Osiedle Książąt Pomorskich.
Jedno z największych osiedli mieszkaniowych miasta. Powierzchnia osiedla wynosi ok. 26 ha. Wybudowano na nim 37 budynków (w większości pięciokondygnacyjnych), mieszczących 3571 mieszkań, zamieszkałych przez ok. 10 tysięcy mieszkańców. Osiedle zlokalizowane jest na Niebuszewie, pomiędzy ulicami; ks. Warcisława I, Przyjaciół Żołnierza, Wilczą oraz linią kolejową do Polic na tyłach dworca Szczecin Niebuszewo. Na osiedlu znajduje się kościół Miłosierdzia Bożego oraz Szkoła Podstawowa nr 35 im. Jana Pawła II. Osiedle wybudowane zostało w latach siedemdziesiątych i osiemdziesiątych XX w. według projektu W. Zaborowskiego, a administruje nim Spółdzielnia Mieszkaniowa "Wspólny Dom".
Osiedle Księcia Warcisława.
Osiedle położone jest przy ul. Weneckiej 1-7 na Niebuszewie, a wybudowane zostało w latach 2017-19. W skład osiedla wchodzi jeden budynek dwuklatkowy, czterokondygnacyjny oraz cztery budynki jednoklatkowe trójkondygnacyjne. Budynki mają płaskie dachy, balkony, a mieszkania na parterze posiadają przydomowe ogródki. Osiedle liczy łącznie 88 mieszkań o powierzchni od 42 do 89 m kw. i liczbie pokoi od 2 do 4. Inwestorem osiedla była warszawska spółka SGI, a projekt architektoniczny stworzyła szczecińska firma Orłowski Szymański Architekci.
Osiedle Ku Słońcu.
Duże osiedle mieszkaniowe zlokalizowane przy ul. Kazimierskiej i Ku Słońcu (na terenie dawnych zakładów "Selfa"). Osiedle wybudowane zostało w trzech etapach, w latach 2010-18. Osiedle składa się z pięciu budynków o wysokości pięciu lub sześciu kondygnacji, mieszczących łącznie 760 lokali mieszkalnych (liczba pokoi: 1-5; powierzchnia: 30-116 m kw.) zamieszkałych przez ok. 2400 osób. Cztery z tych budynków o narysie litery "0" posiadają wewnętrzne, prostokątne dziedzińce. Na najwyższych piętrach zaprojektowano apartamenty wyposażone w tarasy. Na osiedlu przewidziano 700 miejsc parkingowych w garażach podziemnych i 100 stanowisk parkingowych naziemnych. Inwestorem osiedla była gdańska spółka Polnord, a generalnymi wykonawcami przedsiębiorstwa Ciroko i Corlux ze Szczecina. Projekt architektoniczny stworzyła Pracownia Projektowa Arco z Gdyni.
Osiedle Lajkonik.
Osiedle położone jest przy ul. Krakowskiej 28-28h na Gumieńcach. Składa się z dziewięciu trójkondygnacyjnych budynków z pochyłymi dachami. Osiedle liczy łącznie 54 mieszkania (po sześć w każdym budynku), o powierzchni 75-106 m kw. i liczbie pokoi od 3 do 5. Mieszkania na parterze posiadają ogródki, a na drugim piętrze antresole. Osiedle jest ogrodzone. Jego nazwa nawiązuje do ulicy przy której się znajduje (Lajkonik kojarzy się z Krakowem). Osiedle jest inwestycją firmy Vastbouw Polska Sp. z o.o., która je wykonała według projektu Jarosława Czarneckiego ze Szczecina.
Osiedle Lawendowe Wzgórze.
Osiedle znajduje się przy ul. Polickiej 34-40a. Składa się z czterech, połączonych łącznikami, trzykondygnacyjnych budynków mieszczących lokale mieszkalne o powierzchni od 30 do 93 m kw. Na osiedlu znajdują się: 73 mieszkania z balkonami, 27 mieszkania z ogródkami, 30 mieszkań z antresolą. Osiedle ma charakter zamknięty i monitorowany. Budowa osiedla rozpoczęła się w 2017. Inwestorem i generalnym wykonawcą jest szczecińska firma Tomaszewicz Development. Projekt osiedla opracowało Biuro Projektowe NeW Architekci ze Szczecina.
Osiedle Limby.
Niewielkie osiedle przy ul. Limby 2, 4, 6 na Warszewie. Składa się z trzech trzykondygnacyjnych budynków, przykrytych dachem dwuspadowym. Mieszkańcy parteru mogą korzystać z przydomowych ogródków, a zamieszkali na wyższych kondygnacjach - z balkonów. Osiedle powstał w latach 2014-16. Jego inwestorem i generalnym wykonawcą była szczecińska firma Siemaszko, a projektantem, również szczecińska, spółka cywilna GPA.
Osiedle Lisie Pole.
Nieoficjalna nazwa osiedla w rejonie ulic: Podbórzańskiej, Dolomitów, Kaskadowej i Morenowej, w północnej części Warszewa. Zabudowę osiedla stanowi ok. 70 domków jednorodzinnych o zróżnicowanej architekturze. Osiedle zajmuje obszar ok. 15 ha, a powstało na początku XX w. Inwestorem osiedla oraz jego zarządcą jest Spółdzielnia Mieszkaniowa "Ster". 
Osiedle Maciejkowe Wzgórze.
Osiedle w Szczecinie przy ul. Maciejkowej (nr 18-32), Limby (nr 23-37) i Jaworzynki (2-26) na szczecińskim Warszewie. Osiedle składa się z piętnastu, przeważnie dwuklatkowych, budynków z czterospadowymi dachami. Każdy z domów posiada trzy kondygnacje (najwyższa ma formę poddasza użytkowego). Łącznie na osiedlu znajduje się 229 mieszkań o powierzchni od 38 do 69 m kw. Osiedle powstało w latach 2008-12, a jego inwestorem i generalnym wykonawcą była spółka Vastbouw Polska ze Szczecina. Projekt osiedla opracowała szczecińska firma Jarosław Czarnecki Architekt.
Osiedle Magnolia Park.
Dość duże osiedle, zaprojektowane przez Biuro Architektoniczne DEDECO, powstałe na terenie zlikwidowanej jednostki wojskowej pomiędzy ulicami Wernyhory, S. Klonowica i K. Janickiego. Osiedle zabudowane jest budynkami z 3- i 4-kondygnacyjnymi o wysokim standardzie, z płaskimi dachami. Budowę zakończono w 2008 r. Elewacje zewnętrzne zdobią elementy z granitu i drewna. Osiedle posiada charakter zamknięty i cechuje się dużą ilością zieleni (magnolie, rododendrony, jodły kalifornijskie, lipy). Ozdobą osiedla jest rzeźba - fontanna: "Kobieta z magnoliami" - dzieło Wiesława Domańskiego z Krakowa. Nazwa osiedla nawiązuje do kwiatów magnolii, które są jednym z symboli Szczecina. Urzędowo w granicach Pogodna. Na osiedlu znajdują się łącznie 294 lokale mieszkalne o powierzchni 42-98 m kw. Jest tutaj także kilka dwukondygnacyjnych apartamentów o powierzchni 200 m kw. Inwestorem i generalnym wykonawcą osiedla były szczecińskie spółki: Calbud i Genfer Homes.
Osiedle Majowe.
Duże osiedle położone na prawobrzeżu Szczecina, pomiędzy ulicami Struga i Nałkowskiej oraz Łubinowej i Botanicznej. Osiedle rozpoczęto budować w 1974, jednak największy jego rozwój nastąpił w latach osiemdziesiątych XX w. Powstawały tu wówczas domy liczące 4, 5 lub 12 kondygnacji, wykonane w technologii wielkopłytowej. Osiedle jest sukcesywnie rozbudowywane po dzień dzisiejszy, obecnie powstają tu budynki o zróźnicowanej architekturze, kryte skośnymi dachami. Inwestorem osiedla była Spółdzielnia Mieszkaniowa "Dąb", która nim administruje. Budynki wzniosło Szczecińskie Przedsiębiorstwo Budownictwa Ogólnego Nr 2, według projektu opracowanego przez BP-BBO "Miastoprojekt" (główni projektanci: K. Cyrulińska, W. Furmańczyk, W. Jarzynka, A Popiel, J. Prajsnar, A Skoruba, T. Zieliński). Obecnie osiedle liczy ok. 8000 mieszkańców.
Osiedle Makowe Pola.
Osiedle domków jednorodzinnych w zabudowie szeregowej przy ul. Krokusowej i Dzwonkowej (Bukowo). W pierwszym etapie (lata 2008-10) wybudowano 24 domki przy ul Krokusowej, w drugim (lata 2010-12) powstało tyle samo domków przy ul Dzwonkowej. Domy na osiedlu są dwukondygnacyjne (wyższa kondygnacja to poddasze użytkowe), o powierzchni użytkowej ok. 140 m2. W każdym z budynków przewidziano 5 pokoi - największy (salon na parterze) ma powierzchnię ponad 25 m2. Domy posiadają ogródki (pow. 254-670 m kw.) oraz garaże. Osiedle jest ogrodzone. Osiedle powstało według projektu szczecińskiej firmy Jarosław Czarnecki Architekt, a jego inwestorem i generalnym wykonawcą była również szczecińska firma Vastbouw Polska.
Osiedle Małe Błonia.
Osiedle położone jest przy ul. Małe Błonia, która przylega do ul. Łącznej. Budowane jest etapowo. W pierwszym etapie zrealizowanym w latach 2010-12 powstało 7 trzykondygnacyjnych budynków przy ul. Małe Błonia 1-19, mieszczących 153 mieszkania o powierzchni od 31 do120 m kw.. W drugim etapie (lata: 2014-16) powstało 5 budynków (o numerach 23-31) z 72 lokalami mieszkaniowymi, o powierzchni od 38 do 84 m. kw. Mieszkający na parterze mogą korzystać z przydomowych ogródków, a zamieszkali na ostatnim piętrze - z antresol na użytkowym poddaszu. Inwestorem osiedla była warszawska spółka developerska BBI Development SA. Projekt architektoniczny osiedla (II etap) powstał w szczecińskiej Autorskiej Pracowni Architektury "Studio PZ", a generalnym wykonawcą była warszawska firma Erbud S.A.
Osiedle Mickiewicza.
Osiedle składające się głównie z odbudowanych przez Szczecińską Spółdzielnie Mieszkaniową po II wojnie światowej budynków na terenie Pogodna. Obecnie do SSM należy 79 budynków przy takich ulicach jak: Brodzińskiego, Jana Styki, Ratajczaka, Włodkowica, Żwirki i Wigury, Reduty Ordona, Witkiewicza, Wandy, Okrzei, Gorkiego, Juranda, Konopnickiej oraz ulica Mickiewicza, od której wywodzi się nazwa osiedla.
Osiedle Mieszka I.
W skład Osiedla Mieszka I-go wchodzą 3 dwunastokondygnacyjne wieżowce oraz 8 pięciokondygnacyjnych budynków, zlokalizowanych przy zbiegu ulic: Mieszka I-go oraz Powstańców Wielkopolskich. Urzędowo należy do osiedla Pomorzany. Wieżowce powstały w latach siedemdziesiątych, a niższe budynki w połowie lat sześćdziesiątych XX w. Osiedle wybudowała i nim administruje Spółdzielnia Mieszkaniowa "Kolejarz".
Osiedle Miodowa Gubałówka.
Niewielkie osiedle przy ul. Miodowej 133 a-d, składające się z czterech dwukondygnacyjnych, dwulokalowych domów. Powierzchnia każdego z mieszkań wynosi 212 m kw., mieszkania posiadają dwustanowiskowe garaże i duże ogródki o powierzchni 211-350 m kw. Osiedle jest ogrodzone, a wybudowane zostało w latach 2017-20.
Osiedle Miodowe.
Osiedle położone jest przy ul Miodowej i budowane było w dwóch etapach. W pierwszym etapie wybudowano 25 lokali mieszkalnych w zabudowie wolnostojącej lub bliźniaczej przy ul. Miodowej 84-88g. Budynki są niepodpiwniczone, z poddaszami użytkowymi. Budowę tego etapu zakończono w 2003 r. Drugi etap obejmował wybudowanie 15 budynków typu "bliźniak" z 30 lokalami w latach 2009-11 przy ul. Miodowej 113-117A. Developerem i generalnym wykonawcą osiedla była spółka Vastbouw Polska ze Szczecina, a jego projektantem szczecińskie firmy: Pracownia Projektowa "Portal" Maciej Zombirt (etap I), Jarosław Czarnecki Architekt (etap II). Oba osiedla mają charakter zamknięty.
Osiedle Miodowe Ogrody.
Niewielkie osiedle powstałe w latach 2004-06 przy ul. Pszczelnej 4-4f na Niebuszewie. Osiedle składa się z jednego, pięciokondygnacyjnego budynku mieszczącego 85 mieszkań i apartamentów (w tym dwupoziomowe). Każde mieszkanie posiada balkon lub loggie, a te na parterze dysponują przydomowymi ogródkami. W osiedle zainwestowała i wykonała firma Mak Dom Holding z Piaseczna. Projekt stworzyła pracownia AG Projekt Anna Gaweł sp. z o.o. ze Szczecina.
Osiedle Modra.
Osiedle, liczące 123 mieszkania, zlokalizowane jest na Bezrzeczu, po północnej stronie ul. Modrej (numery: 82-104). Zabudowa składa się z siedmiu budynków dwu- i trzykondygnacyjnych, posiadających poddasza użytkowe. Mieszkania na parterze (o powierzchni 70 m kw.) posiadają po trzy pokoje oraz przydomowe ogródki. Na pierwszym piętrze zlokalizowano mieszkania o powierzchni 110 m kw., dwupoziomowe, z pięcioma pokojami i balkonami. Każde z mieszkań, zarówno na parterze, jaki na I piętrze posiada osobne wejście z zewnątrz. Inwestycja została zakończona w 2008 r. Inwestorem była spółka "Osiedle Modra" z Sopotu, generalnym wykonawcą spółka Eurostar ze Stargardu, a projekt architektoniczny stworzyło "B-Studio" ze Szczecina.
Osiedle Morena.
Osiedle położone we wschodniej części Osowa, przy ulicach: Obłoków 1-67 i Niebiańskiej 6a-47. Zabudowa składa się z 50 domów jednorodzinnych, 8 bliźniaków i 6 budynków w zabudowie szeregowej. Wszystkie domy są dwukondygnacyjne, przykryte dachami skośnymi, posiadają garaże i ogródki. Inwestorem i generalnym wykonawcą tego, wybudowanego w latach 2004-08, osiedla była szczecińska spółka Status Dom. Projekt stworzyło JBP Studio Architektoniczne ze Szczecina.
Osiedle Morenowe Wzgórze.
Osiedle składa się z jednego budynku zbudowanego w latach 2019-21 przy ul. Poznańskiej 3b, 3c. Budynek ma cztery kondygnacje, przykryty jest płaskim dachem i posiada wewnętrzny dziedziniec (patio). W budynku zaplanowano 48 mieszkań o powierzchni od 28 do 96 m kw. Każde z mieszkań posiada balkon lub taras, a niektóre z nich są dwupoziomowe. Inwestorem osiedla jest poznańska spółka Fundusz Mieszkaniowo Handlowy, która powierzyła zaprojektowanie osiedla szczecińskiej firmie CTRL PLUS Architekci Piotr Zawadzki, a jego wykonanie zleciła spółce WW Building Poland z Grybowa.
Osiedle Na Górce.
Wybudowane w latach 2005-07 osiedle mieszkaniowe przy ulicy Strzeleckiej 3a, 5a-h i ul. 5 Lipca 25, 27, 27a-c. Składa się z czterech budynków 3-5-kondygnacyjnych, w których znalazło się 195 mieszkań o powierzchni od 35 do 74 m kwadratowych oraz jeden lokal usługowy. Budynki kryte są dachami dwuspadowymi i architektonicznie nawiązują do sąsiadującej zabudowy. Łączna powierzchnia budynków wynosi 10.327, 53 m. kw. Inwestorem osiedla było Szczecińskie Towarzystwo Budownictwa Społecznego. Projekt architektoniczny stworzyło Studio A4 ze Szczecina, a osiedle wzniosła firma Polimex-Mostostal z Warszawy. Osiedle administracyjnie położone jest na Turzynie.
Osiedle Na Skarpie.
Osiedle położone w obrębie ulic: S. H. Lubomirskiego, ciągu S. Staszica - ks. Salomei oraz Wyzwolenia. Główną ulicą osiedla jest Odzieżowa, przy której znajdowały się znane niegdyś zakłady odzieżowe "Dana". W zabudowie przeważają długie budynki pięciokondygnacyjne (jeden z nich ma aż 10 klatek schodowych) oraz dziesięciokondygnacyjne punktowce. Osiedle zrealizowano w latach 60. i 70. XX w., według projektu W. Zaborowskiego, L. Kędzierskiego, i I. Bidermana. W latach 2000-05 budynki zostały ocieplone i na nowo otynkowane. Osiedle zamieszkuje ok. 3500 osób. Urzędowo w granicach osiedla Śródmieście-Północ.
Osiedle Nad Doliną Siedmiu Młynów.
Osiedle położone jest po zachodniej stronie ul. Podbórzańskiej na jej północnym fragmencie (pod lasem). Zabudowa zlokalizowana jest przy ulicach Himalajskiej, Andyjskiej, Pirenejskiej, Alpejskiej, Rybiego Potoku i Miodowej (fragment). Rozpoczęcie inwestycji nastąpiło w 2004 r. - zakończenie w 2010. Łączna powierzchnia osiedla wynosi ponad 14 ha, a składa się nań 200 domów jednorodzinnych Jak podaje developer i generalny wykonawca (firma Vast Bouw) jest to jedno z największych w Polsce osiedli domków jednorodzinnych. Osiedle zabudowane jest domami bliźniakami o pow. użytkowej 2 x 138 m2 oraz kilkoma typami domów jednorodzinnych w zabudowie wolnostojącej o pow. użytkowej: 159, 162 lub 244 m2. Projekt architektoniczny osiedla stworzyła szczecińska firma Jarosław Czarnecki Architekt.
Osiedle Nad Płonią.
Osiedle zlokalizowane jest w Dąbiu, po południowej stronie ul. Koszarowej (nr 24-33). Na osiedlu pobudowano w latach 2014-20 dziesięć trzykondygnacyjnych budynków. Mieści się w nich łącznie 120 mieszkań (z jednym, dwoma lub trzema pokojami) o powierzchni 32, 46 lub 65 m kw. Mieszkania na parterze posiadają przydomowe ogródki, a położone na wyższych kondygnacjach - balkony. Mieszkania - zgodnie z życzeniem inwestora - Towarzystwa Budownictwa Społecznego Prawobrzeże - zostały wykonane w standardzie "pod klucz". Przy wznoszeniu osiedla zatrudnione były szczecińskie firmy budowlane: Ciroko, Bis, HD Construction. Projekt architektoniczny osiedla stworzyły, również szczecińskie, biura projektowe: Arch+ Bernadeta Jastrzębska, Archidea Anna Płatek.
Osiedle Nad Rudzianką.
Duże osiedle położone na terenie Klęskowa, a obecnie wchodzące w skład administracyjnego osiedla Bukowe-Klęskowo. Znajduje się ono pomiędzy ulicami: Chłopską, Dąbską, autostradą A6/E28 i starotorzem linii kolejowej do Starego Czarnowa. Główne ulice osiedla: Swojska, Romantyczna, Gwarna, Nowy Zjazd, Nastrojowa, Nad Rudzianką. Nazwa osiedla pochodzi od przepływającego zachodnim krańcem osiedla strumienia Rudzianka. Wznoszenie pierwszych budynków rozpoczęto w 1992 r. przy ul. Swojskiej 5-25. W 2020 r. łączna liczba mieszkań na osiedlu wynosiła 703. Przewidywany jest dalszy rozwój osiedla w kierunku wschodnim (czyli Kijewa). Inwestorem osiedla jest Spółdzielnia Mieszkaniowa "Dąb", która zleciła opracowanie projektu szczecińskiemu Biuru Projektów "Projekt" Marian Michniewicz. Prace wykonawcze przy budowie osiedla powierzone zostały firmie Lechbud Sp. z o.o. ze Szczecina.
Osiedle Nad Stawem.
Osiedle znajduje się w rozwidleniu ulic Duńskiej (nr 80-114) i Złotowskiej (nr 90-104), przy niewielkim Czarnym Stawie (staw jest sztucznie powstałym zbiornikiem wodnym, pozostałością po dawnej cegielni). Osiedle składa się z sześciu czterokondygnacyjnych, wieloklatkowych budynków o zróźnicowanym narysie. Budynki przykryte są mansardowymi dachami, a niektóre ich fragmenty dachami hełmowymi namiotowymi. Osiedle wybudowane zostało w latach 2006-12 przez szczecińską firmę developersko-budowlaną Siemaszko, według projektu architektonicznego szczecińskich firm: Gniewosz-Puchalski Architekci (budynek Złotowska 96-97), Pracownia Projektowa Format (pozostałe budynki).
Osiedle Nad Strumykiem.
Osiedle składa się z dwóch części położonych na Warszewie. Obie części osiedla powstawały równocześnie w latach 2004-09. Są one ogrodzone i monitorowane. Charakterystyczną cechą osiedla jest duże zróźnicowanie zabudowy, zarówno pod względem wielkości powstałych tam budynków jak i ich wyglądu (archtektury). Nazwa osiedla pochodzi od strumienia wpadającego w okolicy ul. Fińskiej do rzeczki Warszewiec.
Osiedle nad Strumykiem I wybudowane zostało przy ulicach: Pegaza, Delfina, Feniksa. Składa się z 83 domów jedno-, cztero, lub sześciorodzinnych z ogródkami i garażami.
Osiedle nad Strumykiem II położone jest przy ul. Calineczki, Królowej Śniegu, Świętego Mikołaja i składa się z 62 domów jednorodzinnych w zabudowie wolnostojącej (pow. 170-213 m kw.) lub bliźniaczej (ok. 137 m kw.). Inwestorem i wykonawcą osiedla była szczecińska firma Soko-Developer D&amp;W Kowalewscy, a zaprojektowała je Pracownia Projektowa Kwadrat Wojciech Pawłowski ze Szczecina.
Osiedle Nastrojowa Zakątek.
Osiedle znajduje się na prawobrzeżu Szczecina, na wschodnim krańcu Osiedla nad Rudzianką, przy ul. Nastrojowej. W pierwszym etapie budowy osiedla (lata: 2018-20) powstało sześć budynków przy ul. Nastrojowej 8-26, liczących po cztery kondygnacje. Budynki wyposażone są w windy. W domach tych mieści się łącznie 108 mieszkań dwu-, trzy- lub czteropokojowych, o powierzchni od 36 do 85 m kw. W drugim etapie, którego zakończenie planowane jest na 2021 rok, powstaną dwa czterokondygnacyjne budynki przy ul. Nastrojowej 9, 11, 13 mieszczące mieszkania o powierzchni od 37 do 84 m kw. Inwestorem i wykonawcą osiedla jest Spółdzielnia Mieszkaniowa "Dąb". 
Osiedle Natural Park.
Osiedle mieści się na Warszewie, przy ulicach: Jaworzynki (nr 1-11), Limby (1-11) i Maciejkowej (2-8). Zostało wybudowane w latach 2013-18. Osiedle tworzy dziesięć budynków trzykondygnacyjnych, mieszczących łącznie 150 mieszkań o powierzchni od 52 do 71 m kw. (niektóre z mieszkań są dwupoziomowe z antresolą). Domy na osiedlu kryte są dachami czterospadowymi i posiadają jedną lub dwie klatki schodowe. Inwestorem i głównym wykonawcą osiedla był Vastbouw Polska Sp. z o.o. (Szczecin), a projektantem szczecińska firma Jarosław Czarnecki Architekt. 
Osiedle Nautica.
Osiedle Nautica - zespół czterech budynków mieszkalnych położonych przy ul. Raginisa (nr 9-23) – przy skrzyżowaniu ulic Gontyny i Emilii Plater. Osiedle składa się z wybudowanego w latach 2011-14, budynku o zróźnicowanej wysokości (6-11 kondygnacji), mającego 136 lokale mieszkalne o powierzchni od 37 do 97 m kw., dwóch dwunastokondygnacyjnych budynków powstałych w latach: 2014-16 oraz 2016-17, liczących po siedemdziesiąt kilka mieszkań, oraz wzniesionego w latach 2017-18 pięciokondygnacyjnego budynku z 31 mieszkaniami. Każde z mieszkań na osiedlu wyposażone zostało w taras, balkon lub loggie. Budynki posiadają dwukondygnacyjne hale garażowe w podziemiach. Inwestorem osiedla jest warszawska spółka SGI, która powierzyła jego wybudowanie szczecińskiej firmie Indomex Sp. z o.o. Projekt architektoniczny osiedla stworzyły szczecińskie biura projektowe: Studio Architektoniczne Sietnicki, Mellon Architekci.
Osiedle Niedźwiedzia.
Osiedle wybudowane zostało w latach 2010-12 przy ul. Niedźwiedziej 10-17 (Szczecin Kijewo). Składa się z czterech budynków liczących po 5 kondygnacji. Łącznie osiedle liczy 164 lokale mieszkalne, o powierzchni od 42 do 86 m kw. Na parterach budynków zlokalizowano 12 lokali handlowo-usługowych. Mieszkania wyposażone są w balkony lub loggie, a te na parterze - w przydomowe ogródki. Inwestorem osiedla był Mak Dom Holding z Piaseczna. Osiedle wybudowała firma MDI S.A. z Warszawy, według projektu architektonicznego szczecińskiej Wytwórni Planów Czarnecki Lisewski Architekci.
Osiedle North Garden.
Osiedle znajduje się na Stołczynie, przy ul. Polickiej 4-6a (róg ul. Doroty). Składa się z sześciu jednoklatkowych, trójkondygnacyjnych budynków z płaskimi dachami, na których zlokalizowano rozległe tarasy przynależne do znajdujących się poniżej mieszkań. Elewacje budynków wzbogacają elementy z drewna, szkła i metalu. Na osiedlu zaplanowano 48 mieszkań o powierzchni 36-80 m kw., liczących 2, 3 lub 4 pokoje. Osiedle jest zamknięte i monitorowane. Developerem i wykonawcą osiedla była szczecińska firma Tomaszewicz Development, a projekt architektoniczny opracowała firma WizArt Studio Piotr Bujnowski ze Stargardu.
Osiedle Nowa Cukrownia.
Duża inwestycja mieszkaniowa przy skrzyżowaniu ulic: Cukrowej i Krygiera - na terenie dawnej Cukrowni Szczecin (budynki na osiedlu przynależą do nowo wytyczonej ul. Eugeniusza Kwiatkowskiego). Od 2015 roku inwestor - spółka Alsecco Deweloper - wznosi na terenie 11 ha osiedle szesnastu czterokondygnacyjnych domów z płaskimi dachami. Powstanie tu także budynek biurowy "Cukrowa Office" o pow. 10.000 m2, hotel, oraz parkingowiec. Na cele mieszkaniowe, po gruntowej modernizacji, zostanie wykorzystana także stara zabudowa. Do zalet osiedla projektanci zaliczają luźną, niewysoką zabudowę (odległości między budynkami wynoszą od 25 do 50 m), wyposażenie każdego mieszkania w balkon lub ogródek, zróżnicowaną powierzchnię lokali mieszkalnych (od 26 do 89 m2). Po zakończeniu budowy osiedle będzie liczyć 1188 mieszkań. Projekt osiedla wykonała firma: MMA Marta Miller Architekci ze Szczecina.
Osiedle Nowe Forty.
Duże osiedle mieszkaniowe (ogólna powierzchnia osiedla - 3,5 ha), położone przy ul. Kusocińskiego (nr 2-28) i Głowackiego (7-29), na terenie osiedla administracyjnego Nowe Miasto Niegdyś znajdował się tutaj Fort Prusy. Osiedle składa się z sześciu pięcio- lub sześciokondygnacyjnych budynków krytych płaskimi dachami. Powierzchnia całkowita zabudowy wynosi 102400 m2. Na osiedlu znajdują się 674 lokale mieszkalne oraz 32 lokale handlowo-usługowe. Budowę osiedla rozpoczęto w lutym 2013 roku, zakończenie budowy planowane jest na koniec 2021 r. Koncepcję architektoniczną osiedla opracowała Pracownia Projektowa Format ze Szczecina, a inwestorem i generalnym wykonawcą jest szczecińska firma Siemaszko.
Osiedle Oliwkowe.
Osiedle zostało wybudowane w latach 2002-03 przy ul. Maksymiliana Golisza 25-43 (róg Oliwkowej). Administracyjnie wchodzi w skład osiedla Żelechowa. Od strony południowej i zachodniej z Osiedlem Oliwkowym sąsiaduje Park Brodowski i Park Orderu Uśmiechu. Osiedle składa się z jednego, długiego, pięciokondygnacyjnego budynku pobudowanego na planie litery "L". Są w nim 92 mieszkania, 4 lokale komercyjne oraz 2 garaże podziemne. Całkowita powierzchnia użytkowa budynku to 7 628,01 m², w tym 1 858,43 m² to powierzchnia garaży. Na terenie Osiedla znajduje się parking dla około 25 samochodów. Inwestorem osiedla był Mak Dom Holding S.A. z Piaseczna. Projekt architektoniczny stworzyła szczecińska firma AG Projekt Anna Gaweł.
Osiedle Orczykowa.
Budowę osiedla przy ul. Orczykowej (boczna od ul. Nehringa) rozpoczęła w 2014 r. firma PHU Robert Paduch. Powstały trzy budynki, a budowa pozostałych dwóch - ze względów finansowych - została wstrzymana (stan na październik 2020 r.). W 2018 budowę domów na tej ulicy rozpoczęła firma PJ Construction ze Szczecina. Plany przewidują wybudowanie 11 trzykondygnacyjnych budynków. Znajdzie się w nich 118 dwu- i trzypokojowych mieszkań o powierzchni od 35 do 93 m kw. (niektóre z nich będą dwupoziomowe). Budynki będą wyposażone w balkony i przydomowe ogródki oraz podziemne garaże. Osiedle jest w fazie budowy (w październiku 2020 jeden dom był ukończony, a dwa znajdowały się w fazie realizacji).
Osiedle Ornament.
Osiedle wybudowane zostało przy Rondzie Szyrockiego, pomiędzy al. Powstańców Wielkopolskich, a ul. Dąbrowskiego. Budynki na tym osiedlu przynależą do nowo powstałej ulicy Powstańców Śląskich. Inwestor: White Stone Development z Warszawy wybudował to osiedle w latach 2015-2020, według projektu pracowni City Architekci ze Szczecina. Pracę budowlane wykonała firma Primę Construction. Osiedle zabudowane zostało siedmioma budynkami o zróżnicowanej wysokości (od 4 do 8 kondygnacji) zawierającymi łącznie 401 mieszkań o powierzchni od 24 do 110 m kw. (liczba pokoi waha się od 1 do 4). Każde z nich posiada balkon, taras lub ogródek.
Osiedle Osówka.
Osiedle położone jest na Osowie, przy ulicach: Tadeusza Piotrowskiego i Koziego Wierchu i Miodowej (nr 178-192). Inwestor i generalny wykonawca - spółka Vastbouw Polska ze Szczecina wybudowała to, liczące 100 lokale mieszkalne, osiedle w latach 2011-18. Na osiedlu dominują domki jednorodzinne, dwukondygnacyjne, w zabudowie bliźniaczej. Jest też 11 domów czterorodzinnych. Osiedle zaprojektowała firma Jarosław Czarnecki Architekt. 
Osiedle Ostoi-Zagórskiego.
Osiedle znajduje się przy ulicy o tej samej nazwie (nr parzyste od 154 do 168) na szczecińskim Warszewie. Jego budowę rozpoczęto w 2018, a zakończenie planowane jest na połowę 2022 roku. Osiedle składać się będzie z czterech dwuklatkowych, trójkondygnacyjnych budynków zbudowanych na planie litery "L". Mieszkania na osiedlu (łącznie ok. 100) będą miały 2, 3 lub 4 pokoje, a ich powierzchnia będzie wynosić od 44 do 87 m kw. Inwestorem osiedla jest Mak Dom Holding z Piaseczna, a projekt jego zabudowy stworzyła Pracownia Projektowa Portal ze Szczecina.
Osiedle Panorama.
Osiedle domków jedno-, dwu- i czterorodzinnych, znajdujące się przy ulicy Zapiecek w Podjuchach. Teren, na którym powstało osiedle jest mocno pofałdowany (różnice wysokości dochodzą do 30 m). Położenie osiedla na wysokim, nadodrzańskim wzniesieniu ma zapewnić rozległe widoki na Szczecin, rozlewiska Odry i Puszczę Bukową (stąd nazwa osiedla). Deweloperem i wykonawcą tego, zbudowanego w latach 2011-12, osiedla jest szczecińskie Przedsiębiorstwo Budowlane Stanbud Jerzy Jagodziński.
Osiedle Panoramika.
Duże osiedle mieszkaniowe położone przy ul. Panoramicznej (boczna od ul. Krasińskiego). W pierwszym etapie budowy (lata 2010-12) powstały dwa sześciokondygnacyjne budynki wzdłuż ul. Krasińskiego z 82 lokalami mieszkalnymi. W następnych etapach wybudowano dwa duże 8-9 kondygnacyjne budynki na planie litery "C" (w każdym z nich jest ponad 200 mieszkań). Ostatni etap budowy, który zakończy się w 2021 r. przewiduje wybudowanie budynku 5-7 kondygnacyjnego z 76 mieszkaniami. Łącznie osiedle liczyć będzie 613 lokali mieszkalnych o powierzchni od 25 do 105 m kw., mających 1, 2, 3 lub 4 pokoje. Osiedle zaprojektowała pracownia architektoniczna Studio AG Szykuć &amp; Architekci ze Szczecina, wykonawcami były firmy "Warbud" i "Mostostal" z Warszawy, a deweloperem warszawska spółka Ronson Development Managment. 
Osiedle Park Brodowski.
Osiedle tworzą dwa budynki położone przy ul. Mańkowskiego 19-19f (w pobliżu Parku Brodowskiego) i połączone ze sobą wysoką przeszkloną bramą zwieńczoną tarasem. Trzykondygnacyjne budynki, ze spadzistymi dachami, mieszczą łącznie 33 mieszkania z 3 lub 4 pokojami (powierzchnia mieszkań wynosi od 62 do 130 m kw.). Każde z mieszkań wyposażone zostało w balkon, taras lub przydomowy ogródek. Niektóre z mieszkań posiadają antresole. Elewacje budynków urozmaicają powierzchnie wyłożone cegłą klinkierową i drewnem. Inwestorem i wykonawcą osiedla był Mak Dom Holding z Piaseczna, a projekt architektoniczny stworzyła pracownia AG-Projekt Anna Gaweł ze Szczecina.
Osiedle Park Leśny.
Osiedle położone jest przy ul. Batalionów Chłopskich, pomiędzy ulicami: Kopalnianą (prowadzi nad Jezioro Szmaragdowe) i Grabową. Składa się z trzech trójkondygnacyjnych budynków: dwóch na planie litery: "C" i jednego na planie litery "E". Osiedle wybudowane zostało w latach: 2010-2013. Jego projekt powstał w stargardzkiej pracowni WizArt Studio Piotr Bujnowski. Inwestorem była spółka Alsecco Deweloper ze Szczecina. Osiedle składa się ze 192 lokali mieszkalnych (z ogródkami lub balkonami), o powierzchni od 28 do 65 m kw.
Osiedle Park Ostrowska.
Osiedle położone jest przy ul. Ostrowskiej (stąd nazwa) na szczecińskim Żelechowie. Realizacja tego dość dużego osiedla - liczącego 625 lokali mieszkalnych (2020 r.) rozpoczęła się w 2010 r. i została podzielona na kilka etapów. W pierwszym z nich dokonano gruntownego remontu okazałego budynku z początku XX w. (tzw. "pałacu"). Kolejne etapy (w 2020 r. zakończył się etap IV) obejmowały budowę dwunastu nowych budynków mieszkalnych liczących trzy lub cztery kondygnacje. W planach jest dalsza rozbudowa osiedla.
Pierwotnym inwestorem osiedla była spółka Realkapital Szczecin która przeprowadziła pierwszy (remont "pałacu") i drugi (nowe budynki przy ul. Ostrowskiej 20, 22, 36,38, 40) etap inwestycji. Inwestorem III etapu (Ostrowska 44, 46, 48, 50) była spółka celowa: UMA Poland 1 Sp. z o.o., a czwartego (Ostrowska 52, 54, 56) – UMA 4 Poland Sp. z o.o. 
Wykonawcy osiedla: Realkapital Szczecin (etap I i II), WW Building Poland z Grybowa (etap III), ILHO PL S.A. z Warszawy (etap IV).
Projektanci: Atelier 7 Architektura Marcin Gnich (Warszawa) – etap I i II, Semren&amp;Mansson (Szwecjia) – etap III i IV.
Osiedle Pelikana.
Osiedle składa się z dwóch domów przy ul. Pelikana 19-25 na Warszewie. Domy posiadają po trzy kondygnacje, przykryte są dachami dwuspadowymi i mieszczą łącznie 48 lokali mieszkalnych. Osiedle zostało zbudowane w latach 2015-16 przez Mak Dom Holding S.A. (inwestor i generalny wykonawca), według projektu Pracowni Projektowej "Portal" ze Szczecina.
Osiedle Piastowskie.
Budowę tego dużego osiedla rozpoczęto w połowie lat sześćdziesiątych XX w., a zakończono w następnej dekadzie. Zabudowa osiedla obejmuje 44 budynki wzniesione przeważnie w technologii wielkopłytowej, w tym 23 wieżowce i 21 budynki nisko kondygnacyjne Znajduje się w nich 3984 lokali mieszkalnych z ok. 6 tysiącami mieszkańców. Osiedle zlokalizowane jest w rejonie ulic: Ofiar Oświęcimia, Królewicza Kazimierza, Rynkowej, Marcina, Dembowskiego, Cegielskiego i Cyryla i Metodego na terenie określanym najczęściej jako "Niecka Niebuszewska". Osiedle zajmuje ok. 15 ha powierzchni (w tym 9 ha to tereny zielone). Infrastrukturę handlowo-usługową osiedla tworzą 104 lokale użytkowye. Osiedlem administruje Spółdzielnia Mieszkaniowa "Wspólny Dom". Głównym projektantem osiedla był Tadeusz. Blicharski. 
Osiedle Piastów.
Budowę osiedla rozpoczęto w 2017 r. na półtorahektarowej działce położonej przy al. Piastów (nr 20-32a, 40c) – w pobliżu skrzyżowania z ul. Dąbrowskiego. Na osiedle składa się osiem trzy- i czteropiętrowych budynków, w których znajduje się łącznie 300 mieszkań jedno- i dwupoziomowych o łącznej powierzchni użytkowej 3000 m kw. (powierzchnia poszczególnych mieszkań waha się od 29 do 95 m kw.) Wszystkie mieszkania posiadają tarasy lub balkony, a każdy budynek wyposażony został w windę. Inwestorem i generalnym wykonawcą osiedla jest szczecińska firma Siemaszko.
Osiedle Pionierów.
Osiedle powstało przy ul. Sowińskiego i Potulickiej, na terenie dawnego stadionu Kolejowego Klubu Sportowego "Pionier" (stąd nazwa osiedla). By funkcja sportowa tego miejsca nie uległa zmianie, inwestor został zobowiązany przez władze miasta do wybudowania zespołu boisk sportowych. Tak też się stało, i w 2008 r. oddano do użytku kompleks sportowy o powierzchni ok. 1 ha umożliwiający grę w piłkę nożną, ręczną, koszykówkę, siatkówkę i tenisa ziemnego. Budowę osiedla rozpoczęto w czerwcu 2008 r. W pierwszym etapie inwestycji (lata 2008-13) wybudowano cztery budynki mieszkalne przy u. Sowińskiego 72-74f, liczące po pięć kondygnacji, kryte dachem dwuspadowym, połączone dwukondygnacyjnymi łącznikami - z prześwitem na poziomie parteru. Na osiedlu w I etapie powstało 263 mieszkań o metrażu od 30 do 109 m2. 
W drugim etapie budowy osiedla (lata 2014-19), przy ul. Potulickiej 20c-20k wybudowano 6 budynków, liczących od 6 do 8 kondygnacji i mieszczących łącznie 304 lokale mieszkalne o powierzchni od 32 do 67 m kw. Budynki cechują się prostym, prostopadłościennym kształtem.
Osiedle jest ogrodzone, monitorowane i całodobowo strzeżone.
Inwestorzy osiedla: Rezydent S.A. (Warszawa) – etap I; Sowińskiego 72 Sp. z o.o. (spółka celowa firmy Rezydent S.A.) – etap ||. Generalni wykonawcy: Indomex Sp. z o.o. (Szczecin) – etap I; Sowińskiego 72 Sp. z o.o. - etap II. Projekt architektoniczny: Dedeco Sp. z o.o. (Szczecin) – etap I, Architektura Ryszard Długopolski (Szczecin) – etap II.
Osiedle Pistacjowe.
Osiedle Pistacjowe budowane było w latach 2012-20, w czterech etapach, przy ul. Pistacjowej i Migdałowej w szczecińskich Zdrojach. W I etapie wybudowano dwa domy jednorodzinne wolnostojące, w II etapie - sześć domów jednorodzinnych w zabudowie bliźniaczej, w III etapie - 20 budynków w zabudowie wolnostojącej i bliźniaczej, zaś w IV - 15 budynków w zabudowie wolnostojącej i bliźniaczej. Domy na tym osiedlu mają powierzchnię od 135 do 150 m kw., są dwukondygnacyjne (wraz z poddaszem), niepodpiwniczone, kryte dachem spadzistym, posiadają garaże i ogródki. Inwestorem i wykonawcą osiedla był Baltic Group Biełus, Kaliszewska, Kołodziejska (Szczecin).
Osiedle Podbórzańska.
W ramach I etapu budowy osiedla, w latach 2011-19, powstało 9 trzykondygnacyjnych, dwuklatkowych, krytych dachem czterospadowym budynków mieszczących 294 mieszkań o powierzchni od 53 do 89 m kw. przy ul. Maciejkowej 34-68 u zbiegu Podbórzańskiej. W II etapie zrealizowanym w latach 2016-19 powstały trzy budynki trzykondygnacyjne przy ul. Limby 12-28 liczące ogółem 191 mieszkań. Mieszkania posiadają od 1 do 4 pokoi, wyposażone zostały w ogródki, balkony lub tarasy. Niektóre z mieszkań są dwupoziomowe (posiadają antresolę). Osiedle stworzyły szczecińskie spółki: Noraco (inwestor), Czwórka SPBO (generalny wykonawca), Dedeco (projekt architektoniczny). 
Osiedle Podbórzańska Przystań.
Niewielkie osiedle mieszkaniowe przy ul. Maciejkowej 33-39 na Warszewie. Wybudowane zostało w latach 2011-12. Składa się z 90 mieszkań o powierzchni od 40 do 122 m kw., zlokalizowanych w dwóch trzy- i czteokondygnacyjnych budynkach. Mieszkania na parterze posiadają ogródki, a położone na wyższych kondygnacjach - balkony. Część mieszkań jest dwupoziomowa. Inwestorem była firma Soft Elektronik ze Szczecina, a projekt osiedla wykonało szczecińskie biuro architektoniczne - Wolski + Architekci Rafał Wolski. Osiedle wybudowała firma Tembud Bis Szut.
Osiedle Pod Gwiazdami.
Budowę tego osiedla, o powierzchni 1,6 ha, rozpoczęto w 2015 r. przy ul. Sosabowskiego 2-20. W październiku 2020 osiedle było w końcowej fazie budowy - do wykonania pozostał jeden budynek. Docelowo osiedle składać się będzie z 6 pięciokondygnacyjnych budynków z windami, mieszczących łącznie 320 mieszkań o powierzchni od 34 do 90 m kw. i wyposażonych w balkony, tarasy lub ogródki. Niektóre pomieszczenia na parterze przeznaczone zostały na lokale handlowo-usługowe. Na terenie osiedla udało się zachować fragmenty starego drzewostanu. Inwestorem i generalnym wykonawcą osiedla jest szczecińska firma Siemaszko. Projekt architektoniczny stworzyło Federacyjne Biuro Architektoniczne ze Szczecina.
Osiedle Pod Kasztanami I i II.
Osiedle położone jest wzdłuż al. Wojska Polskiego pomiędzy ul. Michałowskiego, a dawnym torem motocrossowym. Osiedle Pod Kasztanami I powstało w latach 1996-99 r. Składa się z 8 trzykondygnacyjnych budynków, krytych dachem czterospadowym usytuowanych przy ul. Rodakowskiego 1-19. Na osiedlu znajduje się 86 mieszkań 2-5 pokojowych, o powierzchni od 53 do 120 m kw. oraz 5 lokali usługowych.
Osiedle Pod Kasztanami II wybudowane zostało w latach 1999-2000 przy al. Wojska Polskiego 215-231a. Zabudowane zostało jednym, długim, trzykondygnacyjnym budynkiem z dachem dwuspadowym, w którym mieści się 59 mieszkań o powierzchni od 56 do 220 m2 oraz 8 lokali usługowych. 
Inwestorem i generalnym wykonawcą osiedla była szczecińska firma Modehpolmo. Projekt architektoniczny wykonało Federacyjne Biuro Architektoniczne (Szczecin). 
Osiedle Pod Klonami.
Osiedle, liczące 2,6 ha powierzchni, powstało w latach 2003-04. Składa się z sześciu czterokondygnacyjnych budynków przy ulicy Kusocińskiego (nr 39-49b), na osiedlu administracyjnym Nowe Miasto. Inwestorem tego, składającego się z 244 mieszkań, osiedla było Szczecińskie Towarzystwo Budownictwa Społecznego; wykonawcą: Przedsiębiorstwo Budowlane Ciroko ze Szczecina. Osiedle zaprojektowała szczecińska firma Wunsch Projekt. Przewiduje się obsadzenie terenu osiedla klonami - stąd jego nazwa.
Osiedle Pod Papugami.
Osiedle położone jest w kwartale ulic: Małe Błonia, Pustułki, Przepiórki. Inwestycję rozpoczęto w 2019 r, a jej zakończenie planowane jest na 2021 r. Osiedle składać się będzie z 6 czterokondygnacyjnych budynków, z windami, krytych niskimi dachami czterospadowymi. Po zakończeniu inwestycji, osiedle będzie mieściło 252 mieszkania o powierzchni od 31 do 77 m kw., liczące 2, 3 lub 4 pokoje. Przy mieszkaniach znajdą się balkony, loggie lub ogródki. Osiedle będzie ogrodzone i monitorowane. Inwestorem osiedla jest szczecińska firma Horizon, generalnym wykonawcą spółka PTB Nickel, projektantem JC Architekci (obie firmy z Poznania).
Osiedle Pod Żaglami.
Wybudowane w latach 2007-2012 osiedle położone jest przy zbiegających się ulicach: Kazimierza Królewicza, Cyryla i Metodego. Osiedle powstało w dwóch etapach na terenie dawnego boiska klubu "Stal Stocznia". W I etapie (lata: 2007-09) wybudowano cztery pięciokondygnacyjne budynki przy ul. Kazimierza Królewicza 2f -2k. Budynki mają płaskie dachy i mieszczą łącznie 102 mieszkania liczące od 1 do 5 pokoi (powierzchnia mieszkań wynosi od 32 do 121 m kw.). Budynki wykonano w standardzie "pod klucz".
W II etapie, zrealizowanym w latach 2010-12, powstał jeden budynek pięciokondygnacyjny przy ul. Kazimierza Królewicza 2l-2r. Budynek mieści 73 mieszkania o powierzchni od 36 do 120 m kw. oraz 2 lokale handlowo-usługowe.
Inwestorami osiedla były szczecińskie spółki: Coliseum 2101 (etap I) i Lechbud i Tembud-Bis Szut (etap II). Generalni wykonawcy: Coliseum 2101 (etap I); Lechbud i Tembud-Bis Szut (etap II). Projekty architektoniczne osiedla stworzyły szczecińskie firmy: Wunsch i Wolanowski Pracownia Projektowa (etap I), Pracownia Projektowa Portal (etap II).
Osiedle Pogodno Park.
Osiedle położone jest przy ul. Mickiewicza (nr 138-142) i Brodzińskiego (nr 103) na szczecińskim Pogodnie. Osiedle składa się z trzech budynków liczących trzy lub cztery kondygnacje, przykrytych dachem dwuspadowym. W budynkach mieszczą się łącznie 53 mieszkania i kilka lokali usługowo-handlowych. Inwestorem i generalnym wykonawcą tego, wybudowanego w latach 2006-07, osiedla była szczecińska firma SGI Komfort. Projekt architektoniczny stworzyło biuro projektowe Orłowski Szymański Architekci ze Szczecina.
Osiedle Polonia.
Osiedle położone jest przy al. Powstańców Wielkopolskich (po jej wschodniej stronie), pomiędzy Rondem Szyrockiego, a wiaduktem kolejowym. Budowę osiedla rozpoczęto w 2009, a zakończono w 2018 r. Osiedle składa się z dziewięciu budynków o zróżnicowanej wysokości (siedem budynków siedmiokondygnacyjnych z płaskimi dachami oraz dwa budynki czterokondygnacyjne z dachami czterospadowymi). Łącznie na osiedlu znajduje się 660 mieszkań dwu-, trzy- lub czteropokojowych o powierzchni od 39 do 78 m kw. Inwestorem i generalnym wykonawcą osiedla była szczecińska firma "Siemaszko", a projekt architektoniczny opracowała Pracownia Projektowa Format ze Szczecina.
Osiedle Polskich Marynarzy.
Osiedle składa się z 14 budynków położonych przy ul. Ku Słońcu 63 oraz przy ul. Polskich Marynarzy (nr parzyste od 2 do 50). Budynki na osiedlu liczą po cztery kondygnacje, kryte są dachami czterospadowymi i mieszczą łącznie ok. 350 mieszkań wyposażonych w ogródki (na parterze), balkony lub tarasy (na ostatnim piętrze). Inwestorem osiedla była spółka Sanix-Tur Development oraz Spółdzielnia Mieszkaniowa "Bryza", generalnym wykonawcą - Przedsiębiorstwo Budowlane "Bis", a projektantem: Federacyjne Biuro Architektoniczne (wszystkie firmy ze Szczecina).
Osiedle Pomorzany Park.
Osiedle Pomorzany Park znajduje się przy al. Powstańców Wielkopolskich 26-29 (w pobliżu skrzyżowania tej alei z ul. Starkiewicza). Osiedle składa się z trzech budynków o narastającej wysokości, liczących 6, 8 i 11 kondygnacji, o interesującej biało - czerwonej kolorystyce. Budynki te połączone będą ze sobą zabudową na poziomie parteru, w której znajdą się lokale handlowo-usługowe oraz garaże, (garaże będą także w części podziemnej). W pierwszym etapie tej inwestycji powstały dwa niższe budynki, położone bliżej al. Powstańców Wlkp, lecz oddzielone od niej szpalerem drzew. Inwestycja rozpoczęła się w 2019 r. Po jej całkowitym zakończeniu (co planowane jest na III kwartał 2023 r.) osiedle liczyć będzie 325 mieszkań, o łącznej pow. użytkowej 25600 m kw. Osiedle zaprojektowało Federacyjne Biuro Architektoniczne, a inwestorem i generalnym wykonawcą jest firma Siemaszko (Szczecin).
Osiedle Powrotna.
Osiedle składa się z 51 domów jednorodzinnych, w zabudowie szeregowej, położonych przy ul. Powrotnej (nr 25-65), Dojazdowej (nr 12-40b) i Kombatantów (nr 62-70) na szczecińskim Bukowie. Osiedle wybudowano w latach 2008-09. Każdy dom ma dwie kondygnacje, kryty jest dachem spadzistym i posiada garaż. Powierzchnia użytkowa domów wynosi od 146 do 160 m kw., a działek na których stoją od 240 do 518 m kw. Inwestorem osiedla była spółka Techno Progres Polska. Projekt osiedla stworzyło biuro architektoniczne "Admaster", a wykonała je spółka budowlana Izolbud (wszystkie firmy ze Szczecina).
Osiedle Poziomkowe.
Osiedle położone jest na ul. Rapackiego (nr 1c-1h), przy skrzyżowaniu z ul. Warcisława (Niebuszewo). Składa się z dwóch budynków wybudowanych w latach 2011-13 i połączonych ze sobą halą garażową na poziomie przyziemia. Większy z budynków ma sześć kondygnacji i zbudowany został na planie litery "L", drugi budynek, o prostokątnym narysie, liczy pięć kondygnacji. Oba budynki posiadają płaskie dachy, a od strony frontowej wyposażone zostały w balkony na prawie całej powierzchni elewacji. Ogółem osiedle liczy 98 mieszkań. Inwestorem osiedla była spółka SGI Baltis, wykonawcą Indomex Sp. z o.o. (Szczecin), a projektantem szczecińskie Federacyjne Biuro Architektoniczne.
Osiedle Przygodna.
Osiedle położone jest przy ul. Polskich Marynarzy (nr.: 68-80d (numery parzyste)) w pobliżu ul. Przygodnej, na szczecińskich Gumieńcach. Zostało wybudowane w latach 2011-15 przez spółkę "Modehpolmo". Składa się z 22 czterorodzinnych, trzykondygnacyjnych domków. Mieszkania położone na parterze o powierzchni 85 m kw. są jednopoziomowe, trzypokojowe i posiadają ogródki. Mieszkania położone wyżej, o powierzchni 115 i 121 m kw. są dwupoziomowe (I piętro + poddasze), czteropokojowe i posiadają przestronne tarasy zlokalizowane na dachach przyległych garaży. Obok osiedla przepływa strumień Bukowa. Projekt osiedla stworzyło szczecińskie Biuro Orłowski Szymański Architekci.
Osiedle Przyjaźni.
Osiedle położone pomiędzy ulicami Witkiewicza, Santocką, 26 Kwietnia i Twardowskiego. Budowę osiedla rozpoczęto w 1972 r. na terenach wykorzystywanych dotychczas rolniczo (znajdowały się tam również sady i ogródki działkowe). Jako pierwsze zaczęto wznosić bloki mieszkalne (każdy po 180 mieszkań) zakupione w Leningradzie (stąd popularna nazwa tych budynków: "leningrady"). Pierwsze budynki były wznoszone przez radzieckie ekipy budowlane (montaż jednego, dziewięciokondygnacyjnego budynku trwał zaledwie 55 dni). W późniejszym okresie na osiedlu wznoszono także budynki wykonane w Polsce i NRD. Projektantem osiedla był Romuald Cerebież-Tarabicki. Osiedle zamieszkiwane jest przez ok. 14 tys. mieszkańców. Osiedle administracyjnie położone jest na Świerczewie.
Osiedle Przy Parku.
Wybudowane w latach 2006-09 osiedle położone jest dzielnicy Śródmieście pomiędzy ulicami: Parkową i Jana Kazimierza, na północ od ul. J. Malczewskiego. Budynki na osiedlu noszą adresy: ul. Parkowa 56-58e, ul. Jana Chryzostoma Paska 37-37b, ul. Malczewskiego 3a-3d. Teren osiedla ma kształt wydłużonego południkowo prostokąta, przylegającego bezpośrednio do Parku im. St. Nadratowskiego. Taki kształt działki wymusił meandrowy układ budynków, z licznymi załamaniami linii murów i kilkoma wewnętrznymi dziedzińcami. Inwestorem osiedla było Szczecińskie Towarzystwo Budownictwa Społecznego, a projektantem Biuro Architektoniczne DEDECO. Prace budowlane wykonała firma Budimex-Dromex S.A. z Warszawy. Koszt budowy wyniósł 35,5 mln zł. Osiedle składa się z siedmiu (cztero- lub pięciokondygnacyjnych) budynków mieszczących 238 mieszkań. Budynki posiadają płaskie dachy i są częściowo podpiwniczone.
Osiedle Pucka-Wejherowska.
Osiedle zajmuje kwartał ulic pomiędzy ul. Pucką, a Wejherowską. Składa się z 13 trójkondygnacyjnych budynków krytych dachem dwuspadowym (trzecia kondygnacja ma formę poddasza użytkowego). Osiedle zostało wybudowane w latach 1999-2001 i składa się z 304 mieszkań. Inwestorem osiedla była spółka TBS Prawobrzeże, generalnym wykonawcą - Nadodrzańskie Przedsiębiorstwo Budownictwa Ogólnego S.A. oraz Szczecińskie Przedsiębiorstwo Budownictwa Ogólnego Nr 2 S.A., a projektantem - Wunsch i Wolanowski Pracownia Projektowa (wszystkie firmy ze Szczecina).
Osiedle Rafy Koralowej.
Niewielkie osiedle przy ul. Rafy Koralowej na szczecińskim Warszewie. Osiedle składa się z czterech dwukondygnacyjnych domów - każdym z nich mieści po dwa mieszkania w zabudowie bliźniaczej. Mieszkania (o powierzchni ok. 160 m kw.) posiadają ogródki i garaże. Inwestorem osiedla była spółka Rafa Koralowa Krysińscy, a wybudowała je, w latach 2015-17, szczecińska spółka Raf-Bud.
Osiedle Reda.
Osiedle zbudowane zostało w latach 80. XX wieku w rejonie ulic: Bronowicka, Krakowska, K. Maciejewicza oraz A. Ledóchowskiego (Gumieńce). Osiedle składa się z 9 jedenastopiętrowych wieżowców (trzy z nich w zabudowie gwiazdowej) oraz kilku niższych budynków. Najbardziej znanym obiektem na osiedlu był hotel "Reda" sieci Orbis. Osiedle wybudowała Spółdzielnia Mieszkaniowa "Bryza" z przeznaczeniem dla pracowników Polskiej Żeglugi Morskiej.
Osiedle Reda City.
Osiedle położone jest przy ul. Bronowickiej 25a (Gumieńce). Rozpoczęcie budowy (zaplanowanej na trzy etapy) nastąpiło w 2018 r. Docelowo osiedle składać się będzie z trzech 6-8-kondygnacyjnych budynków mieszczących łącznie 236 mieszkań, o powierzchni od 25 do 90 m kw. Budynki (dwa na planie litery "C", jeden na planie litery "L"), o nowoczesnej architekturze, będą posiadały liczne balkony, a przykryte zostaną płaskimi dachami. Na osiedlu ma powstać, przeznaczony dla mieszkańców, klub fitness z krytym basenem. Na dachu jednego z budynków miało powstać lądowisko dla helikopterów (ostatecznie inwestor zrezygnował z tego pomysłu). Deweloperem osiedla jest warszawska spółka Rezydent, a projekt osiedla powstał w szczecińskiej firmie IDS Architekci sp. z o.o.
Osiedle Różany Zakątek.
Osiedle położone jest na Krzekowie, przy ulicach: Różany Zakątek (nr. 1-20) i Wroniej (43-49). Budowa osiedla rozpoczęła się w 2011 r. Po jej zakończeniu, osiedle składać się będzie z dwunastu dwukondygnacyjnych domów-bliźniaków, zwieńczonych dachem skośnym, mieszczących łącznie 24 mieszkania (cztero- i pięciopokojowe) o powierzchni: 118, 120 lub 132 m kw. Każde mieszkanie posiadać będzie duży ogródek o powierzchni 291 lub 353 m kw., garaż oraz miejsce postojowe przy budynku. Inwestor i generalny wykonawca (Skarbonka Development Sp. z o.o.) oraz projektant osiedla (arch. Leszek Skibiński) pochodzą z Zielonej Góry.
Osiedle Salomei.
Osiedle składa się z jednego, długiego, czterosegmentowego budynku przy ul. Salomei (nr 2, 4, 6, 8) i ul. Raginisa (nr 25,27). Budynek, którego budowa rozpoczęła się w 2019 r., posiadać będzie półotwarty, wewnętrzny dziedziniec, a liczba jego kondygnacji będzie się wahać od 6 do 12. Na dwóch najniższych kondygnacjach znajdzie się dwupoziomowa hala garażowa. Na najwyższych zaś kondygnacjach zaprojektowano dwupoziomowe apartamenty wyposażone w rozległe tarasy. Pozostałe mieszkania zostaną wyposażone w przydomowe ogródki (na parterze) lub balkony, loggie lub werandy (na wyższych piętrach). Inwestorem i generalnym wykonawcą osiedla jest szczecińska firma Siemaszko, a projektantem - Federacyjne Biuro Architektoniczne ze Szczecina.
Osiedle Sienno.
Osiedle zbudowane zostało w latach 2012-16 przez Szczecińskie Towarzystwo Budownictwa Społecznego przy ulicach: Łącznej (nr 19-28), Pelikana (nr 2-10) i Flaminga (nr 1-27) na Żelechowie. Osiedle składa się z 15 budynków mieszkalnych, mieszczących ogółem 297 mieszkań (wykonanych w standardzie "pod klucz"), z czego 12 dostosowanych zostało do potrzeb osób niepełnosprawnych. Mieszkania mają 1, 2 lub 3 pokoje i posiadają powierzchnię od 32 do 65 m kw. Wszystkie budynki kryte są dachem dwuspadowym, 14 z nich liczy po 4 kondygnacje, a jeden posiada trzy kondygnacje. Generalnymi wykonawcami osiedla były firmy: Gamles Sp. z o.o. ze Szczecina i Ebud-Przemysłówka PW Sp. z o.o. z Bydgoszczy. Projekt architektoniczny osiedla powstał w Federacyjnym Biurze Architektonicznym (Szczecin).
Osiedle Słoneczne.
Duże osiedle na Prawobrzeżu Szczecina, okolone ulicami: Struga, Łubinową, Przelotową i Turkusową. Budowę osiedla rozpoczęto w 1974 r. Zabudowę stanowią budynki wykonane przeważnie w technologii wielkopłytowej, liczące 5 lub 13 kondygnacji. Niektóre z wieżowców przylegają do siebie krótszymi ścianami tworząc charakterystyczne, trójramienne gwiazdy. Na początku XX w. na osiedlu znajdowało się 30 budynków mieszkalnych z 4043 mieszkaniami zamieszkałymi przez ok. 14000 ludzi. Było też tu ok. 1000 garaży i 49 parkingów na ponad 1000 stanowisk. W 2015 osiedle uzyskało połączenie tramwajowe z centrum Szczecina. Głównym projektantem osiedla był Romuald Cerebież-Tarabicki. Osiedlem administruje Spółdzielnia Mieszkaniowa "Dąb". Na terenie osiedla znajduje się Rubinowy Staw (dawna glinianka po cegielni), Pomnik Niepodległości oraz Sanktuarium Matki Bożej Fatimskiej w Szczecinie.
Osiedle Smolańska.
Małe osiedle składające się z 3 wieżowców oraz 3 niskich budynków, mieszczących się przy ulicy Klemensiewicza na Pomorzanach. Osiedlem administruje Spółdzielnia Mieszkaniowa "Kolejarz".
Osiedle Somosierry.
Osiedle położone w zachodniej części Pogodna pomiędzy ulicami: S. Grota - Roweckiego, W. Łukasińskiego, S. Taczaka i Witkiewicza. Na osiedlu znajdują się głównie zabudowania typu wielokondygnacyjnego (wieżowce i budynki pięciokondygnacyjne). Osiedle zamieszkane obecnie przez ok. 6000 osób. Docelowo ma tam mieszkać 12000 osób. Pierwszym budynkiem wybudowanym na Osiedlu “Somosierry” jest budynek położony przy ul. Grota Roweckiego 10-10a. Został on przekazany do eksploatacji dnia 22.06.1988 r. W budynku jest 20 mieszkań. Osiedle zrealizowało Szczecińskie Towarzystwo Budownictwa Społecznego.
Osiedle Sowińskiego.
Osiedle znajduje się przy ul. Sowińskiego, na odcinku między ul. Kusocińskiego, a Głowackiego. W pierwszym etapie budowy, w latach 2009-10, postawiono trzy budynki przy ul. Sowińskiego 31, 33, 35, liczące 3 lub 4 kondygnacje i mieszczące 99 mieszkań. W drugim etapie (lata: 2018-19) powstały trzy budynki mieszkalne przy ul. Sowińskiego 25, 27, 29 z 95 mieszkaniami. Osiedle powstało na terenie pokoszarowym. Pięć starych budynków wojskowych pozostawiono, poddano kompleksowej modernizacji i dostawiono do nich nowe budynki uzyskując ciekawy efekt architektoniczny. Inwestorem osiedla było Towarzystwo Budownictwa Społecznego "Prawobrzeże", wykonawcami - szczecińskie spółki: Budchem (etap I), Ciroko (etap II). Projekt architektoniczny osiedla opracowała Firma Projektowa J. Nawrocki ze Szczecina.
Osiedle Stara Cegielnia.
Wybudowany w latach 2007-11 kompleks mieszkalny przy ul. Warcisława (nr 20-28). Osiedle powstało na terenie dawnej Cegielni "Niebuszewo" (stąd jego nazwa). Osiedle tworzy pięć pięciokondygnacyjnych budynków z płaskimi dachami i biało-szarą elewacją. W budynkach znajduje się łącznie 323 mieszkań dwu-, trzy- lub czteropokojowych, o powierzchni od 55 do 107 m2. Inwestorem i generalnym wykonawcą osiedla była spółka SGI z Warszawy. Projekt osiedla opracowało biuro architektoniczne "Orłowski Szymański Architekci" ze Szczecina. 
Osiedle Szeroka.
Osiedle Szeroka położone jest na Krzekowie przy ul. Szerokiej (nr 25b, 25c), Żyznej (nr 6-8a) i Jerzyka (nr 1-21). Osiedle składa się z 13 domów bliźniaków, mających dwie kondygnacje i przykrytych dachem dwuspadowym. Mieszkania na osiedlu (w liczbie 26) posiadają przydomowe ogródki, lecz nie mają garaży. Osiedle zbudowane zostało w latach 2013-14. Inwestorem osiedla była spółka Alsecco Developer ze Szczecina, a projekt osiedla stworzył Piotr Bujnowski.
Osiedle Śliczne.
Osiedle składa się z 24 lokali mieszkalnych w zabudowie bliźniaczej lub szeregowej położonych przy nowo powstałej ulicy Ślicznej na Krzekowie. Mieszkania mają powierzchnię od 96 do 161 m kw. i otoczone są ogródkami. Budowa osiedla zakończyła się w 2019 r. Inwestorem osiedla była firma Lider House ze Szczecina.
Osiedle Śródmiejskie Ogrody.
Duże, liczące 418 mieszkań, osiedle budowane przy ul. Tenisowej (Świerczewo). Inwestycja rozpoczęła się w 2014, a zakończenie jej przewidywane jest na rok 2022. Osiedle składać się będzie z 12 budynków z płaskimi dachami, liczących od 4 do 7 kondygnacji. Budynki te stworzą cztery kwartały, wewnątrz których dopuszczalny będzie tylko ruch pieszy. Mieszkania na osiedlu mają powierzchnię od 32 do 90 m kw. i posiadają od 1 do 4 pokoi. Każde mieszkanie dysponuje ogródkiem, balkonem, bądź tarasem. Osiedle zaprojektowała Pracownia Projektowa Portal ze Szczecina, buduje firma MDI S.,A. z Warszawy, a inwestorem jest Grupa Deweloperska Mak Dom Holding S.A. z Piaseczna. 
Osiedle Śródmiejskie Tarasy.
Kompleks mieszkalny położony przy ul. P. Ściegiennego, po zachodniej stronie al. Bohaterów Warszawy. Kompleks składa się z dwóch budynków. Pierwszy z nich przy, ul Ściegiennego 25-25a, wybudowany został w latach 2009-11. Posiada 6 kondygnacji naziemnych ze 140 lokalami mieszkaniowymi o powierzchni od 28 do 93 m2. Liczba pokoi w mieszkaniach waha się od 1 do 4. Łączna powierzchnia użytkowa budynku wynosi 6300 m2. Prawie cała powierzchnia parteru została zajęta przez duży dyskont spożywczy.
W kwietniu 2010 rozpoczęto budowę drugiego, również sześciokondygnacyjnego, budynku zlokalizowanego przy ul. P Ściegiennego 29. W budynku znajduje się 78 mieszkań o powierzchni 34-84 m kw., mających 1, 2, 3 lub 4 pokoje. Każde z mieszkań posiada balkon, taras lub ogródek Powierzchnia mieszkalna budynku wynosi 4073 m2, a handlowa 822 m2. Budowę zakończono w 2011 r. Inwestorem i generalnym wykonawcą pierwszego budynku było Przedsiębiorstwo Budowlane Calbud ze Szczecina, a drugiego - spółka Soft Elektronik. Projekt architektoniczny II etapu wykonała firma W+Architekci - Wolski &amp; Włosek ze Szczecina.
Osiedle Świerczewskie (inna nazwa: Osiedle Zachęta).
Osiedle wybudowane zostało na przełomie lat siedemdziesiątych i osiemdziesiątych XX w. na szczecińskim Świerczewie, w rejonie ulic: Sucharskiego, Litwinowicza, Mikołajczyka. Składa się z czterech dwunastokondygnacyjnych wieżowców oraz kilku niższych budynków.
Osiedle Tatrzańskie.
Osiedle zlokalizowane pomiędzy ulicami: Wiosny Ludów, Tatrzańską, Arkońską, Wszystkich Świętych i F. Chopina, głównie w północnej i zachodniej części tego kwartału. Pozostały fragment to teren Wojewódzkiego Szpitala Zespolonego przy ul. Arkońskiej.
Osiedle powstało w latach siedemdziesiątych. Zabudowane zostało budynkami pięcio- i jedenastokondygnacyjnymi wykonanymi z wielkiej płyty, przy czym cześć budynków powstała w nowatorskim na owe czasy otwartym systemie WK-70 dającym większą swobodę w kształtowania wyglądu budynku i rozkładu znajdujących się w nim mieszkań. Głównym projektantem osiedla był Jacek Przybylski.
Osiedle Ustronie.
Osiedle składające się z kilku wieżowców (pięć z nich znajduje się przy ul. Budziszyńskiej, a dwa przy ul. Ustronie) oraz kilkudziesięciu budynków niskich (przeważnie pięciokondygnacyjnych), zlokalizowanych w rejonie ulic: Budziszyńska, Inowrocławska, Dobrzyńska, Włościańska, Boryny i Sierpowa. Budynki wzniesione zostały w latach siedemdziesiątych i osiemdziesiątych XX w. w technologii wielkopłytowej. Administracyjnie wchodzi w skład osiedla Pomorzany.
Osiedle Victoria Apartments.
Osiedle Victoria Apartments położone jest pomiędzy ulicą Przestrzenną, a brzegiem jeziora Dąbie - z którym ma bezpośrednią styczność. Osiedle składa się z 4 pięciokondygnacyjnych, niepodpiwniczonych budynków zawierających 83 komfortowe apartamenty. Powierzchnia apartamentów waha się od 40 do 65 m kw. Apartamenty wyposażone są w rozległe tarasy obiegające dookoła całe budynki. Na osiedlu znajduje się 85 miejsc postojowych. Termin zakończenia budowy osiedla wyznaczono na 2022 rok. Inwestorem osiedla jest firma PCG z Wrocławia.
Victoria Apartments jest pierwszym nowoczesnym osiedlem w Szczecinie położonym bezpośrednio nad wodą. Następne tego typu osiedla mają powstać na Łasztowni i Kępie Parnickiej.
Osiedle WAM.
Osiedle WAM (Wojskowej Agencji Mieszkaniowej) położone jest przy ul. Kusocińskiego 37-37N. Składa się z pięciu pięciokondygnacyjnych budynków wybudowanych w latach 2013-17. Znalazło się w nich łącznie sto mieszkań z trzema lub czterema pokojami. Osiedle przeznaczone jest dla żołnierzy zawodowych, pracowników cywilnych wojska oraz ich rodzin. Inwestorem osiedla była Wojskowa Agencja Mieszkaniowa Oddział Regionalny w Szczecinie oraz AMW Sinewia Sp. z o.o. (Warszawa). Roboty budowlane wykonało Kierownictwo Zespołów Budów w Krotoszynie.
Osiedle Warszewo.
Osiedle położone jest przy ul. Zamojskiej (nr 1-17) i Brzeskiej (nr 1-11). Przy ul Zamojskiej wybudowano w latach 2007-10 dziewięć budynków trzykondygnacyjnych, krytych dachem dwuspadowym. Sześć z nich to budynki typu "bliźniak" mieszczące po 4 mieszkania, pozostałe trzy domy w zabudowie wolnostojącej mieszczą po dwa mieszkania. Mieszkania na parterze (3 pokoje, powierzchnia 77 m kw.) posiadają ogródki. Mieszkania położone wyżej są dwupoziomowe, czteropokojowe, o powierzchni 115 m kw. i posiadają duże tarasy.
Przy ul. Brzeskiej, w latach 2012-14, wybudowano pięć dwukondygnacyjnych budynków typu "bliźniak" - w każdym budynku znalazły się dwa mieszkania dwukondygnacyjne, 4-pokojowe, o powierzchni ok. 115 m kw.
Wszystkie mieszkania zostały wykonane w standardzie "pod klucz". Inwestorem i generalnym wykonawcą osiedla była spółka Coliseum 2101 ze Szczecina, a projekt zabudowy stworzyła Pracownia Projektowa PORTAL (Szczecin).
Osiedle Warszewo Przylesie.
Osiedle położone jest po zachodniej stronie ul. Podbórzańskiej przy ulicach: Maciejkowej (nr 1-23) i Kalinowej (nr 8-40). Osiedle, wybudowane w latach 2007-18, składa się z 29 domów wielorodzinnych, jednoklatkowych, trzykondygnacyjnych, z ogólną liczbą 427 mieszkań. Mieszkania liczą od 2 do 4 pokojów i posiadają powierzchnię od 44 do 110 m kw. Budynki posiadają urozmaiconą bryłę, wielopołaciowe dachy, duże tarasy oraz przydomowe ogródki. Elewacje budynków zawierają powierzchnie pokryte tynkiem w kolorze białym, cegłą klinkierową oraz drewnem. Inwestorem osiedla była firma Mak Dom Holding z Piaseczna. Prace budowlane wykonała spółka MDI S.A. z Warszawy. Projekt architektoniczny stworzyły dwie szczecińskie spółki: Ag-Projekt Anna Gaweł i IDS Architekci.
Osiedle Warszewo Stoki.
Duże osiedle położone przy ul. Duńskiej (60-76), Kostrzewskiego (nr 20-58) i Złotowskiej (1-5A). Składa się z 19 czterokondygnacyjnych budynków, krytych dachem mansardowym, wybudowanych w latach 1999-2007 i mieszczących łącznie 401 lokali mieszkalnych. Inwestorem osiedla była Spółdzielnia Mieszkaniowa "Wspólny Dom", a generalnym wykonawcą - spółka Calbud ze Szczecina.
Osiedle Wrzosowe Wzgórze.
Osiedle powstało w latach 2016-19 przy ul. Józefa Romana (nr 2-38) i Bronisława Sobola 2-6 (boczna od. ul. Szosa Polska). Osiedle składa się z 9 czterokondygnacyjnych budynków krytych dachem dwuspadowym. Mieszczą one 274 lokale mieszkalne (1, 2 lub 3-pokojowe) o pow. 35-74 m kw. i 3 lokale handlowo-usługowe. Inwestorem osiedla jest Szczecińskie Towarzystwo Budownictwa Społecznego. Generalni wykonawcy: Ebud-Przemysłówka Przedsiębiorstwo Wielobranżowe (Bydgoszcz), Skanska S.A. (Warszawa) .Osiedle zaprojektowała Grupa Architektoniczna "Domino". Mieszkania wykonane zostały w standardzie „pod klucz”.
W planach jest dalsza rozbudowa osiedla - nawet do 1000 mieszkań.
Osiedle Wzgórze Hetmańskie.
Osiedle w skład którego wchodzi kilkanaście dwunastokondygnacyjnych wieżowców oraz ponad 30 niskich budynków, położonych w rejonie ulic: 9 Maja, Milczańska, Dunikowskiego, Legnicka, Frysztacka, Powstańców Wielkopolskich, Częstochowska, Ruska rozpoczęto budować w latach sześćdziesiątych XX w. Była to inwestycja Spółdzielni Mieszkaniowej "Kolejarz", która do tej pory administruje osiedlem. Osiedle przybrało nazwę od wzgórza (39 m n.p.m.), na którym jest położone, a którego nazwa upamiętnia hetmana Stefana Czarnieckiego. Administracyjnie Wzgórze Hetmańskie wchodzi w skład osiedla Pomorzany. Na terenie osiedla znajduje się kościół Matki Bożej Jasnogórskiej przerobiony z dawnej wieży ciśnień. Osiedle zaprojektowało Biuro Projektowo-Badawcze Budownictwa Ogólnego "Miastoprojekt Szczecin".
Osiedle Zacisze Dąbskie.
Osiedle znajduje się na terenie Dąbia, przy ul. Szybowcowej (nr 65-65e). Składa się z trzech trzykondygnacyjnych budynków krytych dachem dwuspadowym. Mieszkania na osiedlu mają powierzchnię od 42 do 80 m kw. Budowę osiedla zakończono w 2011 r. Osiedle jest ogrodzone, a jego inwestorem i głównym wykonawcą była szczecińska firma Siemaszko. 
Osiedle Za Sterem.
Duże osiedle położone na szczecińskich Gumieńcach, przy ul. Kopańskiego (nr 5-21) i Polskich Marynarzy (nr 53, 61, 63, 82, 82a, 84, 86, 91). Nazwa osiedla nawiązuje do pobliskiego Centrum Handlowego "Ster". Osiedle wybudowane zostało w latach: 2008-20. Składa się z 15 pięciokondygnacyjnych budynków przykrytych dachami dwuspadowymi. Na osiedlu znajduje się łącznie 465 lokali mieszkalnych o powierzchni od 29 do 125 m kw. Mieszkania, w zależności od położenia, wyposażone są w ogródki, balkony, lub tarasy. Inwestorem i generalnym wykonawcą była spółka Modehpolmo, a projekt architektoniczny osiedla stworzyło Federacyjne Biuro Architektoniczne (obie firmy ze Szczecina).
Osiedle Zaścianek.
Osiedle powstało w latach 1998-2009 i zlokalizowane jest na Żelechowie, przy ul. Gęsiej (nr 5-7b), Zbyszka z Bogdańca (nr 2-24, 3, 5-15), Mewiej (nr 4, 6) i Zięby (nr 4, 6, 8, 10). Składa się z 45 mieszkań w budynkach wielorodzinnych i 18 domów w zabudowie szeregowej. Inwestorem i zarządcą osiedla jest Spółdzielnia Mieszkaniowa "Wspólny Dom". Plany poszczególnych budynków opracowały: Ośrodek Projektowo-Badawczy Unia JKJ, Pracownia Projektowa Format, Wytwórnia Planów - Czarnecki Lisewski Architekci (wszystkie firmy ze Szczecina).
Osiedle Zawadzkiego.
Jedno z największych osiedli mieszkaniowych Szczecina, zajmujące powierzchnię 1,58 km kw. i zamieszkałe przez ok. 16 tysięcy osób (2015 r.). Główną arterią komunikacyjną osiedla jest ul. Zawadzkiego. Osiedle rozpoczęto budować w latach siedemdziesiątych XX w. na terenie dawnego poligonu wojskowego. Rozbudowa osiedla trwała także w latach osiemdziesiątych. Większość budynków wykonano w technologii wielkopłytowej (budynki zostały później ocieplone i pokryte kolorowymi tynkami). Na osiedlu występuje zarówno średnia (bloki pięciokondygnacyjne), jak i wysoka (10-piętrowe wieżowce) zabudowa. Projekt osiedla opracowano w Pracowni Nr 2 Miastoprojektu Szczecin. Patronem osiedla (i głównej ulicy) był do 2019 r. Aleksander Zawadzki, a od 2019 jest nim Tadeusz Zawadzki ps. "Zośka".
Osiedle Zielona Przystań.
Niewielkie osiedle przy ulicy Polskich Marynarzy 52, 54, 56, 58. Składa się z dwóch bliźniaczych, pięciokondygnacyjnych budynków mieszczących po 60 dwu- lub trzypokojowych mieszkań o powierzchni od 47 do 71 m2. Mieszkania na parterze posiadają ogródki, a na wyższych piętrach balkony. Do każdego mieszkania przynależy komórka lokatorska w piwnicy oraz 1 miejsce parkingowe. Osiedle wybudowano w latach 2015-16. Projektantem było Biuro Architektoniczne DEDECO, a inwestorem i generalnym wykonawcą spółka PB "CALBUD" (obie firmy ze Szczecina).
Osiedle Złotych Kłosów.
Osiedle położone jest w Załomiu, przy nowo wytyczonych ulicach: Brylantowej, Bursztynowej, Grafitowej, Jubilerskiej, Platynowej, Szmaragdowej, Topazowej. Obszar osiedla wynosi 20 ha. Na jego terenie wyznaczonych zostało 150 działek budowlanych o powierzchni od 650 do 1800 m kw. (135 działek przeznaczono na budowę domów jednorodzinnych, pozostałe – pod budownictwo towarzyszące (żłobek, sklepy, place zabaw itp)). Pierwsze domy powstały na osiedlu w 2012 (w 2020 r. było ich ponad 30). Budowa domów na tym osiedlu jest indywidualna i spoczywa na właścicielach poszczególnych działek.
Osiedle Żniwna.
Osiedle położone jest przy ul. Żniwnej (nr 53-67) na Krzekowie. Osiedle składa się z ośmiu dwukondygnacyjnych domów, krytych dachem dwuspadowym. W każdym domu znajdują się po 2 mieszkania o powierzchni 40 lub 63 m kw. i liczbie pokoi – odpowiednio – 2 lub 3. Osiedle zostało wybudowane w latach 2014–15. Jego inwestorem i generalnym wykonawcą była szczecińska firma Murbud Developer. Projekt architektoniczny sporządziła Pracownia Architektoniczna Art-Des Dorota Szumińska ze Szczecina.
Osiedle Żyzna.
Osiedle zostało zbudowane w latach 2015-16 na Krzekowie, przy u. Żyznej (nr 80-96). Osiedle składa się z 9 dwukondygnacyjnych domów, krytych dachem dwuspadowym. W każdym domu znajdują się dwa mieszkania (z czterema pokojami) o powierzchni 73 m kw. Przy budynkach nie ma garaży - przewidziano za to na osiedlu po dwa miejsca parkingowe na każde mieszkanie. Inwestorem i generalnym wykonawcą osiedla była szczecińska firma Murbud Developer. Projekt architektoniczny sporządziła Pracownia Architektoniczna Art-Des Dorota Szumińska ze Szczecina.

</doc>
<doc id="993517" url="https://pl.wikipedia.org/wiki?curid=993517" title="Rusłan Odżijew">
Rusłan Odżijew

Rusłan Odżijew (ur. ? – zm. 27 czerwca 2007) – Rosjanin podejrzewany w związku z zamachami bombowymi na budynki mieszkalne w Moskwie i Wołgodońsku w 1999 r., oraz sprzyjanie talibom. Przetrzymywany był przez Amerykanów w bazie w Guantanamo na Kubie, wraz z sześcioma innymi Rosjanami zwolniony w 2004 r. Przypisuje mu się udział w ataku na budynki policji i władz w Nalczyku w 2005 r., kiedy to zginęło 139 osób. Według FSB był "przywódcą duchowym" ekstremistycznej islamskiej organizacji Jarmuk, oskarżanej o terroryzm.
Zginął w czasie próby zatrzymania przez funkcjonariuszy FSB w Nalczyku, stolicy republiki Kabardyno-Bałkarii. 

</doc>
<doc id="993518" url="https://pl.wikipedia.org/wiki?curid=993518" title="Associação Desportiva Vasco da Gama">
Associação Desportiva Vasco da Gama



</doc>
<doc id="993519" url="https://pl.wikipedia.org/wiki?curid=993519" title="AC Juventus">
AC Juventus

Atlético Clube Juventus – brazylijski klub piłkarski z siedzibą w mieście Rio Branco, stolicy stanu Acre.
Historia.
Juventus założony został 1 marca 1966 roku i gra obecnie w pierwszej lidze stanu Acre (Campeonato Acreano).

</doc>
<doc id="993527" url="https://pl.wikipedia.org/wiki?curid=993527" title="Ryszard Kowalski (technolog)">
Ryszard Kowalski (technolog)

Ryszard Kowalski (ur. 14 lutego 1935, zm. 21 czerwca 2007) – polski ekspert w dziedzinie technologii betonu i prefabrykacji, wieloletni Dyrektor Centralnego Ośrodka Badawczo-Rozwojowego Przemysłu Betonów „CEBET”.
W latach 1953–1969 pracownik Zakładu Betonu w Instytucie Techniki Budowlanej. 

</doc>
<doc id="993529" url="https://pl.wikipedia.org/wiki?curid=993529" title="Adam Danch">
Adam Danch

Adam Danch (ur. 15 grudnia 1987 w Rudzie Śląskiej) – polski piłkarz występujący na pozycji obrońcy w polskim klubie LKS Goczałkowice-Zdrój. Dwukrotny reprezentant Polski.
Kariera klubowa.
Jest wychowankiem Wawelu Wirek, w 2007 roku przeszedł do Górnika Zabrze, w którym grał 10 lat i był kapitanem drużyny. Ostatni mecz w barwach klubu rozegrał 8 kwietnia 2017 roku z Olimpią Grudziądz. W 2022 przeszedł do LKS Goczałkowice-Zdrój.
Danch swój 100. mecz w barwach Górnika (biorąc pod uwagę mecze w lidze, Pucharze Polski i Pucharze ligi) rozegrał 24 kwietnia 2010 roku przed własną publicznością ze Zniczem Pruszków (mecz o mistrzostwo I ligi zakończony zwycięstwem gospodarzy 2:0).
Swój 100. występ w Ekstraklasie zaliczył 23 marca 2012 roku w wygranym 3:1 wyjazdowym spotkaniu z Cracovią.
Swoje 200. spotkanie w barwach Górnika rozegrał 24 maja 2014 roku przeciwko Wiśle Kraków (mecz o mistrzostwo Ekstraklasy zakończony wynikiem 3:2 dla gości z Zabrza, kapitan Górnika strzelił w tym meczu dwie bramki).
Kariera reprezentacyjna.
Uczestnik Mistrzostw Świata U-20 w 2007 w Kanadzie, gdzie wystąpił w czterech spotkaniach w zespole trenera Michała Globisza.
Ponadto Danch rozegrał dwa mecze towarzyskie w seniorskiej reprezentacji Polski.

</doc>
<doc id="993534" url="https://pl.wikipedia.org/wiki?curid=993534" title="Philip Vian">
Philip Vian

Philip S. Vian (ur. 15 lipca 1894 w Londynie; zm. 27 maja 1968 w Ashford Hill, Wielka Brytania) – brytyjski admirał floty.
Młodość.
W maju 1907 wstąpił jako kadet do Royal Navy i ukończył w roku 1911 Royal Naval College z wyróżnieniem. Pierwszym okrętem na którym pełnił służbę był krążownik pancerny HMS „Cornwall”, stacjonujący na wschodnim wybrzeżu Kanady. Kolejnym miejscem przydziału stał się pancernik HMS „Lord Nelson„, przydzielony wówczas do Floty Atlantyku (Atlantic Fleet).
I wojna światowa.
Na początku wojny został przydzielony do załogi krążownika patrolującego wybrzeża afrykańskie. Następny przydział to niszczyciel HMS „Morning Star”, na pokładzie którego uczestniczył w Bitwie Jutlandzkiej.
W 1917 pełnił służbę na stanowisku I oficera na niszczycielach HMS „Ossory” i HMS „Sorceress”. Pod koniec wojny otrzymał przydział na krążownik liniowy HMAS „Australia„ jako oficer artylerii.
Między wojnami.
Do roku 1930 pełnił kolejno służbę na okręcie liniowym HMS „Thunderer”, dwóch innych okrętach liniowych Floty Śródziemnomorskiej i na krążowniku ciężkim HMS „Kent” Eskadry Wschodnioazjatyckiej.
W następnych latach został dowódcą niszczyciela HMS „Active” i dowódcą 3 Flotylli Niszczycieli na Morzu Śródziemnym. W okresie włoskiej napaści na Abisynię dozorował akwen Morza Czerwonego w stanie pogotowia bojowego. Z wstrząsanej wojną domową Hiszpanii przeprowadził ewakuację obywateli brytyjskich.
II wojna światowa.
Na początku wojny objął funkcję flagowego kapitana u boku kontradmirała Lionela Wellsa na krążowniku lekkim HMS „Arethusa„ w składzie Floty Śródziemnomorskiej. Następnie został dowódcą flotylli niszczycieli stacjonującej w Liverpoolu i przeznaczonej do ochrony konwojowej. Flagę dowódcy flotylli podniósł na niszczycielu HMS „Mackay”.
Na początku 1940 przejął dowództwo 4. Flotylli Niszczycieli, złożonej z nowoczesnych i najsilniej uzbrojonych niszczycieli typu "Tribal". Flagę dowódcy flotylli podniósł na niszczycielu HMS "Cossack", z pokładu którego przeprowadził brawurową akcję uwolnienia 303 brytyjskich marynarzy z niemieckiego zaopatrzeniowca floty korsarskiej „Altmark„. Przed północą 16 lutego 1940 w Jössingfjordzie, niszczyciel HMS „Cossack” wpłynął na norweskie wody terytorialne i abordażował „Altmark”. Oddział z „Cossacka” opanował okręt, uwalniając jeńców.
Brał udział w kampanii w Norwegii. W kwietniu 1940 przeprowadził spóźniony desant brytyjski pod Namsos mający wzmocnić norweską obronę w okolicach Trondheim. Od marca jego okrętem flagowym był HMS „Afridi„, który został zatopiony 3 maja 1940 przez lotnictwo niemieckie po ewakuacji Namsos.
W maju 1941 niszczyciele z flotylli admirała Viana (w tym polski ORP „Piorun„) wzięły udział w poszukiwaniu i pościgu za niemieckim pancernikiem „Bismarck„. W nocy z 26 maja na 27 maja flotylla admirała Viana odnalazła „Bismarcka” i przeprowadziła nieudany atak torpedowy (podczas złych warunków atmosferycznych). Okręty admirała Viana ze względu na kończące się paliwo zawróciły do baz macierzystych i nie wzięły udziału w zatopieniu „Bismarcka”.
W roku 1941 przejął dowództwo nad eskadrą krążowników Floty Śródziemnomorskiej, której zadaniem była osłona konwojów z Aleksandrii do oblężonej Malty. Podczas walk konwojowych wykazał wyśmienite zdolności strategiczne, przeprowadzając szereg zwycięskich operacji przeciwko przeważającym siłom włoskim (dysponującym dodatkowo niemieckim wsparciem lotniczym).
We wrześniu 1943 dowodził zespołem operacyjnym „Force V”, składającym się z pięciu lotniskowców eskortowych, osłaniającym desant aliantów zachodnich pod Salerno (Operacja Avalanche). 
Podczas Operacji Overlord - lądowania Aliantów zachodnich w Normandii, dowodził z pokładu lekkiego krążownika HMS „Scylla” brytyjską flotą wspierającą ogniem artyleryjskim desant w odcinkach „Gold”, „Juno” i „Sword” (miejsce lądowanie wojsk brytyjskich i kanadyjskich).
W roku 1945 został dowódcą zespołu Task Force 57 (składającego się z okrętów Brytyjskiej Floty Pacyfiku) w ramach amerykańskiej 5 Floty, składającej się z nowoczesnych lotniskowców osłaniających amerykański desant na Okinawie. W fazie końcowej wojny na Pacyfiku zespół uderzeniowy pod dowództwem admirała Viana przeprowadzał ataki lotnicze (połączone z artyleryjskim bombardowaniem wybrzeży) przeciwko wyspom macierzystym Japonii.
Po wojnie.
W 1946 roku otrzymał nominację na stanowisko Piątego Lorda Morskiego ("Fifth Sea Lord") w Admiralicji, zaś w roku pożegnania ze służbą czynną (1952) został mianowany admirałem floty, bezpośrednio po nominacji tytuł ten (zastrzeżony do tej pory wyłącznie dla króla, męża królowej i Pierwszego Lorda Moskiego) otrzymał w roku 1953 Filip Mountbatten, książę Edynburga. Admirał Vian otrzymał tę nominację w drodze wyjątku za szczególnie wybitne zasługi podczas II wojny światowej. Philip Vian był również Kawalerem Orderu Łaźni.
W latach 50. i 60. XX wieku admirał był członkiem rad nadzorczych kilku korporacji przemysłowo-handlowych. Philip Vian zmarł w 27. rocznicę zatopienia Bismarcka w swoim domu w Ashford Hill.

</doc>
<doc id="993537" url="https://pl.wikipedia.org/wiki?curid=993537" title="Ashford Hill with Headley">
Ashford Hill with Headley

Ashford Hill with Headley - civil parish w dystrykcie Basingstoke and Deane angielskiego hrabstwa Hampshire. W skład zbiorowości liczącej 1277 mieszkańców (2011) wchodzą mniejsze miejscowości Plastow Green, Headley i Kingsclere Wooldands.

</doc>
<doc id="993541" url="https://pl.wikipedia.org/wiki?curid=993541" title="Żebrowo">
Żebrowo

Żebrowo (dodatkowa nazwa w j. kaszub. Żebrowò) – osada kaszubska w Polsce, położona na obszarze Borów Tucholskich, w województwie pomorskim, w powiecie kościerskim, w gminie Karsin. Osada wchodzi w skład sołectwa Bąk.
W latach 1975–1998 miejscowość administracyjnie należała do województwa gdańskiego.

</doc>
<doc id="993542" url="https://pl.wikipedia.org/wiki?curid=993542" title="Guishan Lingyou">
Guishan Lingyou

Guishan Lingyou (chiń. 潙山靈祐, pinyin "Guīshān Língyòu" / "Wéishān"; kor. 규산령우 "Kyusan Lyŏng’u" / "Wisan"; jap. "Isan Reiyū"; wiet. "Quy Sơn Linh Hựu"; ur. 771, zm. 853) – chiński mistrz chan, założyciel szkoły guiyang. Także znany jako Weishan.
Życiorys.
Pochodził z Changxi w Fuzhou z rodziny Zhao.
Mając 15 lat opuścił dom i zaczął praktykę jako mnich studiujący winaję u mistrza winai Fachanga w klasztorze Jianshan. Później przeniósł się do klasztoru Longxing w Hangzhou, gdzie kontynuował naukę w tej szkole buddyzmu. Równocześnie studiował sutry therawady i mahajany. Wtedy też przyjął wskazania mnisie i został wyświęcona na mnicha przez mistrza winai Longxinga.
Po skończeniu praktyki winai Lingyou udał się do klasztoru Guoqing na górze Tiantai. W połowie drogi spotkał wielkiego mistrza Hanshana, który powiedział:
Lingyou nie zrozumiał, co wiersz znaczy, idąc do klasztoru powtarzał go. Po przybyciu do Guoqing si zaznajomił się z Shide i opowiedział mu o spotkaniu. Shide zapewnił go, że stopniowo ten wiersz będzie dla niego coraz bardziej zrozumiały. Jedyne co ma robić, to praktykować.
Po jakimś czasie dowiedział się, że na górze Daxiong w Hongzhou przebywa mistrz chan Baizhang Huaihai. Udał się wiec do niego i ok. 794 r. został uczniem mistrza Baizhanga. Wkrótce został głównym kucharzem, a potem głównym mnichem.
Chwila jego oświecenia wyglądała następująco:
Praktykował u Baizhanga jeszcze przez następnych 20 lat.
Później na życzenie mistrza odszedł na górę Gui (Dayi) i żył tam bezdomnie w towarzystwie małp, jedząc tylko kasztany. Po 7 czy 8 latach, przy pomocy wieśniaków, mnichów i wsparcia finansowego od premiera Pei Xiu Baizhang wybudował klasztor Tongqing, który stał się wiodącym ośrodkiem chan. Mieściło się w nim 1500 mnichów.
W okresie największych prześladowań buddyzmu zapoczątkowanych przez cesarza Wuzonga (pan. 840–846), mistrz musiał opuścić klasztor, który został częściowo zniszczony, i ukrywał się w cywilnym przebraniu. Jeszcze w początkowym stadium restauracji buddyzmu zainicjowanej przez nowego cesarza Xuanzonga, w odnowieniu klasztoru w 846 r. pomógł mu ówczesny cywilny gubernator prow. Hunan – Pei Xiu (787–860). Ofiarował klasztorowi ziemię, która pozwoliła samodzielnie utrzymać się jego mnisiej społeczności. Pei Xiu był świeckim buddystą bardzo zaintereowanym praktyką chan. Po przeniesieniu, został uczniem mistrza chan Huangbo Xiyuna i autorem książki zawierającej spisane nauki mistrza.
W klasztorze mistrz Lingyou założył szkołę chan, pierwszą z tzw. pięciu domów chan. Jego najlepszy uczeń Yangshan Huiji, który miał swój klasztor na górze Yang w Jiangxi, był jej współzałożycielem i dlatego nazwano ją guiyang.
9 dnia pierwszego miesiąca mistrz Lingyou umył twarz, przepłukał usta, usiadł w pozycji medytacyjnej (chin. zuochan), zaśmiał się i zmarł. Otrzymał pośmiertne imię mistrz chan Wielkiej Doskonałości, a jego stupę nazwano Jasna Czystość.
Poświęcone mu są gong’any 4, 24 i 70 z "Biyan lu", 40 z "Wumenguan" oraz 15, 37, 60, 83, 87 z "Congrong lu".
"Guishan jingce".
Lingyou jest autorem pracy "Guishan jingce" (Przestrogi Guishana). Napisał ją w okresie prześladowań buddyzmu w 845 r. Praca ta jest głównym źródłem do studiowania stosunku szkoły hongzhou do monastycyzmu i moralności. Tekst ukazuje zupełnie konwencjonalne podejście do życia klasztornego i praktyki. Gdyby nie część (stosunkowo krótka) poświęcona praktyce chan, można by znaleźć niezwykle mało elementów świadczących, że praca ta powstała w szkole hongzhou. Guishan podkreśla wagę zdycyplinowanego życia, poświęconego studiowaniu, praktyce i realizowania nauk buddyzmu.
Mistrz podkreśla wagę przestrzegania monastycznych reguł zarówno z powodów ważnych dla całej mnisiej wspólnoty, jak i z powodów ważnych dla życia i rozwoju jednostki. Oba te aspekty są nierozdzielne, bowiem właściwe funkcjonowanie klasztornego życia zależy od utrzymywania przez indywidualnych mnichów wspólnych wartości i zobowiązań wobec wspólnych celów i dzielenia się materialnymi elementami klasztoru.
Guishan zauważa jednak, że jest to trudne, bowiem zakon przyciąga także ludzi o wątpliwych motywacjach i wielu spośród nich nie podejmuje żadnych zobowiązań w stosunku do duchowej praktyki. Mistrz konsekwentnie krytykuje przekraczanie monastycznych ideałów i towarzyszy temu ostrzeganie przed rezultatami takich działań i negatywnymi skutkami karmicznymi.
Tekst ten broni roli klasztornych wskazań i konwencjonalnej moralności w soteriologicznym programie chanu, postulując dwustopniową ścieżkę praktyki i urzeczywistnienia. Ideał chanu przekroczenia poziomu ułudy i skalań, co prowadzi do niekonceptualnego urzeczywistnienia rzeczywistości – jest poziomem wyższym. Doświadczenie nagłego oświecenia konstytuuje najwyższy moment buddyjskiej ścieżki, podczas gdy różnorakie cnoty i praktyki integrują wszystko w holistyczny stan, w którym istnieje równowaga pomiędzy wglądem a działaniem.
"Gushan jingce" wykazuje, że koncepcja praktyki chan szkoły hongzhou zawierała tradycyjną buddyjską moralność i ukazuje, jak stare modele monastycznej dyscypliny służyły jako etyczne fundamenty praktyki.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="993547" url="https://pl.wikipedia.org/wiki?curid=993547" title="Wieża Bismarcka na Witoszy">
Wieża Bismarcka na Witoszy

Wieża Bismarcka na Witoszy (według oficjalnej terminologii w Staniszowie) – nieistniejąca już wieża Bismarcka, stojąca na szczycie góry Witosza.
Historia.
Wieża powstała z inicjatywy Zrzeszenia Sektora Prywatnego z Jeleniej Góry w latach 1899–1900. Na miejsce budowy wybrano szczyt Witoszy (484 m n.p.m.). Do realizacji wybrano projekt jeleniogórskiego rzeźbiarza i architekta Alfreda Daehemla, twórcy kolumny Bismarcka w Boguszowie-Gorcach, wzorowany na projekcie "Zmierzch Bogów" autorstwa Wilhelma Kreisa. Wykonanie robót zlecono A. Daehmelowi. W sierpniu 1900 roku rozpoczęto budowę, która zakończyła się 23 września 1901 roku. Wieża została wysadzona po 1945 roku.

</doc>
<doc id="993548" url="https://pl.wikipedia.org/wiki?curid=993548" title="Sarah Palin">
Sarah Palin

Sarah Louise Palin (ur. 11 lutego 1964 w Sandpoint) – amerykańska polityk, działaczka Partii Republikańskiej. W 2006, w wieku 42 lat, została gubernatorem stanu Alaska, będąc najmłodszą w historii osobą i pierwszą kobietą na tym stanowisku. Podczas kampanii przed wyborami prezydenckimi w 2008 roku została oficjalnie wybrana jako kandydat na urząd wiceprezydenta z ramienia Partii Republikańskiej.
Po przegranych wyborach w wywiadach udzielonych "Fox News" i "Anchorage Daily News" obwiniła George’a Busha i jego rząd za wyborczą porażkę republikanów, zwracając uwagę na błędy, które zostały popełnione w prowadzeniu wojny z Irakiem oraz doprowadzenie do zadłużenia państwa, które osiągnęło 10 bilionów dolarów. Podsumowała, że mimo niesprzyjających okoliczności – małego zaufania wyborców do republikanów po ośmiu latach rządów Busha – udało się jej i McCainowi odnieść spory sukces.
Ogłosiła 3 lipca 2009, że złożyła rezygnację ze stanowiska gubernatora Alaski z dniem 26 lipca 2009, mimo iż termin zakończenia kadencji upływał dopiero w 2010. W związku z powyższym faktem wśród komentatorów politycznych pojawiły się spekulacje na temat kandydowania Palin w wyborach prezydenckich w 2012 lub ubiegania się o miejsce w amerykańskim senacie. Następcą Palin na stanowisku gubernatora został Sean Parnell.
17 listopada 2009 roku ukazała się oficjalnie autobiograficzna książka Palin pt. "Going Rogue: An American Life", którą autorka przedstawiła publiczności podczas Oprah Winfrey Show.
19 stycznia 2016 poparła Donalda Trumpa w wyborach na kandydata na prezydenta USA ze strony partii republikańskiej w 2016. Często krytykuje media amerykańskie za ataki na Donalda Trumpa, nazywając tego ostatniego „nieustraszonym liderem”. Niektórzy typowali ją jako przyszłą doradczynię prezydenta ds. nauki i technologii, jednak doniesienia te zdementował sam prezydent elekt.
Mieszka z mężem Toddem w Wasilla. Jest matką pięciorga dzieci (Track, Bristol, Willow, Piper, Trig), z których najmłodsze cierpi na zespół Downa. Została ochrzczona w Kościele rzymskokatolickim, ale potem od wieku 4 lat wychowała się w zielonoświątkowej denominacji Zborów Bożych, gdzie w wieku 12 lat przyjęła chrzest przez zanurzenie. Aktualna przynależność religijna to mający charakter zielonoświątkowy, niezależny kościół "Church on the Rock".
Dzieciństwo i wykształcenie.
Sarah Palin jest córką Chucka i Sally Heath. Jest trzecim z czworga ich dzieci. Chuck Heath – nauczyciel i Sally (z domu Sheeran) – sekretarka szkolna przeprowadzili się do Alaski z Idaho, gdy Sarah miała 2 miesiące. W 1982 r. po ukończeniu szkoły średniej "Wasilla High School" Sarah Palin powróciła do Idaho i rozpoczęła naukę przedmiotów ogólnych w "North Idaho College" w Coeur d’Alene. Ukończyła dwa semestry: wiosenny i jesienny w 1983 r. Następnie przeniosła się na "University of Idaho", gdzie studiowała dziennikarstwo i nauki polityczne. W 1987 r. ukończyła studia, zdobywając tytuł bachelor. W ciągu 5 lat nauki Sarah Palin była przez krótki okres studentką "Hawaii Pacific University" w Honolulu i "Matanuska-Susitna College" w Palmer, aby ostatecznie uzyskać dyplom z University of Idaho w Moscow. Po studiach pracowała przez krótki czas jako reporter i komentator sportowy dla KTUU-TV w Anchorage.
Już w szkole średniej interesowała się koszykówką, a stylem gry zdobyła sobie przydomek „Sarah Barracuda”. W 1984 r. Sarah Palin zdobyła drugie miejsce w konkursie piękności "Miss Alaska".
Kariera zawodowa.
Doświadczenie polityczne.
Uprzednio:
Dotychczas:
Kandydatka na wiceprezydenta.
29 sierpnia 2008 w Dayton została przedstawiona publicznie przez Johna McCaina jako jego kandydatka na wiceprezydenta Stanów Zjednoczonych. Tim Pawlenty – gubernator stanu Minnesota, wcześniej uważany w kręgach politycznych za potencjalnego "running-mate" Johna McCaina – stwierdził publicznie, że będzie popierał jej kandydaturę. W ciągu jednego dnia po podaniu do wiadomości kandydatury Palin na wiceprezydenta do kasy Partii Republikańskiej wpłynęło 7 milionów dolarów, zasilając budżet przeznaczony na kampanię wyborczą. Polityczni komentatorzy Partii Demokratycznej zarzucają Palin brak doświadczenia w polityce zagranicznej.
Podczas drugiego dnia konwencji Partii Republikańskiej (1 – 4 września 2008, Saint Paul, Minnesota) Sarah Palin wygłosiła mowę oficjalną, w której przedstawiła się publiczności jako typowa amerykańska matka ("hockey-mom"), której rodzina boryka się z normalnymi problemami, pochwaliła Johna McCaina, zwracając uwagę na jego doświadczenia wojenne oraz zaatakowała Baracka Obamę i Demokratów. Zwracając się bezpośrednio do dziennikarzy oświadczyła, że przybywa z Alaski do Waszyngtonu, aby służyć narodowi amerykańskiemu. Podczas przemówienia nie ujawniła szczegółów przyszłej koncepcji politycznej, ani nie poruszyła zarzutów, które pojawiły się w ostatnim czasie w mediach pod adresem jej osoby, a dotyczących sprawowania władzy na Alasce. Tym niemniej została, zdaniem komentatorów politycznych, entuzjastycznie przyjęta przez zgromadzonych na konwencji. Sarah Palin cieszy się popularnością wśród konserwatywnej części wyborców Partii Republikańskiej, głównie ze względu na konserwatywne poglądy dotyczące sfery fiskalnej i socjalnej, posiadanie dużej rodziny, w tym syna, który z własnego wyboru odbywa służbę w armii oraz uroczej, swojskiej osobowości zademonstrowanej podczas przemówienia. W tym samym dniu McCain i Palin zostali oficjalnie nominowani jako kandydaci Partii Republikańskiej na urząd prezydenta i wiceprezydenta.
Propagandowe wykorzystanie rzekomych własnych osiągnięć.
Palin podała do wiadomości, że na samym początku kadencji gubernatorskiej sprzedała z zyskiem na eBay gubernatorski odrzutowiec. Dochodzenie w tej sprawie przeprowadzone przez CBS wykazało, że w rzeczywistości samolot nie znalazł nabywcy na eBay, w związku z tym urzędnik stanowy załatwił prywatnie jego sprzedaż (ze stratą) miejscowemu biznesmenowi. Pomimo ujawnienia tej nieścisłości w mediach, Palin i McCain w dalszym ciągu podtrzymywali nieprawdziwy przebieg sprzedaży samolotu w wypowiedziach udzielonych podczas konwencji wyborczej, które były transmitowane na żywo w telewizji, na cały kraj oraz w przemówieniach wygłaszanych w małych miasteczkach USA.
Dochodzenie przeprowadzone przez niektóre środki masowego przekazu (między innymi Boba Somerby z The Daily Howler) wykazało, że Sara Palin, jako gubernator Alaski, nie zwróciła rządowi w Waszyngtonie ponad 220 mln dolarów z funduszy federalnych, przyznanych na wybudowanie tzw. „Mostu Donikąd” ("Bridge to Nowhere"), czyli mostu na wyspę Gravina Island, zamieszkaną przez zaledwie kilkadziesiąt osób. Ostatecznie fundusze zostały wykorzystane przez Alaskę na inny cel. Tym niemniej zarówno McCain, jak i Palin, przemawiając osobno podczas konwencji oraz po jej zakończeniu, podczas wieców przedwyborczych w miastach stanów Wisconsin i Michigan, powoływali się na sprzeczną z wynikami dochodzenia historię pieniędzy na „Most Donikąd”, podkreślając zdyscyplinowanie Palin w wydawaniu społecznych pieniędzy oraz składając obietnicę wprowadzenia porządków budżetowych w całym kraju, na szczeblu federalnym, jeżeli wyborcy pozwolą Republikanom wygrać nadchodzące wybory.
Propagandowe wykorzystanie własnych osiągnięć.
Sara Palin zrezygnowała z przeznaczenia ok. 400 milionów dolarów, z budżetu stanowego, na zaproponowane uprzednio wydatki i wraz z innymi osobami, działającymi w radzie nadzorczej ds. energetyki stanu, podjęła decyzję o otwarciu rynku petrochemicznego Alaski dla podmiotów gospodarczych spoza ścisłej czołówki koncernów amerykańskich, które dotychczas zarządzały koncesjami, w tym dopuszczając na rynek firmy kanadyjskie i niezależne. Obie te decyzje, jak również staż Sary Palin na stanowisku burmistrza i gubernatora, czyli stanowiskach wykonawczych, były podkreślane w przemówieniach Palin i McCaina, w celu skontrastowania: otwartości, zapobiegliwości, bycia poza układem oraz doświadczenia Palin, które może okazać się pomocne w pełnieniu funkcji wiceprezydenta, a nawet funkcji prezydenta, w stosunku do Baracka Obamy i Joe Bidena, którzy w swojej dotychczasowej karierze nie sprawowali władzy wykonawczej na jakimkolwiek szczeblu.
Poglądy polityczne.
Palin jest konserwatystką, ale także członkinią związków zawodowych, albowiem w przeszłości pracowała na pokładzie komercyjnego statku rybackiego oraz wykonywała temu podobne prace. Jest przeciwniczką aborcji, lecz jako gubernator zatwierdziła świadczenia dla partnerów w trwałych związkach domowych, w tym homoseksualistów. Popiera łatwy dostęp do pewnych klas broni palnej (zalegalizowane, ukryte pistolety noszone w celu obrony własnej oraz broń myśliwską). Opowiada się za radykalną obniżką podatków.
Przewodniczący AIP najpierw zdementował informację podaną przez stację telewizyjną ABC, jakoby Sarah i Todd Palin byli jej członkami do 1994, natomiast potem Lynette Clarke stwierdziła, że dysponuje dowodami, które potwierdzają dwuletnią przynależność Palin do AIP w latach 90., zaś belgijska stacja telewizyjna BRT pokazała, w wieczornym wydaniu dziennika telewizyjnego z 3 września 2008, nagranie wideo, w którym Sarah Palin przedstawiła się jako gubernator Alaski i powitała zebranych na kongresie partii AIP, który odbył się w marcu 2008, w imieniu AIP. Korespondent z USA holenderskiej stacji telewizyjnej NOS doniósł w tym samym dniu, że McCain, który odbył co najwyżej 3 rozmowy z Palin przed jej nominowaniem jako kandydatki na wiceprezydenta, wysłał sztab zaufanych ludzi, w tym prawników, na Alaskę w celu zbadania i wyjaśnienia całej sprawy.
W wywiadzie udzielonym 11 września 2008, amerykańskiej stacji telewizyjnej ABC, Sara Palin stwierdziła, że:
Oprócz tego domaga się wystąpienia Stanów Zjednoczonych z Organizacji Narodów Zjednoczonych, która, jej zdaniem, obniża znaczenie USA w polityce światowej.
Aborcja.
Sarah Palin uważa, że aborcja powinna być regulowana prawnie przez rządy stanowe, a nie rząd federalny i nie powinna być finansowana z pieniędzy publicznych. Dopuszcza wykonanie aborcji jedynie w przypadku, gdy zagrożone jest życie matki, zaś odrzuca jej możliwość w przypadku ciąży pochodzącej z gwałtu, jednak nie opowiada się za karaniem prawnym kobiet dokonujących aborcji. Nie jest przeciwna stosowaniu środków antykoncepcyjnych, natomiast jest przeciwna badaniom z komórkami macierzystymi płodu. Uważa adopcję za korzystne rozwiązanie. Jest członkinią Feminists for Life.
Gospodarka.
Sarah Palin konsekwentnie opowiada się za gospodarką wolnorynkową. Postuluje oszczędności w budżecie rzędu 150 milionów oraz kontrolę wydatków. Obwinia kredytodawców za Kryzys finansowy (2007–2009) i twierdzi, że nie należy wspomagać tych, którzy podejmują niewłaściwe decyzje finansowe. Proponowała w grudniu 2007 na Alasce tzw. „Siedmiomilardowodolarowy plan” na potrzeby stanowej edukacji i transportu, lecz obecna sytuacja gospodarcza, w tym zaniżona cena rynkowa ropy (71 dolarów za baryłkę ropy naftowej gatunku „sweet light crude”, stan z 17 października 2008, zamiast nawet 147 latem 2008) i co za tym idzie, światowy brak koniunktury, zdezaktualizowały możliwość poniesienia takich ogromnych wydatków przez Alaskę. Wydatki te miały być sfinansowane głównie ze stanowych podatków i marży na cenie ropy, uzyskanych od konglomeratów petrochemicznych i górniczo-wiertniczych. Opowiada się za obniżeniem podatków w celu stymulowania drobnych przedsiębiorców. Nawołuje do zwiększenia produkcji paliw i gazu pochodzących ze źródeł amerykańskich. Uważa, że USA powinny być niezależne, jeżeli chodzi o produkcję energii, popiera poszukiwanie nowych rozwiązań w tym kierunku, również alternatywnych, np. biopaliw.
Prawa człowieka.
Jest zwolenniczką małżeństwa tradycyjnego oraz opowiada się za równymi prawami dla kobiet. Uważa, że należy podjąć działania w celu zmniejszenia ilości przestępstw oraz popiera zadośćuczynienie żądaniom ofiar. Żąda rygorystycznych przepisów dla kierowców nadużywających alkoholu oraz w przypadku sprzedaży alkoholu osobom niepełnoletnim. Sprzeciwia się zalegalizowaniu marihuany. Dostrzega niebezpieczeństwo tkwiące w uzależnieniu od metamfetaminy. Twierdzi, że narkotyki i gangi niszczą życie rodzinne ludzi. Opowiada się za edukacją z elementami moralności, etyki i patriotyzmu oraz jednoczesnego nauczania o kreacjonizmie i ewolucjonizmie. Sprzeciwia się szczegółowemu podejściu do spraw seksu w programach nauczania. Zadeklarowała się walczyć o prawa dla dzieci z niepełnosprawnościami.
Opieka zdrowotna.
Twierdzi, że opieka zdrowotna powinna być powiązana z prawami ekonomicznymi rządzącymi rynkiem – popiera zasadę konkurencyjności, aby obniżyć koszty usług medycznych. Podkreśla indywidualną odpowiedzialność jednostki za własne zdrowie. Zaproponowała dla rodzin kredyt podatkowy w wysokości 5000 dolarów w celu udzielenia rodzinom pomocy w kosztach rocznej zdrowotnej polisy ubezpieczeniowej (zapewniającej opiekę lekarską).
Środowisko naturalne.
Sarah Palin opowiada się za zmniejszeniem emisji CO2, uważa, że globalne ocieplenie ma wpływ na Alaskę, ale nie wynika z działalności człowieka. Jest przeciwna ochronie łososia przed zanieczyszczeniami kopalnianymi.
Wzywa do usunięcia niedźwiedzia polarnego z listy gatunków zwierząt zagrożonych. Nawołuje do kontrolowania populacji wilków, aby utrzymać możliwość przeprowadzania polowań. Popiera wycinanie drzew, rozwój kopalni, dokonywanie wierceń oraz intensywne komercyjne rybołówstwo.
Życie osobiste.
Sarah Palin i jej mąż Todd, z pochodzenia Eskimos, są małżeństwem od 1988 i mają pięcioro dzieci (3 dziewczynki i 2 chłopców). Najstarszy syn Track ukończył już osiemnaście lat, wstąpił do armii USA i 11 września 2008 rozpoczął służbę w Iraku. U najmłodszego dziecka wykryto, jeszcze w badaniach prenatalnych, wadę genetyczną. Sarah Palin nie zdecydowała się na usunięcie ciąży i w kwietniu 2008 urodziła syna Triga, który ma zespół Downa.
Todd Palin (ur. 1964) wykonywał najpierw pracę fizyczną, a potem menedżerską w przedsiębiorstwie naftowym BP, aktualnie pracuje tam w niepełnym wymiarze godzin jako operator procesu na terenie North Slope. Prowadzi także własne przedsiębiorstwo rybne i latem poławia łososie na własnym kawałku rzeki na Alasce. Uprawia sport i kilkakrotnie wygrał "Iron Dog" – liczący 3200 km wyścig skuterów śnieżnych organizowany na terenie Alaski. Według oficjalnych danych z 2007 roku dochody Todda Palina z obu wykonywanych prac wynosiły około 93 tysiące dolarów rocznie, zaś oficjalna pensja Sary Palin – 125 tysięcy dolarów bez dodatkowego uposażenia związanego z pełnioną funkcją gubernatora (w 2007 średni dochód wynosił na Alasce 64 333 dolarów, a w USA – 50 740), ich stan posiadania szacowany jest na przynajmniej 1,2 miliona dolarów.
2 września 2008 obóz wyborczy Johna McCaina podał oficjalnie do wiadomości, że siedemnastoletnia córka Palin – Bristol – jest w piątym miesiącu ciąży. Poinformowano, że Bristol Palin zamierza zatrzymać dziecko i wziąć ślub z jego ojcem, osiemnastoletnim Levim Johnstonem, oraz że John McCain wiedział o ciąży nastoletniej córki Palin, zanim nominował ją na swoją kandydatkę na wiceprezydenta, lecz nie uznał tego faktu za przeszkodę w nominacji. Również komentatorzy polityczni nie oczekiwali trudności w kampanii wyborczej Republikanów, wynikających z upublicznienia tej wiadomości. Decyzja Bristol Palin spotkała się z aprobatą organizacji pro-life: Evangelicals, Family Research Council i Focus on the Family. Barack Obama oświadczył, że nie zamierza wykorzystywać problemów rodzinnych kontrkandydatów w celach propagandowych, i uważa, że rodziny kandydatów, a przede wszystkim dzieci, powinny pozostawać w cieniu kampanii wyborczej, dodał również, że jego matka miała osiemnaście lat, gdy go urodziła. 28 grudnia przyszedł na świat zdrowy synek Bristol Tripp.

</doc>
<doc id="993549" url="https://pl.wikipedia.org/wiki?curid=993549" title="Zjednoczona Lewica (San Marino)">
Zjednoczona Lewica (San Marino)

Zjednoczona Lewica (wł. Sinistra Unita) – koalicja lewicowa w San Marino, skupiająca Odrodzenie Komunistyczne oraz "Zona Franca", dawną frakcję Partii Socjalistycznej.
W wyborach parlamentarnych w 2006 koalicja zdobyła 8,67% oddanych głosów (czyli 1911) i ma ośmiu deputowanych do Wielkiej Generalnej Rady.

</doc>
<doc id="993550" url="https://pl.wikipedia.org/wiki?curid=993550" title="Narodowy Sojusz San Marino">
Narodowy Sojusz San Marino



</doc>
<doc id="993552" url="https://pl.wikipedia.org/wiki?curid=993552" title="Kościół św. Jana Chrzciciela w Krakowie (ul. Wańkowicza)">
Kościół św. Jana Chrzciciela w Krakowie (ul. Wańkowicza)

Kościół św. Jana Chrzciciela i Matki Boskiej Szkaplerznej znajduje się w Krakowie-Krzesławicach przy ulicy Melchiora Wańkowicza 19. Jest kościołem filialnym parafii św. Wincentego w Krakowie-Pleszowie.
Zbudowany w latach 1633–1648 znajdował się w Jaworniku koło Myślenic. Nosił wezwanie Znalezienia i Podwyższenia Krzyża Świętego. W roku 1983 został uszkodzony i zdewastowany, a w latach 1983–1986 przeniesiony do Krzesławic. Obok dworku Jana Matejki miał stanowić zaczątek planowanego w tym miejscu skansenu.
Jest to budowla drewniana, jednonawowa o konstrukcji zrębowej, kryta gontem z wieżą nad wejściem. Wewnątrz zachowała się częściowo polichromia z 1 poł. XVII wieku z przedstawieniem Sądu Ostatecznego i św. Krzysztofa oraz barokowa ambona.
W późnobarokowym ołtarzu głównym pochodzącym z końca XVII wieku umieszczony został krucyfiks z końca XVI wieku pochodzący z kościoła św. Wincentego z Pleszowa.

</doc>
<doc id="993553" url="https://pl.wikipedia.org/wiki?curid=993553" title="Don Young">
Don Young

Donald Edwin Young, znany także jako Don Young (ur. 9 czerwca 1933 w Meridianie, zm. 18 marca 2022) – amerykański polityk, republikanin. Od 1973 roku nieprzerwanie był przedstawicielem stanu Alaska w Izbie Reprezentantów Stanów Zjednoczonych, gdzie w latach 1995–2001 był przewodniczącym Komisji do spraw Surowców Naturalnych, a w latach 2001–2007 przewodniczącym Komisji do spraw Transportu i Infrastruktury.

</doc>
<doc id="993554" url="https://pl.wikipedia.org/wiki?curid=993554" title="Maria Pruszkowska">
Maria Pruszkowska

Maria Zofia Pruszkowska-Karwowska (ur. 21 marca 1910 w Częstochowie, zm. 30 kwietnia 1973 w Sopocie) – polska pisarka.
Życiorys.
Urodziła się w Częstochowie. Była córką Gustawa Teofila Pruszkowskiego, pochodzącego z rodziny ziemiańskiej, urzędnika Kolei Warszawsko-Wiedeńskiej. 
Z rodzicami przeprowadziła się do Warszawy, gdzie uczęszczała do Gimnazjum im. M. Konopnickiej; w 1930 zdała maturę. Kilka lat uczyła się w szkole tańca Tacjanny Wysockiej. W 1930 rozpoczęła pracę w magistracie m. st. Warszawy jako urzędniczka. Ukończyła studium społeczno-oświatowe Wolnej Wszechnicy Polskiej. W 1932 studiowała przez jeden semestr w Wyższej Szkole Dziennikarskiej. W 1934 wyszła za mąż za Witolda Karwowskiego, małżeństwo to zakończyło się rozwodem w 1936. Była szeregowym Ochotniczej Straży Pożarnej.
Podczas wojny Pruszkowska brała udział w Powstaniu Warszawskim, była w obozie pracy. W 1945 trafiła do Tczewa, a w 1950 do Sopotu, gdzie mieszkała najpierw przy ulicy Abrahama, a następnie przy ulicy Morskiej 7. Pracowała jako urzędniczka w dziale opieki społecznej i w referacie kultury Zarządu Miejskiego do 1952, potem w Państwowej Szkole Sztuk Plastycznych. Wreszcie, poważnie chora na reumatyzm, przeszła na rentę. Pochowana na cmentarzu katolickim w Sopocie (kwatera B4-G-9).
Twórczość.
Debiutowała w 1957 w "Głosie Wybrzeża" (nr 311) opowiadaniem "Cała załoga na pokład". Jej pierwszą powieść "Przyślę panu list i klucz" wydało w 1959 Wydawnictwo Morskie.

</doc>
<doc id="993555" url="https://pl.wikipedia.org/wiki?curid=993555" title="Tommy Thompson">
Tommy Thompson

Tommy George Thompson (ur. 19 listopada 1941) – amerykański polityk, republikanin. W latach 1987-2001 piastował urząd gubernatora stanu Wisconsin, a w latach 2001-2005 był sekretarzem Zdrowia i Opieki Społecznej w gabinecie prezydenta George’a W. Busha.

</doc>
<doc id="993556" url="https://pl.wikipedia.org/wiki?curid=993556" title="Reporter">
Reporter



</doc>
<doc id="993560" url="https://pl.wikipedia.org/wiki?curid=993560" title="Status animarum">
Status animarum

Status animarum – rodzaj księgi parafialnej prowadzonej przez parafię w celu rejestracji wiernych. Znane w Europie od XV wieku, na mocy rytuału rzymskiego z 1614 roku stały się obowiązkową formą rejestracji parafialnej. Stanowią jedno z podstawowych źródeł demografii historycznej.
Zgodnie z zarządzeniami kościelnymi, spisy status animarum winny być wykonywane corocznie w czasie kolędy. Wydany w 1631 roku Rytuał Piotrkowski nakazywał aby znajdowały się w nich następujące informacje: imiona i nazwiska osób w poszczególnej rodzinie, wiek i stopień pokrewieństwa jej członków, imiona, nazwiska i wiek niespokrewnionych współmieszkańców, informacje dotyczące przystąpienia przez nich do komunii i bierzmowania, adnotacje dotyczące zmiany miejsca zamieszkania. Pomimo istniejącego obowiązku ich prowadzenia, wizytacje kościelne wskazują na unikanie przez kler parafialny tworzenia status animarum aż do połowy XVIII wieku. Dopiero w epoce Oświecenia, dzięki wzrastającemu wykształceniu kleru, zainteresowaniu władz kościelnych statystyką wiernych oraz rozporządzeniom władz zaborczych, doszło do ich upowszechnienia. 

</doc>
<doc id="993562" url="https://pl.wikipedia.org/wiki?curid=993562" title="Stowarzyszenie Doradców do spraw Transportu Towarów Niebezpiecznych – DGSA">
Stowarzyszenie Doradców do spraw Transportu Towarów Niebezpiecznych – DGSA

Stowarzyszenie Doradców do spraw Transportu Towarów Niebezpiecznych – DGSA (en: Dangerous Goods Safety Advisers) – stowarzyszenie w Polsce, zrzeszające certyfikowanych w UE doradców ds. ADR w transporcie lądowym (drogowym i kolejowym), morskim i powietrznym.
Siedziba stowarzyszenia mieści się w Błoniu pod Warszawą przy ulicy Sochaczewskiej 38.

</doc>
<doc id="993563" url="https://pl.wikipedia.org/wiki?curid=993563" title="Ford Sierra">
Ford Sierra

Ford Sierra – samochód osobowy klasy średniej produkowany pod amerykańską marką Ford w latach 1982 – 1994.
Historia i opis modelu.
Sierra trafiła na rynek jako następcą modelu Ford Taunus. Produkcja samochodu rozpoczęła się w czerwcu 1982. Już w czasie projektowania wzięto pod uwagę współczynnik oporu powietrza, dlatego karoseria była zaokrąglona i po premierze wyglądała bardzo nowocześnie na tle konkurencji. Zastosowano także klasyczny układ napędowy, aby jak najbardziej obniżyć przednią maskę.
Oficjalny debiut odbył się 22 września 1982 roku a pierwsze egzemplarze trafiły do sprzedaży 15 października tego samego roku. Szerokim echem odbiła się wystawa w National Museum of Art and Design w Victoria and Albert Museum w Anglii, podczas której zaprezentowano wiele modeli w skali 1/1 a także kompletny samochód, ukazując nowoczesne formy projektowania i sztuki użytkowej.
Od tego czasu model MK1 dwa razy przechodził zmiany. Sierry pierwszej generacji produkowano do grudnia 1986 roku. W rocznikach od '83 przewidziano możliwość zastosowania kilku różnych silników benzynowych, zarówno produkowanych wcześniej i specjalnie dostosowanych do nowego samochodu, jak też zupełnie nowych konstrukcji.
W plebiscycie na Europejski Samochód Roku 1983 model zajął 2. pozycję (za Audi 100 C3).
Restylizacje.
W nowszych modelach MK2 produkowanych od stycznia 1987 roku największe zmiany dotyczyły nadwozia. Objęły one głównie przód pojazdu (nowa maska, kierunkowskazy i reflektory), wprowadzono inne zderzaki i lampy tylne; zmodyfikowano też wystrój wnętrza natomiast zmiany mechaniczne były niewielkie. Wprowadzono także nowy typ nadwozia - sedan i utrzymano produkcję modeli liftback oraz kombi. Samochody te charakteryzowały się nowoczesnym nadwoziem o bardzo dobrych parametrach aerodynamicznych (współczynnik oporu aerodynamicznego Cx = 0,34).
W lutym 1990 roku nastąpił drugi facelifting. Zmieniono wygląd przodu pojazdu, "skrócono" pokrywę silnika (podobnie jak w wersji Cosworth od 1988 r.) znajdując miejsce dla grilla, zmieniono kierunkowskazy przednie na białe, tylne lampy na przyciemnione (sedan i liftback) oraz zmieniono dolną część deski rozdzielczej wraz z osłoną tunelu środkowego. Wprowadzono także silnik 1.8 TD.
Pod koniec 1991 roku wprowadzono kolejne, trzecie zmiany we wnętrzu oraz w nadwoziu. Te drugie ograniczały się do nowego modelu zderzaków w kolorze nadwozia, zmodyfikowano deskę rozdzielczą, która stała się bardziej okrągła i nowocześniejsza, a także bardziej czytelna. Ponadto, zmieniono boczki drzwiowe, wprowadzono w wersjach Ghia, Cosworth i XR4i szyberdach sterowany elektrycznie. W lutym 1993 roku zakończono produkcję Sierry i wprowadzono na rynek Forda Mondeo. W Wenezueli produkcja trwała do 1994 roku.
P100.
W 1987 roku Ford zdecydował się oprzeć trzecią generację średniej wielkości pickupa typu "coupe utility" P100 na modelu Sierra. Poza RPA, samochód produkowany był także z przeznaczeniem na rynek europejski w Portugalii.
Sprzedaż.
Po tym, jak w 1985 roku północnoamerykański oddział Forda utworzył nową markę Merkur, na rynek Stanów Zjednoczonych i Kanady wprowadzono do sprzedaży wersję 3-drzwiowy liftback pod nazwą Merkur XR4Ti, pod którą oferowano go tam do 1989 roku. Ford Sierra był oferowany i wytwarzany także na rynku Republiki Południowej Afryki, gdzie wersja sedan oferowana była po trzeciej modernizacji w 1990 roku pod inną nazwą jako Ford Sapphire.
Warianty.
Model Sierra ma trzy rodzaje nadwozia: sedan, liftback i kombi. W zakresie wyposażenia, wyróżnia się podstawowe modele L, LX, CL i CLX, oraz lepiej wyposażone warianty GL, GHIA, XR4i, XR4x4 oraz Cosworth oraz krótkie serie jak GT, Laser, Trophy, Brillant itp.
Na rynek północnoamerykański produkowana była wersja XR4Ti pod marką Merkur wyposażona w turbo-doładowany silnik LIMA o pojemności 2,3 litra. Poza rynkiem niemieckim można było nabyć także wersję GLS. Obok dwóch silników typu diesel (wolnossący 2.3 do 1989r oraz turbodoładowany 1.8 od 1989r), w modelu Sierra występuje pięć silników benzynowych z gaźnikiem lub wtryskiem paliwa i pod koniec produkcji z katalizatorem. Są to silniki czterocylindrowe "OHC Pinto" o pojemności 1,6, 1,8 oraz 2,0 litra, a także występujące w modelu MkII CVH o pojemności 1,6 i 1,8 litra z jednopunktowym wtryskiem paliwa.
Od 1989 roku był także dostępny silnik 2.0 DOHC z dwoma zaworami na cylinder, zarówno w wersji gaźnikowej jak i z wielopunktowym wtryskiem paliwa (Ford-Motorcraft EFi). Można było nabyć także jednostki sześciocylindrowe o pojemności 2,0, 2,3, (MKI) 2,8 (MKI oraz MKII do 1989) i 2,9 litra (od 1989). Ten ostatni był montowany po liftingu modelu. Obok seryjnej skrzyni przekładniowej N9 (MKI, MKII) lub MT75 (MKII) samochód może mieć czterostopniową automatyczną skrzynie biegów A4LDe (MKII) lub C3 (MKI). Napęd na wszystkie koła jest w modelach: CLX 4x4, z silnikiem o pojemności 2,0 litrów, XR4x4 z silnikiem 2.8 V6 (XR4x4 MKI od 1985 r., MKII do 1989 r.) 2,9 V6, 2,0 DOHC 8V oraz Cosworth AWD z doładowanym dwulitrowym silnikiem 16V od 1990 r.
Model Mk2 jest wizualnie odmienny w wersjach europejskich od wersji produkowanych na rynek Wielkiej Brytanii. W wersjach europejskich, krótka maska oraz kratka pomiędzy reflektorami pojawiły się we wszystkich wersjach dopiero przy okazji liftingu w 1990 roku. W Wielkiej Brytanii wygląd przodu samochodu zależał od typu nadwozia. Wersje sedan (zwane Sapphire) miały krótką maskę i grill już w 1987 roku, natomiast wersje pięciodrzwiowe zachowały długą maskę bez wlotu powietrza aż do końca produkcji. Reguła ta nie dotyczyła Sierry Cosworth.
Oznaczenia kodowe silników.
1.3 - J (np. JTC)
1.6 - L (np. LSE, LSF, L6B)
1.8 - R (np. RED, R2A, RFA)
2.0 - N (np. N4B, N5B, N9A, N9C, N9E)
2.3 - Y (np. YYT, YTR)
2.8 - P (np. PR5, PR6, PRT)
2.9 - B (np. B4A, B4B, B4C)

</doc>
<doc id="993567" url="https://pl.wikipedia.org/wiki?curid=993567" title="Macierz Froebeniusa">
Macierz Froebeniusa



</doc>
<doc id="993570" url="https://pl.wikipedia.org/wiki?curid=993570" title="Dekanat inowrocławski II">
Dekanat inowrocławski II

Dekanat inowrocławski II – drugi dekanat z siedzibą w Inowrocławiu.

</doc>
<doc id="993572" url="https://pl.wikipedia.org/wiki?curid=993572" title="Polimorfizm pojedynczego nukleotydu">
Polimorfizm pojedynczego nukleotydu

Polimorfizm pojedynczego nukleotydu (ang. "Single Nucleotide Polymorphism" w skrócie SNP) – zjawisko zmienności sekwencji DNA, która polega na zmianie pojedynczego nukleotydu (A, T, C lub G) pomiędzy osobnikami danego gatunku lub drugim, odpowiadającym chromosomem danego osobnika.
Przykładowo w dwóch sekwencjach DNA od różnych osobników, AAGCCTA i AAGCTTA, występuje różnica w jednym nukleotydzie. W tym wypadku mówimy o 2 allelach: C i T.
SNP stanowią ok. 90% całej zmienności występującej w ludzkim genomie i występują co 100-300 nukleotydów na ogólną ich liczbę 3 mld.
W badaniach populacyjnych można ustalić względną częstość występowania danego wariantu związanego z SNP. Należy stwierdzić, że występują różnice w występowaniu SNP pomiędzy różnymi geograficznie lub etnicznie populacjami (np. w genie SLC24A5 i kolorze skóry).
Stwierdzane w materiale genetycznym przypadki polimorfizmu pojedynczego nukleotydu mogą być stwierdzane w sekwencjach kodujących genów, regionach niekodujących genów lub w regionach międzygenowych. Polimorfizm pojedynczego nukleotydu w sekwencji kodującej jakiegoś genu nie musi koniecznie prowadzić do zmiany w sekwencji aminokwasowej białka ze względu na degenerację kodu genetycznego. SNP dzieli się z tego względu na synonimiczne lub niesynonimiczne (kiedy sekwencja powstałego białka ma zmieniony aminokwas w związku z polimorfizmem). Przypadki polimorfizmu pojedynczego nukleotydu, które stwierdza się poza sekwencjami kodującymi genów, mimo to mogą wywierać działania biologiczne (np. zmiana w sekwencji RNA lub w sekwencji regulującej ekspresję genu).
Zmiany w sekwencji ludzkiego DNA mogą wywoływać choroby, zmieniać odpowiedź organizmu na pewne patogeny, substancje chemiczne, leki itp. Jednak największe znaczenie mają badania porównawcze DNA osób chorujących na dane schorzenie i bez tej choroby (marker genetyczny).

</doc>
<doc id="993573" url="https://pl.wikipedia.org/wiki?curid=993573" title="Dekanat kleczewski">
Dekanat kleczewski

Dekanat kleczewski − jeden z 30 dekanatów archidiecezji gnieźnieńskiej, włączony do archidiecezji gnieźnieńskiej w 2004 roku.

</doc>
<doc id="993574" url="https://pl.wikipedia.org/wiki?curid=993574" title="SNP">
SNP



</doc>
<doc id="993575" url="https://pl.wikipedia.org/wiki?curid=993575" title="Polimorfizm pojedynczych nukleotydów">
Polimorfizm pojedynczych nukleotydów



</doc>
<doc id="993576" url="https://pl.wikipedia.org/wiki?curid=993576" title="Rycerze Maltańscy">
Rycerze Maltańscy



</doc>
<doc id="993578" url="https://pl.wikipedia.org/wiki?curid=993578" title="Dekanat kłecki">
Dekanat kłecki

Dekanat kłecki – jeden z 30 dekanatów archidiecezji gnieźnieńskiej, składający się z 11 parafii.

</doc>
<doc id="993579" url="https://pl.wikipedia.org/wiki?curid=993579" title="Farmer">
Farmer



</doc>
<doc id="993581" url="https://pl.wikipedia.org/wiki?curid=993581" title="Pro-mia">
Pro-mia



</doc>
<doc id="993582" url="https://pl.wikipedia.org/wiki?curid=993582" title="Dekanat miłosławski">
Dekanat miłosławski

Dekanat miłosławski – jeden z 30 dekanatów archidiecezji gnieźnieńskiej, składa się z 10 parafii.

</doc>
<doc id="993584" url="https://pl.wikipedia.org/wiki?curid=993584" title="Rosławice">
Rosławice

Rosławice – kolonia w Polsce położona w województwie lubuskim, w powiecie słubickim, w gminie Ośno Lubuskie.
W latach 1975–1998 miejscowość administracyjnie należała do województwa gorzowskiego.
Kolonia położona jest na drodze lokalnej Rosławice – Grabno – Lubień – Sulęcin, w pobliżu drogi wojewódzkiej nr 134.

</doc>
<doc id="993585" url="https://pl.wikipedia.org/wiki?curid=993585" title="Dekanat mogileński">
Dekanat mogileński

Dekanat mogileński – jeden z 30 dekanatów w archidiecezji gnieźnieńskiej.

</doc>
<doc id="993587" url="https://pl.wikipedia.org/wiki?curid=993587" title="Dekanat pobiedziski">
Dekanat pobiedziski

Dekanat pobiedziski – jeden z 30 dekanatów archidiecezji gnieźnieńskiej.
W skład dekanatu wchodzą parafie:

</doc>
<doc id="993588" url="https://pl.wikipedia.org/wiki?curid=993588" title="Copa Ameica 2007">
Copa Ameica 2007



</doc>
<doc id="993589" url="https://pl.wikipedia.org/wiki?curid=993589" title="Angaturama">
Angaturama

Angaturama – rodzaj wymarłego dinozaura gadziomiednicznego, teropoda z rodziny spinozaurów.
Skamieniałości nieznanego wcześniej nauce dinozaura znaleziono w Brazylii. Spoczywały w skałach z kredy wczesnej (alb), co czyni z nich wedle autorów pierwsze wczesnokredowe znalezisko teropoda w Brazylii. W tym samym roku opisano innego spinozauryda "Irritator", z tego samego basenu sedymentacyjnego Araripe. Znaleziono w nim później i inne teropody, jak "Santanaraptor placidus", niewielka "Mirischia assymetrica" i "Aratasaurus" zaliczane do celurozaurów. Wszystkie skamieniałości dinozaurów z tego basenu pochodzą z formacji Romualdo. W skałach basenu odkrywano także szczątki krokodyli, skały formacji dostarczyły skamieniałości ryb i pterozaurów (Anhangueridae). 
Znalezione skamieniałości obejmowały przednią część czaszki, cechującej się nadzwyczaj spłaszczonym bocznie pyskiem, podobnie jak w przypadku "Irritator", jak również dobrze rozwiniętym grzebieniem kości przedszczękowej o przebiegu strzałkowym. Również "Irritator" nosił podobny grzebień. Rodzaje łączyły również pewne cechy budowy zębów o zaokrąglonych koronach i nieząbkowanym kile. Kość przedszczękowa liczy 7 zębodołów.
Odmienności pozwoliły na opisanie nowego rodzaju dinozaura. Opisany został przez Aleksandra W.A. Kellnera i Diogenesa de A. Camposa w lutym 1996 roku w czasopiśmie "Neues Jahrbuch für Geologie und Paläontologie-Abhandlungen", w publikacji zatytułowanej "First Early Cretaceous theropod dinosaur from Brazil with comments on Spinosauridae". Inne cechy szkieletu pozwoliły zaliczyć rodzaj do rodziny Spinosauridae.
Nie wszyscy autorzy poparli stanowisko Kellnera i Camposa. Naish i inni przywołują tutaj pracę, w której rok po opisie Charig i Milner uznali "Angaturama" raczej za młodszy synonim "Irritator", jak również publikację Sereno, w której przy okazji opisu rodzaju "Suchomimus" paleontolog potraktował "Irritator" i "Angaturama" jako jeden takson. Znacznie odważniejszy pogląd podał Holtz. Nie tylko uznał, że oba okazy należą do tego samego rodzaju i gatunku. Zaproponował wręcz, że stanowią pozostałości tego samego osobnika. Z poglądem tym stanowczo nie zgodzili się kreatorzy kolejnego brazylijskiego rodzaju Spinosauridae "Oxalaia". Piszą oni, że "Angaturama", choć zwykle zaliczana do Spinosaurinae, różni się morfologią od pozostałych przedstawicieli tej podrodziny, wobec czego może w rzeczywistości być reprezentantem innej grupy Spinosauridae.

</doc>
<doc id="993590" url="https://pl.wikipedia.org/wiki?curid=993590" title="Copa America 2007">
Copa America 2007



</doc>
<doc id="993591" url="https://pl.wikipedia.org/wiki?curid=993591" title="Dekanat rogowski">
Dekanat rogowski



</doc>
<doc id="993594" url="https://pl.wikipedia.org/wiki?curid=993594" title="Dekanat słupecki">
Dekanat słupecki

Dekanat słupecki – jeden z 30 dekanatów archidiecezji gnieźnieńskiej. z siedzibą w Słupcy, należy do niego 9 parafii. Jego dziekanem od roku 2010 do 2015 był ks. kan. Hieronim Szczepaniak. Od 2015 roku funkcję tę sprawuje ks. Tomasz Ryś.
Dekanat od roku 2004 włączony do archidiecezji gnieźnieńskiej z diecezji włocławskiej.

</doc>
<doc id="993595" url="https://pl.wikipedia.org/wiki?curid=993595" title="Biesal (stacja kolejowa)">
Biesal (stacja kolejowa)

Biesal – stacja kolejowa w Biesalu, w gminie Gietrzwałd, w województwie warmińsko-mazurskim, w Polsce.
W roku 2017 stacja obsługiwała 100–149 pasażerów na dobę.
Kolej do Biesala dotarła od wschodu w 1871, kiedy poprzez Tomaryny dotarła dotarła tu budowa kolei z Królewca do Berlina. Budowie towarzyszyły duże prace ziemne. Oprócz dworca z dwoma peronami w Biesalu wybudowano wieżę ciśnień zasilającą w wodę budynki kolejowe oraz żuraw, warsztat kolejowy z torem doprowadzającym, skrajnik, rampy i zagrody do przetrzymywania i załadunku zwierząt. Na stacji zbudowano piętrowy budynek mieszkalny dla kolejarzy, a w pobliżu przejazdu budynek z mieszkaniem zawiadowcy stacji i biurem odcinka drogowego. Przy przejeździe do Jadamin postawiono nastawnię. Wybrukowano plac przed stacją oraz drogę wzdłuż torów do przejazdu. Budowę zakończono w 1873. W 1904 przyłączono Biesal do linii telefonicznej, a w 1927 doprowadzono prąd elektryczny.

</doc>
<doc id="993596" url="https://pl.wikipedia.org/wiki?curid=993596" title="Tadeusz Kwiatkowski-Cugow">
Tadeusz Kwiatkowski-Cugow

Tadeusz Kwiatkowski-Cugow (ur. 22 stycznia 1940 w Wilnie, zm. 6 czerwca 2008 w Lublinie) – polski poeta, prozaik, eseista i satyryk.
Życiorys.
Dzieciństwo spędził we Włocławku, gdzie, wraz z matką, deportowano go w 1945 r. Po ukończeniu szkoły zawodowej pracował w wielu zawodach, m.in. tokarza, sanitariusza w Pogotowiu Ratunkowym, robotnika w Miejskiej Cegielni, woźnego w Miejskiej Radzie Narodowej, stróża nocnego i wielu innych.
W młodości uprawiał także boks w „Starcie-Włocławek” (w 1956 r. w Świeciu uzyskał tytuł Mistrza Pomorza Juniorów w wadze lekkośredniej). Uczył się w Gimnazjum Ziemi Kujawskiej we Włocławku, następnie przez rok (1963) studiował polonistykę na Uniwersytecie Mikołaja Kopernika w Toruniu. W tym czasie był także aktorem w Teatrze Ziemi Kujawskiej. Zadebiutował w 1966 r. jako poeta, na łamach dwutygodnika „Kamena”. Pod koniec lat 60. XX w. zamieszkał w Lublinie. W 1975 r. ukończył filologię polską na Uniwersytecie Marii Curie-Skłodowskiej. Był aktywnym organizatorem i animatorem lokalnego ruchu literackiego. (m.in. jednym z założycieli grupy poetyckiej „SAMSARA”), redagował także kwartalnik „Akcent”. Od 1987 do 1989 r. przebywał na Węgrzech, w Budapeszcie, na stypendium rządu węgierskiego.
Założyciel Międzynarodowego Kongresu Poetów ARCADIA (od 1993) oraz Fundacji Poetów i Ułanów im. Gen. Bolesława Wieniawy-Długoszowskiego (od 2002). W ramach tych organizacji odbywała się w Lublinie niezwykła coroczna uroczystość patriotyczna – Wigilia Poetów i Ułanów – w 2007 roku obchodzoną po raz czternasty oraz prowadzony był Ogólnopolski Konkurs Literacki im. Janusza Korczaka dla dzieci i młodzieży (1994-2002). Był aktywnym działaczem Społecznego Komitetu Odnowy Zabytków Lublina, kwestując na rzecz ratowania zabytków cmentarnych miasta. Jesienią 2006 r. kandydował bez powodzenia do rady miasta Lublina z ramienia Platformy Obywatelskiej. Od lutego do czerwca 2008 r. zasiadał jednak w radzie miasta (wybrany w skład Komisji: Kultury i Ochrony Zabytków oraz do spraw Rodziny, Zdrowia i Pomocy Społecznej), zastępując Henrykę Strojnowską, która objęła funkcję wicewojewody woj. lubelskiego.
Odznaczenia, wyróżnienia i nagrody: nagrody i wyróżnienia w kilkudziesięciu konkursach literackich m.in.: w białostockim konkursie KKMP, Łódzkiej Wiośnie Poetów, katowickim „Trzydziestoleciu”. Nagroda im. Bolesława Prusa (za tom opowiadań "Główna gonitwa"), Nagroda im. Józefa Czechowicza za tom poezji "U drzwi moich płomień dalekiego ogniska" (1979); nagroda za najlepszą książkę roku za tomik "I Dąbrowskiego nie milknie mazurek" (1990), nagroda główna Międzynarodowego Listopada Poetyckiego w Poznaniu za tom poezji "Pięć poematów" (1991), tytuł „Syn Hellady” (przyznany przez Związek Pisarzy Greckich w Atenach, za cykl wierszy poświęconych Grecji). Nominacja przez International Biographical Centre do tytułu International Man Of The Year 1991/1992 (1992). Nagroda Ministra Kultury i Sztuki za całokształt twórczości literackiej (1994). Wyróżniony odznakami: Zasłużony Działacz Kultury (1975); Zasłużony dla Lublina (1990); Zasłużony dla Miasta Rypina (1995) oraz odznaczeniami: Złotym Krzyżem Zasługi.
Jest autorem tekstu do piosenki "Sekret" z repertuaru Budki Suflera.
Był członkiem Związku Literatów Polskich. Mieszkał w Lublinie.
Twórczość.
2 Wydanie: Międzynarodowy Kongres Poetów Arcadia 1999, .
2 Wydanie: Lublin: Międzynarodowy Kongres Poetów ARCADIA [il. Włodzimierz Czyż], 1999, .

</doc>
<doc id="993598" url="https://pl.wikipedia.org/wiki?curid=993598" title="Dekanat strzeliński">
Dekanat strzeliński

Dekanat strzeliński – jeden z 30 dekanatów archidiecezji gnieźnieńskiej. Stolicą dekanatu jest Strzelno.

</doc>
<doc id="993600" url="https://pl.wikipedia.org/wiki?curid=993600" title="Vaclav Danek">
Vaclav Danek



</doc>
<doc id="993601" url="https://pl.wikipedia.org/wiki?curid=993601" title="Port lotniczy São Paulo-Guarulhos">
Port lotniczy São Paulo-Guarulhos

Port lotniczy São Paulo-Guarulhos im. Gubernatora Andrégo Franca Montoro'ego (, , kod IATA: GRU, kod ICAO: SBGR) – międzynarodowe lotnisko położone w dzielnicy Cumbica miasta Guarulhos, 25 km na północny wschód od centrum São Paulo. Z tego powodu bywa określane jako "Cumbica International Airport" (po angielsku) lub "Aeroporto Internacional de Cumbica" (po portugalsku).
Mimo tego, że pod względem liczby przewiezionych pasażerów port São Paulo-Guarulhos jest największym międzynarodowym portem lotniczym Brazylii, jest tylko drugim co do wielkości w kraju po głównie krajowym porcie lotniczym São Paulo-Congonhas leżącym w centrum São Paulo.
W 2006 São Paulo-Guarulhos obsłużył 16 580 842 pasażerów.

</doc>
<doc id="993606" url="https://pl.wikipedia.org/wiki?curid=993606" title="Kameleon karłowaty">
Kameleon karłowaty

Kameleon karłowaty ("Brookesia minima") – gatunek jaszczurki z rodziny kameleonowatych, występujący na Madagaskarze oraz na pobliskich wyspach. 
Jest jednym z najmniejszych gatunków kameleona o długości nie przekraczającej 45 mm. Mniejszym od niego jest gatunek "Brookesia micra".
Gatunek jest objęty konwencją waszyngtońską CITES (załącznik II).

</doc>
<doc id="993608" url="https://pl.wikipedia.org/wiki?curid=993608" title="Optimus (album)">
Optimus (album)

Optimus – ósma solowa płyta Johna Noruma, jednocześnie pierwsza na której on sam śpiewa.

</doc>
<doc id="993610" url="https://pl.wikipedia.org/wiki?curid=993610" title="Rasovi">
Rasovi

Rasovi – nieformalne określenie kilku głównych ekstremistycznych dygnitarzy ruchu ustaszy w Niepodległym Państwie Chorwackim (NDH) podczas II wojny światowej
Do Rasovi zaliczano początkowo 5 głównych działaczy ruchu ustaszy, którzy powrócili wraz z Ante Paveliciem z Włoch do Chorwacji po ustanowieniu Niezależnego Państwa Chorwackiego 10 kwietnia 1941 r. Należeli do nich: Dido Kvaternik, Ante Moškov, Vilko Pečnikar, Ivo Herenčić i Erih Lisak. Mieli oni bardzo duży wpływ na politykę rządu NDH i osobiście na poglavnika A. Pavelicia, posiadając jednocześnie dużą samodzielność własnych działań. Po konflikcie klanu Kvaterników z poglavnikiem i usunięciu marszałka Slavko Kvaternika ze stanowiska ministra wojny i głównodowodzącego Chorwackimi Siłami Zbrojnymi na pocz. stycznia 1943 r., liczba Rasovi zmniejszyła się do 4. Dołączyli wówczas do nich 3 wysocy stopniem i wpływowi wojskowi Sił Zbrojnych Ustaszy: płk Vjekoslav "Maks" Luburić, płk Vjekoslav Servatzy i płk Rafael Boban. Do końca istnienia NDH Rasovi wywierali przemożny wpływ na politykę władz NDH.
Rasovi i ich zwolennicy reprezentowali skrajne poglądy polityczne, głosząc hasła rasistowskie (wyższość katolickich Chorwatów nad prawosławnymi Serbami), faszystowskie, a wręcz narodowo socjalistyczne oraz opowiadając się za jak najbliższym sojuszem z III Rzeszą. Odpowiadali za największe zbrodnie dokonywane na Serbach, Żydach, Cyganach, komunistach, a także tych Chorwatach, którzy nie popierali NDH. Byli też zamieszani w skrytobójcze zabójstwa kilku dygnitarzy i wojskowych chorwackich (m.in. gen. Ivana Prpicia, który otwarcie krytykował mordy na serbskiej ludności cywilnej, czy gen. Franjo Šimicia). Największe wpływy Rasovi mieli wśród ustaszy, natomiast stosunkowo nieduże wśród kadry dowódczej Chorwackiej Domobrany. Przeciwstawiali się im także niektórzy ministrowie.

</doc>
<doc id="993612" url="https://pl.wikipedia.org/wiki?curid=993612" title="Pokémon Crystal">
Pokémon Crystal

Pokémon Crystal (jap. ポケットモンスター クリスタル Poketto Monsutā Kurisutaru) – gra typu RPG wyprodukowana przez Game Freak oraz wydana w roku 2000 i 2001 przez Nintendo na konsolę GameBoy Color, osadzona w świecie pokémon, w dwóch rejonach - Johto i Kanto. Jest zaktualizowaną wersją gier Pokémon Gold i Silver. Sprzedano 3.75 milionów egzemplarzy gry na całym świecie.
Fabuła.
Na wyspie Johto w niewielkim mieście New Bark Town bohater wybiera jednego z trzech pokémonów znajdujących się w laboratorium Profesora Elma: Chikorita, Totodile oraz Cyndaquil. Po zdobyciu jednego z nich gracz rusza w dalszą drogę. Zaraz po wizycie u Mr.Pokémon, od którego bohater dostaje tajemnicze jajo (mystery egg), dzwoni Profesor, z prośbą o wizytę u niego. Po drodze odbywa się walka z tajemniczym czerwonowłosym chłopakiem, który, jak się później okazuje, ukradł drugiego pokémona z laboratorium profesora. Po tej historii wyszło na jaw, że postać ta staje się oponentem bohatera gry i w dodatku marzy o zostawaniu największym trenerem pokémon po to, aby dorównać graczowi pod względem siły i umiejętności posiadanych pokémonów. Może się pojawić, gdy gracz ukończy kilka etapów gry, wtedy jego przeciwnik zazwyczaj staje z nim do walki. Gdy przegrywa, nigdy się nie poddaje i może nadal pracować nad poprawianiem parametrów swoich pokémonów.
Rozgrywka.
Gdy gracz pokona wszystkich liderów znajdujących się na wyspie Johto, udaje się do New Bark Town, skąd odbywa podróż wodną do drogi w rejonie Kanto. Później musi trafić na ligę pokémonów w Indigo Plateau, w której ma za zadanie walczyć ze wszystkimi liderami grupy Elite Four. Jeżeli bohater zdoła ich pokonać, kończy się gra, a potem gracz po raz kolejny rozpoczyna przygodę w New Bark Town, gdzie udaje się do laboratorium profesora Elma, aby otrzymać od niego kartę S.S.Aqua na przejazd statkiem znajdującym się w Olivine City oraz prowadzącym do Vermilion City w Kanto. Kiedy bohater dotrze do nowego miasta (Vermilion City), rozpoczyna wędrówkę po sąsiedniej wyspie.
Do pokonania jest 16 liderów (z czego 8 znajduje się w Johto, a drugie 8 w Kanto), 5 liderów grupy Elite Four, Kanto Challenge (liderzy z gier Pokémon Red i Blue), a na samym końcu czeka walka z Redem, znanym z poprzednich części serii. Wszystkie te wyzwania czynią grę drugą najdłuższą grą Pokemon. Dłuższymi są jedynie gry Pokémon HeartGold i SoulSilver, w których dodatkowo mamy jeszcze Battle Frontier i ponowną walkę z liderami.
Pokémony.
W grze znajduje się 251 różnych Pokémonów, z czego 224 mogą być złapane przez gracza za pomocą pokéball'i o odmiennym rodzaju. Wśród pokémonów można spotkać 28 znanych z poprzednich części, a 27 z nich można wymieniać z grami: Pokémon Red i Blue oraz Pokémon Yellow.

</doc>
<doc id="993615" url="https://pl.wikipedia.org/wiki?curid=993615" title="James McGhee">
James McGhee

James McGhee (ur. 2 kwietnia 1862, zm. 31 lipca 1941) – piłkarz m.in. Hibernian F.C., a potem trener klubu Heart of Midlothian, w latach 1908-1909. Zastąpił na tym stanowisku Williama Waugha.

</doc>
<doc id="993616" url="https://pl.wikipedia.org/wiki?curid=993616" title="Jet Airways">
Jet Airways

Jet Airways – Znajdujące się w stanie upadłości indyjskie linie lotnicze z siedzibą w Mumbaju. Obsługiwały połączenia z Azją, Europą i Ameryką Północną. Głównym hubem był port lotniczy Chhatrapati Shivaji. 12 kwietnia 2019 linie poinformowały o zaprzestaniu wykonywania połączeń lotniczych. 

</doc>
<doc id="993617" url="https://pl.wikipedia.org/wiki?curid=993617" title="David Hrdlicka">
David Hrdlicka

David Louis Hrdlicka (ur. 30 grudnia 1931 w Minnesocie) – pilot, pułkownik Amerykańskich Sił Powietrznych, zestrzelony 18 maja 1965 nad Laosem, gdy pilotował Republic F-105 Thunderchief.
O jego ujęciu poinformowała wietnamska gazeta 22 lipca 1966 a jego zdjęcie ukazało się w "Prawdzie" w sierpniu tego roku. W 1969 Hrdlicka udzielił wywiadu korespondentowi "Prawdy" . O jego losach informują dwa filmy dokumentarne. Hrdlicka dostał się w ręce Pathet Lao, które opublikowało rzekomy list pilota, a później twierdziło, że go nie więzi. 

</doc>
<doc id="993622" url="https://pl.wikipedia.org/wiki?curid=993622" title="Mika Urbaniak">
Mika Urbaniak

Mika Urbaniak, właśc. Michelle Urbaniak (ur. 8 stycznia 1980 w Nowym Jorku) – polska wokalistka, najczęściej łącząca takie gatunki muzyczne jak jazz, R&amp;B i hip-hop.
Kariera.
Debiutowała w 1995. Występowała z wieloma artystami, m.in. z: Mieczysławem Szcześniakiem, O.S.T.R., Liroyem, Wzgórzem Ya-Pa 3, Grzegorzem Markowskim, Kayah, Bolcem i Sławkiem Jaskułke. Jest główną wokalistką wspierającą Andrzeja Smolika, z którym nagrała kilka płyt oraz występuje z nim podczas koncertów.
W 2007 zajęła czwarte miejsce na "Vena Festivalu", na którym wystąpiła pod pseudonimem Miss Mika. W 2010 za swój debiutancki album pt. "Closer" (2009) otrzymała nagrodę polskiego przemysłu fonograficznego „Fryderyk” w kategorii „album roku pop”. W 2011 zaśpiewała w utworze „Nas dwoje nas troje” na płycie Jarosława Wasika pt. "Nie dotykaj". W duecie z Victorem Daviesem nagrała trzy albumy: "Follow You", "Once in a Lifetime" i "Art Pop".
W 2023 we współpracy z dziennikarką Magdaleną Adaszewską wydała książkę autobiograficzną pt. „Będzie lepiej. Mika Urbaniak szczerze o uzależnieniu, chorobie i miłości”.
Życie prywatne.
Jest córką Michała Urbaniaka i Urszuli Dudziak. 
Chorowała na depresję i była uzależniona od alkoholu. W 2004 zdiagnozowano u niej chorobę afektywną dwubiegunową.

</doc>
<doc id="993624" url="https://pl.wikipedia.org/wiki?curid=993624" title="Czersk Koszaliński">
Czersk Koszaliński

Czersk Koszaliński – osada w Polsce położona w województwie zachodniopomorskim, w powiecie koszalińskim, w gminie Świeszyno. Miejscowość wchodzi w skład sołectwa Konikowo.
Według regionalizacji fizycznogeograficznej osada leży na obszarze megaregionu Pozaalpejska Europa Środkowa, prowincji Nizina Środkowoeuropejska, podprowincji Pojezierza Południowobałtyckie, makroregionu Pobrzeże Koszalińskie (313.4), mezoregionu Równina Białogardzka (313.42). Kondracki i Richling zaklasyfikowali mezoregion do typu wysoczyzn młodoglacjalnych przeważnie z jeziorami, w większości o charakterze gliniastym, falistym lub płaskim.
W 2012 osadę zamieszkiwało 9 osób. Rok wcześniej miejscowość liczyła 8 mieszkańców. W 2010 liczba ludności wynosiła 9. W 2009 i 2008 osadę zamieszkiwała taka sama liczba osób – 11.
Kilkaset metrów na południe od południowych zabudowań osady płynie struga Czarna.
W latach 1975–1998 miejscowość administracyjnie należała do województwa koszalińskiego.

</doc>
<doc id="993626" url="https://pl.wikipedia.org/wiki?curid=993626" title="System informacji przestrzennej">
System informacji przestrzennej



</doc>
<doc id="993628" url="https://pl.wikipedia.org/wiki?curid=993628" title="SAGET">
SAGET

SAGET (Satelitarne Trawersy Geodynamiczne) – projekt mający za zadanie badanie problemów związanych z geodynamiką Ziemi oraz problemów związanych z geodezyjnymi metodami pomiarów i badaniem sieci geodezyjnych.
Projekt SAGET powstał w Instytucie Geodezji Wyższej i Astronomii Geodezyjnej na Wydziale Geodezji i Kartografii Politechniki Warszawskiej w 1986. Główne punkty projektu związano z polskimi obserwatoriami geodezyjno-astronomiczno-satelitarnymi, zaś przebieg trawersów łączących te punkty dostosowano do układu jednostek tektonicznych obszaru. W stacjach SAGET i wzdłuż trawersów przewidziano okresowo powtarzane, a w niektórych przypadkach permanentne obserwacje technikami satelitarnymi i naziemnymi geodezyjnymi. Należą do nich pomiary GPS (wcześniej dopplerowskie), laserowe odległości, grawimetryczne, niwelacji precyzyjnej, a także obserwacje astronomiczne. Problematyka naukowa projektu obejmuje szeroki zakres badań geodynamicznych wszystkimi wymienionymi technikami geodezyjnymi.
Kierunki badań.
Najważniejsze kierunki tych badań to:
Zakres obserwacji.
Ważniejsze, dotychczas dokonane w ramach projektu obserwacje obejmują: 
Extended SAGET.
W 1991 projekt SAGET został rozwinięty głównie na południe, aż po Adriatyk. Do projektu nadal prowadzonego przez Instytut Geodezji Wyższej i Astronomii Geodezyjnej włączono punkty na obszarze Czech, Słowacji, Ukrainy, Niemiec, Austrii, Węgier, Słowenii, a nawet Włoch Północnych. W kampaniach obserwacji GPS w ramach projektu EXTENDED SAGET uczestniczą również obserwatoria zapewniające lepsze odniesienie do systemu europejskiego i światowego. Są to stacje w Niemczech, Włoszech Południowych, Hiszpanii, Holandii, Szwecji, Norwegii, Finlandii. 32 stacje z 13 krajów europejskich, uczestniczące w kampanii EXTENDED SAGET '93. Podstawowe cele projektu to stworzenie precyzyjnej osnowy geodezyjnej dla następujących działań:

</doc>
<doc id="993631" url="https://pl.wikipedia.org/wiki?curid=993631" title="William Waugh">
William Waugh

William Waugh (ur. w Szkocji) - drugi w historii trener klubu występującego w Scottish Premier League, Heart of Midlothian w latach 1903 - 1908. Zastąpił na tym stanowisku Petera Fairleya, a jego następcą był James McGhee.

</doc>
<doc id="993634" url="https://pl.wikipedia.org/wiki?curid=993634" title="Biała Kępa">
Biała Kępa

Biała Kępa – osada w Polsce położona w województwie zachodniopomorskim, w powiecie koszalińskim, w gminie Świeszyno. Osada wchodzi w skład sołectwa Świeszyno.
Według danych z końca grudnia 1999 r. osada miała 10 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="993635" url="https://pl.wikipedia.org/wiki?curid=993635" title="Wieża Bismarcka na Kopisku">
Wieża Bismarcka na Kopisku

Wieża Bismarcka na Kopisku (według oficjalnej terminologii w Boguszowie-Gorcach) – nieistniejąca już wieża Bismarcka, stojąca na szczycie wzgórza Kopisko (dawniej Bismarcka).
Historia.
Wieża powstała z inicjatywy Towarzystwa Karkonoskiego – sekcji Boguszów-Gorce pod przewodnictwem dr F. Brandstaettera. Na miejsce budowy wybrano wzgórze Winklerberg, które po wybudowaniu wieży zmieniło nazwę na wzgórze Bismarcka. Do realizacji wybrano projekt jeleniogórskiego rzeźbiarza i architekta Alfreda Daehemla, twórcy wieży Bismarcka w Staniszowie. Wykonanie robót zlecono A. Daehmelowi. 2 września 1902 roku odbyło się uroczyste otwarcie wieży. Wieża została wysadzona w 1947 roku (pierwsza, nieudana próba wysadzenia miała miejsce 22 lipca 1947 roku).

</doc>
<doc id="993636" url="https://pl.wikipedia.org/wiki?curid=993636" title="CERGOP">
CERGOP

CERGOP ("Central Europe Regional Geodynamics Project" - Projekt Geodynamiczny Europy Środkowej) – projekt mający zapewnić wszystkim jego uczestnikom geodynamiczną sieć odniesienia dla Europy Środkowej. 
W projekcie uczestniczą następujące kraje: Austria, Chorwacja, Czechy, Niemcy, Węgry, Włochy, Polska, Rumunia, Słowacja, Słowenia oraz Ukraina. 
Projekt jest wynikiem wspólnej inicjatywy węgiersko-polskiej i jest realizowany pod wspólnym węgiersko-polskim kierownictwem. Główne cele naukowe projektu CERGOP pokrywają w pewnej mierze cele projektu Extended SAGET, choć niektóre zadania projektu CERGOP zostały inaczej sformułowane. W wyniku realizacji projektu zostanie założona europejska sieć CEGRN ("Central European Geodynamic Reference Network"). Ponadto w projekcie proponuje się realizowanie kompleksowych badań geodynamicznych, dla których sieć CEGRN będzie jednorodną ramą.
Przewiduje się w ramach projektu CERGOP wykorzystanie następujących technik pomiarowych:
W zakresie organizacji projektu ustanowiono 3 ośrodki opracowania danych, w tym jeden w Warszawie (w Instytucie Geodezji Wyższej i Astronomii Geodezyjnej Politechniki Warszawskiej).

</doc>
<doc id="993638" url="https://pl.wikipedia.org/wiki?curid=993638" title="Just a Lil Bit">
Just a Lil Bit

Just a Lil Bit - trzeci singiel z albumu 50 Centa zatytułowanego The Massacre. Singel został wydany w 2005 roku zdobywając 3. miejsce w USA. 
Akcja teledysku dzieje się na wyspie karaibskiej, gdzie 50 Cent z trzema dziewczynami dokonuje oszustwa.
Remiksy.
Do utworu powstały się dwa remiksy:

</doc>
<doc id="993640" url="https://pl.wikipedia.org/wiki?curid=993640" title="Mika Brzezinski">
Mika Brzezinski

Mika Emilie Leonia Brzezinski (ur. 2 maja 1967 w Nowym Jorku) – amerykańska dziennikarka i prezenterka telewizyjna polskiego pochodzenia. Pracowała dla stacji telewizyjnych CBS, NBC News. Od 9 maja 2007 współprowadzi poranny talk-show "Morning Joe" na stacji MSNBC.
Życiorys.
Córka Zbigniewa Brzezińskiego i Emilie Benes. Towarzyszyła ojcu podczas szczytu pokojowego w Camp David.
W 1990 rozpoczęła pracę jako asystentka w telewizji ABC. Przez kolejne lata zabiegała o pracę w którejś z ogólnokrajowych stacji telewizyjnych. Zdobyła posadę w Columbia Broadcasting System. Zajmowała się tam prezentowaniem wiadomości między pierwszą w nocy i piątą rano.
W 2001 odeszła z pracy, ale stacja wkrótce zaproponowała jej lepszą posadę w porach dziennych. Przyjęła ją na początku września, na kilka dni przed atakiem na World Trade Center. Uderzenie pierwszego samolotu w wieżowiec zobaczyła z biurowca telewizji. Była pierwszą dziennikarką i jedną z dwóch reporterek relacjonujących na żywo wydarzenia na Manhattanie. Została na miejscu także po zawaleniu się drugiej wieży. Kolejne pięć lat pracowała jako reporterka i prezenterka, ale po zatrudnieniu w stacji Katie Couric została zwolniona w ramach oszczędności niezbędnych do pokrycia wysokich zarobków nowej prowadzącej. Straciwszy z dnia na dzień pracę, zaczęła szukać nowego zatrudnienia i po kilkunastu próbach została freelancerką w MSNBC.
W 2007 została współprowadzącą "Morning Joe", programu Joe Scarborougha. Dużą popularność zyskała 26 czerwca 2007, gdy na wizji dwukrotnie odmówiła wydawcy podania informacji o wyjściu Paris Hilton z więzienia. Za pierwszym razem kartkę podarła, drugą usiłowała podpalić zapalniczką, a ostatecznie zniszczyła ją w niszczarce. Dzięki temu wydarzeniu zyskała dużą sympatię widzów, którzy docenili jej sprzeciw wobec infantylizacji mediów informacyjnych. Od tego czasu nie jest już przedstawiana jako „córka Zbigniewa Brzezińskiego”, natomiast jej ojciec często był określany jako „ojciec Miki Brzezinski”.
Jest autorką książki "Znaj swoją wartość" poświęconej braku równouprawnienia ekonomicznego płci. W 2013 wydała książkę "Obsessed: America’s Food Addiction and My Own" opisującą jej 30-letnie zmagania z wagą. Wystąpiła gościnnie w filmie "Jak ona to robi".
Była żoną dziennikarza Jamesa Patricka Hoffera (1993–2016). Ma dwie córki.
24 listopada 2018 wyszła za mąż za Joe Scarborough.

</doc>
<doc id="993644" url="https://pl.wikipedia.org/wiki?curid=993644" title="William McCartney">
William McCartney

William McCartney - szkocki trener, syn piłkarza i trenera Williama Johna McCartneya.
William McCartney karierę trenerską rozpoczął w 1919, kiedy to przejął po ojcu posadę trenera Heart of Midlothian F.C. McCartney prowadził zespół Hearts przez 16 sezonów, aż do 1935. W 1936 Szkot objął posadę trenera lokalnego rywala Hearts – Hibernian F.C., prowadząc ten zespół do 1948.

</doc>
<doc id="993646" url="https://pl.wikipedia.org/wiki?curid=993646" title="Wolna Młodzież Niemiecka">
Wolna Młodzież Niemiecka

Wolna Młodzież Niemiecka ("Freie Deutsche Jugend", FDJ) – komunistyczna organizacja młodzieżowa Socjalistycznej Partii Jedności Niemiec w Niemieckiej Republice Demokratycznej.
Utworzona w podziemiu w III Rzeszy w 1936 roku, masowa organizacja w radzieckiej strefie okupacyjnej Niemiec, a później NRD. Wydawała gazetę Junge Welt, miała posłów w Volkskammer. Dzieci z klas 1–7 należały do "Pionierorganisation Ernst Thälmann", podporządkowanej FDJ. Wolna Młodzież Niemiecka współkształtowała nową obyczajowość, np. „Ślubowanie młodzieży” ("Jugendweihe"), która częściowo zastąpiła konfirmację protestancką.
W latach 1970–1980 FDJ organizowała międzynarodowy Festiwal Pieśni Politycznych.

</doc>
<doc id="993648" url="https://pl.wikipedia.org/wiki?curid=993648" title="Katastrofa lotu Aerofłot 8641">
Katastrofa lotu Aerofłot 8641

Katastrofa lotu Aerofłot 8641 – najtragiczniejsza katastrofa lotnicza w historii Białorusi. W jej wyniku śmierć poniosły 132 osoby (124 pasażerów i 8 członków załogi) – wszyscy na pokładzie.
Przebieg katastrofy.
28 czerwca 1982, w obsługującym rejs nr 8641 linii lotniczej Aerofłot, Jaku-42 (nr rejestr: CCCP-42529) doszło do awarii steru wysokości. W jej wyniku – na wysokości 10 000 m – załoga utraciła w końcu sterowanie nad maszyną, która o 10:50 runęła na ziemię w okolicach białoruskiego miasta Mozyrz. 
Na pokładzie znajdowało się 124 pasażerów i ośmiu członków załogi. Wszyscy zginęli. Katastrofa stanowi do dnia dzisiejszego najtragiczniejszą na terenie Białorusi i najtragiczniejszą z udziałem samolotu Jak-42.
Następstwa.
Wynikiem katastrofy było uziemienie wszystkich Jakowlewów-42 do czasu naprawienia wszystkich usterek. W drugiej połowie 1984 roku samoloty znów włączono do floty Aeroflotu.

</doc>
<doc id="993649" url="https://pl.wikipedia.org/wiki?curid=993649" title="Neo Geo Pocket Color">
Neo Geo Pocket Color

Neo Geo Pocket Color – przenośna konsola gier wideo firmy SNK, jest następczynią Neo Geo Pocket. Konsola kosztowała 69,95 dolarów i była dostępna w sześciu kolorach: Camouflage Blue, Carbon Black, Crystal White, Platinum Blue, Platinum Silver i Stone Blue. Została wycofana ze sklepów w Europie w 2000 roku ze względu na niskie wyniki sprzedaży – na rynkach azjatyckich utrzymała się do 2001 roku. Była w kompatybilna wstecz z grami dostępnymi na Neo Geo Pocket.

</doc>
<doc id="993650" url="https://pl.wikipedia.org/wiki?curid=993650" title="Coventry Stadium">
Coventry Stadium



</doc>
<doc id="993653" url="https://pl.wikipedia.org/wiki?curid=993653" title="Peter Fairley">
Peter Fairley

Peter Fairley (ur. ok. 1850, Szkocja) - oficjalnie pierwszy w historii trener klubu występującego w Scottish Premier League, Heart of Midlothian. Na tym stanowisku urzędował w latach 1901 - 1903. Jego następcą był William Waugh.

</doc>
<doc id="993658" url="https://pl.wikipedia.org/wiki?curid=993658" title="Desa">
Desa

Desa (skrótowiec od słów Dzieła Sztuki i Antyki) – przedsiębiorstwo państwowe zajmujące się handlem dziełami sztuki i antykami, utworzone 3 kwietnia 1950 roku zarządzeniem Ministra Kultury i Sztuki w porozumieniu z Ministerstwem Handlu Wewnętrznego.
W 1991 roku decyzją Ministra Kultury i Sztuki podzielono ją na:

</doc>
<doc id="993661" url="https://pl.wikipedia.org/wiki?curid=993661" title="Steve Sidwell (piłkarz)">
Steve Sidwell (piłkarz)



</doc>
<doc id="993664" url="https://pl.wikipedia.org/wiki?curid=993664" title="Port lotniczy Phoenix-Sky Harbor">
Port lotniczy Phoenix-Sky Harbor

Port lotniczy Phoenix-Sky Harbor (, kod IATA: PHX, kod ICAO: KPHX) – międzynarodowy port lotniczy zlokalizowany w Phoenix, w stanie Arizona, w Stanach Zjednoczonych, oddalony ok. 5 km na wschód od centrum miasta. Jest to główne lotnisko stanu Arizona, stanowiące jeden z najbardziej rozbudowanych kompleksów infrastruktury lotniczej w rejonie południowo-zachodnich Stanów Zjednoczonych.
Port lotniczy Phoenix-Sky Harbor działa pod tą nazwą już sprzed 1935, kiedy został wykupiony przez miasto Phoenix ("City of Phoenix"). W 1950 był obsługiwany przez cztery linie lotnicze. Obecnie, port jest głównym węzłem lokalnie bazowanej (w Tempe) linii lotniczej US Airways i 3. co do znaczenia portem linii Southwest Airlines, drugiego co do liczby przewozów przewoźnika portu. Od rozpoczęcia działalności w 1982, Southwest Airlines uzyskały ponad 34% rynku. Od 1990, przewozy Southwest Airlines w oparciu o port Phoenix-Sky Harbor wzrosły o 352%.
W 2006, port lotniczy obsłużył 41,4 mln pasażerów, jako 9. największy w USA i 18. największy na świecie pod względem liczby przewiezionych pasażerów. W przeliczeniu dziennym, port wykonuje 1486 operacji lotniczych, obsługując pasażerów. Port Sky Harbor rozwinął się tak szybko, że Phoenix zostało zmuszone do wcielenia pobliskiego portu lotniczego Mesa-Williams Gateway w Mesie jako komunikacyjnego lotniska pomocniczego.
Port Sky Harbor służy również lotnictwie ogólnemu, w tym jako jedną z 8 baz lotnictwa sanitarnego linii Air Evac.
Historia.
Sky Harbor był czwartym portem lotniczym wybudowanym w Phoenix. Został ustanowiony wraz z jednym pasem startowym w 1928 r. przez Scenic Airways, linii, która załamała się w następnym roku po krachu w Czarny czwartek. Investment Company Acme był następnym właścicielem lotniska do 1935 roku. W tym czasie, American Airlines zaczął pierwsze przewozy pasażerów i obsługę poczty lotniczej, do lotniska w 1930 roku. Miasto Phoenix odkupiło lotnisko od Acme za dolarów w 1935 roku i TWA rozpoczęło usługi lotnicze do San Francisco w 1938 roku.
Po wojnie lotnisko rozpoczęło prace nad nowym terminalem pasażerskim, jak również nowymi równoległymi pasami startowymi i przekątnym pasem startowym. Terminal 1 (początkowo nazywany „Terminal Zachodni”), który również mieścił na lotnisku pierwszą wieżę kontroli, otwarto w 1952 roku. Została zburzona w 1990 roku i zastąpiona przez wolnostojącą budowlę.
Masterplan lotniska został przebudowany w 1959 roku, aby wyeliminować krzyżówkę pasów startowych, aby zrobić więcej miejsca dla nowych terminali. American i TWA rozpoczęły operacje samolotów odrzutowych z Phoenix w 1960 i 1961 r., a Terminal 2 (początkowo nazywany „Terminal Wschodni”) istniejący do dziś, został otwarty w 1962 roku. Terminal 3 opened in 1979, Terminal 3 otwarto w 1979 r., gdy nazwy Terminali „Wschodni” i „Zachodni” zostały wycofane, ponieważ nie było już tylko dwóch terminalów.
Bonanza Airlines przeniosła swoją siedzibę z Las Vegas do Phoenix w 1966 roku. Bonanza połączyła się z dwoma innymi liniami, tworząc Air West w 1968 r., która została zmieniona na Hughes Airwest po Howardzie Hughesie w 1970 roku.
Po deregulacji linii lotniczych w 1978 roku, dawny szef wykonawczy Ed Beauvais Hughes Airwest zaczął tworzyć biznes plan dla nowej linii lotniczej z siedzibą w Phoenix. Założył America West Airlines w 1981 roku, które rozpoczęły służbę z Phoenix w 1983 roku i podwoiły swoją działalność w ciągu pierwszego roku działalności. Pod koniec dekady, America West miała ogólnokrajową sieć połączeń z Phoenix i był lobbing na rzecz usług transpacyficznych.
W międzyczasie, Southwest Airlines zainaugurowała operacji z Phoenix w styczniu 1982 roku, z trzynastoma lotami codziennie do dwunastu miast, w 1986 roku miały już 64 lotów dziennie z Phoenix i prowadziła tam bazę dla załogi. Southwest otworzył centrum obsługi w PHX w 1992 r., która była największą w swojej sieci.
W 1990 roku na lotnisku otwarto największy terminal, Terminal 4. Terminal został wybudowany z czterech hal: N2 i N3 po stronie północnej i S3 i S4 od strony południowej. W 1994 roku otwarto N4 Concourse International, dodając 10 nowych bram i chodnik łączący do hali S4. W 1997 roku rozpoczęto budowę 14-bramowej hali N1, dla America West Airlines. Została ukończona w czerwcu 1998 r. kosztem 50 milionów dolarów i zakończono rozbudowę północnej części terminalu. W południowej części terminalu, budowa rozpoczęła się w 2002 r. ośmiu bramy S2 hali dla Southwest Airlines. Projekt ten został zakończony w 2004 r. i posiada inny projekt architektoniczny od pozostałych sześciu hal. Ósma, ostatnia hala na Terminalu 4 zostanie wybudowana w razie potrzeby. Terminal 4 jest nazwany po byłym senatorze z Arizony i kandydacie na prezydenta z 1964 Barry M. Goldwater. Po śmierci Goldwatera w 1998 r., burmistrz Phoenix proponował zmianę nazwy całego portu lotniczego w pamięci Goldwatera, ale szybko ten pomysł upadł, dla publicznego poparcie dla utrzymania znanej nazwy „Sky Harbor”.
America West złożyło wniosek o Rozdział 11 ochrony przed upadłością w 1991 roku i sprzedał swoje większe samoloty i japońskie trasy, ale nadal rozwijał swoje krajowe operacje z Terminalu 4, we współpracy z Continental Airlines. Chociaż AWA cieszyły się dalszym wzrostem w Phoenix w 1990, tuż po atakach terrorystycznych 11 września 2001 miały napiętą sytuację finansową. AWA zakończyły swój związek z Continental i ostatecznie połączyła się z US Airways w 2005 roku. US Airways przeniosła swoją siedzibę do dawnego kampusu AWA w Tempe, i zachowała wielu menedżerów AWA dla połączonego przedsiębiorstwa.
W 2007 roku Transportation Security Administration wprowadził na rynek pierwszy skaner rentgenowski w PHX.
Terminale, linie lotnicze i kierunki lotów.
Port lotniczy posiada trzy terminale pasażerskie, ponumerowane "1", "2", i "3". Terminal 1, w służbie od 1952, został wycofany z użytku i zburzony w 1990, po czym zarządca portu orzekł, że jego numeracja zostanie „zastrzeżona ku czci”, podobnie jak numer słynnego zawodnika, i że nie ma zamiaru zmieniać numeracji pozostałych terminali, ponieważ pasażerowie są już przyzwyczajeni do istniejącej numeracji.
W każdym terminalu jest udostępniony darmowy bezprzewodowy internet.
Wieża kontroli lotów.
Nowa wieża kontroli lotów portu zaczęła działać 14 stycznia 2007, i obecnie stanowi 3. najwyższą na świecie, po wieżach w porcie lotniczym Monachium i porcie lotniczym Atlancie – Hartsfield-Jackson (102,1 m – 335 stóp).
Terminal 2.
Terminal 2, otwarty w 1962, posiada 17 bramek w 1 pirsie (C, D, 1A, 1B, 2 – 5, 6A, 6B, 7 – 13) i Red Carpet Club linii United Airlines. W listopadzie 2006, sala gościnna dla obecnych i byłych wojskowych, Military and Veterans Hospitality Room, została udostępniona na półpiętrze ("mezzanine level") Terminala 2. Sala jest utrzymywana przez Phoenix Military and Veterans Commission.
Terminal 3.
Terminal 3 otwarto w 1979. Posiada on 16 bramek w 2 pirsach, i Crown Room Club linii Delta Air Lines.
Terminal 4 ("Barry M. Goldwater Terminal 4").
Terminal 4, otwarty w 1990 pod patronatem byłego senatora z Arizony i kandydata w 1964 na prezydenta USA Barry M. Goldwatera, posiada 88 bramek w 4 pirsach. Mieszczą się tu 3 kluby linii US Airways, ulokowane przy bramkach A7, A19 i B5. British Airways także operuje swój Executive Club Lounge pomiędzy bramkami B23 i B25.
Wprowadzenie skanowania pasażerów technologią rozpraszania wstecznego.
23 lutego 2007 Sky Harbor został pierwszym portem lotniczym, gdzie zastosowano nowoczesną technologię pomiarowo-wizualną znaną jako rozpraszanie wsteczne promieniowania rentgenowskiego do wyświetlania obrazu kształtu ciała pasażera. Ta technologia pozwala na ustalenie czy pasażerowie przemycają ukrytą broń, materiały wybuchowe lub narkotyki przez wyświetlenie wizualizacji ciała wiernie uwidocznionego mimo ubrania. Z tego powodu, te urządzenia, które działają zarówno jako sprzęt wolno stojący, jak i ruchome „kamery” zostały nazwane „maszynami do obnażania” ("naked machines") przez działaczy na rzecz praw człowieka zaniepokojonych tym, że ten sprzęt pokazuje osobom z ochrony obraz pasażera bez ubrania, i że został on zastosowany bez uświadomienia pasażerom zaistniałego naruszenia ich prywatności.
Wypadki lotnicze.
Port lotniczy Phoenix-Sky Harbor nie doświadczył do tej pory poważnego wypadku lotniczego na swoim terenie lub w jego pobliżu. Natomiast 16 sierpnia 1987, samolot linii Northwest Airlines lot nr 255, wykonujący rejs z portu lotniczego Detroit do portu lotniczego Santa Ana-John Wayne w Santa Ana w Kalifornii z międzylądowaniem w porcie Phoenix-Sky Harbor, rozbił się podczas startu w Detroit, ze stratą wszystkich na pokładzie – w tym licznych mieszkańców Phoenix i okolic – oprócz jednej dziewczynki.
Plany na przyszłość.
Źródło:

</doc>
<doc id="993666" url="https://pl.wikipedia.org/wiki?curid=993666" title="Joe Farrell">
Joe Farrell

Joe Farrell, właśc. Joseph Carl Firrantello (ur. 16 grudnia 1937 w Chicago Heights, Illinois, zm. 6 stycznia 1986 w Los Angeles, Kalifornia) – amerykański wirtuoz saksofonu i flecista jazzowy.
W latach 60. Farrell grał razem z big bandem Thada Jonesa/Mela Lewisa. Jest najbardziej znany z gry na albumie "Return to Forever" z Chickiem Corea oraz z solowych albumów nagranych dla wytwórni CTI. Nagrywał również z takimi muzykami jak Charles Mingus, Andrew Hill, Jaki Byard czy Elvin Jones.
Do źródła swoich inspiracji zaliczał przede wszystkim Johna Coltrane'a.

</doc>
<doc id="993667" url="https://pl.wikipedia.org/wiki?curid=993667" title="Papirus (serial animowany)">
Papirus (serial animowany)

Papirus / Przygody Papirusa (ang. "Papyrus", 1998) – belgijsko-francusko-kanadyjski serial animowany, opowiadający legendy i mity starożytnego Egiptu. Serial nadawany był w TVP1 oraz na RTL 7 pod nazwą Przygody Papirusa. Serial oparto na komiksie autorstwa Lucien de Gietera.
Fabuła.
Od wielu lat toczy się wojna o panowanie nad światem między dobrym bogiem Horusem, a złym Setem. Horus panował przez okres rządów wielu Faraonów, ale w końcu Set zaczął swoją zemstę - z pomocą swojego kapłana Akera uwięził Horusa i od tego momentu Egipt zdany jest na jego łaskę.
W międzyczasie młody rybak o imieniu Papyrus poszukuje prawdy o swoim pochodzeniu - został porzucony jako niemowlę i nie wie nic o swoich rodzicach. Bogowie wybierają jego, by uwolnił Horusa, pokonał Seta i przyniósł Egiptowi pokój. W zadaniu tym pomaga mu księżniczka Theti, do której ten czuje z czasem coś więcej niż tylko przyjaźń.
Obsada głosowa.
Realizacja: Studio Karina Films
Wystąpili:
i inni.
Wersja polska.
Opracowanie: Telewizja Polska Agencja Filmowa
Reżyseria: Andrzej Bogusz
Dialogi: Dorota Dziadkiewicz
Tłumaczenie: Agata Kubasiewicz
Dźwięk: Jakub Milencki
Montaż: Zofia Dmoch
Kierownik produkcji: Monika Wojtysiak
Wystąpili:
i inni
Lektor: Andrzej Bogusz

</doc>
<doc id="993670" url="https://pl.wikipedia.org/wiki?curid=993670" title="Krystyna Czerni">
Krystyna Czerni

Krystyna Czerni (ur. 14 grudnia 1957 w Gliwicach) – polska krytyk i historyk sztuki, doktor nauk humanistycznych.
Życiorys.
W czasie studiów była współpracownikiem Studenckiego Komitetu Solidarności w Krakowie. Członkini redakcji miesięcznika „Znak” (1992–1996), gdzie redagowała dodatek poświęcony kulturze współczesnej. Następnie pracowała m.in. w Telewizji Kraków. Do 2017 związana z Instytutem Historii Sztuki Uniwersytetu Jagiellońskiego, obecnie współpracuje z IRSA. Autorka licznych tekstów o sztuce, a także programów telewizyjnych opartych na wywiadach z artystami.
W 2017 uzyskała stopień doktora nauk humanistycznych na podstawie pracy zatytułowanej "Koncepcja sztuki sakralnej Jerzego Nowosielskiego" (promotor: Andrzej Szczerski). 
Jej mężem jest dziennikarz i publicysta Roman Graczyk, mają troje dzieci. 

</doc>
<doc id="993674" url="https://pl.wikipedia.org/wiki?curid=993674" title="Grenadyny (Saint Vincent i Grenadyny)">
Grenadyny (Saint Vincent i Grenadyny)

Grenadyny – parafia, będąca jednostką administracyjną Saint Vincent i Grenadyn położoną na archipelagu Grenadyn. Jej stolicą jest Port Elizabeth.

</doc>
<doc id="993677" url="https://pl.wikipedia.org/wiki?curid=993677" title="Sanktuarium Matki Bożej Nieustającej Pomocy">
Sanktuarium Matki Bożej Nieustającej Pomocy



</doc>
<doc id="993678" url="https://pl.wikipedia.org/wiki?curid=993678" title="Memory Stick PRO">
Memory Stick PRO



</doc>
<doc id="993679" url="https://pl.wikipedia.org/wiki?curid=993679" title="Memory Stick Micro">
Memory Stick Micro



</doc>
<doc id="993680" url="https://pl.wikipedia.org/wiki?curid=993680" title="Memory Stick PRO Duo">
Memory Stick PRO Duo



</doc>
<doc id="993682" url="https://pl.wikipedia.org/wiki?curid=993682" title="Memory Stick PRO-HG">
Memory Stick PRO-HG



</doc>
<doc id="993684" url="https://pl.wikipedia.org/wiki?curid=993684" title="Mini Secure Digital">
Mini Secure Digital



</doc>
<doc id="993687" url="https://pl.wikipedia.org/wiki?curid=993687" title="MultiMedia Card Reduced Size">
MultiMedia Card Reduced Size



</doc>
<doc id="993690" url="https://pl.wikipedia.org/wiki?curid=993690" title="Micro Secure Digital">
Micro Secure Digital



</doc>
<doc id="993691" url="https://pl.wikipedia.org/wiki?curid=993691" title="XD Type H">
XD Type H



</doc>
<doc id="993692" url="https://pl.wikipedia.org/wiki?curid=993692" title="XD Type M">
XD Type M



</doc>
<doc id="993693" url="https://pl.wikipedia.org/wiki?curid=993693" title="Żywność syntetyczna">
Żywność syntetyczna

Żywność syntetyczna – typ żywności zawierający wiele syntetycznie przetworzonych składników oraz związków niewystępujących w przyrodzie. Przykładem mogą być popularne zupy instant z makaronem oraz dania bez gotowania. Zawierają one różne związki, np. glutaminian sodu a także suszone i przetworzone surowce, jak skrobia modyfikowana. Żywność syntetyczną potocznie nazywa się sztuczną, co znajduje odzwierciedlenie w nazwach produktów np. miód sztuczny. 
W 2013 r. w Londynie na żywo usmażono pierwszego hamburgera z 20 tys. włókien mięśniowych krowy, które wyhodowano z komórek macierzystych zwierzęcia. Główną barierą w rozwoju syntetycznego mięsa jest cena. Wyprodukowanie w laboratorium kilograma mięsa kosztuje od 400 do 2000 dol.

</doc>
<doc id="993697" url="https://pl.wikipedia.org/wiki?curid=993697" title="Współczynnik zbieżności">
Współczynnik zbieżności



</doc>
<doc id="993698" url="https://pl.wikipedia.org/wiki?curid=993698" title="Adam Małkiewicz">
Adam Małkiewicz

Adam Małkiewicz (ur. 3 lutego 1936 w Krakowie, zm. 25 czerwca 2021 tamże) – polski historyk sztuki, profesor nauk humanistycznych, profesor na Uniwersytecie Jagiellońskim i Uniwersytetu Papieskiego Jana Pawła II w Krakowie.
Życiorys.
Absolwent I Liceum Ogólnokształcącego im. Bartłomieja Nowodworskiego w Krakowie. Ukończył historię sztuki na Uniwersytecie Jagiellońskim, tamże obronił pracę doktorską pod kierunkiem prof. dra hab. Adama Bochnaka. W latach 1962–2007 pracował w Instytucie Historii Sztuki UJ, kilkukrotnie będąc jego dyrektorem (1979–1984, 1991–1992, 1999–2002; w latach 90. XX wieku zreformował program studiów). W 2008 roku został zatrudniony w Instytucie Historii Sztuki i Kultury Papieskiej Akademii Teologicznej w Krakowie, przekształconej w roku 2009 w Uniwersytet Papieski Jana Pawła II.
W latach 1992–1996 był wicedyrektorem Muzeum Narodowego w Krakowie. Był członkiem Polskiej Akademii Umiejętności, przewodniczącym Komisji Historii Sztuki PAU (2013–2021), a także członkiem Komitetu Nauk o Sztuce PAN, członkiem honorowym Stowarzyszenia Historyków Sztuki, Towarzystwa Miłośników Historii i Zabytków Krakowa, redaktorem „Zeszytów Naukowych UJ. Prac z Historii Sztuki" i „Folia Historiae Artium”, „Rocznika Historii Sztuki” i „Rocznika Krakowskiego”, członkiem Rad Muzealnych Muzeum Narodowego w Krakowie i Zamku Królewskiego na Wawelu – Państwowych Zbiorów Sztuki (2015–2019).
Zajmował się sztuką i architekturą nowożytną, zwracając uwagę na związki polsko-włoskie i badaniami nowożytnego piśmiennictwa o sztuce i dziejach polskiej historii sztuki. 
W styczniu 2001 za książkę "Theoria et praxis. Studia z dziejów sztuki nowożytnej i jej teorii" otrzymał Nagrodę Krakowska Książka Miesiąca. Za swoje zasługi był wielokrotnie odznaczany: w 1983 Złotym Krzyżem Zasługi, w roku 2006 Medalem Komisji Edukacji Narodowej, a także w latach 2006 i 2007 Nagrodą Rektora UJ.
Pochowany na Cmentarzu Rakowickim (Wojskowym) w Krakowie (kwatera LXXXIV- 6-50). 

</doc>
<doc id="993699" url="https://pl.wikipedia.org/wiki?curid=993699" title="Lato leśnych ludzi">
Lato leśnych ludzi

Lato leśnych ludzi – powieść Marii Rodziewiczówny, wydana w 1920 roku.
Treść i charakterystyka.
Trójka przyjaciół – Rosomak, Pantera i Żuraw – spędza lato w leśnej głuszy na Polesiu. Swój czas poświęcają pomocy zwierzętom, pracy na roli i podziwianiu piękna krajobrazu. Doświadczonym „leśnym ludziom” towarzyszy młody „praktykant”. Jest to chłopak z miasta, który u ich boku nabiera doświadczenia i zdobywa zaszczytne miano Orlika.
Narracja utworu oparta jest na schemacie „wielkich wakacji”, czyli modelu życia „na niby”. Opis bytowania w głuchej puszczy jest pretekstem do ukazania piękna i siły natury, a także jej ozdrowieńczego wpływu na człowieka, jak również ucieczki od miejskiej cywilizacji technicznej. Pojawiające się problemy mają charakter umowny, podlegają zbiegom okoliczności, nie są „na serio”. Umową jest to, że bohaterowie otrzymali „na własność” połać puszczy na Polesiu, która zaledwie udaje pierwotną naturę, mają znaczne środki finansowe i wolny czas (wielki skarb kultury popularnej). W tych umownych ramach „dzieją się” przygody, realizowane są umowne obowiązki, a wszystko to służy jedynie rozwijaniu tematu, prowadzeniu sjużetu, celem budzenia zaangażowania czytelnika, wypełnienia jego wolnego czasu i przykucia jego zainteresowania.
Opinie i recenzje.
Zdaniem profesora Jarosława Marka Rymkiewicza utwór Rodziewiczówny to „wielki – najwspanialszy po "Panu Tadeuszu" – hymn ku chwale polskości”.

</doc>
<doc id="993701" url="https://pl.wikipedia.org/wiki?curid=993701" title="Karuzela głupców">
Karuzela głupców

Karuzela głupców (ang.: "Jar of Fools") – amerykańska powieść graficzna, której autorem jest Jason Lutes. Opowiada o grupie „przegranych ludzi”: młodym magiku Erniem Weissie uzależnionym od alkoholu, jego mentorze cierpiącym na demencję, byłej dziewczynie Erniego oraz bezdomnym ojcu i jego córeczce. Ich drogi krzyżują się pod wiaduktem w dużym mieście, gdzie otrząsają się z samotności i podejmują decyzje dotyczące ich życia.
"Karuzela głupców" ukazała się pierwotnie w formie pasków komiksowych w amerykańskich czasopismach. W 2003 wydano ją w formie powieści graficznej, a w 2007 doczekała się polskiej edycji nakładem wydawnictwa timof i cisi wspólnicy.

</doc>
<doc id="993702" url="https://pl.wikipedia.org/wiki?curid=993702" title="Panthera youngi">
Panthera youngi

Panthera youngi – wymarły drapieżny ssak lądowy z grupy wielkich kotów (Pantherinae) nazywany chińskim lwem jaskiniowym. Przez część systematyków traktowany jako podgatunek współczesnego lwa ("Panthera leo"), a przez innych jako odrębny gatunek o cechach zbliżonych do prymitywnego tygrysa, a nawet lamparta.
Pojawił się w północno-wschodnich Chinach ok. 350 tys. lat temu. Łączy cechy europejskiego i amerykańskiego lwa jaskiniowego i może stanowić ogniwo pośrednie pomiędzy europejsko-amerykańską a indo-afrykańską linią lwów. 
Źródło: Harington, C. R., 1969, Pleistocene remains of the lion-like cat ("Panthera atrox") from the Yukon Territory and northern Alaska. Canadian Journal Earth Sciences 6(5): 1277-1288. (Abstrakt)

</doc>
<doc id="993704" url="https://pl.wikipedia.org/wiki?curid=993704" title="Lars Levi Læstadius">
Lars Levi Læstadius

Lars Levi Læstadius (ur. 10 stycznia 1800 koło Arjeplog, zm. 21 lutego 1861 w Pajali) – szwedzko-lapoński pastor luterański, założyciel religijnego ruchu odrodzeniowego laestadianizmu, botanik, pisarz i propagator abstynencji.
Lars Laestadius urodził się w szwedzkiej Laponii (Norrbotten), w ubogiej rodzinie myśliwego i rybaka. Dzięki wsparciu ze strony pastora - przyrodniego brata ojca, Lars mógł w 1820 rozpocząć studia na uniwersytecie w Uppsali, które ukończył jako wyróżniający się student. Został asystentem na wydziale botaniki i jednocześnie studiował teologię. W 1825 został ordynowany jako pastor.
Podjął pracę w parafii w rodzinnej miejscowości Arjeplog i rozpoczął działalność misyjną wśród miejscowych Lapończyków w Norrbotten, którą prowadził do końca życia. W 1826 ożenił się z Laponką- Britą Cajsą Alstadius z którą miał dwanaścioro dzieci.
Laestadius biegle znał 3 języki lapońskie: język północnolapoński, pite i lule, a także język fiński. Napisał opracowanie o mitologii lapońskiej, pisał także liczne artykuły naukowe z dziedziny botaniki. W latach 1838-1840 był botanikiem francuskiej wyprawy badawczej do Laponii. Jako botanik zdobył międzynarodowe uznanie: był członkiem szkockich i szwedzkich towarzystw botanicznych. Jego nazwiskiem nazwano 4 rośliny:
W czasie pracy misyjnej zetknął się z rozpowszechnionym w Skandynawii problemem alkoholizmu i postanowił, że walka z tym nałogiem będzie celem jego życia. W 1844 spotkał Laponkę – Millę Clementsdotter z Föllinge, która należała do religijnego ruchu odrodzeniowego pod silnym wpływem pietyzmu oraz teologii braci morawskich. Opowiadała Laestadiusowi o swoich doświadczeniach duchowych i wkrótce doszedł on do wniosku, że wiara tej kobiety jest „prawdziwym i żywym chrześcijaństwem”. Uznał, że znajduje się w „stanie łaski” i otrzymał od Boga przebaczenie grzechów. Zaczął głosić natchnione kazania i wkrótce przyciągnął rzesze zwolenników. W 1849 mianowano Laestadiusa diakonem Pajali i inspektorem wszystkich parafii lapońskich. Wykorzystał tę funkcję do szerzenia własnego ruchu religijnego (znanego pod nazwą „laestadianizmu”), który szybko dotarł do Norwegii i Finlandii. Laestadianizm charakteryzował się rygoryzmem moralnym, bezwarunkową abstynencją, odrzucaniem współczesnych ideologii (np. równouprawnienie) i nowoczesnych wynalazków technicznych; propagował powrót do „pierwotnego chrześcijaństwa”. Laestadius zmarł na zapalenie płuc.

</doc>
<doc id="993706" url="https://pl.wikipedia.org/wiki?curid=993706" title="Pisoczna">
Pisoczna



</doc>
<doc id="993707" url="https://pl.wikipedia.org/wiki?curid=993707" title="Franjo Šimić">
Franjo Šimić

Franjo Šimić (ur. 25 maja 1900 w Gospiciu, zm. 9 sierpnia 1944 w Mostarze) – chorwacki wojskowy (generał) w Niepodległym Państwie Chorwackim (NDH) podczas II wojny światowej.
Ukończył Królewską Jugosłowiańską Akademię Wojskową w Belgradzie. Następnie służył w armii jugosłowiańskiej, dochodząc do stopnia pułkownika. Po najeździe wojsk osi na Królestwo Jugosławii i ustanowieniu Niepodległego Państwa Chorwackiego 10 kwietnia 1941 r., wstąpił do Chorwackiej Domobrany. Był dowódcą 9 Pułku Piechoty, a następnie 2 Pułku Górskiego. W czerwcu 1942 r. został mianowany przez poglavnika Ante Pavelicia jego przedstawicielem wojskowym do prowadzenia operacji militarnych na obszarze Pliva-Rama i Lasva-Glaz. We wrześniu tego roku odznaczono go Orderem Żelaznej Koniczyny 3 klasy za sukcesy w walce z komunistycznymi partyzantami w rejonie miejscowości Bugojno i Kupres. Od listopada 1942 r. dowodził 1 Ochotniczym Pułkiem Domobrany, działającym na obszarze Posušje-Imotski-Ljubuški. W lutym 1944 r. awansował do stopnia generała i dostał honorowy tytuł vitez (rycerz). W czerwcu tego roku został komendantem grupy bojowej operującej na obszarze Hum-Dubrava. 9 sierpnia w Mostarze został zamordowany w nieznanych okolicznościach. Podejrzewa się, że stali za tym tzw. Rasovi, czyli grupa wpływowych i ekstremistycznych ustaszy.

</doc>
<doc id="993709" url="https://pl.wikipedia.org/wiki?curid=993709" title="Sieranie">
Sieranie

Sieranie – osada w Polsce położona w województwie zachodniopomorskim, w powiecie koszalińskim, w gminie Świeszyno. Osada wchodzi w skład sołectwa Zegrze Pomorskie. Na wschód od osady znajduje się lotnisko Koszalin-Zegrze Pomorskie.
Według danych z końca grudnia 1999 r. osada miała 170 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="993710" url="https://pl.wikipedia.org/wiki?curid=993710" title="Marcin I Aragoński">
Marcin I Aragoński



</doc>
<doc id="993712" url="https://pl.wikipedia.org/wiki?curid=993712" title="Gaston Tissandier">
Gaston Tissandier

Gaston Tissandier (ur. 21 listopada 1843 w Paryżu, zm. 30 sierpnia 1899 tamże) – francuski chemik, meteorolog, wydawca i pionier aeronautyki. W 1875 wzleciał balonem na wysokość 8600 m. W 1883 zbudował sterowiec z silnikiem elektrycznym.

</doc>
<doc id="993713" url="https://pl.wikipedia.org/wiki?curid=993713" title="Chałupy (województwo zachodniopomorskie)">
Chałupy (województwo zachodniopomorskie)

Chałupy – osada w Polsce, w województwie zachodniopomorskim, w powiecie koszalińskim, w gminie Świeszyno. Wchodzi w skład sołectwa Świeszyno. Na 8 października 2012 w osadzie mieszkało 298 osób.
Według regionalizacji fizycznogeograficznej Chałupy leżą na obszarze megaregionu Pozaalpejska Europa Środkowa, prowincji Nizina Środkowoeuropejska, podprowincji Pojezierza Południowobałtyckie, makroregionu Pobrzeże Koszalińskie (313.4), mezoregionu Równina Białogardzka (313.42). Kondracki i Richling zaklasyfikowali mezoregion do typu wysoczyzn młodoglacjalnych przeważnie z jeziorami, w większości o charakterze gliniastym, falistym lub płaskim.
W latach 1975–1998 miejscowość administracyjnie należała do województwa koszalińskiego.
W wyborach do Rady Gminy Świeszyno Chałupy należą do okręgu wyborczego nr 3, któremu przysługuje 1 mandat. Okręg ten współtworzą również Biała Kępa, Chłopska Kępa, Krokowo.

</doc>
<doc id="993714" url="https://pl.wikipedia.org/wiki?curid=993714" title="Codzienna modlitwa o pokój">
Codzienna modlitwa o pokój

Codzienna modlitwa o pokój – praktyka religijna charakterystyczna dla Społeczności Chrystusa, odprawiana w Świątyni Independence, będącej częścią kompleksu światowych władz tego Kościoła w Independence, w stanie Missouri, Stany Zjednoczone. Codzienna modlitwa o pokój jest modlitwą chrześcijańską o charakterze suplikacyjnym (błagalnym).
Charakterystyka.
Codzienna modlitwa o pokój praktykowana jest codziennie o godzinie trzynastej urzędowego czasu środkowoamerykańskiego w Świątyni Independence jako część składowa krótkiego nabożeństwa odprawianego z tej okazji. Podczas nabożeństwa prowadzonego przez członków Kościoła obecni mogą być wszyscy. Codzienna modlitwa o pokój ma charakter modlitwy powszechnej. Jej treść pisana jest przez członków Społeczności Chrystusa z różnych państw świata i odczytywana na głos przez suplikanta (przewodniczącego modlitwy). Każdego dnia modlitwa o pokój skupiona jest na problemach innego kraju. Suplikanci modlą się wraz ze zgromadzeniem pod 150-stopową kopułą iglicy Świątyni, dedykowanej sprawie pokoju. W tym samym czasie członkowie Społeczności Chrystusa na całym świecie skupiają myśli na cichej modlitwie osobistej.
Geneza.
Podczas Światowej Konferencji w 1984 r., prezydent-prorok Społeczności Chrystusa, Wallace B. Smith, wezwał Społeczność Chrystusa do budowy Świątyni Independence i poświęcenia jej sprawie pokoju. Komitet Służby Świątynnej, powołany do ustalenia porządków nabożeństw i posług w nowej świątyni, opracował pomysł codziennej modlitwy o pokój jako odpowiedzi na wezwanie prezydenta Wallace B. Smitha do świadczenia o pokoju Jezusa Chrystusa i jako symbolu „nieustającego zaangażowania Kościoła w sprawy pokoju”. 
Od czasu poświęcenia Świątyni Independence 17 kwietnia 1994 r. odprawiana jest codzienna modlitwa o pokój bez jakichkolwiek przerw. Jest to jedna z wielu praktyk Społeczności Chrystusa, które wyróżniają tą denominację od innych Kościołów chrześcijańskich. Przed 9 kwietnia 2007 r., codzienna modlitwa o pokój odbywała się o 12:30 urzędowego czasu środkowoamerykańskiego. Obecnie nabożeństwo rozpoczyna się pół godziny później.
Tematy modlitwy.
Aby zapewnić rzeczywiście globalny charakter modlitwy, każdego dnia jej tematyka porusza problemy innego państwa świata. Harmonogram codziennej modlitwy o pokój dostępny jest na stronie internetowej Społeczności Chrystusa.

</doc>
<doc id="993715" url="https://pl.wikipedia.org/wiki?curid=993715" title="Wiązogóra">
Wiązogóra

Wiązogóra – była osada śródleśna w Polsce położona w województwie zachodniopomorskim, w powiecie koszalińskim, w gminie Świeszyno. Osada wchodziła w skład sołectwa Niedalino.
Osada zanikła, nazwę zniesiono z 1.01.2021.
Według danych z końca grudnia 1999 r. osada miała jednego mieszkańca.
W latach 1975–1998 miejscowość administracyjnie należała do województwa koszalińskiego.

</doc>
<doc id="993716" url="https://pl.wikipedia.org/wiki?curid=993716" title="Alexander Borromeo">
Alexander Borromeo

Alexander Luis Borromeo (ur. 6 czerwca 1983 roku w San Francisco) – filipiński piłkarz występujący najczęściej na pozycji obrońcy lub pomocnika, chociaż zdarza mu się także grywać jako napastnik. Obecnie gra w National Capital Region FC oraz reprezentacji Filipin, której jest kapitanem.
Życiorys.
Borromeo przez całą swoją piłkarską karierę był związany z filipińskim zespołem Kaya F.C. Jest to zawodnik bardzo uniwersalny, mogący występować zarówno na pozycji środkowego obrońcy, defensywnego pomocnika, a czasami nawet napastnika. Filipińczyk najczęściej jednak występuje w defensywie bądź w linii pomocy. Alexander należy do jednych z najlepszych zawodników w kraju, a także stanowi o sile reprezentacji swojego kraju. Na początku 2007 roku przez długo leczył kontuzję lewej kostki. Nabawił się jej 12 stycznia w przegranym 0:4 meczu przeciwko reprezentacji Malezji inaugurującym rozgrywki Tiger Cup. Uraz ten wykluczył go z gry do końca turnieju, wcześniej jednak udało mu się wpisać na listę strzelców. Kapitan filipińskiej drużyny narodowej zdobył jedyną bramkę w meczu z Kambodżą skutecznie wykonując rzut karny.

</doc>
<doc id="993718" url="https://pl.wikipedia.org/wiki?curid=993718" title="Grupa doskonała">
Grupa doskonała

Grupa doskonała – grupa pokrywająca się ze swoim komutantem lub równoważnie grupa niemająca nietrywialnych ilorazów abelowych. O grupach takich można myśleć jako o „wyjątkowo nieprzemiennych”.
Definicja.
Grupa formula_1 jest doskonała, jeżeli zachodzi formula_2

</doc>
<doc id="993719" url="https://pl.wikipedia.org/wiki?curid=993719" title="Grupa normalna">
Grupa normalna



</doc>
<doc id="993721" url="https://pl.wikipedia.org/wiki?curid=993721" title="Melissa Auf der Maur">
Melissa Auf der Maur

Melissa Gaboriau Auf der Maur (ur. 17 marca 1972 w Montrealu) – kanadyjska basistka i wokalistka rockowa z francusko-szwajcarskimi korzeniami.
Urodzona w kanadyjskim Montrealu, dzieciństwo spędziła w Kenii. Współpracowała z zespołem Hole i nagrała z nim płytę "Celebrity Skin". Następnie stała się basistką zespołu The Smashing Pumpkins. Oprócz tego ma na swoim koncie także dwie solowe płyty. Poza muzyką zajmuje się profesjonalnie fotografią, a jej zdjęcia były publikowane przez uznane magazyny fotograficzne.
Młodość.
Auf der Maur jest córką dziennikarza oraz polityka Nicka Auf der Maur oraz tłumaczki literatury Lindy Gaboriau. Ponieważ Nick Auf der Maur był Kanadyjczykiem, a Linda Gaboriau urodziła się w Stanach Zjednoczonych, Melissa posiada podwójne obywatelstwo. Jej językiem ojczystym jest angielski, ale mówi także po francusku. Część ze swojego dzieciństwa spędziła w Kenii wraz ze swoją matką, ale po kilku przebytych malariach powróciła do Montrealu, gdzie uczęszczała do szkoły artystycznej „F.A.C.E. School”, a następnie studiowała fotografię na Concordia University.
Kariera muzyczna.
Hole.
Auf der Maur stała się przyjaciółką wokalisty Billiego Corgana po próbie przeprosin za wybryk przyjaciela, który rzucił butelką piwa w zespół w trakcie koncertu podczas jednego z pierwszych występów zespołu The Smashing Pumpkins w Montrealu w nocnym klubie „Foufounes Électriques”. Jej ówczesny zespół Tinker otwierał wtedy koncerty The Smashing Pumpkins w Montrealu w 1993 roku.
W 1994, kiedy zespół Hole po śmierci swojej poprzedniej basistki Kristen Pfaff poszukiwał kogoś w zastępstwie, Corgan rekomendował Auf der Maur do Courtney Love. Auf der Maur początkowo odrzuciła tę ofertę, ale po ponownym rozważeniu ostatecznie przyjęła pracę basistki w zespole Hole. Dołączyła do zespołu dwa tygodnie przed koncertem na Festiwalu w Reading, a następnie nagrała z zespołem album "Celebrity Skin". 20 października 1999, dokładnie po wypełnieniu 5-letniego kontraktu, opuściła zespół Hole.
The Smashing Pumpkins.
Niebawem dołączyła do starego przyjaciela w zespole The Smashing Pumpkins, kiedy opuściła go pierwotna basistka D’arcy Wretzky, zaraz po zakończeniu nagrywania albumu "Machina/The Machines of God". Wraz z zespołem, odbyła ich pożegnalną trasę koncertową, która promowała także zarazem album "Machina".
Współpraca z innymi muzykami.
Auf der Maur krótko koncertowała wraz z byłym wokalistą zespołu The Cars, Rickiem Ocaskiem, w 1997, zaraz po nagraniach, które z nim dokonała na jego solowym albumie z 1997 noszącym tytuł "Troublizing".
Następnie Melissa bardziej zaangażowała się we współpracę z francuskim zespołem Indochine. Efekt tej współpracy słychać w utworze „Le Grand Secret”, w którym śpiewa po francusku w duecie z wokalistą zespołu Nicola Sirkisem, a który odniósł wielki sukces we Francji. Przy różnych okazjach Melissa dołączała do zespołu na koncertach, aby wykonać na scenie ten utwór oraz pojawiła się w teledysku do niego. 22 lutego 2002 roku podczas koncertu w Paryżu wystąpiła na koncercie Indochine wraz z krótkim zestawem akustycznych wersji swoich solowych utworów.
Dla przyjaciela z dzieciństwa Rufusa Wainwrighta nagrała partie gitary basowej oraz chórki na albumach "Scar" oraz "Poses", oraz wystąpiła w jego teledysku z 1998 roku o tytule „April Fools”.
W 2008, współpracowała wraz z kanadyjskim muzykiem Danielem Victorem, przy jego projekcie zatytułowanym Neverending White Lights. Wspólnie nagrali utwór „The World is Darker”, do którego teledysk powstał w marcu 2008 roku. Oprócz tego współpracowała z takim artystami jak Ryan Adams, Ben Lee, Idaho, The Stills oraz Fountains of Wayne.
Hand of Doom oraz The Chelsea.
W 2002 Auf der Maur przewodziła zespołowi o nazwie Hand of Doom, który wykonywał wyłącznie utwory zespołu Black Sabbath i w którym była główną wokalistką. Zagrali wspólnie kilka koncertów, z których został wydany koncertowy album.
W tym samym roku wraz z perkusistką z Hole Samanthą Maloney (była także członkinią Mötley Crüe oraz Peaches), a także z Paz Lenchantin (znana z A Perfect Circle oraz Zwan) i gitarzystką Radio Sloan (z Peaches i The Need) zagrały wspólnie koncert w Los Angeles jako The Chelsea (nazwa pochodzi od hotelu w Nowym Jorku, w którym Auf der Maur przez wiele lat mieszkała). W trakcie koncertu artystki wykonały kilka nowych utworów oraz uzupełniły występ coverami. Courtney Love zaproponowała pracę zespołowi, podczas jej koncertów promujących pierwszy solowy album "America's Sweetheart". Tylko Samantha Maloney oraz Radio Sloan pozostały w składzie i ostatecznie zespół zmienił nazwę na The Courtney Love Band.
Auf der Maur.
W 2004 Melissa wydała swój pierwszy album solowy zatytułowany po prostu "Auf der Maur", który cieszył się sporą popularnością, zbierając przy tym bardzo pochlebne recenzje. W szczególności utwory takie jak „Followed the Waves”, „Real a Lie” oraz „Taste You”, były jednymi z najczęściej odtwarzanych przez stacje radiowe w tamtym czasie. W tym samym roku, Auf der Maur odbyła liczne trasy koncertowe wraz z takimi wykonawcami jak HIM, The Offspring, The Cure (podczas serii koncertów o nazwie Curiosa) oraz Matthew Good.
2006–2007.
2 lutego 2006 MTV.com poinformowało, że Corgan oraz Jimmy Chamberlin podpisali nowy kontrakt jako zespół „Smashing Pumpkins.” W odpowiedzi, Auf der Maur powiedziała w osobnym wywiadzie, „Jestem pewna, że dopóki Billy współpracuje z Jimmym, może robić płyty Pumpkins.” Dodała, że nie ma planów aby uczestniczyć w tej próbie reaktywacji, ale że: „Moje usługi są zawsze dostępne dla zespołu, jeżeli tylko D’arcy nie gra z nimi, byłabym szczęśliwa aby móc ją zastąpić.” Pomimo jej publicznego zainteresowania inicjatywą reaktywacji 23 kwietnia 2007, "The Globe and Mail" poinformował, że Auf Der Maur nie będzie grać w zespole the Smashing Pumpkins.
W 2006 Auf der Maur została umieszczona przez magazyn "Blender" na liście najbardziej seksownych artystek rockowych wraz z Joan Jett, Liz Phair oraz Courtney Love.
W 2007 wystąpiła wraz z zespołem Fountains of Wayne na albumie "Traffic and Weather" śpiewając drugi wokal w utworze Someone to Love. Na tym samym albumie pojawił się także inny były członek zespołu Smashing Pumpkins, James Iha.
Drugi album.
W wywiadzie z 2007 roku Auf der Maur powiedziała, że ukończyła już swój drugi album, który zostanie wydany wraz z powieścią graficzną oraz filmem tematycznym. Pomimo upłynięcia długiego czasu od wywiadu, data wydania pozostaje wciąż nieznana. Sam album będzie wydany pod nazwą "MAdM" (inicjały Melissy), podczas gdy komiks oraz film będzie nosił nazwę "Out of Our Minds", albo "OOOM" w skrócie. Strona internetowa z zapowiedziami została uruchomiona w sierpniu 2007 roku i znajduje się tutaj: xMAdMx.com. W dniu 11 listopada 2008 roku wydano EP zatytułowaną „This Would Be Paradise”. Wydanie nastąpiło w drodze elektronicznej poprzez stronę oficjalną oraz serwis iTunes. Na płycie znalazły się także utwory „The Key” oraz „Willing Enabler”.
Fotografia.
Auf der Maur jest także doświadczonym fotografem. Ukończyła studia związane tym tematem na Uniwersytecie Concordia, gdzie wybrała specjalizację autoportretu. Jeszcze w trakcie studiów otrzymała zaproszenie do współpracy z zespołem Hole w 1994. Jej zdjęcia były publikowane przez amerykańskie magazyny takie jak "Nylon", "Bust", "Mastermind" czy "American Photo" oraz inne. Miała także udział w wystawie zatytułowanej "The Kids are Alright" w Sotheby's w Nowym Jorku wraz z Yeleną Yemczuk. Miała także wkład w wystawę z 2001, pod pseudonimem "Channels". W większości, zawierała ona zdjęcia Auf der Maur koncentrujące się na temacie „życia w drodze”, wraz z powracającym tematem telewizji oraz zdjęciami hotelowych odbiorników telewizyjnych, stąd zresztą pochodzi pseudonim „Channels”. Wystawa została otwarta 9 września 2001, w Brooklyńskiej Secret Gallery, ale została zamknięta po ataku terrorystycznym 11 września. Wystawie miała towarzyszyć książka nosząca ten sam tytuł, ale nigdy nie została wydana.

</doc>
<doc id="993722" url="https://pl.wikipedia.org/wiki?curid=993722" title="Czeko">
Czeko

Czeko () – małe słodkowodne jezioro na Syberii, w kształcie niecki o wymiarach: długość 708 m, szerokość 364 m, głębokość ok. 50 m, w pobliżu rzeki Podkamienna Tunguzka. Naukowcy spekulują, że powstało na skutek uderzenia meteorytu lub fragmentu komety 30 czerwca 1908 roku (tzw. katastrofa tunguska).
Znajduje się na terenie Rezerwatu Tunguskiego.

</doc>
<doc id="993724" url="https://pl.wikipedia.org/wiki?curid=993724" title="Lauter (Bawaria)">
Lauter (Bawaria)

Lauter – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, wchodzi w skład wspólnoty administracyjnej Baunach. Leży około 10 km na północny zachód od Bamberga.
Dzielnice.
W skład gminy wchodzą trzy dzielnice: Deusdorf, Lauter i Appendorf.
Oświata.
W gminie znajduje się 50 miejsc przedszkolnych (z 46 dziećmi).

</doc>
<doc id="993727" url="https://pl.wikipedia.org/wiki?curid=993727" title="LIDAR (fotogrametria)">
LIDAR (fotogrametria)



</doc>
<doc id="993728" url="https://pl.wikipedia.org/wiki?curid=993728" title="Gerach (Bawaria)">
Gerach (Bawaria)

Gerach – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, wchodzi w skład wspólnoty administracyjnej Baunach. Leży około 16 km na północ od Bamberga, przy drodze B279.

</doc>
<doc id="993733" url="https://pl.wikipedia.org/wiki?curid=993733" title="Mariusz Masternak">
Mariusz Masternak

Mariusz Masternak (ur. 12 lutego 1976 w Tychach) – polski piłkarz grający na pozycji obrońcy, zawodnik KS Spójnia Landek.
Kariera.
Jest wychowankiem klubu GKS Tychy U-19, następnie zawodnik klubów CKS Czeladź, Ruchu Chorzów, Pogoni Szczecin, Podbeskidzia Bielsko-Biała, GKS Tychy, Nadwiślana Góra, OKS ZET Tychy, MKS Lędziny, LKS Ogrodnik Cielmice i ponownie OKS ZET Tychy. Od 2020 zawodnik KS Spójnia Landek.
W ekstraklasie zadebiutował jako zawodnik Ruchu Chorzów 27 lutego 1999 na stadionie miejskim w Szczecinie w przegranym 0:1 meczu wyjazdowym przeciwko Pogoni Szczecin, rozegrał całe spotkanie&lt;ref name="Sezon 1998/99"&gt;&lt;/ref&gt;. 
W ekstraklasie rozegrał w sumie 129 meczów i zdobył 1 bramkę. 25 września 2004 w barwach Pogoni Szczecin zdobył gola (74 min., asysta Cláudio Milar) w wygranym 4:2 meczu przeciwko GKS-owi Katowice.

</doc>
<doc id="993735" url="https://pl.wikipedia.org/wiki?curid=993735" title="Cesarski Uniwersytet Warszawski">
Cesarski Uniwersytet Warszawski



</doc>
<doc id="993737" url="https://pl.wikipedia.org/wiki?curid=993737" title="Lucjan Józefowicz">
Lucjan Józefowicz

Lucjan Józefowicz (ur. 30 czerwca 1935 w Uniejowie) – polski kolarz torowy, wielokrotny mistrz kraju, uczestnik Igrzysk Olimpijskich w Tokio (1964), następnie trener. 
Życiorys.
Karierę sportową rozpoczął w Gwardii Łódź w 1951, następnie reprezentował barwy Broni Radom (1959-1961), Orkana Łódź (1962-1964) i Włókniarza Łódź (1965-1966). Czternastokrotnie zdobywał mistrzostwo Polski: pięciokrotnie w wyścigu indywidualnym na 4000 m na dochodzenie (1958, 1960-1963), pięciokrotnie w wyścigu drużynowym na 4000 m na dochodzenie (1958, 1960, 1961, 1965, 1966), trzykrotnie w wyścigu na 1000 m ze startu zatrzymanego (1959, 1960, 1962) i raz w wyścigu długodystansowym (1959). Ponadto był też wicemistrzem Polski na 4000 m indywidualnie (1963) i drużynowo (192, 1963, 1964) oraz brązowym medalistą w tandemach (1961 - z Janem Magierą), na 1000 m ze startu zatrzymanego (191961, 1963), 4000 m indywidualnie (1965) i drużynowo (1959). Był też rekordzistą Polski, m.in. w olimpijskich konkurencjach 1000 m ze startu zatrzymanego (1.11.2 - 09.09.1962), 4000 m na dochodzenie (dziesięciokrotnie - od 5.14.8 (12.06.1960) do 4.56.2 (16.07.1963), 4000 m na dochodzenie drużynowo (pięciokrotnie - od 4.53.3 (17.08.1958) do 4.38.7 (1966).
Nie odnosił większych sukcesów na arenie międzynarodowej. Na Igrzyskach Olimpijskich w Tokio odpadł w ćwierćfinale indywidualnego wyścigu na 4000 m na dochodzenie. W siedmiu startach na mistrzostwach świata, zajmował trzykrotnie 7 m. (1963, 1964, 1965) i raz 11 m. (1966) drużynowo, w wyścigu indywidualnym na 4000 m na dochodzenie w 1958 i 1961 odpadał w eliminacjach, w 1962 w ćwierćfinale, w 1963 był 6, w 1964 - 5, 1965 - 11.
Po zakończeniu kariery sportowej pracował jako trener w łódzkich klubach Włókniarz (1967-1983) i Orzeł (1983-1984), a wśród jego zawodników byli m.in. Mieczysław Nowicki i Janusz Kotliński.

</doc>
<doc id="993738" url="https://pl.wikipedia.org/wiki?curid=993738" title="Reckendorf (Bawaria)">
Reckendorf (Bawaria)

Reckendorf – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, wchodzi w skład wspólnoty administracyjnej Baunach. Leży około 15 km na północny zachód od Bamberga, nad Menem, przy drodze B279 i linii kolejowej Bamberg – Maroldsweisach.
Dzielnice.
W skład gminy wchodzą następujące dzielnice: Laimbach, Reckendorf, Daschendorfer Forst i Lußberger Forst.
Oświata.
W gminie znajduje się 75 miejsc przedszkolnych (z 73 dziećmi) oraz szkoła podstawowa.

</doc>
<doc id="993739" url="https://pl.wikipedia.org/wiki?curid=993739" title="Dekalkomania (technika malarska)">
Dekalkomania (technika malarska)

Dekalkomania (od francuskiego "décalquer" – kopiować) – technika malarstwa automatycznego polegająca na rozciskaniu farby między dwiema warstwami materiału, np. papieru. Dekalkomania była w malarstwie stosowana przez surrealistów, spopularyzowana szczególnie przez Maxa Ernsta i Oscara Domíngueza. Wcześniej podobna technika pojawiała się w ceramice.

</doc>
<doc id="993742" url="https://pl.wikipedia.org/wiki?curid=993742" title="Instant noodles">
Instant noodles



</doc>
<doc id="993743" url="https://pl.wikipedia.org/wiki?curid=993743" title="Panthera spelaea">
Panthera spelaea



</doc>
<doc id="993745" url="https://pl.wikipedia.org/wiki?curid=993745" title="Dekalkomania">
Dekalkomania



</doc>
<doc id="993746" url="https://pl.wikipedia.org/wiki?curid=993746" title="Masospondyl">
Masospondyl

Masospondyl ("Massospondylus") – rodzaj prozauropoda z rodziny masospondyli (Massospondylidae).
Żył we wczesnej jurze (ok. 200-185 mln lat temu) na obecnych terenach Afryki. Długość ciała do 6 m. Jego szczątki znaleziono w Republice Południowej Afryki oraz być może w Zimbabwe. W 1985 roku opisano skamieniałości odkryte w Arizonie (Stany Zjednoczone), które pierwotnie przypisano zwierzęciu z rodzaju "Massospondylus"; występowanie przedstawicieli tego rodzaju na terenach zarówno dzisiejszej Afryki, jak i Ameryki Północnej interpretowano jako dowód na kosmopolityczny charakter wczesnojurajskich faun dinozaurów. Odkrycie większej liczby skamieniałości zauropodomorfa z Arizony, w połączeniu z rezultatami analizy kladystycznej Rowe'a, Suesa i Reisza (2011), wykazało, że zwierzę to należy do odrębnego rodzaju, nazwanego "Sarahsaurus"; tym samym "Massospondylus" jest rodzajem znanym wyłącznie z południowej Afryki.
Prymitywny, wczesny prozauropod. Był to jeden z pierwszych dinozaurów wyłącznie roślinożernych. Głowę miał małą, szyję i ogon długie. Posiadał spore dłonie (pięciopalczaste) z pazurami (prawdopodobnie służyły m.in. do obrony przed mięsożercami). W Afryce znaleziono jaja masospondyla z embrionami. Świadczą one o tym, że masospondyle rodziły się bez zębów i prawdopodobnie początkowo poruszały się na 4 kończynach. Masospondyl był dość lekko zbudowany (jak na prozauropoda). Sam tułów odpowiadał wielkości dzisiejszego dużego psa. Dinozaur ten został opisany po raz pierwszy w 1854 roku przez angielskiego anatoma i paleontologa Sir Richarda Owena. Jego opis opierał się na dowodzie z kilku dużych kręgów (stąd nazwa dinozaura – "Massospondylus" – "masywny kręg").
W 2009 roku opisany został drugi gatunek należący do tego rodzaju – "M. kaalae".

</doc>
<doc id="993747" url="https://pl.wikipedia.org/wiki?curid=993747" title="Rattelsdorf (Bawaria)">
Rattelsdorf (Bawaria)

Rattelsdorf – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 15 km na północ od Bamberga, nad rzeką Itz, przy drodze B4.
Dzielnice.
W skład gminy wchodzą następujące dzielnice:
Oświata.
W gminie znajduje się 175 miejsc przedszkolnych (z 153 dziećmi) oraz szkoła podstawowa (17 nauczycieli, 367 uczniów).

</doc>
<doc id="993751" url="https://pl.wikipedia.org/wiki?curid=993751" title="Ali Hassan al-Majid">
Ali Hassan al-Majid



</doc>
<doc id="993753" url="https://pl.wikipedia.org/wiki?curid=993753" title="Kontrowers">
Kontrowers



</doc>
<doc id="993755" url="https://pl.wikipedia.org/wiki?curid=993755" title="Zapfendorf">
Zapfendorf

Zapfendorf – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 15 km na północ od Bamberga, nad Menem, przy drodze B173 i linii kolejowej Norymberga – Lipsk.
W 1977 Zapfendorf został wyróżniony w plebiscycie Unser Dorf hat Zukunft (pol. "Nasza wieś ma przyszłość").
Dzielnice.
W skład gminy wchodzą następujące dzielnice:

</doc>
<doc id="993756" url="https://pl.wikipedia.org/wiki?curid=993756" title="Grand Prix Wielkiej Brytanii na Żużlu 2000">
Grand Prix Wielkiej Brytanii na Żużlu 2000

Wyniki Grand Prix Wielkiej Brytanii 2000, czwartej eliminacji Mistrzostw Świata Grand Prix w sezonie 2000.
Były to szóstce zawody o Wielką Nagrodę Wielkiej Brytanii, a trzecie w Coventry. Były to zarazem ostatnie zawody w Wielkiej Brytanii na żużlowym torze; od 2001 zawody rozgrywane są na torze tymczasowym na Millennium Stadium w walijskim Cardiff.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Martin Dugard i Lee Richardson). Ponadto kontuzjowanych Polaków: Tomasza Golloba i Rafała Dobruckiego zastąpiło dwóch zawodników kwalifikowanej rezerwy:John Jorgensen i Jason Lyons. W nawiasach podano numery stałe.
Opis.
Zawody zakończyły się sensacyjnym zwycięstwem startującego z dziką kartą Martina Dugarda. Powtórzył tym samym wyczyn swojego rodaka Marka Lorama sprzed roku podczas Grand Prix Szwecji. Kolejne miejsca zajęli Australijczyk Ryan Sullivan i wspomniany Mark Loram, który powrócił na samodzielne prowadzenie w klasyfikacji generalnej.
Turniej o wielką nagrodę Wielkiej Brytanii obfitował w sensację. Oprócz niespodziewanego zwycięzcy, ogromnym zaskoczeniem była postawa debiutującego w GP Jasona Lyonsa. Australijczyk zajął 4 miejsce zastępując Tomasza Golloba, który uległ wypadkowi. Lyons dostał szansę startu ze względu na odmowę Jacka Golloba, który miał zastąpić swojego brata lecz odmówił, tłumacząc to małą ilością czasu na przygotowanie się do tej rundy. Rozczarowali natomiast Tony Rickardsson (6 miejsce) i Billy Hamill, który odpadł po 2 biegach.
W zawodach ze względu na kontuzję, nie wystartowali Polacy. Wzięło w nich udział za to aż 7 Brytyjczyków.
W Grand Prix zadebiutowało 2 żużlowców: Lee Richardson oraz Jason Lyons.

</doc>
<doc id="993758" url="https://pl.wikipedia.org/wiki?curid=993758" title="Niceto Alcala Zamora">
Niceto Alcala Zamora



</doc>
<doc id="993759" url="https://pl.wikipedia.org/wiki?curid=993759" title="Riochazaur">
Riochazaur

Riochazaur ("Riojasaurus") – dinozaur z grupy zauropodomorfów.
Żył w okresie późnego triasu (ok. 217-204 mln lat temu) na terenach Ameryki Południowej. Długość ciała do 11 m. Jego szczątki znaleziono w Argentynie (prowincja La Rioja).
Jego nazwa oznacza "jaszczur z La Rioja".
Charakterystyka.
Duży roślinożerca o masywnym ciele. Wielkością zbliżony do pierwszych zauropodów. Roślinożerny, podobnie jak większość prozauropodów i wszystkie zauropody. Miał dłuższe "ręce" i stopy (w stosunku do rozmiarów ciała) niż zauropody. Dodatkowo miały one więcej palców i były zakończone pazurami. Dzięki długiej oraz giętkiej szyi mógł sięgać wysoko rosnących liści drzew. Riochazaur był jednym z pierwszych dinozaurów o pustych kościach szyi. Dzięki temu bez problemu mógł unosić ją do góry. W przeciwieństwie do bazalnych zauropodomorfów, riochazaur nie mógł stawać na tylnych nogach, gdyż przeszkadzała mu w tym duża masa ciała.
Klasyfikacja.
Według analizy kladystycznej Galtona i Upchurcha (2004) "Riojasaurus" był blisko spokrewniony z rodzajami "Melanorosaurus", "Camelotia" i "Lessemsaurus", razem z którymi tworzył rodzinę Melanorosauridae w obrębie kladu Anchisauria. Inne analizy kladystyczne sugerują jednak, że "Riojasaurus" nie był bliżej spokrewniony z innymi rodzajami zaliczonymi przez Galtona i Upchurcha do rodziny Melanorosauridae, być może z wyjątkiem rodzaju "Lessemsaurus". Pozycja filogenetyczna riochazaura w obrębie zauropodomorfów nie jest pewna; niektóre analizy kladystyczne sugerują, że był on bliżej spokrewniony z plateozaurem niż z zauropodami i tym samym należał do prozauropodów, natomiast z innych analiz wynika, że był on bliżej spokrewniony z zauropodami niż z plateozaurem. Z analizy kladystycznej Yatesa (2007) wynika, że riochazaur był siostrzany do afrykańskiego rodzaju "Eucnemesaurus", razem z którym tworzył rodzinę Riojasauridae.

</doc>
<doc id="993761" url="https://pl.wikipedia.org/wiki?curid=993761" title="Chłopska Kępa">
Chłopska Kępa

Chłopska Kępa – osada w Polsce, położona w województwie zachodniopomorskim, w powiecie koszalińskim, w gminie Świeszyno. Wchodzi w skład sołectwa Świeszyno. Na 8 października 2012 w osadzie mieszkały 172 osoby.
Według regionalizacji fizycznogeograficznej Bagno leży na obszarze megaregionu Pozaalpejska Europa Środkowa, prowincji Nizina Środkowoeuropejska, podprowincji Pojezierza Południowobałtyckie, makroregionu Pobrzeże Koszalińskie (313.4), mezoregionu Równina Białogardzka (313.42). Kondracki i Richling zaklasyfikowali mezoregion do typu wysoczyzn młodoglacjalnych przeważnie z jeziorami, w większości o charakterze gliniastym, falistym lub płaskim.
W latach 1975–1998 miejscowość administracyjnie należała do województwa koszalińskiego.
W wyborach do Rady Gminy Świeszyno Chłopska Kępa należy do okręgu wyborczego nr 3, któremu przysługuje 1 mandat. Okręg ten współtworzą również Biała Kępa, Chałupy oraz Krokowo.

</doc>
<doc id="993764" url="https://pl.wikipedia.org/wiki?curid=993764" title="Ljubo Miloš">
Ljubo Miloš

Ljubo Miloš (ur. 25 lutego 1919 w Bosanskim Šamacu, zm. w 1948 w Zagrzebiu) – członek ruchu ustaszy, chorwacki wojskowy w stopniu majora, szef służb specjalnych oraz z-ca komendanta obozu obozu śmierci w Jasenovcu i komendant obozu koncentracyjnego w Lepoglavie w Niepodległym Państwie Chorwackim (NDH) podczas II wojny światowej.
Życiorys.
Studiował filozofię. Był uważany za maniaka i brutalnego sadystę. Po najeździe wojsk osi na Królestwo Jugosławii i ustanowieniu Niepodległego Państwa Chorwackiego (10 kwietnia 1941) został jednym z czołowych dygnitarzy ustaszów. Był szefem służb specjalnych ("Tajna služba") NDH, a następnie oraz z-cą komendanta obozu śmierci w Jasenovcu i komendantem obozu koncentracyjnego w Lepoglavie. W październiku 1944 awansował do stopnia majora ustaszy. Po zakończeniu wojny uciekł do Austrii, a następnie powrócił do Chorwacji, gdzie próbował organizować antykomunistyczny ruch terrorystyczny tzw. Križari. 20 lipca 1947 został aresztowany przez funkcjonariuszy jugosłowiańskich służb bezpieczeństwa (UDBA). W 1948 w Zagrzebiu wykonano na nim karę śmierci za zbrodnie wojenne.

</doc>
<doc id="993766" url="https://pl.wikipedia.org/wiki?curid=993766" title="Kultura bromme-lyngby">
Kultura bromme-lyngby



</doc>
<doc id="993769" url="https://pl.wikipedia.org/wiki?curid=993769" title="Św. Anna Samotrzecia">
Św. Anna Samotrzecia



</doc>
<doc id="993773" url="https://pl.wikipedia.org/wiki?curid=993773" title="Włoki">
Włoki

Włoki – osada w Polsce, w województwie zachodniopomorskim, w powiecie koszalińskim, w gminie Świeszyno. Wchodzi w skład sołectwa Świeszyno. Na 8 października 2012 w osadzie mieszkało 191 osób.
Według regionalizacji fizycznogeograficznej Włoki leżą na obszarze megaregionu Pozaalpejska Europa Środkowa, prowincji Nizina Środkowoeuropejska, podprowincji Pojezierza Południowobałtyckie, makroregionu Pobrzeże Koszalińskie (313.4), mezoregionu Równina Białogardzka (313.42). Kondracki i Richling zaklasyfikowali mezoregion do typu wysoczyzn młodoglacjalnych przeważnie z jeziorami, w większości o charakterze gliniastym, falistym lub płaskim.
Na terenie osady znajduje się stanowisko archeologiczne położone w obszarze Archeologicznego Zdjęcia Polski 16-21/85.
We Włokach zlokalizowana jest stadnina koni, w pobliżu której swój początek ma Szlak konny Pomorza Środkowego. Liczy on 138,4 km długości, łącząc większość ośrodków jeździeckich środkowej część Pomorza. Kończy się w Białym Borze. Szlak powstał z inicjatywy Stowarzyszenia Gmin i Powiatów Pomorza Środkowego przy współpracy z licznymi podmiotami, w tym nadleśnictwami, koszalińskim oddziałem PTTK oraz właścicielami ośrodków. W osadzie istnieje także ogród botaniczny o powierzchni 3 ha.
W latach 1975–1998 miejscowość administracyjnie należała do województwa koszalińskiego.

</doc>
<doc id="993778" url="https://pl.wikipedia.org/wiki?curid=993778" title="Wimbledon 2007 (gra mieszana)">
Wimbledon 2007 (gra mieszana)



</doc>
<doc id="993779" url="https://pl.wikipedia.org/wiki?curid=993779" title="Karel Jaromír Erben">
Karel Jaromír Erben

Karel Jaromír Erben (ur. 7 listopada 1811 w Miletínie, zm. 21 listopada 1870 w Pradze) – czeski etnograf, historyk i pisarz, badacz folkloru czeskiego i słowiańskiego; zbierał narodowe pieśni i porzekadła. Wszystkie legendy przetwarzał w sposób artystyczny.
Karel Jaromír Erben urodził się jako jeden z bliźniaków, ale jego brat Jan wkrótce zmarł. Jego rodzicami byli Jan i Anna Erbenowie. Najpierw uczył się w Hradcu Králové, potem zaczął studia prawnicze w Pradze. Główną dziedzina jego działalności stała się historia, co wynikało z wpływu Františka Palackiego. Poeta pracował jako urzędnik Czeskiego Muzeum i Macierzy czeskiej. Był też redaktorem pisma Pražské noviny. W 1851 roku został archiwistą Pragi, co zabezpieczyło byt jego i jego rodziny na następne lata.
Erben zaliczany jest do najwybitniejszych przedstawicieli czeskiego preromantyzmu. Pozostaje autorem jednego tylko, ale mistrzowskiego zbioru wierszy. W 1853 wydał zbiór ballad "Kytice z pověstí národních", należący do klasycznych dzieł literatury czeskiej. W Czechach zbiór ten odgrywa taką samą rolę jak "Ballady i romanse" Adama Mickiewicza. W utworach, osadzonych w ludowej poetyce, porusza tematy miłości, śmierci, nienawiści, zbrodni i kary.
W "Sto prostonárodních pohádek a pověstí slovanských v nářečích původních" (1865) zamieścił pięć utworów w języku kaszubskim.
Wiersze Erbena tłumaczyli Józef Grajnert, Janusz Ferdynand Nowakowski i Kazimierz Andrzej Jaworski.
Jego imieniem nazwano planetoidę (40106) Erben.

</doc>
<doc id="993783" url="https://pl.wikipedia.org/wiki?curid=993783" title="Karel Erben">
Karel Erben



</doc>
<doc id="993786" url="https://pl.wikipedia.org/wiki?curid=993786" title="Erben">
Erben

Osoby o nazwiku Erben:
Inne:

</doc>
<doc id="993787" url="https://pl.wikipedia.org/wiki?curid=993787" title="Wózek ręczny paletowy unoszący">
Wózek ręczny paletowy unoszący

Wózek ręczny paletowy unoszący (potocznie paleciak) – potoczna nazwa ręcznego wózka widłowego służącego głównie do przemieszczania na krótkich dystansach ładunków umieszczonych na paletach oraz podnoszenia ich na wysokość do 20 centymetrów. Z uwagi na wysokość unoszenia wózki tego typu określane są w Polskich Normach jako wózki paletowe unoszące – a nie jak często błędnie się określa jako wózki podnośnikowe. Wózki podnośnikowe służą do podnoszenia palet z ładunkiem na większe wysokości, na przykład w celu ułożenia palety na regale.
Budowa.
Podstawową cechą wózków ręcznych paletowych unoszących jest udźwig, który sięga zwykle 2,5 tony, ale spotyka się wózki z możliwością udźwigu ponad 3 ton. W zależności od udźwigu wózki mogą mieć różne szerokości i długości wideł oraz odpowiednie do przenoszenia dużych obciążeń koła i rolki. Długość wideł waha się od około 80 do 150 i więcej centymetrów. Same widły mogą mieć różne szerokości oraz rozstaw. Im mniejszy będzie rozstaw, tym bardziej zwrotny (w połączeniu z odpowiednim skrętem kół sterujących) będzie wózek z ładunkiem. Przyjmuje się za standardowy rozstaw 52–55 cm, jako szeroki – 68 cm, a jako wąski – 14–45 cm. Wysokość minimalna wideł wynosi około 8–9 centymetrów, natomiast maksymalna – do 20 centymetrów. Na końcu wideł mogą być zamocowane pojedyncze lub podwójne rolki. Spotyka się bieżnie kół sterujących wykonane z trzech rodzajów materiału: nylonu, gumy oraz poliuretanu (z podobnych materiałów wykonuje się rolki). Zarówno koła jak i rolki mogą mieć różne średnice.
Zastosowanie.
Wózki tego rodzaju są najczęściej wykorzystywane w hipermarketach przy rozwożeniu towarów na terenie sklepu, w magazynach i hurtowniach, na samochodach dostawczych i liniach produkcyjnych oraz wszędzie tam, gdzie konieczne jest przewożenie ładunków na krótkich dystansach.

</doc>
<doc id="993794" url="https://pl.wikipedia.org/wiki?curid=993794" title="Radek Černý">
Radek Černý

Radek Černý (ur. 18 lutego 1974 w Pradze) – czeski bramkarz.
Karierę piłkarską Černý rozpoczynał w czeskim klubie piłkarskim Union Cheb. Był etatowym bramkarzem reprezentacji młodzieżowej swojego kraju. Barw tego zespołu bronił przez 5 lat, zanim trafił do Slavii Praga. Spędził tam prawie osiem pełnych sezonów, notując w tym okresie 170 występów w oficjalnych pojedynkach.
W styczniu 2005 roku ze Slavii trafił do Tottenhamu Hotspur na trzyletnie wypożyczenie. Frank Arnesen, ówczesny dyrektor sportowy sprowadził Czecha, gdyż Kasey Keller przeniósł się do Borussii Mönchengladbach. Od samego początku przygody z klubem z północnego Londynu Černý miał być tylko zmiennikiem Paula Robinsona. Latem 2008 został piłkarzem Queens Park Rangers F.C.

</doc>
<doc id="993798" url="https://pl.wikipedia.org/wiki?curid=993798" title="Katastrofa lotu Swissair 306">
Katastrofa lotu Swissair 306

Katastrofa lotu Swissair 306 – katastrofa lotnicza lotu nr 306 szwajcarskich linii Swissair, w wyniku której zginęło 80 pasażerów i członków załogi.
Przed startem.
Mglistym świtem 4 września 1963 roku, w porcie lotniczym Zurych-Kloten, do rejsu nr 306 (SR-306) przygotowywał się dwusilnikowy Sud Aviation SE-210 Caravelle III, zarejestrowany, jako HB-ICV i ochrzczony nazwą szwajcarskiego miasta – "Szafuza". Na lot do Rzymu – z postojem w Genewie – zgłosiło się 74 pasażerów i sześcioosobowa załoga, na której czele stał kapitan Eugen Hohli z dziesięcioletnim doświadczeniem w liniach Swissair. W kokpicie towarzyszył mu II pilot – Rudolf Widmel.
Katastrofa.
Rejs nr 306 do Genewy wystartował trzynaście minut po godzinie szóstej rano, po chwili rozpoczynając wznoszenie na wysokość przelotową 4570 m. Jednak gdy w siedem minut później dotarł na poziom 2700 m, rozpoczęły się problemy z nabieraniem wysokości – samolot zaczął powoli obniżać pułap lotu.
Po wykonaniu lekkiego skrętu na lewe skrzydło, odrzutowiec zaczął gwałtownie tracić wysokość, by po chwili wejść w głębokie nurkowanie. Podczas opadania – o 6.21 – załoga wysłała do kontrolerów lotu informację: "„Zurych! Zurych! Swissair 306! Mayday! Mayday! Mayday!”" Minutę później, samolot runął na przedmieścia Durrenasch – na wysokości 559 m n.p.m., 35 km od zuryskiego portu lotniczego. Zginęli wszyscy na pokładzie – 80 osób. Ostatnią informacją wysłaną z pokładu Swissair było urwane w połowie zdanie: "„SR 306: straciliśmy wszystko, jesteśmy bez...”"
Przyczyny.
Na podstawie zeznań naocznego świadka śledczy wiedzieli, iż o 6.17 za lewą stroną samolotu – tą, na którą maszyna przechyliła się w trzy minuty potem – ciągnęła się biała smuga dymu, a w chwilę później długi płomień pożaru. 
Jak dowiedzieli się śledczy: o 6.05 (na osiem minut przed startem) piloci powiadomili kontrolerów lotniska, że pokołują przez połowę długości pasa nr 24 (z którego startowali), by zapoznać się z panującą na nim sytuacją pogodową. Podczas wykonywania manewru załoga używała co jakiś czas znacznej mocy silnika – najprawdopodobniej w próbie choć częściowego rozpędzenia mgły. Następnie – o 6.12 – powrócili na miejsce startowe i po chwili otrzymali pozwolenie na start. 
W raporcie zapisano: "„Katastrofę spowodowało zniszczenie ważnych części samolotu przez pożar, wywołany przegrzaniem hamulców podczas fazy kołowania.”"

</doc>
<doc id="993799" url="https://pl.wikipedia.org/wiki?curid=993799" title="Siergiej Mironow (polityk)">
Siergiej Mironow (polityk)

Siergiej Mironow (ros. "Сергей Михайлович Миронов", ur. 14 lutego 1953) – rosyjski polityk, były przewodniczący Rady Federacji, wyższej izby rosyjskiego parlamentu.
Życiorys.
Mironow pochodzi z Petersburga i jest postrzegany jako bliski sojusznik prezydenta Władimira Putina. W latach 70. Mironow służył w wojskach powietrznodesantowych armii radzieckiej. W latach późniejszych ukończył Leningradzki Instytut Górnictwa i pracował jako inżynier-geofizyk.
Po krótkim okresie działalności jako przedsiębiorca zajął się polityką i w 1994 został deputowanym Zgromadzenia Legislacyjnego Sankt Petersburga. W czerwcu 2000 został wybrany jego wiceprzewodniczącym, a w 2001 wszedł w skład Rady Federacji jako reprezentant Sankt Petersburga. W grudniu 2001 został wybrany przewodniczącym Rady Federacji. W lutym 2003 Mironow został także przewodniczącym Międzyparlamentarnej Rady Zgromadzenia państw-członków Wspólnoty Niepodległych Państw. 
W czasie wyborów prezydenckich w Rosji w 2004, Siergiej Mironow był jednym z kandydatów ubiegających się o urząd. Nie był jednak brany pod uwagę jako mający rzeczywiste szanse na objęcie tego urzędu. Osiągnął bardzo niski rezultat, a w czasie kampanii wyborczej powiedział m.in.: "Wszyscy chcemy, aby przyszłym prezydentem został Władimir Putin". 
W kwietniu 2003 Mironow został przewodniczącym Rosyjskiej Partii Życia. W październiku 2006 został zaś liderem nowej centrolewicowej "opozycyjnej" partii Sprawiedliwa Rosja, która powstała z połączenia się partii Rodina, Rosyjskiej Partii Życia oraz Rosyjskiej Partii Emerytów. Choć oficjalnie opozycyjna, Sprawiedliwa Rosja faktycznie popiera obóz rządzący. 
Mironow kilkakrotnie występował z apelem o zmiany w rosyjskiej konstytucji umożliwiające wybór prezydenta na trzecią kadencję. Mironow jest żonaty, ma syna i córkę.

</doc>
<doc id="993800" url="https://pl.wikipedia.org/wiki?curid=993800" title="Berlinische Nachrichten">
Berlinische Nachrichten

Berlinische Nachrichten von Staats- und gelehrten Sachen ("Berlińskie Wiadomości o sprawach państwa i nauki") – gazeta, którą założył w 1740 roku Fryderyk Wielki, król prus i jego minister Heinrich von Podewils. Podobnie jak założona miesiąc potem francuskojęzyczna "Journal de Berlin". gazeta ta miała przyczynić się do utworzenia w Berlinie ośrodka naukowego o europejskiej renomie. Fryderyk rozkazał Podewilsowi nie stosować cenzury wobec spraw niepolitycznych, ponieważ jak wyjaśniał "jeśli gazety są interesujące nie trzeba wobec nich stosować nacisków" ("dass Gazetten wenn sie interessant seyn solten nicht genieret werden müsten"). 

</doc>
<doc id="993813" url="https://pl.wikipedia.org/wiki?curid=993813" title="Brzeźniki">
Brzeźniki

Brzeźniki – osada w Polsce położona na Równinie Białogardzkiej, w województwie zachodniopomorskim, w powiecie koszalińskim, w gminie Świeszyno, na południe od Świeszyna. Osada wchodzi w skład sołectwa Świeszyno.
Według danych z końca grudnia 1999 r. osada miała 12 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="993816" url="https://pl.wikipedia.org/wiki?curid=993816" title="Kameleon lamparci">
Kameleon lamparci

Kameleon lamparci ("Furcifer pardalis") – gatunek jaszczurki z rodziny kameleonowatych, występujący na Madagaskarze oraz pobliskich wyspach.
Wygląd.
Kameleon lamparci osiąga długość ciała do 52 cm. Ubarwienie ciała jest bardzo różnorodne. Uchodzi za gatunek kameleonów najlepiej radzący sobie ze zmianą barwy ciała.
Ochrona.
Gatunek jest objęty konwencją waszyngtońską CITES (załącznik II).

</doc>
<doc id="993817" url="https://pl.wikipedia.org/wiki?curid=993817" title="Journal de Berlin">
Journal de Berlin

Journal de Berlin – gazeta, którą założył w 1740 r. Fryderyk Wielki, król Prus. Pierwszy numer "Journal de Berlin" ukazał się 2 lipca 1740 r. Podobnie jak założona miesiąc wcześniej niemieckojęzyczna "Berlinische Nachrichten", gazeta ta miała przyczynić się do utworzenia w Berlinie ośrodka naukowego o europejskiej renomie. Gazeta była dostępna ogółowi europejskich ludzi nauki władającemu francuszczyzną. Wielu cudzoziemców prenumerowało to pismo. Innych zachęciło do osiedlenia się w Prusach i prowadzeniu tam badań pod protektoratem Fryderyka.

</doc>
<doc id="993822" url="https://pl.wikipedia.org/wiki?curid=993822" title="Ada Kostrz-Kostecka">
Ada Kostrz-Kostecka

Ada Kostrz-Kostecka, z domu Kostrz (ur. 30 października 1951 w Grabówkach) – polska dziennikarka i publicystka, autorka książek, doktor ekonomii, obecnie dietoterapeutka, wiceprezes Warszawskiej Izby Gospodarczej.
Ukończyła studia na Wydziale Odlewnictwa Akademii Górniczo-Hutniczej w Krakowie w 1974 roku. W tym samym roku ukończyła także Międzywydziałowe Studium Pedagogiczne Akademii Górniczo-Hutniczej. W 1978 została redaktorem naczelnym gazety zakładowej „Wspólne sprawy” w Fabryce Obrabiarek Ciężkich PORĘBA w Zawierciu. W latach 1978–1983 dziennikarka w tygodniku „Panorama”, gdzie zajmowała się problematyką społeczno-ekonomiczną.
W 1978 ukończyła Studium Podyplomowe na Wydziale Dziennikarstwa i Nauk Politycznych Uniwersytetu Warszawskiego. Od 1983 do 1998 była dziennikarką „Rzeczpospolitej”. W latach: 1989 – 1990, równocześnie z  pracą w charakterze dziennikarka „Rzeczpospolitej,  pełniła funkcję rzecznika prasowego Głównego Urzędu Statystycznego. W 1997 uzyskała tytuł doktora ekonomii na Akademii Ekonomicznej w Krakowie (obecnie Uniwersytet Ekonomiczny).
Od 1998 do 1999 roku była redaktorem naczelnym „Gazety Bankowej”. W latach 1999 – 2000 członek Kapituły Nagrody Gospodarczej Prezydenta RP. Od 2002 była wiceprzewodniczącą Rady Nadzorczej Polskiej Agencji Prasowej, a następnie, od lipca 2003 do czerwca 2010, kolejno: członkiem Zarządu PAP SA pełnomocnikiem Zarządu/prokurentem (czerwiec – lipiec 2007, przerwa w zasiadaniu w Zarządzie z powodu braku wpisu zarządu do KRS) oraz wiceprezesem Zarządu (lipiec 2003 – czerwiec 2010). W latach: 2006 - 2011 – wiceprezydent organizacji "Pracodawcy RP".
W 2012 ukończyła studia podyplomowe: Psychologia w Biznesie, na Wyższej Szkole Psychologii Społecznej, Oddział Zamiejscowy w Poznaniu. W 2015 roku uzyskała dyplom mistrza naturopaty (dyplom nr. 217/2015), po ukończeniu kursu zawodowego oraz zdaniu egzaminu mistrzowskiego (kod zawodu 323009). W 2017 roku ukończyła studia podyplomowe w zakresie Dietoterapii na Wyższej Szkole Nauk Społecznych z siedzibą w Lublinie.
Od listopada 2017 wiceprezes Zarządu Warszawskiej Izby Gospodarczej.

</doc>
<doc id="993824" url="https://pl.wikipedia.org/wiki?curid=993824" title="Synewyr (jezioro)">
Synewyr (jezioro)

Synewyr, Синевир – największe jezioro Ukraińskich Karpat, położone na Zakarpaciu, na wysokości 989 m n.p.m.
Jezioro ma pochodzenie osuwiskowe, zasilane jest przez 3 strumienie
Znajduje się na terenie Parku Narodowego „Synewyr”, na terenie rejonu miżhirskiego obwodu zakarpackiego. Powierzchnia jeziora wynosi 4-5 ha, średnia głębokość waha się w zależności od pory roku, i wynosi 8–10 m, a maksymalna – do 22 m.

</doc>
<doc id="993827" url="https://pl.wikipedia.org/wiki?curid=993827" title="Katastrofa lotu Swissair 330">
Katastrofa lotu Swissair 330

Katastrofa lotu Swissair 330 – katastrofa lotnicza z udziałem samolotu szwajcarskich linii Swissair, obsługującego rejs nr 330 Zurych - Tel Awiw-Jafa wydarzyła się 21 lutego 1970 roku. W jej wyniku życie straciło 47 osób.
Katastrofa.
Sześć minut po godzinie trzynastej, 21 lutego 1970 roku, z portu lotniczego Zurych-Kloten, w lot do stolicy Izraela wyruszyło 38 osób i dziewięcioosobowa załoga z pokładu samolotu Convair CV-990-30A-6 (nr rejestr.: HB-ICD ).
W dziewięć minut po starcie, w tylnym luku bagażowym maszyny "Basel Land" nastąpiła eksplozja. Piloci podjęli nieudaną próbę powrotu na lotnisko. Wnętrze maszyny wypełnił gęsty dym, znacznie utrudniający pilotaż. Odrzutowiec rozbił się w lasach nieopodal Würenlingen, zabijając wszystkie 47 osób na pokładzie.
Wydarzenia powiązane.
Rejs nr 330 do Tel Awiwu nie był jedynym celem ataku tego dnia. Inny ładunek – podłożony na pokładzie Caravelli, odbywającej rejs Frankfurt-Wiedeń – eksplodował wkrótce po starcie z Niemiec. W tym przypadku załodze udało się bezpiecznie wylądować.
Przyznanie do zamachu.
Utrzymuje się, że za zamachami stoi Ludowy Front Wyzwolenia Palestyny.

</doc>
<doc id="993834" url="https://pl.wikipedia.org/wiki?curid=993834" title="Nisa (Turkmenistan)">
Nisa (Turkmenistan)

Nisa (turkm. "Gadymy Nusaý") – stanowisko archeologiczne niedaleko Aszchabadu w Turkmenistanie. Zachowały się tu ruiny starożytnego miasta Partów.
Nisa była ważnym ośrodkiem miejskim już na przełomie VI i V wieku p.n.e., jednak szczególny rozkwit miasta przypada na okres między III wiekiem p.n.e. a III wiekiem n.e., to jest czasy Arsacydów, i ponownie na V wiek n.e. Największy rozwój miasta przypada na okres panowania założyciela dynastii Arsacydów Arsakesa, który tutaj założył stolicę swojego imperium, a za czasów partyjskich pełniło rolę królewskiej nekropolii. W II wieku p.n.e. Mitrydates I zmienił nazwę miasta na Mitradatkert, co oznacza "miasto Mitrydesa". W 651 roku Nisę zdobyli Arabowie.
Do naszych czasów dotrwały pozostałości warownej cytadeli z czasów partyjskich (twierdza Nowa Nisa), fragmenty murów z basztami oraz resztki rezydencji Arsacydów, a także świątyni z kolumnowymi portykami (wykazującymi wpływy hellenistyczne) i skarbca. Niedaleko Nowej Nisy znajdowało się także grodzisko Stara Nisa.
Budowle w Nisie wznoszono z cegły suszonej, a kolumny z cegły palonej. W samych ruinach odkryto kamienne i ceramiczne podstawy kolumn, terakotowe kapitele, gzymsy i reliefowe płyty, a także liczne marmurowe rzeźby i wyroby rzemiosła artystycznego m.in. z kości słoniowej i srebra. W archiwum królewskim w Nisie z I wieku p.n.e. znaleziono też ok. 1500 dokumentów spisanych na ostrakonach.
W 2007 roku kompleks ruin w Nisie wpisano na listę światowego dziedzictwa UNESCO.

</doc>
<doc id="993838" url="https://pl.wikipedia.org/wiki?curid=993838" title="Berlinische Monatsschrift">
Berlinische Monatsschrift

Berlinische Monatsschrift - niemieckie pismo naukowe propagujące idee Oświecenia. Wychodziło w latach 1783-1796 w Berlinie. Jego wydawcami byli Johann Erich Biester i Friedrich Gedicke. Do idei pisma nawiązywały późniejsze: "Berlinische Blätter" (1797-1798) i "Neue Berlinische Monatsschrift" (1799-1811). Wydawcą NBM był Friedrich Nicolai. 

</doc>
<doc id="993839" url="https://pl.wikipedia.org/wiki?curid=993839" title="Jaguar Cars">
Jaguar Cars



</doc>
<doc id="993840" url="https://pl.wikipedia.org/wiki?curid=993840" title="Nisa">
Nisa



</doc>
<doc id="993845" url="https://pl.wikipedia.org/wiki?curid=993845" title="Salamandra długopalca">
Salamandra długopalca



</doc>
<doc id="993851" url="https://pl.wikipedia.org/wiki?curid=993851" title="Parki narodowe na Ukrainie">
Parki narodowe na Ukrainie

Parki narodowe na Ukrainie – jedna z form ochrony przyrody w tym kraju.
Parki narodowe na Ukrainie (, "nacionalni pryrodni parky Ukrajiny") zaczęły powstawać w czasach radzieckich, . Najstarszy na Ukrainie jest Karpacki Park Narodowy powołany w 1980 roku obejmujący Czarnohorę i Gorgany. Na terenie Ukraińskiej SRR powołano jeszcze dwa kolejne parki – Szacki na Wołyniu i Synewyr na Zakarpaciu. W kolejnych latach tempo powoływania nowych parków rosło, a w latach 2009–2010 powołano aż 27 parków. Jeden z nich – Doniecki Park Narodowy – wkrótce zniesiono na mocy orzeczenia sądu administracyjnego).
Na początku 2022 roku utworzono 54., 55. i 56. park narodowy („Chołodnyj Jar”, Kujalnyćkyj i „Puszcza Radziwiła”), poszerzając także granice parku „Meotyda”. Tym samym łączna powierzchnia parków wzrosła do 14 313,16 km², to jest 2,4% powierzchni kraju.
Parkami opiekuje się Fundusz Rezerwatów Przyrody Ukrainy (, "Pryrodno-zapowidnyj fond Ukrajiny"), pod którego opieką znajdują się też rezerwaty biosfery, rezerwaty przyrody (zapowiedniki i zakazniki), regionalne parki krajobrazowe, pomniki przyrody, ogrody botaniczne, parki dendrologiczne, ogrody zoologiczne i zabytkowe parki.

</doc>
<doc id="993852" url="https://pl.wikipedia.org/wiki?curid=993852" title="Rootes Group">
Rootes Group

Rootes Group – były brytyjski producent samochodów, z siedzibą w Midlands w Anglii. Koncern został założony pierwotnie w Kent w roku 1919 przez Williama Rootesa, który stał się właścicielem znanych brytyjskich marek samochodów, takich jak: Hillman, Humber, Singer, Sunbeam, Talbot, Commer i Karrier. Spółka w 1967 roku została wykupiona przez Chryslera, a następnie w 1978 przez Peugeota i częściowo Renault.

</doc>
<doc id="993855" url="https://pl.wikipedia.org/wiki?curid=993855" title="David Logan">
David Logan

David Kyle Logan (ur. 26 grudnia 1982 w Chicago) – amerykański koszykarz, posiadający także polskie obywatelstwo, grający na pozycji rzucającego obrońcy, były reprezentant Polski, obecnie zawodnik Branco Di Sardegna Sassari.
Został wybrany najlepszym graczem II dywizji NCAA w 2005 roku. Występował także we włoskiej drugiej lidze. Od 2006 do 2010 grał w polskiej lidze. W konkursie wsadów Meczu Gwiazd PLK 2007 zajął 2. miejsce. Podczas Meczu Gwiazd 2008 przegrał w finale konkursu wsadów z Aivarasem Kiaušasem – nie wykonał poprawnego wsadu. Najlepszy strzelec DBE w sezonie zasadniczym 2007/2008 – średnio 19,7 pkt. na mecz. Został wybrany MVP sezonu zasadniczego DBE 2007/2008 przez Gazetę Wyborczą i portal "Sport.pl". Władze PLK uznały go z kolei MVP całego sezonu 2007/2008.
Po tym, jak w lipcu 2009 roku otrzymał polskie obywatelstwo, 11 sierpnia 2009 zadebiutował w kadrze Polski. W meczu z Chorwacją zdobył 16 punktów.
Były gracz hiszpańskiego klubu Caja Laboral Vitoria. W sierpniu 2011 podpisał dwuletni kontrakt z Panathinaikosem Ateny.
Po roku gry dla Panathinaikosu kontrakt został rozwiązany i podpisał umowę z Maccabi Tel Aviv, następnie grał w Albie Berlin. W latach 2014–2016 występował we włoskim Dinamo Basket Sassari. Następnie przez pół sezonu reprezentował litewski Lietuvos Rytas Wilno. 15 lutego 2017 podpisał umowę z włoskim klubem Scandone Avellino. 22 lipca został zawodnikiem francuskiego Strasburg IG Basket.
9 lutego 2019 dołączył do De Longhi Treviso Basket 2012, występującego w II lidze włoskiej. 12 lipca 2021 zawarł po raz kolejny w karierze kontrakt z włoskim Branco Di Sardegna Sassari.
Ma indiańskie korzenie – jego ojciec i dziadek są Indianami.

</doc>
<doc id="993858" url="https://pl.wikipedia.org/wiki?curid=993858" title="Olejniczak">
Olejniczak

Olejniczak (forma żeńska: Olejniczak/Olejniczakowa/Olejniczakówna, liczba mnoga: Olejniczakowie) – polskie nazwisko.

</doc>
<doc id="993859" url="https://pl.wikipedia.org/wiki?curid=993859" title="Stara Nisa">
Stara Nisa



</doc>
<doc id="993860" url="https://pl.wikipedia.org/wiki?curid=993860" title="Nowa Nisa">
Nowa Nisa



</doc>
<doc id="993861" url="https://pl.wikipedia.org/wiki?curid=993861" title="Teatr Widzenie">
Teatr Widzenie

Teatr Widzenie - teatr założony i prowadzony przez Adama Bartosia, funkcjonuje od 2001 r. w kilkuosobowej grupie pasjonatów sztuki teatru. Obecną siedzibą grupy jest ACK UMCS "Chatka Żaka" w Lublinie.

</doc>
<doc id="993862" url="https://pl.wikipedia.org/wiki?curid=993862" title="There Is Nothing Left to Lose">
There Is Nothing Left to Lose

There Is Nothing Left to Lose – trzeci studyjny album amerykańskiego zespołu Foo Fighters, wydany 2 listopada 1999. Wydawnictwo uzyskało status złotej płyty w Wielkiej Brytanii oraz platynowej płyty w Stanach Zjednoczonych, Kanadzie i Australii. W 2000 album otrzymał nagrodę Grammy w kategorii Best Rock Album.
Lista utworów.
Wszystkie piosenki napisali Dave Grohl, Nate Mendel i Taylor Hawkins.

</doc>
<doc id="993865" url="https://pl.wikipedia.org/wiki?curid=993865" title="Maja Gojković">
Maja Gojković

Maja Gojković, cyr. Маја Гојковић (ur. 22 maja 1963 w Nowym Sadzie) – serbska prawniczka i polityk, w latach 2004–2008 burmistrz Nowego Sadu, stolicy autonomicznej prowincji Wojwodina, od 2014 do 2020 przewodnicząca Zgromadzenia Narodowego, od 2020 wicepremier oraz minister.
Życiorys.
Uczęszczała do szkoły podstawowej oraz szkoły średniej w Nowym Sadzie. W 1987 ukończyła prawo na Uniwersytecie w Nowym Sadzie. W 1989 zdała egzaminy prawnicze, następnie rozpoczęła pracę w rodzinnej firmie adwokackiej „Gojković”.
Była wśród założycieli Serbskiej Partii Radykalnej. Pierwotnie zajmowała stanowisko sekretarza generalnego, następnie wiceprzewodniczącej rady wykonawczej, a później wiceprzewodniczącej partii. Była ponadto doradcą prawnym Vojislava Šešelja przed Międzynarodowym Trybunałem Karnym dla byłej Jugosławii.
Od 1992 była członkinią parlamentu Federacyjnej Republiki Jugosławii. W latach 1996–2000 zasiadała w parlamencie Wojwodiny. Od marca 1998 do listopada 1999 zajmowała stanowisko ministra bez teki w serbskim rządzie, później zastępcy premiera rządu federalnego. Od października 2004 do czerwca 2008 pełniła funkcję burmistrza Nowego Sadu.
W 2008 wystąpiła z szeregów Serbskiej Partii Radykalnej. Stanęła na czele Partii Ludowej, z którą dołączyła do koalicji Zjednoczone Regiony Serbii. W 2012 uzyskała mandat posłanki do Zgromadzenia Narodowego. W tym samym roku przystąpiła do Serbskiej Partii Postępowej, z jej listy w 2014 ponownie została wybrana do Skupsztiny. 23 kwietnia 2014 wybrana na przewodniczącą serbskiego parlamentu.
W 2016 utrzymała mandat poselski. 6 czerwca tegoż roku po raz drugi została wybrana na przewodniczącą serbskiego parlamentu, pełniła tę funkcję do końca kadencji. W 2020 ponownie kandydowała na deputowaną z listy SNS, uzyskując poselską reelekcję. W październiku 2020 w drugim rządzie Any Brnabić nominowana na wicepremiera oraz ministra kultury i informacji. Dołączyła również do utworzonego w październiku 2022 trzeciego gabinetu dotychczasowej premier ponownie jako wicepremier oraz jako minister kultury.

</doc>
<doc id="993868" url="https://pl.wikipedia.org/wiki?curid=993868" title="Węgorki (województwo zachodniopomorskie)">
Węgorki (województwo zachodniopomorskie)

Węgorki – osada w Polsce położona w województwie zachodniopomorskim, w powiecie koszalińskim, w gminie Świeszyno, przy trasie drogi wojewódzkiej nr 167. Osada wchodzi w skład sołectwa Niedalino.
Według danych z końca grudnia 1999 r. osada miała 28 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="993869" url="https://pl.wikipedia.org/wiki?curid=993869" title="Dinko Šakić">
Dinko Šakić

Dinko Šakić (ur. 8 września 1921 w Studenci, zm. 20 lipca 2008 w Zagrzebiu) – chorwacki przestępca, ustasza, zbrodniarz wojenny, ludobójca, kolaborant Niemiec kierowanych przez NSDAP. Komendant chorwackiego, ustaszkiego obozu śmierci w Jasenovacu, zastępca komendanta chorwackiego, ustaszkiego obozu koncentracyjnego Stara Gradiška.
Życiorys.
Uczył się w szkole handlowej w miejscowości Bosanska Gradiška. Po najeździe wojsk państw osi na Królestwo Jugosławii i ustanowieniu Niepodległego Państwa Chorwackiego 10 kwietnia 1941 roku, wstąpił do Sił Zbrojnych Ustaszy. Do 1942 pełnił funkcję zastępcy komendanta chorwackiego obozu w Starej Gradišce, a do 1944 – komendanta chorwackiego obozu w Jasenovacu. Po zakończeniu wojny zbrodniarz zbiegł do pobitej Austrii. Stamtąd razem z różnymi niemieckimi, austriackimi esesmannami, wehrmachtowcami i chorwackimi ustaszami do Argentyny.
Od 1947 roku zbrodniarz prowadził sklep tekstylny w Rosario. Był gorącym zwolennikiem prezydenta Juana Peróna. Po jego obaleniu w 1955, przeniósł się do frankistowskiej Hiszpanii, gdzie został bliskim współpracownikiem zbrodniarza Vjekoslava Luburicia, byłego generała z okresu NDH. Ludobójca Dinko Šakić "Ljubo" po latach wrócił do Argentyny. W 1995 r. udzielił wywiadu chorwackiej dziennikarce Aleksie Crnjaković, w którym ujawnił swoje wojenne losy.
W 1998 r. Centrum Szymona Wiesenthala wystąpiło o ekstradycję i osądzenie go za zbrodnie wojenne. W rezultacie został aresztowany przez argentyńską policję i przewieziony do Chorwacji, Zagrzebia, gdzie sąd chorwacki w lipcu wytoczyły mu proces. W 1999 został uznany za winnego zbrodni głównie na Serbach – więźniach politycznych obozu śmierci w Jasenovacu i skazany na karę 20 lat pozbawienia wolności. Zmarł w szpitalu w Zagrzebiu po długiej chorobie serca.

</doc>
<doc id="993870" url="https://pl.wikipedia.org/wiki?curid=993870" title="Układ limfoidalny">
Układ limfoidalny



</doc>
<doc id="993871" url="https://pl.wikipedia.org/wiki?curid=993871" title="Hyperplasia">
Hyperplasia



</doc>
<doc id="993873" url="https://pl.wikipedia.org/wiki?curid=993873" title="Rejon siernuski">
Rejon siernuski

Rejon siernuski () – rejon w należącej do Rosji nadwołżańskiej republice Mari El.
Rejon leży w północnej części republiki i ma powierzchnię 820 km². 1 stycznia 2006 r. na jego obszarze żyło 25 010 osób. Ośrodkiem administracyjnym rejonu jest osiedle typu miejskiego Siernur, liczące 9082 mieszkańców (2005 r.). Pozostałe ośrodki osadnicze na terenie tej jednostki administracyjnej mają charakter wiejski i ponad 63% populacji rejonu stanowi ludność wiejska.
Gęstość zaludnienia w rejonie wynosi 30,5 os./km²

</doc>
<doc id="993874" url="https://pl.wikipedia.org/wiki?curid=993874" title="Kameleon pospolity">
Kameleon pospolity

Kameleon pospolity, kameleon europejski ("Chamaeleo chamaeleon") – gatunek jaszczurki z rodziny kameleonowatych. 
Występuje w południowej Hiszpanii, na Krecie, w północnej Afryce, na Wyspach Kanaryjskich oraz w południowo-zachodniej Azji. Osiąga długość ciała 30 cm. Ubarwienie jest różnorodne, najczęściej zielone. Poluje na młode jaszczurki oraz owady. 
Gatunek jest objęty konwencją waszyngtońską CITES (załącznik II).
Rozmnażanie.
Gody zaczynają się z nadejściem lata. Samica składa w dołkach ziemi jajeczka (zazwyczaj w granicach 20-40). Dołki przysypuje piaskiem lub liśćmi i patykami. Okres inkubacji trwa od 5 do 9 miesięcy, w zależności od panującej temperatury otoczenia.

</doc>
<doc id="993875" url="https://pl.wikipedia.org/wiki?curid=993875" title="Lista ras psów">
Lista ras psów



</doc>
<doc id="993876" url="https://pl.wikipedia.org/wiki?curid=993876" title="Kłokęcin">
Kłokęcin

Kłokęcin – osada w Polsce, w województwie zachodniopomorskim, w powiecie koszalińskim, w gminie Świeszyno, położona na Równinie Białogardzkiej. Osada wchodzi w skład sołectwa Giezkowo.
Według danych z końca grudnia 1999 r. wieś miała 15 mieszkańców.
Ok. 0,3 km na południowy wschód od zabudowy osady płynie struga Czarna.
W latach 1975–1998 miejscowość administracyjnie należała do województwa koszalińskiego.

</doc>
<doc id="993878" url="https://pl.wikipedia.org/wiki?curid=993878" title="Równanie Kortwega-de Vrie">
Równanie Kortwega-de Vrie



</doc>
<doc id="993880" url="https://pl.wikipedia.org/wiki?curid=993880" title="Równanie Korteweg'a-de Vries">
Równanie Korteweg'a-de Vries



</doc>
<doc id="993885" url="https://pl.wikipedia.org/wiki?curid=993885" title="InFocus">
InFocus

InFocus – amerykańskie przedsiębiorstwo, która zajmuje się produkcją i dystrybucją projektorów dla firm, szkół i użytkowników indywidualnych. Jego siedziba znajduje się w Wilsonville. Zostało założone w 1986 roku.

</doc>
<doc id="993887" url="https://pl.wikipedia.org/wiki?curid=993887" title="Droga wojewódzka nr 392">
Droga wojewódzka nr 392

Droga wojewódzka nr 392 (DW392) – droga wojewódzka o długości 42 kilometrów. Odznacza się dużymi walorami krajobrazowymi. Biegnie przez Góry Złote, Góry Bialskie i Masyw Śnieżnika. Na trasie znajduje się Przełęcz Puchaczówka – 864 m n.p.m. (znakomity punkt widokowy i turystyczny).
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na drodze dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej, od 2012 roku, na całej długości drogi dozwolony był ruch pojazdów o nacisku pojedynczej osi do 8 ton.
Warunki.
Droga wąska, ale w niezłym stanie. Wymaga szczególnej uwagi na odcinku Stronie Śląskie – Idzików. Liczne zakręty, serpentyny i strome spady sprawiają, że może być niebezpieczna. Zimą, na odcinku w górach (w zależności od opadów) może być nieprzejezdna (nie jest odśnieżana).

</doc>
<doc id="993888" url="https://pl.wikipedia.org/wiki?curid=993888" title="Rejon sowiecki (Mari El)">
Rejon sowiecki (Mari El)

Rejon sowiecki () – rejon w należącej do Rosji nadwołżańskiej republice Mari El.
Rejon leży w środkowej części republiki i ma powierzchnię 1421 km². 1 stycznia 2006 r. na jego obszarze żyło 30.082 osób. Ośrodkiem administracyjnym rejonu jest osiedle typu miejskiego Sowietski, liczące 10 619 mieszkańców (2005 r.). Pozostałe ośroki osadnicze na terenie tej jednostki podziału administracyjnego w rejonie mają charakter wiejski i ok. 2/3 populacji rejonu stanowi ludność wiejska.
Gęstość zaludnienia w rejonie wynosi 21,2 os./km²

</doc>
<doc id="993889" url="https://pl.wikipedia.org/wiki?curid=993889" title="Krzyże litewskie">
Krzyże litewskie



</doc>
<doc id="993890" url="https://pl.wikipedia.org/wiki?curid=993890" title="Cimetière de Montparnasse">
Cimetière de Montparnasse



</doc>
<doc id="993891" url="https://pl.wikipedia.org/wiki?curid=993891" title="Cimetière de Passy">
Cimetière de Passy



</doc>
<doc id="993896" url="https://pl.wikipedia.org/wiki?curid=993896" title="Rejon wołżski (Mari El)">
Rejon wołżski (Mari El)

Rejon wołżski () – rejon w należącej do Rosji nadwołżańskiej republice Mari El.
Rejon leży w południowo-wschodniej części republiki i ma powierzchnię 970 km². Ośrodkiem administracyjnym rejonu jest miasto Wołżsk, liczące 57.621 mieszkańców (2005 r.), które jednak nie wchodzi w skład rejonu. 
Gęstość zaludnienia w rejonie wynosi 24,4 os./km²

</doc>
<doc id="993898" url="https://pl.wikipedia.org/wiki?curid=993898" title="Wakacje z agentem">
Wakacje z agentem

Wakacje z agentem - cykl artykułów opublikowany na łamach pierwszej edycji dziennika "Życie" w sierpniu 1997 r., który przeszedł do historii polskiego dziennikarstwa śledczego. Seria tekstów, znana pod tytułem "Wakacje z agentem", informowała o wspólnych wakacjach: pobycie i domniemanych spotkaniach Aleksandra Kwaśniewskiego, wówczas przewodniczącego Klubu Parlamentarnego SLD, z rosyjskim szpiegiem Władimirem Ałganowem w pensjonacie "Rybitwa" na terenie Centralnego Ośrodka Sportu we Władysławowie-Cetniewie w sierpniu 1994 r. Zaraz po publikacji prezydent nazwał publikację "stekiem bzdur" i zapowiedział skierowanie sprawy do sądu. Stwierdził, że nigdy nie spotkał się z Ałganowem. 
Po tych słowach, w dzienniku "Życie" opublikowano serię zdjęć, przedstawiającą prezydenta z radzieckim szpiegiem. Następnie rzecznik Prezydenta, Antoni Styrczula oświadczył, że Prezydent Aleksander Kwaśniewski nie mógł przebywać na terenie Centralnego Ośrodka Sportu we Władysławowie-Cetniewie, bo 12 sierpnia 1994 r. przyjmował w stolicy delegację parlamentarzystów z Tajlandii. Według dziennikarzy Życia ambasada Tajlandii w Warszawie nie odnotowała jednak odbycia podobnej wizyty.
Aleksander Kwaśniewski pozwał "Życie" do sądu. Był to pierwszy w Polsce proces cywilny wytoczony prasie przez urzędującego Prezydenta RP. Gazeta powoływała się na relacje świadków oraz rachunki za pobyt w ośrodku. W czasie procesu zeznania części świadków nie potwierdziły treści artykułu. 
Dowodem koronnym w sprawie sądowej przeciwko redaktorom "Życia" stała się dokumentacja zachowana w BIG Banku Gdańskim, kierowanym przez Bogusława Kotta, znajomego Prezydenta Kwaśniewskiego. Transakcje Prezydenta dokonane kartami płatniczymi wydanymi przez BIG Bank Gdański zostały uznane przez sąd za wiarygodne potwierdzenie słów prezydenta i dowód, że w inkryminowanym okresie nie przebywał on w Cetniewie, lecz w Irlandii.
W roku 2000 Sąd Okręgowy w Warszawie uznał, że informacje na temat rzekomych spotkań Kwaśniewskiego z Ałganowem były nieprawdziwe i nakazał autorom tekstów oraz redaktorowi naczelnemu Tomaszowi Wołkowi publiczne przeproszenie prezydenta. W roku 2001 Sąd Apelacyjny utrzymał wyrok w mocy, ale orzeczenie to w roku 2003 zostało uchylone. W roku 2004 sąd apelacyjny ponownie rozpatrzył sprawę uznając, że dziennikarze nie dochowali należytej staranności oraz rzetelności podczas zbierania informacji.
18 lutego 2005 r. Sąd Najwyższy ustanowił precedensową uchwałę - dziennikarz nie podlega odpowiedzialności cywilnej za przedstawienie nieprawdziwego zarzutu, pod warunkiem że zbierając i wykorzystując informacje dochował staranności, działał w ważnym interesie społecznym i odwołał nieprawdziwy zarzut. Uchwała nie jest wiążąca dla sądów, choć mogą one brać ją pod uwagę przy orzekaniu w konkretnych sprawach.

</doc>
<doc id="993899" url="https://pl.wikipedia.org/wiki?curid=993899" title="Aelius Spartianus">
Aelius Spartianus

Aelius Spartianus według tradycji zaliczany jest do grupy 6 autorów Historia Augusta. Grupę to nazywa się "Scriptores Historiae Augustae". Źródło wskazuje Aeliusa Spartianusa jako twórcę biografii: Hadriana, Eliusza, Didiusza Julianusa, Sewera, Pesceniusza Sewera, Antoninusa Karakalli, Antoninusa Gety. Wedle informacji zawartej w Historia Augusta pisarz jest autorem i innych dzieł.

</doc>
<doc id="993900" url="https://pl.wikipedia.org/wiki?curid=993900" title="Sacagawea">
Sacagawea



</doc>
<doc id="993902" url="https://pl.wikipedia.org/wiki?curid=993902" title="Sakakawea">
Sakakawea



</doc>
<doc id="993903" url="https://pl.wikipedia.org/wiki?curid=993903" title="17 Nëntori Tiranë">
17 Nëntori Tiranë



</doc>
<doc id="993904" url="https://pl.wikipedia.org/wiki?curid=993904" title="3. List Jana">
3. List Jana

Trzeci List św. Jana [3 J lub 3 Jan] – księga Nowego Testamentu przypisywana apostołowi Janowi, autorowi Ewangelii Jana, autor nazywa siebie prezbiterem (starszym). Wielu krytyków uważa, że autorem listu jest autor Pierwszego i Drugiego Listu Jana.
Co do miejsca i czasu powstania Listu nie można nic pewnego powiedzieć. Przypuszcza się, że powstał w końcu I wieku w Efezie.
Jest to raczej osobista kartka niż list. Zaadresowany jest do „umiłowanego Gajusa”. Gajus wspominany jest w kilku tekstach Nowego Testamentu (Dz 19,29; 20,4; Rz 16,23; 1 Kor 1,14), nie wiadomo jednak czy chodzi o tego samego Gajusa. Autor chwali Gajusa, wraz z Demetriuszem, przeciwstawiając ich Diotrefesowi, który stał prawdopodobnie na czele odrębnej wspólnoty i nie uznawał nad sobą władzy „starszego”.
Cel i przesłanie Listu.
List podkreśla znaczenie miłości, jako istotę życia chrześcijańskiego, przestrzega przed fałszywymi nauczycielami, być może chodzi tu o pierwszych zwolenników gnostycyzmu.
Ze względu na krótkość Listu brak głosów w najwcześniejszej tradycji poświadczających jego kanoniczność. Dopiero od końca IV wieku uznany został powszechnie za kanoniczny. Wątpliwości co do kanoniczności ożyło ponownie w okresie reformacji. Marcin Luter przypisał mu niższą kanoniczność.
Ważniejsze rękopisy i przekłady Listu.
3 List Jana został zachowany w kilku starożytnych rękopisach Nowego Testamentu. Spośród greckich wielkich kodeksów, kodeks Synajski, Aleksandryjski, oraz Watykański zawierają wszystkie trzy Listy Jana, podczas gdy Kodeks Efrema zawiera 3 Jana 3-15 wraz z 1 Jana 1,1-4. Kodeks Bezy utracił karty z greckim tekstem Listów Jana, zachował się jedynie łaciński tekst 3 Jana 11-15. W 26 wydaniu Nestle-Alanda wykorzystano ponadto papirus 74, kodeks 025, 044, 048, 0251. NA27 wykorzystuje w aparacie krytycznym minuskuły 33 i 1739, NA28 zrezygnowało z 0251 wprowadziło natomiast minuskuły 5, 81, 307, 436, 442, 642, 1175, 1243, 1448, 1611, 1735, 1852, 2344, 2492. Ze starożytnych przekładów 3 List Jana zawiera Wulgata, przekład koptyjski w dialekcie saidzkim, przekład ormiański, Syro-Filoxena, oraz etiopski przekład. Pomiędzy greckimi kopiami Listu oraz przekładami zachodzą niewielkie różnice i nie stwarzają one większych problemów w odtworzeniu oryginalnego brzmienia tekstu.

</doc>
<doc id="993906" url="https://pl.wikipedia.org/wiki?curid=993906" title="Bagno (województwo zachodniopomorskie)">
Bagno (województwo zachodniopomorskie)

Bagno – osada w Polsce, w województwie zachodniopomorskim, w powiecie koszalińskim, w gminie Świeszyno. Wchodzi w skład sołectwa Świeszyno. Na 8 października 2012 w osadzie mieszkało 55 osób.
Według regionalizacji fizycznogeograficznej Bagno leży na obszarze megaregionu Pozaalpejska Europa Środkowa, prowincji Nizina Środkowoeuropejska, podprowincji Pojezierza Południowobałtyckie, makroregionu Pobrzeże Koszalińskie (313.4), mezoregionu Równina Białogardzka (313.42). Kondracki i Richling zaklasyfikowali mezoregion do typu wysoczyzn młodoglacjalnych przeważnie z jeziorami, w większości o charakterze gliniastym, falistym lub płaskim.
W latach 1975–1998 miejscowość administracyjnie należała do województwa koszalińskiego.
W wyborach do Rady Gminy Świeszyno Bagno należy do okręgu wyborczego nr 2, któremu przysługuje 1 mandat. Okręg ten współtworzą również Brzeźniki, Kępa Świeszyńska, Olszak, część wsi Świeszyno oraz Włoki.

</doc>
<doc id="993907" url="https://pl.wikipedia.org/wiki?curid=993907" title="Rejon zwienigowski">
Rejon zwienigowski

Rejon zwienigowski (ros. Звениговский район) – rejon w należącej do Rosji nadwołżańskiej republice Mari El.
Rejon leży w południowej części republiki i ma powierzchnię 2.748 km². 81,4% tego obszaru stanowią lasy, a 11,3% – tereny wykorzystywane rolniczo. 1 stycznia 2006 r. w rejonie żyło 45 177 osób. Ośrodkiem administracyjnym jest miasto Zwienigowo, liczące 12.455 mieszkańców (2005 r.). Pozostałe ośrodki osadnicze na terenie tej jednostki podziału administracyjnegow rejonie mają charakter wiejski i 72% populacji rejonu stanowi ludność wiejska.
Gęstość zaludnienia w rejonie wynosi 16,4 os./km².

</doc>
<doc id="993908" url="https://pl.wikipedia.org/wiki?curid=993908" title="Megaloceros giganteus">
Megaloceros giganteus



</doc>
<doc id="993911" url="https://pl.wikipedia.org/wiki?curid=993911" title="Kilmarnock Football Club">
Kilmarnock Football Club



</doc>
<doc id="993913" url="https://pl.wikipedia.org/wiki?curid=993913" title="Ewald Christian von Kleist">
Ewald Christian von Kleist

Ewald Christian von Kleist (ur. 7 marca 1715 w Cybulinie, zm. 24 sierpnia 1759 we Frankfurcie nad Odrą) – niemiecki (pruski) pisarz i oficer armii pruskiej. Jeden z wcześniejszych przedstawicieli oświeceniowych tendencji w literaturze.
Von Kleist był przede wszystkim autorem licznych utworów poetyckich. Oprócz życia poety prowadził życie żołnierza – oficera armii pruskiej. W roku 1756 von Kleist wydał pierwszą kolekcję swych wierszy ("Gedichte"), drugą zaś w roku 1758. Po śmierci poety jego przyjaciel Karl Wilhelm Ramler opublikował zbiór wszystkich jego dzieł "Sämtliche Werke" (2 tomy) (1760). 
Ranny w bitwie pod Kunowicami 12 sierpnia 1759 roku, zmarł od ran kilka dni później.
11 września 1999 r. pod Słubicami odsłonięto obelisk i pamiątkową, dwujęzyczną tablicę ku czci Kleista. 

</doc>
<doc id="993915" url="https://pl.wikipedia.org/wiki?curid=993915" title="Order Wojskowy Żelaznej Koniczyny">
Order Wojskowy Żelaznej Koniczyny

Order Wojskowy Żelaznej Koniczyny () – chorwackie odznaczenie wojskowe z okresu II wojny światowej.
Historia.
Order został ustanowiony 27 grudnia 1941 z inicjatywy poglavnika Ante Pavelicia, przywódcy Niepodległego Państwa Chorwackiego (NDH). Był najwyższym chorwackim odznaczeniem wojskowym. Przyznawano go żołnierzom i oficerom chorwackich sił zbrojnych za czyny wyjątkowej odwagi oraz ich sojusznikom z państw osi za wspieranie niepodległości Chorwacji. Posiadaczom orderu przysługiwał honorowy tytuł "vitez" (pol. „rycerz”). Odznaczenie miało 4 klasy, do każdej z klas istniała odmiana z dębowym wieńcem.
Opis odznaki.
Odznaka orderu wyglądem przypominało koniczynę w czarnym kolorze ze srebrnymi końcówkami. Pośrodku widniała szachownica chorwacka z symbolem ustaszy (litera U). Na rewersie znajdował się napis: "Za Dom Spremni" (pol. „gotowi do obrony ojczyzny”) i data: „10.IV.1941” (ustanowienie NDH). Istniały także wersje orderu z dębowym wieńcem.

</doc>
<doc id="993916" url="https://pl.wikipedia.org/wiki?curid=993916" title="Wydarzenia (pismo)">
Wydarzenia (pismo)

Wydarzenia: gazeta lokalna - lokalny tygodnik informacyjny wydawany od 2006 do 2009 w Mielcu.
Założycielami gazety byli Henryk Wyrostkiewicz, Magdalena Gembal i Ryszard Trawiński. Pierwszy bezpłatny numer ukazał się październiku 2006, kolejne numery ukazały się 3, 9 i 14 listopada 2006. Od 21 listopada 2006 gazeta ukazywała się we wtorki. 

</doc>
<doc id="993917" url="https://pl.wikipedia.org/wiki?curid=993917" title="Derry City Football Club">
Derry City Football Club



</doc>
<doc id="993918" url="https://pl.wikipedia.org/wiki?curid=993918" title="Irish Draught">
Irish Draught

Irish Draught (czasem nazywany też "Irish Draft") – irlandzka rasa koni gorącokrwistych o wszechstronnej użytkowości. 
Historia rasy.
Na irlandzkich glebach, dobre warunki rozwojowe znalazły konie przybyłe wcześniej z Afryki Północnej, Hiszpanii i Galii, sprowadzone przez kupców celtyckich, jak również konie bojowe zdobywców normańskich i późniejsze importowane z Hiszpanii. W XVIII wieku populację koni zmieszano z krwią koni zimnokrwistych. Powstała rasa wielokierunkowo użytkowana, która zachowała cechy konia wierzchowego.
Ta stara rasa została prawie unicestwiona podczas I wojny światowej i w późniejszych czasach, kiedy irlandzcy rolnicy sprzedawali konie do rzeźni, by zyskać pieniądze potrzebne na zakup traktorów. Dzięki zatrzymaniu tego procesu w roku 1965 przez ministra gospodarki rolnej, rasa przetrwała.
Pokrój.
Jest to krępy koń średniej wielkości, silny i mocny. Głowa duża o prostym lub czasem garbonosym profilu, długich uszach i łagodnym wyrazie. Szyja dobrze umięśniona, często krótka i ciężka. Łopatki długie i mocne, czasami strome, kłąb niewyraźny, a grzbiet szeroki i czasem zbyt długi. Klatka piersiowa głęboka i szeroka. Zad jest szeroki, ścięty, a ogon nisko osadzony. Kończyny są masywne, o krzepkich stawach, kopyta są dość duże i płaskie. Występują niewielkie szczotki pęcinowe. Umaszczenie jest często siwe, kasztanowate i gniade. Wysokość w kłębie:155-165 cm. Konie te charakteryzują się świetnym wykorzystaniem paszy. Ich chody są lekkie i energiczne, ze świetnymi predsypozycjami skokowymi. 
Użytkowanie.
Koń rasy Irish Draught przeznaczony był do zaprzęgu i do pracy na roli. Świetnie nadawał się też pod siodło, zwłaszcza do polowań. Niegdyś brał też udział w paradach. Dziś najczęściej używany jako kłusak.
Hodowla.
O zachowanie tej rasy troszczy się "Irish Horse Breeder's Society". Ze względu na posiadanie przez rasę Irish Draught wielkiego talentu skokowego, krzyżowanie tych koni z końmi pełnej krwi angielskiej daje uznane konie do skoków oraz polowań – huntery irlandzkie.

</doc>
<doc id="993919" url="https://pl.wikipedia.org/wiki?curid=993919" title="Grand Prix Danii na Żużlu 2000">
Grand Prix Danii na Żużlu 2000

Wyniki Grand Prix Danii 2000, piątej eliminacji Mistrzostw Świata Grand Prix w sezonie 2000.
Były to szóstce zawody o Wielką Nagrodę Danii.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Nicki Pedersen i Jesper B. Jensen). W nawiasach podano numery stałe.
Opis.
Zawody o wielką nagrodę Danii zwyciężył Stany Zjednoczone Greg Hancock. Kolejne pozycję zajęli Jason Crump i Stefan Dannö. Miłą niespodziankę gospodarzom sprawił Nicki Pedersen, zajmując 4 lokatę.
Lider klasyfikacji Mark Loram zajął 5 pozycję i mimo braku zwycięstwa w tegorocznym GP, powiększył przed ostatnią eliminacją przewagę nad Rickardssonem do 12 punktów. Na trzecie miejsce awansował Jason Crump i w ostatnim GP będzie walczył o medale z Billy Hamillem i Rickardssonem.
Słabo zaprezentowali się Polacy, Tomasz Gollob był 13, a Rafał Dobrucki 24.

</doc>
<doc id="993922" url="https://pl.wikipedia.org/wiki?curid=993922" title="3 List Jana">
3 List Jana



</doc>
<doc id="993923" url="https://pl.wikipedia.org/wiki?curid=993923" title="Bison priscus">
Bison priscus



</doc>
<doc id="993924" url="https://pl.wikipedia.org/wiki?curid=993924" title="Podmiot Federacji Rosyjskiej">
Podmiot Federacji Rosyjskiej



</doc>
<doc id="993929" url="https://pl.wikipedia.org/wiki?curid=993929" title="Scriptores Historiae Augustae">
Scriptores Historiae Augustae

Scriptores Historiae Augustae (łac. "pisarze historii cesarskiej") — według tradycji grupa sześciu biografistów, żyjąca za czasów Dioklecjana i Konstantyna. Oto ich imiona: Aelius Spartianus, Iulius Capitolinus, Vulcatius Gallicanus, Aelius Lampridius, Trebellius Pollio i Flavius Vopiscus. Autorzy ci mieli być twórcami dzieła "Historia Augusta".

</doc>
<doc id="993931" url="https://pl.wikipedia.org/wiki?curid=993931" title="KidsCo">
KidsCo

KidsCo – stacja telewizyjna przeznaczona dla widzów w wieku od 6 do 14 lat. Do końca 2007 stacja należała do Sparrowhawk Media i DIC Entertainment, jednych z największych w Stanach Zjednoczonych producentów filmów telewizyjnych. Od 2008 Sparrowhawk Media należy do Universal Networks International. 5 maja 2013 roku stacja zakończyła nadawanie w Polsce z powodu niskiej oglądalności.
Emisja.
Program KidsCo nadawany był codziennie przez 24 godziny. Na jej antenie zobaczyć można było różne filmy animowane, oraz programy i seriale dla dzieci. Ten sam program nadawany był również dla Wielkiej Brytanii, Rumunii, Ukrainy, Rosji, Turcji, Węgier oraz Zjednoczonych Emiratów Arabskich.
W Polsce kanał dostępny był w telewizjach kablowych Toya, Grupa INEA, Telewizji Kablowej „Strzebielino”. Do platform satelitarnych należała Cyfra+. Odbiorcy kanału w dekoderach cyfrowych sieci kablowych mieli możliwość wyboru polskiego, tureckiego, angielskiego, islandzkiego lub ukraińskiego języka audio.
Stacja była płatna, nie nadawała reklam. Była również finansowana z wpływów z płatnej dystrybucji. Konkurencją dla niej w Polsce były kanały dla dzieci w wieku przedszkolnym: MiniMini (do roku 2011), Minimini+ (od 2011 roku), Disney Junior i CBeebies oraz kanały dla widzów w wieku 6-15: Cartoon Network, ZigZap (do roku 2011), Teletoon+ (od 2011 roku), Nickelodeon Polska i Disney XD. Wszystkie z nich kierują swój program do dzieci i młodzieży. KidsCo Polska zlecała nagrania polskiej wersji studiom dubbingowym: Sun Studio Polska, Toya Sound Studios i innym.
1 stycznia 2011 roku została zdjęta z oferty telewizji n, a 30 kwietnia 2013 roku – zaledwie 6 dni przed zakończeniem nadawania KidsCo w Polsce – została zlikwidowana we wszystkich ofertach kablówek.
Stałe bloki programowe.
Seriale animowane były podzielone na bloki:
Programy KidsCo.
Kino familijne.
W soboty i niedziele o godz. 18:00 i 20:30 emitowane było "Kino KidsCo".

</doc>
<doc id="993933" url="https://pl.wikipedia.org/wiki?curid=993933" title="Carlo Borromeo">
Carlo Borromeo



</doc>
<doc id="993934" url="https://pl.wikipedia.org/wiki?curid=993934" title="Pułk olbrzymów">
Pułk olbrzymów

Pułk olbrzymów, gwardia olbrzymów (niem. "Riesen Garde", "Potsdamer Riesengarde", "Riesen Regiment", potocznie "Lange Kerls" – "Długie chłopy"; zasadniczo "Altpreußisches Infanterieregiment No. 6") – reprezentacyjny regiment grenadierów złożony z żołnierzy o wzroście przekraczającym 180 cm, stworzony przez króla Prus Fryderyka Wilhelma I.
Pułk został sformowany ok. 1675 roku w sile dwóch batalionów przez ojca króla, Fryderyka I. Po objęciu przez Fryderyka Wilhelma tronu Prus w 1713 roku, władca polecił wcielać do niego wyłącznie wysokich mężczyzn. Rekrutację prowadzono nie tylko w Prusach lecz w całej Europie. Stosowano różne metody rekrutacji i nie zwracano uwagi na pochodzenie kandydatów.
Koszty utrzymania tego nietypowego "pułku olbrzymów" były ośmiokrotnie wyższe niż koszty utrzymania zwykłego pułku piechoty. Król, sam o wzroście ok. 160 cm, zachwycał się sformowanym oddziałem olbrzymów, który był jego oczkiem w głowie. Koszty utrzymania jednostki nie przekładały się jednak na jej bojową wartość. Żołnierze pełnili funkcje reprezentacyjne i nie brali udziału w walkach. Prezentowani byli jedynie na paradach przed znamienitymi gośćmi królewskiego dworu.
Uniform żołnierza składał się z czerwonej mitry grenadierskiej, niebieskiej kurtki, czerwonych spodni, białych pończoch i czarnych butów. Na uzbrojenie składały się karabiny, białe bandoliery i sztylety. Nominalny wzrost żołnierzy wynosił co najmniej 6 pruskich stóp (ok. 188 cm), choć bywali i żołnierze o wzroście ponad 2 m (np. James Kirkland – 217 cm). W chwili śmierci króla w 1740 regiment liczył 3200 żołnierzy.
Jego syn, Fryderyk II Wielki zmniejszył liczebność oddziału do wielkości batalionu wkrótce po wstąpieniu na tron w 1740 roku. Żołnierze zostali wcieleni do innych jednostek lub przeniesieni do cywila.

</doc>
<doc id="993935" url="https://pl.wikipedia.org/wiki?curid=993935" title="Dunraven">
Dunraven



</doc>
<doc id="993937" url="https://pl.wikipedia.org/wiki?curid=993937" title="Husqvarna">
Husqvarna

Husqvarna – marka używana przez kilka przedsiębiorstw związanych z Husqvarna Vapenfabrik, obecnie najbardziej kojarząca się z pilarkami łańcuchowymi.
Nazwa "Husqvarna" jest wariantem zapisu nazwy miasta, w którym przedsiębiorstwo zostało założone – Huskvarna. W mieście tym znajduje się małe muzeum poświęcone temu przedsiębiorstwu.
Husqvarna została założona w 1689 roku, początkowo produkowała broń dla szwedzkiej armii. W 1867 roku została przekształcona w spółkę z o.o. W 1877 roku Wilhelm Tham został dyrektorem przedsiębiorstwa i wprowadził istotne zmiany – od tego czasu Husqvarna produkuje także broń myśliwską oraz ćwiczebną. W roku 1970 produkcja broni została przekazana przedsiębiorstwu FFV ("Försvarets Fabriksverk"). W 1989 roku, w 300 rocznicę istnienia Husqvarny, zostało wyprodukowanych 15 ostatnich sztuk broni – „Strzelb Rocznicowych”.
Motocykle.
Historia produkcji.
Pod koniec XIX wieku Husqvarna zajmowała się produkcją rowerów, a w 1903 rozpoczęto produkcję motocykli. W 1920 roku przedsiębiorstwo założyło własną fabrykę silników, a pierwszym produktem był czterosuwowy silnik V2 o pojemności 550 cm³ podobny do silników Harley-Davidson oraz Indian. W 1935 roku rozpoczęto produkcję dwusuwowych motocykli. Ich lekkość, podobieństwo do roweru (posiadały zarówno pedały, jak i silnik 98 cm³) oraz fakt że ich prowadzenie nie wymagało prawa jazdy, uczyniły je bardzo popularnymi w Szwecji. Mimo że motocykle Husqvarna brały także udział w wyścigach ulicznych, to najbardziej znanymi motocyklami są zdobywające Mistrzostwa Świata motocross oraz enduro. W latach 60. oraz 70. motocykle Husqvarna zdobyły 14 mistrzostw świata motocross w klasie 125 cm³, 250 cm³ i 500 cm³, oraz 24 mistrzostwa świata enduro.
Dział przedsiębiorstwa zajmujący się produkcją motocykli został sprzedany włoskiemu przedsiębiorstwu Cagiva w 1987 roku, a produkcja została przeniesiona do Varese. W roku 2007 przedsiębiorstwo zostało zakupione przez BMW.
Grupa byłych pracowników Husquarny założyła nowe przedsiębiorstwo produkujące motocykle – Husaberg. Motocykle te trzy razy zdobyły mistrzostwo motocross w klasie 500 cm³ w latach 90. Obecnie Husaberg należy do KTM.
Tytuły.
Motocross
Enduro
Samochody.
Przed końcem II wojny światowej, Husqvarna zaczęła rozważać produkcję małego, prostego oraz niedrogiego auta. Zespół, w skład którego wchodzili Bengt Magnusson, Stig Tham, Calle Heimdal oraz Birger Johansson zaprojektował auto przypominające Saaba 92. Podstawową różnicą było to, że samochód miał tylko trzy koła, dwa z przodu i jedno z tyłu. Prototyp był gotowy w 1943 roku. Auto było wyposażone w 20 konny silnik DKW o pojemności 500 cm³ napędzający tylne koło. Koła pochodziły z Fiata 500. W 1944 roku porzucono ten projekt.
Piły mechaniczne, kosiarki oraz akcesoria ogrodnicze.
Produkcją tych sprzętów zajmuje się Husqvarna AB, produkujące sprzęt ogrodniczy marek "Husqvarna", "Jonsered", "Partner". Przedsiębiorstwo było wcześniej w konglomeracie Electrolux, obecnie działa niezależnie.
W ponad 100 krajach Husqvarna ma sieć oddziałów i ponad 18 tysięcy punktów dilerskich. Husqvarna Poland zarządza sprzedażą i serwisem sprzętu na terenie Polski poprzez sieć około 400 dilerów na terenie całego kraju.
Husqvarna wykupiła za 730 mln EUR niemieckie przedsiębiorstwo Gardena. W listopadzie 2008 roku zakończyło się przejmowanie polskiego oddziału Gardeny mieszczącego się w Szymanowie. 6 kwietnia 2011 przedsiębiorstwo otworzyło w Mielcu swoją pierwszą w Polsce fabrykę kosiarek.
Artykuły gospodarstwa domowego.
Przedsiębiorstwo VSM Group AB ("Viking Sewing Machines" – "Maszyny do szycia Viking"), poprzednio Husqvarna Sewing Machines, zajmuje się produkcją maszyn do szycia marek "Husqvarna","Viking" oraz "Plaff". Najbardziej znanymi produktami są skomputeryzowane maszyny do szycia, jednak przedsiębiorstwo produkuje także mechaniczne maszyny (np. "Huskystars"). W 2006 roku przedsiębiorstwo zostało kupione przez Kohlberg &amp; Co. Spółka ta posiada już markę Singer. Produkcją innych artykułów gospodarstwa domowego marki "Husqvarna" zajmuje się Electrolux.

</doc>
<doc id="993938" url="https://pl.wikipedia.org/wiki?curid=993938" title="Michał Łabenda">
Michał Łabenda

Michał Rafał Łabenda (ur. 10 września 1974 we Wrocławiu) – polski urzędnik służby cywilnej, dyplomata, orientalista, arabista. Ambasador RP w Azerbejdżanie (2010–2014), ambasador wizytujący w Mongolii (2015–2018) oraz w Egipcie (od października 2018).
Życiorys.
Absolwent filologii kazachskiej i arabskiej Uniwersytetu im. Al-Farabiego w Ałmaty (Kazachstan). W 2005 obronił doktorat w Zakładzie Islamu Europejskiego Wydziału Orientalistycznego Uniwersytetu Warszawskiego (tytuł pracy – "Ekstremistyczne ruchy muzułmańskie w Dolinie Fergańskiej w latach 90. XX w. na podstawie piśmiennictwa krajów regionu"; promotorka – Anna Parzymies). Uzyskał stopień doktora nauk humanistycznych w zakresie językoznawstwa arabskiego. Wykładał na UW oraz w Szkole Wschodniej UW. Zajmuje się etnologią oraz historią kultury i religii krajów Azji Centralnej.
W latach 1997–1998 stypendysta w Kuwejcie. W latach 1998–1999 pracował w Ośrodku KARTA w programie „Wspólne Miejsce – Europa Wschodnia”. W 1999 podjął pracę w Ministerstwie Spraw Zagranicznych. W latach 2000–2001 odbył staż dyplomatyczny w Osace. W latach 2002–2005 pracował jako II sekretarz w Ambasadzie RP w Uzbekistanie. Od 2006 do 2007 w ramach Transatlantic Diplomatic Fellowship pracował w Departamencie Stanu USA. W latach 2007–2010 – zastępca dyrektora w Departamencie Wschodnim MSZ. Wykładał w Studium Europy Wschodniej Uniwersytetu Warszawskiego. 7 września 2010 mianowany ambasadorem RP w Azerbejdżanie, gdzie sprawował funkcję do 2014. W marcu 2015 mianowany ambasadorem wizytującym w Mongolii. Funkcję pełnił do 2018. Od października 2018 ambasador RP w Egipcie, z jednoczesną akredytacją na Erytreę, Ligę Państw Arabskich i, do 29 marca 2019, na Sudan.
Włada biegle językami: angielskim, arabskim, azerskim, jidysz, karakałpackim, kazachskim, niemieckim, rosyjskim, uzbeckim.
Żonaty, ma syna, mieszka w Warszawie, na Gocławku.

</doc>
<doc id="993939" url="https://pl.wikipedia.org/wiki?curid=993939" title="Da Vinci (stacja telewizyjna)">
Da Vinci (stacja telewizyjna)

Da Vinci (wcześniej "Da Vinci Learning") – edukacyjna stacja telewizyjna przeznaczona dla dzieci i młodzieży, założona przez Ferdynanda Habsburga, stryjecznego wnuka ostatniego cesarza Austro-Węgier Karola I Habsburga. W listopadzie 2010 posiadała 5 mln abonentów w 12 krajach.
W Polsce, Turcji, Rumunii, Bułgarii, Rosji, Macedonii, Słowenii, na Ukrainie oraz Węgrzech, stacja pojawiła się 15 września 2007 o godzinie 9.00. Stacja skupia się na tematyce przyrodniczej, społecznej, naukach o Ziemi i naukach społecznych. Nadaje magazyny naukowe, filmy dokumentalne oraz seriale popularnonaukowe. 1 maja 2013 roku wprowadzono nowe logo antenowe oraz odświeżono wizerunek stacji. 1 kwietnia 2014 roku kanał zakończył nadawanie w wersji 4:3 i przeszło na wersję 16:9. 1 września 2017 roku kanał rozpoczął reklamy w ofercie Polsat Media. Począwszy od 2018 r. stacja Da Vinci Learning zmieniła nazwę na Da Vinci. 15 stycznia 2018 roku kanał rozpoczął nadawanie w jakości HD (odbiór możliwy u operatorów kablowych).

</doc>
<doc id="993940" url="https://pl.wikipedia.org/wiki?curid=993940" title="Thistlegorm">
Thistlegorm



</doc>
<doc id="993943" url="https://pl.wikipedia.org/wiki?curid=993943" title="Hands Up">
Hands Up

Hands Up – singel Lloyda Banksa, pierwszy z jego płyty "Rotten Apple". W nagraniu piosenki wziął udział także 50 Cent, którego głos słychać w refrenie.
Diss Game’a na G-Unit (a szczególnie na Lloyda) „The Funeral” (znany również jako „100 Bars”) powstał właśnie na podkładzie tej piosenki. Parodiuje ten utwór („I say Hands Up, Shorty wanna kick it with me. Get that wack shit of BET”), a tekstami wielokrotnie nawiązuje do innych raperów, a szczególnie do Snoop Dogga („The game is to be sold and not to be told”).

</doc>
<doc id="993944" url="https://pl.wikipedia.org/wiki?curid=993944" title="Iulius Capitolinus">
Iulius Capitolinus

Iulius Capitolinus według tradycji należał do Scriptores Historiae Augustae, która uważana jest za twórcę Historia Augusta. Iulius Capitolinus jest twórcą życiorysów: Antoninusa Piusa, Marka Aureliusza, Warusa, Helwiusza Pertinaksa, Klodiusza Albinusa, Opiliusza Makrynusa, Trzech Gordianów, Maksymusa i Balbinusa.

</doc>
<doc id="993946" url="https://pl.wikipedia.org/wiki?curid=993946" title="Krokowo (województwo zachodniopomorskie)">
Krokowo (województwo zachodniopomorskie)

Krokowo – osada w Polsce, w województwie zachodniopomorskim, w powiecie koszalińskim, w gminie Świeszyno, na południe od Świeszyna, położona na Równinie Białogardzkiej. Osada wchodzi w skład sołectwa Świeszyno.
Według danych z końca grudnia 1999 r. osada miała 30 mieszkańców.
W latach 1975–1998 miejscowość administracyjnie należała do województwa koszalińskiego.
Zobacz też: Krokowo

</doc>
<doc id="993947" url="https://pl.wikipedia.org/wiki?curid=993947" title="Yolanda">
Yolanda



</doc>
<doc id="993948" url="https://pl.wikipedia.org/wiki?curid=993948" title="Polska w Unii Europejskiej">
Polska w Unii Europejskiej

Polska w Unii Europejskiej – Polska jest członkiem Unii Europejskiej od 1 maja 2004 na mocy Traktatu akcesyjnego podpisanego 16 kwietnia 2003 roku w Atenach, stanowiącego prawną podstawę przystąpienia (akcesji) Polski do Unii Europejskiej.
Faktyczny proces integracji Polski rozpoczął się w Atenach 8 kwietnia 1994 roku z chwilą złożenia przez Polskę wniosku o członkostwo w Unii Europejskiej i potwierdzenia go przez wszystkie państwa członkowskie podczas konferencji w Essen 9–10 grudnia 1994 roku.
Stosunki pomiędzy Polską a Unią Europejską.
Nawiązanie stosunków dyplomatycznych pomiędzy Polską a wówczas Wspólnotą Europejską nastąpiło 16 września 1988 roku. Rok później, 19 września 1989 roku w Warszawie, podczas pierwszej wizyty w Polsce Przewodniczącego Rady Ministrów Komisji EWG, podpisano negocjacje w sprawie umowy o handlu i współpracy handlowej i gospodarczej.
Zmiany ustrojowe po 1989 roku umożliwiły podjęcie rozmów na temat stowarzyszenia Polski ze Wspólnotami Europejskimi. Oficjalne rokowania rozpoczęto 22 grudnia 1990 roku zakończone podpisaniem 16 grudnia 1991 Układu europejskiego ustanawiającego stowarzyszenie między Rzeczpospolitą Polską a Wspólnotami Europejskimi i ich państwami członkowskimi. Jednocześnie wraz z "Układem europejskim" Polska podpisała cześć handlową układu ujętą w tzw. "Umowie przejściowej", obowiązującej od 1 marca 1992 roku.
Układ europejski z Polską zaczął obowiązywać 1 lutego 1994 roku, trzy miesiące po wejściu w życie Traktatu o Unii Europejskiej. Pierwszym etapem było powołanie Rady Stowarzyszenia RP – UE, której zadaniem był nadzór nad realizacją układu. Dialog polityczny na szczeblu ministerialnym odbywał się w Radzie Stowarzyszenia. Za forum kontaktów pomiędzy Parlamentem Polski a Parlamentem Europejskim służył Parlamentarny Komitet Stowarzyszenia.
Ku akcesji.
Jeszcze przed podjęciem negocjacji akcesyjnych, w czerwcu 1993 roku podczas posiedzenia Rady Europejskiej w Kopenhadze państwa członkowskie UE oficjalnie potwierdziły, że kraje Europy Środkowo-Wschodniej, aktualnie stowarzyszone ze WE, zostaną członkami UE po spełnieniu kryteriów ekonomicznych i politycznych. 8 kwietnia 1994 roku rząd Rzeczypospolitej Polskiej złożył w Atenach formalny wniosek o członkostwo w Unii Europejskiej. Podczas szczytu Rady Europejskiej w Essen od 9–10 grudnia 1994 roku państwa członkowskie potwierdziły wolę rozszerzenia Unii o kraje stowarzyszone i przyjęły strategię przedakcesyjną, określającą dziedziny i formy współpracy uznane przez UE za istotne z punktu widzenia przyspieszenia integracji. Formalne potwierdzenie strategii, tzw. "Biała księga" (w sprawie dostosowań prawa do wymogów rynku wewnętrznego) zostało przyjęte podczas szczytu Rady Europejskiej w Cannes w czerwcu 1995 roku. "Biała księga" i roczne programy przygotowawcze przyjmowane przez polski rząd określały ramy i perspektywy stosunków RP z UE. 3 października 1996 roku mocą uchwały Rady Ministrów z 26 stycznia 1991 roku rozpoczął działalność Urząd Komitetu Integracji Europejskiej, zajmujący się koordynacją wobec wszystkich resortów i instytucji bezpośrednio zaangażowanych w proces integracji Polski z Unią Europejską. Podstawowym zadaniem UKIE było zapewnienie realizacji zadań Komitetu Integracji Europejskiej, związanych z programowaniem i koordynowaniem polityki w sprawach związanych z integracją Polski z Unią Europejską, programowaniem i koordynowaniem działań dostosowawczych Polski do standardów europejskich oraz koordynowaniem działań administracji państwowej w zakresie otrzymywanej pomocy zagranicznej.
W styczniu 1997 roku przyjęto Narodową Strategię Integracji (NSI), a Sejm przegłosował ją w maju 1997 roku. Formułowała ona konkretne zadania stojące na drodze do pełnego członkostwa w UE oraz sekwencję czasową ich realizacji. Znaczenie NSI polegało przede wszystkim na przyspieszeniu i ukierunkowaniu prac instytucji rządowych i pomoc w podniesieniu w społeczeństwie świadomości możliwych konsekwencji członkostwa Polski w UE. Działania dostosowawcze do członkostwa realizowane były w ramach opracowanego przez rząd i przyjętego 23 czerwca 1998 roku "Narodowego Programu Przygotowania do Członkostwa w UE" (NPPC). NPPC był corocznie (do 2001 roku włącznie) modyfikowany celem uaktualnienia strategii negocjacyjnych. Określał on sposoby realizacji priorytetów zawartych w dokumencie wspólnotowym "Partnerstwo dla członkostwa". "Partnerstwo dla członkostwa" oraz "Narodowy Program Przygotowania do Członkostwa w UE" wiązały bezpośrednio realizację ustalonych przez Komisję Europejską priorytetów dostosowawczych ze świadczoną przez UE pomocą finansową ze środków celowych skierowanych do tzw. "programów dostosowawczych" – PHARE, SAPARD i ISPA.
Do 1 maja 2004 uchwalono ok. 270 ustaw dostosowujących prawo polskie do prawa Unii Europejskiej.
Negocjacje.
Na podstawie rekomendacji zawartych w opiniach Komisji Europejskiej z 16 lipca 1997 roku Rada Europejska obradująca w Luksemburgu od 12 do 13 grudnia 1997 roku podjęła decyzję o rozpoczęciu negocjacji akcesyjnych z 5 państwami Europy Środkowo-Wschodniej Polską, Czechami, Węgrami, Słowenią, Estonią oraz Cyprem. W odniesieniu do wszystkich państw z Europy Środkowej i Wschodniej kandydujących do UE Rada Europejska uruchomiła wzmocnioną strategię przedczłonkowską, obejmującą realizację "Układów europejskich", "Partnerstwo dla członkostwa" oraz nową edycję programu PHARE.
Formalnie proces rozszerzenia UE został zainaugurowany podczas posiedzenia Rady do Spraw ogólnych 30 marca 1998 roku. Polska zadeklarowała wówczas datę 31 grudnia 2002 jako datę gotowości do członkostwa w Unii Europejskiej. Negocjacje w formie badania zgodności prawa państw kandydujących z prawem UE rozpoczęły się 31 marca 1998 roku w Brukseli. Po zakończeniu badania faktyczne negocjacje podjęte zostały na wniosek państw kandydujących równocześnie, chociaż oddzielnie z każdym z kandydatów, 10 listopada 1998 roku. Od 16 kwietnia 1999 roku zaczęły odbywać się regularne spotkania dyrektorów politycznych i korespondentów europejskich krajów stowarzyszonych i państw członkowskich UE w ramach dialogu politycznego. Dla potrzeb negocjacji powołano 37 podzespołów zadaniowych, które odpowiadały za opracowanie stanowisk w poszczególnych obszarach. Przewodniczącymi "Polskiego Zespołu Negocjacyjnego" (PZN) byli kolejno: Jacek Saryusz-Wolski (1997–2001) i Danuta Hübner (2001–2004).
Mechanizm negocjacji polegał na wypracowaniu wspólnego stanowiska Przewodniczącego PZN i Komisarza UE ds. Rozszerzenia Unii i przekazanie go do akceptacji Komisji Europejskiej, która przygotowywała projekt zweryfikowanego stanowiska wspólnego UE. Projekt po przyjęciu przez Radę Europejską stanowił wspólne stanowisko wszystkich 15 krajów członkowskich. Celem negocjacji było przygotowanie traktatu akcesyjnego, który był przyjęty na ostatnim spotkaniu Międzyrządowej Konferencji Akcesyjnej.
W październiku 1990 roku podjęto decyzję o połączeniu stolic państw stowarzyszonych z Sekretariatem Rady UE za pomocą specjalnie przygotowanej sieci łączności elektronicznej. Do 2000 roku Polska zdążyła zakończyć rozmowy w 25 spośród 30 obszarów negocjacyjnych. W przypadku 9 z nich uzgodniono okresy przejściowe. Pozostałe 5 obszarów rozpatrywano w latach 2001–2002. Finał negocjacji Polski z UE nastąpił 13 grudnia 2002 roku podczas szczytu UE w Kopenhadze.
Akcesja.
Traktat akcesyjny podlegał zatwierdzeniu i przyjęciu absolutną większością głosów przez Parlament Europejski (9 kwietnia 2003 roku) oraz jednogłośnie przez Radę Unii Europejskiej (14 kwietnia 2003). Kolejnym etapem była ratyfikacja go przez wszystkie kraje członkowskie zgodnie z wymogami konstytucyjnymi obowiązującymi w każdym z tych państw (poza Irlandią, gdzie ratyfikowany był po referendum ogólnopaństwowym, pozostałe państwa członkowskie przyjęły go w głosowaniach parlamentarnych). Traktat wszedł w życie po zakończeniu unijnej procedury ratyfikacyjnej. W Polsce proces jego przyjęcia odbywał się w formie ogólnonarodowego referendum w dniach 7–8 czerwca 2003.
Polacy odpowiadali na następujące pytanie:
Według oficjalnych wyników PKW do urn poszło 58,85% uprawnionych do głosowania (tj. 17 586 215 osób) spośród 29 868 474 uprawnionych, 77,45% z nich (tj. 13 516 612) odpowiedziało tak na postawione pytanie. 22,55% z nich (tj. 3 936 012) odpowiedziało nie. Oddano również 126 194 głosy nieważne.
Traktat akcesyjny będący prawną podstawą przystąpienia (akcesu) 10 krajów Europy Środkowej i Południowej (Cypru, Czech, Estonii, Litwy, Łotwy, Malty, Polski, Słowacji, Słowenii i Węgier) do Unii Europejskiej został podpisany 16 kwietnia 2003 roku w Atenach.
1 maja 2004 roku Polska stała się pełnoprawnym członkiem Unii Europejskiej wraz z 9 innymi krajami Europy.
Po akcesji.
Z informacji podanych przez Ministerstwo Finansów w lutym 2006 wynikało, że Polska miała być gotowa do wejścia do strefy euro w 2009, co jednak przełożono do co najmniej 2018. Na mocy rozporządzenia ministra finansów z 15 kwietnia 2004 również w Polsce można używać euro do rozliczeń, w których jedną stroną jest konsument, czy odbiorca usług.
13 grudnia 2007 przedstawiciele 27 państw członkowskich podpisali traktat lizboński. W imieniu Polski dokument podpisali: Prezes Rady Ministrów Donald Tusk, minister spraw zagranicznych Radosław Sikorski. Na czele polskiej delegacji stał Prezydent Lech Kaczyński.
Przystąpienie Polski do układu z Schengen nastąpiło 21 grudnia 2007 (przejścia lądowe i morskie) i 29 marca 2008 (lotniska, wraz z nowym rozkładem lotów). 30 lipca 2007 Polska przeszła pozytywnie techniczne testy dostępu do systemu Schengen. Zgodnie z propozycją Portugalii symboliczne otwarcie granic nastąpiło 21 grudnia 2007 w Worku Turoszowskim, na trójstyku granic polskiej, czeskiej i niemieckiej.
1 maja 2009, po pięciu latach od przystąpienia Polski do UE, skończyły się okresy ochronne na zakup domów i mieszkań w Polsce przez cudzoziemców–obywateli UE.
Wejście do UE spowodowało gwałtowny wzrost emigracji zarobkowej, przede wszystkim do Wielkiej Brytanii, Niemiec, Holandii i Irlandii. W 2016 liczba Polaków przebywających czasowo w państwach członkowskich UE wynosiła ok. 2,1 mln.
28 lipca 2017 Komisja Europejska, po raz pierwszy w swojej historii, wszczęła postępowanie o naruszenie prawa unijnego przez ustawę z dnia 12 lipca 2017 o zmianie ustawy – Prawo o sądach powszechnych.
W kwietniu 2018 Trybunał Sprawiedliwości Unii Europejskiej orzekł, że Polska złamała prawo unijne prowadząc aktywną gospodarkę leśną w Puszczy Białowieskiej objętej programem Natura 2000.
2 lipca 2018 Komisja Europejska wobec wejścia w życie przepisów ustawowych leżących u podstaw kryzysu wokół Sądu Najwyższego w Polsce wszczęła procedurę mającą na celu ochronę niezależności Sądu Najwyższego.
We wrześniu 2018 Günther Oettinger wymienił Polskę na czele listy państw (obok „Węgier, Rumunii, rządu Włoch”), które chcą Unię Europejską „osłabić, a nawet zniszczyć”.
W sierpniu 2022 sekretarz generalny PiS zapowiedział stosowanie zasady „ząb za ząb” w relacjach Polski z Unią Europejską.
Rozwój gospodarczy.
Członkostwo w UE ma wpływ na rozwój gospodarczy Polski poprzez m.in. regulacje unijne (w szczególności te dotyczące jednolitego rynku), handel zagraniczny, transfery z budżetu UE, bezpośrednie inwestycje zagraniczne oraz swobodny przepływ osób.
Polska była największym (w wartościach bezwzględnych) beneficjentem netto budżetu UE w perspektywie finansowej 2007–2013.
Według Ministerstwa Finansów w latach 2004–2016 do Polski napłynęły środki w wysokości 132,6 mld euro, a składki do budżetu UE wyniosły 44 mld euro (saldo rozliczeń było dodatnie i wyniosło 88,6 mld euro). W 2018 Ministerstwo Finansów poinformowało, że od początku członkostwa Polski w UE do końca sierpnia 2018 Polska otrzymała od UE 153,3 mld euro unijnego wsparcia. W tym samym czasie Polska przekazała do UE ok. 50,5 mld euro. Saldo rozliczeń pomiędzy Polską a UE osiągnęło 102,8 mld euro, co oznacza, że w okresie tym Polska „na czysto” uzyskała od Unii ponad 440 mld zł.
Od 2004 r. polscy rolnicy są beneficjentami wspólnej polityki rolnej, w tym przede wszystkim płatności bezpośrednich. Jej instrumenty przyśpieszyły procesy przekształcania i restrukturyzacji w tym sektorze.
Stosunek Polski do polityki bezpieczeństwa i obrony w ramach UE.
Polska a WPZiB.
Już w maju 1992 roku, gdy kraje Trójkąta Wyszehradzkiego apelowały do Wspólnoty o podjęcie dialogu politycznego, zadeklarowały również chęć wcześniejszego przystąpienia do projektowanej wówczas wspólnej polityki zagranicznej i bezpieczeństwa. We wrześniu tego samego roku rządy tych państw przedstawiły obszerne memorandum w tej sprawie. W czasie negocjacji akcesyjnych zagadnienia WZiB należały do grupy stosunkowo łatwych tematów – stanowisko Polski przedstawiono 1 września 1999, a negocjacje dotyczące tego rozdziału zakończyły się już 6 kwietnia 2000 roku. Wyrazem aktywnego uczestnictwa strony polskiej w WPZiB było m.in. jej uczestnictwo w szczycie UE-Karaiby-Ameryka Łacińska (28 maja 2004) oraz spotkaniu Europa-Azja (8–9 października 2004). Wykorzystywanie mechanizmów ustanowionych w ramach WPZiB osłabło w końcowej fazie rządów SLD oraz w czasie rządów PiS-u, Samoobrony i LPR-u, powrócono natomiast do nich po zmianie władzy w Polsce w 2007 roku.
Rząd Donalda Tuska zaczął wykorzystywać mechanizmy koordynowania WPZiP. Przykładem tego była wizyta polskiego premiera na szycie UE-Ameryka Łacińska-Karaiby w maju 2008 w Peru, co zresztą było krytykowane przez prezydenta Lecha Kaczyńskiego i wyszydzane przez dziennikarzy.
Polska a EPBiO-WPBiO.
Za niemieckiego przewodnictwa w Radzie Unii Europejskiej w I poł. 1999, wypracowano koncepcje Europejskiej Polityki Bezpieczeństwa i Obrony. Rada Europejska zdecydowała się na podjęcie samodzielnej polityki obronnej w ramach UE, polegające na prowadzeniu operacji reagowania kryzysowego. W tym celu rozpoczęto planowanie skonstruowania europejskich sił szybkiego reagowania.
Proklamowanie EPBiO zostało chłodno przyjęte przez Polskę, ze względu na ewentualność zagrożenia spójności NATO i wpływów USA w Europie. Polska, będąca członkiem NATO i negocjująca akces do UE, żądała udziału krajów NATO nienależących do Unii Europejskiej w całym procesie planowania i decydowania o interwencjach sił UE. Stanowisko polskiego ministerstwa spraw zagranicznych spotkało się z niezadowoleniem. Francja nazwała Polskę „koniem trojańskim USA w Europie”. Według zachodnich dyplomatów i polityków stanowisko Warszawy świadczyło o tym, iż UE nie jest wystarczającym gwarantem bezpieczeństwa w Europie.
Prace nad inicjatywą Niemiec, Francji i Wielkiej Brytanii, rozpoczęły się w lutym 2000. Polska w początkowym procesie budowania sił zbrojnych pod egidą UE, uczestniczyła z rezerwą. 19 maja 2003 zadeklarowała oddanie do dyspozycji 1500 żołnierzy. Niewielkie zaangażowanie Polski było skutkiem obrania proatlantyckiego kursu polskiej polityki zagranicznej. W latach 2003–2007 Polska uczestniczyła w pracach ośmiu grup „Planu działania na rzecz europejskich zdolności obronnych” (ECAP) powołanych na szczycie w Laeken grudniu 2001.
W lipcu 2006 Warszawa, Berlin i Paryż ogłosiły koncepcję stworzenia wspólnej grupy bojowej w ramach Trójkąta Weimarskiego. Podobny plan ogłoszono w ramach Grupy Wyszehradzkiej. 10 października 2006 Polska wstąpiła do pięciu państw-założycieli (Francja, Włochy, Hiszpania, Portugalia, Holandia) Sił Żandarmerii Europejskiej (EGF, powołane 17 września 2004), deklarując wystawienie 130 żandarmów, co było niewielkim wkładem.
Polacy brali udział w unijnej operacji Concordia w Macedonii (kwiecień-grudzień 2003; 25 Polaków), EUFOR Althea w Bośni i Hercegowinie (od grudnia 2004), EUFOR RD Congo (kwiecień-grudzień 2006; 136 żołnierzy), EUTM Mali od lutego 2013. Polska brała udział także w kontyngentach policyjnych.
Polska a UZE.
Kontakty Polski z UZE zapoczątkowane zostały udziałem ministra Krzysztofa Skubiszewskiego w sesji Zgromadzenia UZE w dniach 22–23 marca 1990 roku w Luksemburgu. W czerwcu 1992 roku Polska wraz z siedmioma innymi państwami regionu weszła do Forum Konsultacyjnego UZE, a 9 maja 1994 stała się partnerem stowarzyszonym. Z uwagi na koncentrację na uzyskaniu członkostwa w NATO, strona polska nie angażowała się szczególnie w przedsięwzięcia UZE. Mimo zaproszenia nie uczestniczyła np. w misjach petersberskich, poparła jednak koncepcję budowy Kombinowanych Połączonych Sił Zadaniowych (ang. "Combined Joint Task Force", CJTF). 23 marca 1999 Polska wraz z Czechami i Węgrami uzyskała status członka stowarzyszonego, a w listopadzie 1999 włączyła się w prace "Zachodnioeuropejskiej Grupy do spraw Uzbrojenia".
Polacy w unijnych instytucjach.
Członkowie Rady Ogólnej Europejskiego Banku Centralnego.
Źródło: Oficjalna strona Europejskiego Banku Centralnego

</doc>
<doc id="993950" url="https://pl.wikipedia.org/wiki?curid=993950" title="Christoph Friedrich Nicolai">
Christoph Friedrich Nicolai



</doc>
<doc id="993951" url="https://pl.wikipedia.org/wiki?curid=993951" title="Hispano">
Hispano

Hispano – rasa koni wywodząca się z Hiszpanii. Niekiedy nazywana angloarabem hiszpańskim.
Pochodzenie.
Pochodzi z Hiszpanii. Powstała poprzez krzyżowanie klaczy o andaluzyjskim czy też arabskim dziedzictwie z folblutami. Z tego względu jest określana jest jako "tres sangres" ("potrójna krew").
Wygląd.
Głowa konia podobna jest do głowy araba. Hispano ma sylwetkę i jakość folbluta. W obrębie rasy występują znaczące różnice w wyglądzie. Ich szyja jest elegancka, długa, dobrze osadzona i ładnie wygięta. Klatka piersiowa jest głęboka i szeroka, z poprawnie ustawionymi łopatkami dzięki czemu mają płynną, swobodną akcję. Ich lekka sylwetka ukrywa siłę. Grzbiet Hispano jest prosty, dosyć krótki. Zad muskularny, ogon wysoko osadzony. Wytrzymałe nogi mają mocne kopyta, wykształcone ścięgna.
Wysokość w kłębie: 147,5-160 cm
Maści: gniada, siwa i kasztanowata (bywa także kara)
Charakter.
Ich charakter podobny jest do charakteru konia andaluzyjskiego. Wszystkie z koni hispano są odważne, więc często używane są do pracy z młodymi bykami przygotowywanymi do pokazów corridy i często biorą w niej udział. Hispano są ciche, łagodne i spokojne, a równocześnie żywiołowe i wesołe.
Zastosowanie.
Sprawdzają się w różnych dziedzinach sportowych: w ujeżdżeniu, jako kłusaki i w skokach.

</doc>
<doc id="993954" url="https://pl.wikipedia.org/wiki?curid=993954" title="Operacja lotnicza">
Operacja lotnicza

Operacja lotnicza – w technicznym żargonie lotniczym, to jeden przylot, przelot, odlot lub podejście nie zakończone lądowaniem statku powietrznego. Ruch lotniczy danego portu lotniczego jest zazwyczaj mierzony trzema parametrami na jednostkę czasu (zazwyczaj rok, lub dobę):
Największe porty lotnicze świata obecnie wykonują od nieco powyżej 976 000 kompletnych operacji lotniczych na rok (1. jest port lotniczy Atlanta - Hartsfield-Jackson) do nieco powyżej 509 000 rocznie (11. jest port lotniczy Charlotte).
Pierwsza jedenastka portów (porty wykonujące więcej niż 500 000 kompletnych operacji lotniczych rocznie) to lotniska w Stanach Zjednoczonych i francuski port lotniczy Paryż-Roissy-Charles de Gaulle jako dziewiąty.

</doc>
<doc id="993956" url="https://pl.wikipedia.org/wiki?curid=993956" title="Marie-Thérèse-Louise de Savoie-Carignan">
Marie-Thérèse-Louise de Savoie-Carignan

Marie-Thérèse-Louise de Savoie-Carignan (ur. 8 września 1749 w Turynie, zm. 3 września 1792 w Paryżu) – francuska arystokratka z dynastii sabaudzkiej, przyjaciółka Marii Antoniny, królowej Francji.
Życiorys.
Urodziła się jako Maria Luisa Teresa di Savoia, pół Włoszka, pół Niemka. Była czwartą córką Ludwika Wiktora Sabaudzkiego, księcia Carignan i Krystyny, landgrafini Hesse-Rheinfels-Rothenburg. Wywodziła się z bocznej linii dynastii sabaudzkiej – książąt Carignano, która brała swój początek od Tomasza Franciszka (syna Karola Emanuela I Wielkiego, księcia Sabaudii) i jego żony – Marii Burbon-Soissons.
Była żoną Ludwika Aleksandra, księcia Lamballe – syna bogatego Ludwika, księcia de Penthièvre. Jego wczesna śmierć przyczyniła się do posiadania dużego majątku.
Przyjaźń z Marią Antoniną.
Maria Luiza poznała piętnastoletnią Marie Antoninę, w wieku dwudziestu lat.
Dobre imię księżnej de Lamballe przetrwało nawet w Wersalu. Wiele lat później, gdy zawiązały się inne królewskie przyjaźnie. Abbe de Vermond wyrzucał delfinie zły dobór przyjaciółek. Maria Antonina zignorowała uogólnienie i skoncentrowała się na obronie księżnej de Lamballe jako „czystej”.
Jak na ironię królowa, która tak bardzo pragnęła sprawić przyjemność swojej przyjaciółce, zaczynała się nią nużyć. Maria Antonina coraz bardziej zaczęła przybliżać się do Yolande Polignac. Zgodnie z panującymi w Wersalu zasadami, nie można było odebrać Marii Luizie raz przydzielonego tytułu nadzorczyni.
Gdy rodziło się pierwsze dziecko królowej, Maria Teresa, księżna de Lamballe jako główna ochmistrzyni, miała prawo do natychmiastowej informacji. Do obowiązków księżnej należało osobiste powiadomienie o porodzie członków rodziny królewskiej oraz księżniczek i książąt krwi obecnych w pałacu. Księżna de Lamballe jako superintendentka gospodarstwa królowej, przewodniczyła pochówkowi syna Marii Antoniny Ludwika Józefa.
Rewolucja francuska.
Księżna de Lamballe podczas przymusowego pobytu Marii Antoniny w Tuilerie próbowała zorganizować kilka wieczorków w swoich apartamentach, co należało do jej obowiązków jako superintendientki gospodarstwa. Maria Antonina chodziła na nie dopóki – według Madame Compan – nie zdenerwował jej widok angielskiego lorda bawiącego się pierścieniem zawierającym pasmo włosów królobójcy Cromwella.
Marii Luizy nie poinformowano o próbie ucieczki rodziny królewskiej, ponieważ w powszechnej opinii była zbyt mocno związana ze swoim szwagrem, Filipem Egalite, księciem Orleanu, wrogiem króla. Jednak mimo pomocy hrabiego Axela Fersena, Marii Antoninie i jej rodzinie nie udało się zbiec.
Księżna uciekła z Francji najpierw do Brukseli, potem do Aix, aż w końcu do Spa, gdzie zamieszkała jako hrabina d'Amboisse. Królowa wysłała do Marii Luizy pierścień, a w nim pasmo swoich włosów i informację: posiwiałe z nieszczęścia.
Antoine Barnave zaczął namawiać królową, iż powinna aktywnie zachęcać emigrantów do powrotu do kraju. Przekonywał też Marię Antoninę, aby wezwała ponownie księżnę de Lamballe, nadal tytularnie zajmującą stanowisko ochmistrzyni jej dworu. Trzeba było włożyć dużo wysiłku, by przekonać Marię Antoninę do tego pomysłu, ponieważ na początku bardzo mu się sprzeciwiała. We wrześniu napisała do swojej dawnej ulubienicy, użalając się, że „rasa tygrysów” opanowała całe królestwo i namawiała księżnę do pozostania za granicą za wszelką cenę. Nawet jeśli przyjęcie konstytucji, które stało się konieczne, miałoby przynieść kilka chwil odpoczynku od „tygrysów”, królowa nadal nie chciała, żeby księżna wpadła do ich klatki: „"Ach, nie przyjeżdżaj, droga przyjaciółko, wróć tak późno, jak to tylko będzie możliwe, twoje serce przeżyje zbyt wielkie rozczarowanie, będziesz miała wiele powodów do opłakiwania mojego nieszczęsnego losu, ty, która kochasz mnie tak czule"”. Trzy dni później znowu jej zabroniła wracać: „"Nie i jeszcze raz nie, nie wracaj, moje drogie serce. Nie rzucaj się w paszczę tygrysa, dość mam już zmartwień o mojego męża i biedne dzieci"”.
Niemniej 29 września królowa zgodziła się z Barnave'em, by księżna de Lamballe wróciła, dokonując tym samem „"patriotycznego czynu i deklarując swoje intencje"”. Miesiąc później w odpowiedzi na listy swojej pani wierna przyjaciółka opuściła Aix i w połowie listopada wróciła do Paryża, odwiedziwszy księcia de Penthièvre. Przez ostrożność najpierw spisała swój testament, przeznaczając wszystko na cele dobroczynne – na szpital Hotel Dieu i na opiekę nad swoimi pieskami. Zamieszkała w Tuilerie, w apartamentach obok królowej. Chociaż w niektórych kręgach natychmiast ją oskarżano, że wróciła dla lesbijskich praktyk, w rzeczywistości podjęła swoją zgodną z etykietą rolę u boku królowej, tak jak życzył sobie Barnave. Na mniej oficjalnym poziomie, jako wielbicielka psów, księżniczka przywiozła małego rudobiałego spanielka dla Marii Antoniny, by rozweselić Tuilers.
W oczach opinii publicznej lojalność Marii Luizy wyraźnie kontrastowała z postawą książąt na emigracji. Księżna Lamballe uczestniczyła wraz z królową w obchodach zburzenia Bastylii, co dla rodziny królewskiej i jej otoczenia było niezwykle upokarzające.
Kiedy Marię Antoninę z rodziną przeprowadzono do wieży Temple, towarzyszyła im również Maria Luiza. Warunki w wieży były trudne.
19 sierpnia, gdy sprzymierzone armie przekroczyły granicę, niewielkie gospodarstwo w wieży otrzymało kolejny cios. Komisarze Komuny zapowiedzieli, że pozostali przy życiu słudzy, w tym księżna de Lamballe oraz damy dworu, zostaną zabrani na przesłuchanie. Maria Antonina prosiła, by zostawiono jej księżnę Marię Luizę jako krewną króla. Chciała chronić przyjaciółkę, która z jej winy znalazła się w tej niebezpiecznej sytuacji, uważając, że Wieża jest mniej groźna niż zwykłe więzienie. Kiedy jednak księżnę zabierano z innymi, królowa poprosiła markizę de Tourzel, żeby czuwała nad nią i starała się odpowiadać za nią na pytania, jeśli to tylko będzie możliwe. Księżna została zamknięta w więzieniu La Force.
Śmierć.
W 1792 r. nastąpił ataki mieszkańców Paryża na więzienia (masakry wrześniowe), również to, w którym przebywała Maria Luiza. Postawiona przed trybunałem odmówiła składania zeznań przeciwko monarchom. „"Nie mam nic do powiedzenia, to, czy umrę wcześniej czy później mnie nie interesuje. Jestem gotowa poświęcić swoje życie"”. Następnie skierowano ją do więzienia Abbaye. Kiedy znalazła się na podwórcu La Force, zgodnie ze świadectwem Madame Bault, która tam pracowała, „"padła na ziemię uderzona kilka razy młotem w głowę, a wtedy wszyscy się na nią rzucili"”.
Napastnicy odcięli jej głowę, zatknęli na pice i w pochodzie przed więzieniem Temple pokazali ją byłej królowej.
Ludwik XVI wygłosił epitafium, w którym powiedział, że zachowanie księżniczki w „nieszczęsnym dla nas okresi"e”" w pełni uzasadniało początkowy wybór, jakiego dokonała królowa, szukając przyjaciółki.

</doc>
<doc id="993958" url="https://pl.wikipedia.org/wiki?curid=993958" title="Johann Erich Biester">
Johann Erich Biester

Johann Erich Biester (ur. 17 listopada 1749 w Lubece, zm. 20 lutego 1816 w Berlinie) – niemiecki dziennikarz i popularyzator wiedzy. W roku 1783 założył wraz z Friedrichem Gedicke naukowe pismo „Berlinische Monatsschrift”. To w tym piśmie ukazał się głośny artykuł: "Co to jest Oświecenie" ("Was ist Aufklärung"), którego autorem był Immanuel Kant. W 1791 roku odwiedził Poznań.
Życiorys.
W latach 1767-1771 studiował prawo i literaturę angielską w Getyndze (jego przyjacielem ze studiów był Gottfried August Bürger), po czym pracował w Lubece jako jurysta. Od roku 1783 do 1791 był współwydawcą "Berlinische Monatsschrift". Wydawał też: "Berlinische Blätter" i "Neue Berlinische Monatsschrift" do roku 1811. Biester promował racjonalizm i zwalczał okultyzm. Przeciwstawiał się też prozelityzmowi katolickiemu, który popierali Jezuici. Biester był masonem i członkiem towarzystwa "Berliner Mittwochsgesellschaft" (zwanej też "Axiomachus").
W roku 1773 zyskał posadę na uniwersytecie w Bützow (Meklemburgia). W roku 1774 został "Doctor Juris". Od roku 1777 był sekretarzem pruskiego ministra kultury, którym wtedy był reformatorski Karl von Zedlitz. Od 1784 Biester pracował jako bibliotekarz "Königliche Bibliothek" w Berlinie. Fryderyk Wielki osobiście, życzył sobie powierzyć mu to stanowisko. Do śmierci był członkiem "Große Landesloge von Deutschland"' w Berlinie.
Artykuł Kanta: "Was ist Aufklärung" z 1784 roku zamieszczony w "Berlinische Monatsschrift" wywołał głośną debatę. Biester bronił Kanta w swym: "Vorschlag, die Geistlichen nicht mehr bei Vollziehung der Ehen zu bemühen". Biseter i jego przyjaciel Gedicke byli nazywani „Apostołami Niewiary” ("Apostel des Unglaubens"). Wpływowy na dworze pietysta Johann Christoph von Wöllner (1732-1800) spowodował ich przejściowe uwięzienie w twierdzy w Spandau.
Przyjaciółmi Biestera byli bracia Wilhelm i Alexander von Humboldt. Z drugim z nich pracował potem w Akademii Nauk.
W dyspucie, jaką prowadzili z sobą dwaj brytyjscy myśliciele; liberał Thomas Paine (1737-1809) i konserwatysta Edmund Burke (1729-1797), Biester popierał Paine’a, a Friedrich von Gentz (1764-1832) Burke’a. Innym adwersarzem Biestera był Johann Gottlieb Fichte (1762-1814). Biester uważał, że filozofia Fichtego była zbyt rygorystyczna i idealistyczna, podobnie myśleli potem Arthur Schopenhauer (1788-1860) i Heinrich Heine (1797-1856). Biester i Friedrich Nicolai zablokowali kandydaturę Fichtego na członka berlińskiej Akademii Nauk.

</doc>
<doc id="993961" url="https://pl.wikipedia.org/wiki?curid=993961" title="Football Club Lausanne-Sport">
Football Club Lausanne-Sport



</doc>
<doc id="993962" url="https://pl.wikipedia.org/wiki?curid=993962" title="Was ist Aufklärung">
Was ist Aufklärung



</doc>
<doc id="993965" url="https://pl.wikipedia.org/wiki?curid=993965" title="Olszak (województwo zachodniopomorskie)">
Olszak (województwo zachodniopomorskie)

Olszak – osada w Polsce położona na Równinie Białogardzkiej, w województwie zachodniopomorskim, w powiecie koszalińskim, w gminie Świeszyno. Osada wchodzi w skład sołectwa Świeszyno.
Według danych z końca grudnia 1999 r. osada miała 26 mieszkańców.
W latach 1975–1998 miejscowość administracyjnie należała do województwa koszalińskiego.
Zobacz też: Olszak

</doc>
<doc id="993969" url="https://pl.wikipedia.org/wiki?curid=993969" title="Frydrychów">
Frydrychów

2 miejscowości w Polsce:

</doc>
<doc id="993970" url="https://pl.wikipedia.org/wiki?curid=993970" title="Linzer Athletik Sport Klub Linz">
Linzer Athletik Sport Klub Linz



</doc>
<doc id="993971" url="https://pl.wikipedia.org/wiki?curid=993971" title="Co to jest Oświecenie">
Co to jest Oświecenie

Co to jest Oświecenie z niem. "„Beantwortung der Frage: Was ist Aufklärung”" – artykuł Immanuela Kanta, który ukazał się w Berlinische Monatsschrift w 1784 roku.
Filozof z Królewca odpowiadał w nim na pytanie, czym tak naprawdę jest Oświecenie. Kant definiuje oświecenie jako zapowiedź wyjścia człowieka z okresu niedojrzałości (tekst ten można również tłumaczyć jako wyjście z okresu ubezwłasnowolnienia), w którym znajduje się człowiek, który nie jest w stanie posługiwać się samodzielnie własnym rozumem. Zdaniem Kanta ubezwłasnowolnienie to jest samozawinione, jeżeli jego przyczyną jest nie brak rozumu, ale brak odwagi w niezależnym posługiwaniu się nim.
Kant proponuje dla oświecenia hasło „Sapere aude”: miej odwagę (posługiwać się własnym rozumem). Kant podkreślał, że jego epoka jest epoką Oświecenia, ale jeszcze nie jest epoką oświeconą, brak bowiem „jeszcze wiele do tego, by ludzie, ogólnie biorąc, byli już w stanie albo mogli co najmniej być doprowadzeni do tego, by w sprawach religii kierowali się sami w sposób pewny i słuszny swym rozsądkiem, bez obcego kierowania”.

</doc>
<doc id="993973" url="https://pl.wikipedia.org/wiki?curid=993973" title="Kępa Świeszyńska">
Kępa Świeszyńska

Kępa Świeszyńska – osada w Polsce położona w województwie zachodniopomorskim, w powiecie koszalińskim, w gminie Świeszyno. Wchodzi w skład sołectwa Świeszyno. Na 8 października 2012 w osadzie mieszkały 84 osoby.
Według regionalizacji fizycznogeograficznej Kępa Świerzyńska leży na obszarze megaregionu Pozaalpejska Europa Środkowa, prowincji Nizina Środkowoeuropejska, podprowincji Pojezierza Południowobałtyckie, makroregionu Pobrzeże Koszalińskie (313.4), mezoregionu Równina Białogardzka (313.42). Kondracki i Richling zaklasyfikowali mezoregion do typu wysoczyzn młodoglacjalnych przeważnie z jeziorami, w większości o charakterze gliniastym, falistym lub płaskim.
W latach 1975–1998 miejscowość administracyjnie należała do województwa koszalińskiego.
W wyborach do Rady Gminy Świeszyno Kępa Świeszyńska należy do okręgu wyborczego nr 2, któremu przysługuje 1 mandat. Okręg ten współtworzą również Bagno, Brzeźniki, Olszak, część wsi Świeszyno oraz Włoki.

</doc>
<doc id="993976" url="https://pl.wikipedia.org/wiki?curid=993976" title="John Shadegg">
John Shadegg

John Barden Shadegg (ur. 22 października 1949) – amerykański polityk, członek Partii Republikańskiej. W latach 1995–2011 był przedstawicielem stanu Arizona w Izbie Reprezentantów Stanów Zjednoczonych, najpierw z czwartego, a od roku 2003 z trzeciego okręgu wyborczego.

</doc>
<doc id="993977" url="https://pl.wikipedia.org/wiki?curid=993977" title="Koń łotewski">
Koń łotewski



</doc>
<doc id="993978" url="https://pl.wikipedia.org/wiki?curid=993978" title="Sportverein Werder Bremen von 1899">
Sportverein Werder Bremen von 1899



</doc>
<doc id="993981" url="https://pl.wikipedia.org/wiki?curid=993981" title="Wellwatter Conspiracy">
Wellwatter Conspiracy



</doc>
<doc id="993982" url="https://pl.wikipedia.org/wiki?curid=993982" title="SGH-I600">
SGH-I600



</doc>
<doc id="993983" url="https://pl.wikipedia.org/wiki?curid=993983" title="Cristina Fernández de Kirchner">
Cristina Fernández de Kirchner

Cristina Elisabeth Fernández de Kirchner (ur. 19 lutego 1953 w La Placie) – argentyńska polityk, senator z prowincji Santa Cruz w latach 1995–1997 i 2001–2005 oraz z prowincji Buenos Aires w latach 2005–2007 i od 2017, argentyńska pierwsza dama w latach 2003–2007, prezydent Argentyny od 10 grudnia 2007 do 10 grudnia 2015, wiceprezydent Argentyny od 10 grudnia 2019.
Edukacja i życie prywatne.
Cristina Fernandez de Kirchner urodziła się 19 lutego 1953 roku w mieście La Plata w prowincji Buenos Aires. Jest córką Eduarda Fernándeza i Ofelii Esther Wilhelm (ur. 1929, zm. 2019), której rodzicami byli niemiecki robotnik Carlos Wilhelm i hiszpańska pokojówka. Ma siostrę Gisele.
9 marca 1975 wyszła za mąż za kolegę ze studiów, Néstora Kirchnera. Oboje przenieśli się następnie do prowincji Santa Cruz, gdzie rozwinęli prywatną działalność. Mają dwoje dzieci: Maximo i Florencię Kirchner.
Kariera polityczna.
Fernandez rozpoczęła polityczną działalność w latach 70. w "Tendencia Revolucionaria", frakcji Partii Justycjalistycznej i w jej ruchu młodzieżowym. W czasie rządów junty wojskowej w kraju pod wodzą Jorge Rafaela Videli (1976-1983), małżeństwo Kirchnerów wycofało się z polityki i wspólnie prowadziło praktykę adwokacką w Río Gallegos.
Do polityki Fernandez de Kirchner wróciła pod koniec lat 80. XX wieku i w 1989 została członkiem Zgromadzenia Lokalnego prowincji Santa Cruz. W 1993 uzyskała reelekcję.
W 1995 została przedstawicielką prowincji Santa Cruz w argentyńskim Senacie, a w 1997 w Izbie Deputowanych. W 2001 ponownie weszła w skład Senatu, reprezentując ciągle tę samą prowincję.
Fernandez de Kirchner aktywnie wsparła kampanię prezydencką swojego męża w 2003. Néstor Kirchner został prezydentem 25 maja 2003 i urząd ten sprawował do 10 grudnia 2007. Jako pierwsza dama stała się ambasadorem i rzecznikiem rządu. Jej odważny styl wystąpień publicznych spolaryzował argentyńską politykę, lecz został doceniony przez dużą część społeczeństwa, głównie wywodzącego się z niższych klas.
W wyborach w październiku 2005 była główną kandydatką Frontu na rzecz Zwycięstwa (koalicja wyborcza Partii Justycjalistycznej) do urzędu senatora w prowincji Buenos Aires. 23 października 2005 po kampanii wyborczej, pokonała swą rywalkę, Hildę Gonzalez de Duhalde, żonę prezydenta Eduardo Duhalde. Jej lista zdobyła o 25% więcej głosów.
Wybory prezydenckie.
Wiosną 2007 prezydent Nestor Kirchner, który wydawał się być najpoważniejszym kandydatem do urzędu prezydenta w 2007, ogłosił, iż nie zamierza ubiegać się o reelekcję, choć według wszelkich sondaży bez trudu by ją uzyskał. 1 lipca 2007 szef gabinetu prezydenta, Alberto Fernández, ogłosił oficjalnie, że kandydatką Frontu na rzecz Zwycięstwa będzie żona Kirchnera – Cristina Fernández de Kirchner. Rozpoczęła ona swoją kampanię wyborczą 19 lipca 2007.
Cristina Fernández de Kirchner w wyborach 28 października 2007 odniosła zwycięstwo już pierwszej turze głosowania, zdobywając 44,9% głosów poparcia. Jej główna rywalka, była Miss Argentyny Elisa Carrió otrzymała tylko niecałe 23% głosów. Trzecie miejsce, z wynikiem 16,9% głosów, zajął ekonomista i były minister, Roberto Lavagna.
14 listopada 2007 ogłosiła skład swojego gabinetu. Siedmiu z 12 ministrów zajmowało swoje stanowiska już w gabinecie jej męża, m.in. minister rozwoju społecznego Alicia Kirchner, siostra Nestora Kirchnera. Cristina Kirchner oficjalnie objęła urząd prezydenta 10 grudnia 2007 na czteroletnią kadencję. Jest drugą kobietą na tym stanowisku, jednak pierwszą wybraną w wyniku wyborów powszechnych.
Prezydentura (2007-2015).
Na początku swej prezydentury Kirchner weszła w ostry konflikt ze Stanami Zjednoczonymi. Amerykański prokurator oskarżył bowiem administrację Kirchner o przyjęcie w sierpniu 2007 nielegalnych środków finansowych w wysokości 790 mln USD na swoją kampanię prezydencką od prezydenta Wenezueli Hugo Cháveza. Oba państwa kategorycznie temu zaprzeczyły.
19 grudnia 2007 Kirchner w odpowiedzi na oskarżenia, wezwała amerykańskiego ambasadora i ograniczyła jego uprawnienia. 31 stycznia 2008 ambasador amerykański na specjalnej konferencji, w obecności de Kirchner, oświadczył iż rząd USA nigdy nie wysuwał żadnych oskarżeń pod adresem administracji argentyńskiej, co złagodziło dwustronny spór.
W marcu 2008 rząd prezydent de Kirchner przedstawiła projekt ustawy podnoszącej podatki eksportowe na produkty rolne z obecnych 35% do 44%. Krok ten doprowadził do masowych strajków i blokad rolniczych, które rozpoczęły się 12 marca 2008. Protestujący domagali się wycofania się rządu z nowych taryf podatkowych. 25 marca 2008 tysiące demonstrantów zebrało się w Buenos Aires naprzeciw pałacu prezydenckiego, uderzając w metalowe garnki. Kilka godzin później prezydent de Kirchner oskarżyła rolników o wzniecanie niepokojów społecznych i chęć ogromnych zysków. Zaogniło to sytuację i protesty rozprzestrzeniły się na cały kraj.
1 kwietnia 2008 rząd zorganizował w stolicy wiec swoich zwolenników, którzy przemaszerowali ulicami Buenos Aires. Na mównicy wystąpiła prezydent, która wezwała rolników do działania „jako część społeczeństwa, a nie jako właścicieli kraju”. W wyniku sporu z rolnikami, gwałtownie spadło poparcie społeczne dla prezydent i jej administracji. W sondażach z kwietnia 2008, z rządów prezydent Fernandez de Kirchner było zadowolonych tylko ok. 23% respondentów.
5 lipca 2008 ustawę o podatkach eksportowych przyjęła Izba Deputowanych, niższa izba parlamentu, stosunkiem głosów 129 do 122. 17 lipca 2008 w głosowaniu w Senacie, głos jego przewodniczącego i jednocześnie wiceprezydenta Julio Cobosa, przesądził o odrzuceniu ustawy. Tym samym kontrowersyjne prawo nie weszło w życie, a wiceprezydent Cobos został okrzyknięty przez administrację prezydencką mianem zdrajcy.
20 października 2008 prezydent Fernández de Kirchner podpisała ustawę o nacjonalizacji środków prywatnych funduszy emerytalnych, opiewających na kwotę 30 miliardów USD. Ruch ten uzasadniała potrzebą ochrony aktywów obywateli w obliczu niepewnej sytuacji na rynku finansowym, związanej z kryzysem gospodarczym.
21 lipca 2010 prezydent podpisała ustawę legalizującą małżeństwa osób tej samej płci. Podpisanie miało uroczysty charakter i odbyło się w Casa Rosada (Różowy Dom – siedziba prezydenta) w Buenos Aires. Pod budynkiem zgromadziły się setki osób popierających wprowadzenie ustawy.
25 października 2010 roku Fernández de Kirchner uroczyście otworzyła argentyński zakład wzbogacania uranu, nieużywany od 1989 roku. Zakład przeszedł pierwszy etap modernizacji, mający zwiększyć jego wydajność 150 razy.
W wyborach generalnych 23 października 2011 uzyskała reelekcję po wygranej w pierwszej turze głosowania, w której zdobyła 50,24% głosów poparcia. Jej najpoważniejszy rywal Ricardo Alfonsín z Radykalnej Unii Obywatelskiej otrzymał 12,20% głosów.
28 grudnia 2011 poinformowano, że Kirchner cierpi na raka brodawkowatego tarczycy, którego wykryto tydzień wcześniej podczas rutynowych badań. 4 stycznia 2012 przeprowadzono operację wycięcia tarczycy, po której okazało się, że była ona zdrowa. 18 marca 2013 w Watykanie spotkała się na audiencji generalnej z papieżem Franciszkiem, a dzień później uczestniczyła w inauguracji jego pontyfikatu. Kilka razy Cristina Fernandez de Kirchner była przyjmowana na audiencji u papieża Franciszka: w 2014 dwa razy; w marcu i we wrześniu i w czerwcu 2015.
W wyborach prezydenckich w 2015, w których nie mogła już po raz kolejny startować, poparła kandydaturę byłego wiceprezydenta, Daniela Scioli. Kandydat przez nią popierany wygrał I turę zaś poniósł porażkę w II turze, przegrywając z burmistrzem stolicy Argentyny Mauricio Macrim. 10 grudnia 2015 Cristina Fernandez de Kirchner zakończyła urząd prezydenta Argentyny, nie uczestnicząc w inauguracji swojego następcy, gdyż jego zwycięstwo określiła jako „zamach stanu”.
Okres postprezydentalny i wiceprezydentura.
27 grudnia 2016 zostały de Kirchner postawione zarzuty korupcji. Była prezydent miała rozstrzygać przetargi na korzyść zaprzyjaźnionego biznesmena Lazaro Baeza. Jednocześnie sędzia nakazał zamrozić majątek de Kirchner. W sierpniu 2018 r. postawiono jej zarzuty kierowania organizacją korupcyjną.
W maju 2019 ogłosiła Alberta Fernándeza jako kandydata na urząd Prezydenta Argentyny w wyborach prezydenckich zaś siebie jako kandydatkę na urząd wiceprezydenta Argentyny. W wyborach tych odnieśli zwycięstwo, wygrywając już w pierwszej turze ze swoim konkurentem Mauricio Macrim, który ubiegał się o reelekcję; 10 grudnia 2019 Alberto Fernández został zaprzysiężony na kolejnego prezydenta zaś Cristina de Kirchner na urząd wiceprezydenta Argentyny. 2 września 2022 doszło do nieudanej próby zabójstwa de Kirchner. Napastnik nie oddał strzału mimo iż pistolet, którym się posłużył był naładowany. Inne źródła donoszą, że napastnik pociągnął za spust, sama broń jednak nie wypaliła.
Upamiętnienie.
W 2016 roku na cześć Cristiny Fernández de Kirchner nazwano znaleziony w Argentynie nowy gatunek owada "Argentinala cristinae", w podziękowaniu za wyniesienie urzędu sekretarza ds. nauki do rangi ministra poprzez utworzenie Ministerstwa Nauki, Technologii i Innowacji.

</doc>
<doc id="993985" url="https://pl.wikipedia.org/wiki?curid=993985" title="I600">
I600



</doc>
<doc id="993988" url="https://pl.wikipedia.org/wiki?curid=993988" title="Chełm Gryficki">
Chełm Gryficki

Chełm Gryficki – przysiółek wsi Włodarka, położony w województwie zachodniopomorskim, w powiecie gryfickim, w gminie Trzebiatów, przy trasie drogi wojewódzkiej nr 102.
Według danych z 28 lutego 2009 przysiółek miał 30 mieszkańców.
Chełm Gryficki wraz z wsią Włodarka tworzą wspólnie jednostkę pomocniczą gminy – "Sołectwo Włodarka".
W latach 1946–1998 miejscowość administracyjnie należała do województwa szczecińskiego.
Przysiółek w całości znajduje się w obszarach programu Natura 2000, tzn. obszarze specjalnej ochrony ptaków "Wybrzeże Trzebiatowskie" oraz w specjalnym obszarze ochrony siedlisk Trzebiatowsko-Kołobrzeskim Pasie Nadmorskim.
Dzieci z miejscowości uczęszczają do Szkoły Podstawowej Nr 1 im. Jana Kochanowskiego w Trzebiatowie.
Nazwę "Chełm Gryficki" wprowadzono urzędowo w 1948 roku, zmieniając niemiecką nazwę miejscowości – "Holm".

</doc>
<doc id="993991" url="https://pl.wikipedia.org/wiki?curid=993991" title="Vulcatius Gallicanus">
Vulcatius Gallicanus

Vulcatius Gallicanus – według tradycji autor biografii Awidiusza Kasjusza, która wchodzi w skład dzieła "Historia Augusta".

</doc>
<doc id="993993" url="https://pl.wikipedia.org/wiki?curid=993993" title="Kacper (serial animowany 1997)">
Kacper (serial animowany 1997)

Kacper (ang. "Kipper") – brytyjski serial animowany bazujący na książkach Micka Inkpena. Głównym bohaterem serialu jest pomarańczowy pies o imieniu Kacper.
Wersja polska.
W Polsce serial był emitowany w Cartoon Network, TVP1 oraz JimJam.
Wersja polska: Telewizyjne Studia Dźwięku – Warszawa
Reżyseria: Barbara Sołtysik
Tłumaczenie:
Dialogi: Hanna Bielawska-Adamik
Dźwięk: Jerzy Rogowiec
Montaż: Elżbieta Joel
Kierownik produkcji: Krystyna Dynarowska
Wystąpili:
Tekst piosenki: Andrzej Brzeski
Opracowanie muzyczne: Eugeniusz Majchrzak
Śpiewał: Dariusz Odija
Lektor: Maciej Gudowski

</doc>
<doc id="993995" url="https://pl.wikipedia.org/wiki?curid=993995" title="Burgebrach">
Burgebrach

Burgebrach – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, siedziba wspólnoty administracyjnej Burgebrach. Leży w Steigerwaldzie, około 13 km na południowy zachód od Bambergu, nad rzeką Rauhe Ebrach, przy drodze B22 i linii kolejowej Ebrach – Strullendorf – Bamberg.
Dzielnice.
W skład gminy wchodzi 27 dzielnic:
Demografia.
Współpraca.
Miejscowość partnerska:

</doc>
<doc id="993996" url="https://pl.wikipedia.org/wiki?curid=993996" title="Football Club de Nantes Atlantique">
Football Club de Nantes Atlantique



</doc>
<doc id="993998" url="https://pl.wikipedia.org/wiki?curid=993998" title="Aelius Lampridius">
Aelius Lampridius

Aelius Lampridius zaliczany jest do grona Scriptores Historiae Augustae. Był autorem życiorysów: Kommodusa Antoninusa, Diadumenusa Antoninusa, Antoninusa Heliogabala i Aleksandra Sewera.

</doc>
<doc id="994000" url="https://pl.wikipedia.org/wiki?curid=994000" title="33. szczyt G8">
33. szczyt G8



</doc>
<doc id="994001" url="https://pl.wikipedia.org/wiki?curid=994001" title="Berlinisches Journal für Aufklärung">
Berlinisches Journal für Aufklärung

Berlinisches Journal für Aufklärung – naukowe pismo powstałe w Berlinie w roku 1788. Wychodziła do 1790 roku. Można było później w księgarniach nabyć całą serię w 8 tomach. Jego nazwa nawiązywała do broszury Kanta z roku 1784 pod tytułem:
Wydawcami "Berlinisches Journal für Aufklärung" byli: Gottlob Nathanael Fischer i Johann Andreas Riem (ten ostatni pod pseudonimem: C.A.E. Schmidt).

</doc>
<doc id="994003" url="https://pl.wikipedia.org/wiki?curid=994003" title="Grand Prix Europy na Żużlu 2000">
Grand Prix Europy na Żużlu 2000

Wyniki Grand Prix Europy 2000, szóstej (ostatniej) eliminacji Mistrzostw Świata Grand Prix w sezonie 2000.
Były to pierwsze zawody o Wielką Nagrodę Europy i jedyne na bydgoskim torze. Ogółem jednak była to już trzecia eliminacja Grand Prix w Bydgoszczy.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Piotr Protasiewicz i Jarosław Hampel). W nawiasach podano numery stałe.
Opis.
Ostatnia runda sezonu 2000 zakończyła się zwycięstwem Billy Hamilla, który dzięki temu wyprzedził w klasyfikacji obrońcę tytułu Tony Rickardssona i Jason Crumpa. Miejsca na podium zajęli również Greg Hancock i właśnie Rickardsson. Mimo braku zwycięstwa, mistrzem świata został Brytyjczyk Mark Loram, który przez cały sezon prezentował równą, wysoką formę. Najlepszym na to dowodem jest fakt, że 6 miejsce w ostatniej eliminacji, było najniższą lokatą w sezonie.
Wicemistrzem został Billy Hamill, a brązowy medal zdobył Tony Rickardsson.
Dzień przed zawodami doszło do małego skandalu. Stefan Dannö mający jeszcze szanse na zajęcie ósmego miejsca, pojawił się na oficjalnym treningu pod wpływem alkoholu. Szwed został wykluczony z zawodów i zakończył swoją przygodę z cyklem Grand Prix. Jego miejsce pozostało nieobsadzone (brak zawodnika, który zajął 16. miejsce).
W Grand Prix zadebiutował Jarosław Hampel, zdobywając niezłe 12 miejsce. Tomasz Gollob był 5 i zakończył sezon na 7 miejscu. Rafał Dobrucki zajął w zawodach 15, a Piotr Protasiewicz 24 pozycję.

</doc>
<doc id="994004" url="https://pl.wikipedia.org/wiki?curid=994004" title="Scriptores Histpriae Augustae">
Scriptores Histpriae Augustae



</doc>
<doc id="994006" url="https://pl.wikipedia.org/wiki?curid=994006" title="Jędrzej Tucholski">
Jędrzej Tucholski

Jędrzej Tucholski (ur. 24 marca 1932 w Poznaniu, zm. 21 maja 2012 w Warszawie) – polski pisarz zajmujący się tematyką historii II wojny światowej, m.in. cichociemnych i zbrodni katyńskiej.
Życiorys.
Był synem por. rez. doc. dra Tadeusza Tucholskiego (1898-1940), naukowca w chemii fizycznej, ofiary zbrodni katyńskiej i Zofii z domu Osuchowskiej (zm. 1988); miał siostrę Hannę.
Absolwent Wydziału Elektrycznego Politechniki Warszawskiej z 1954 z tytułem inżyniera elektryka. Był pracownikiem Instytutu Elektrotechniki w Warszawie-Międzylesiu. W 1972 zainteresował się bliżej historią Cichociemnych i rozpoczął pracę badawczą na ten temat. Ponadto badał tematykę zbrodni katyńskiej. W 1989 współzałożyciel Niezależnego Komitetu Historycznego Badania Zbrodni Katyńskiej. Uczestniczył w ekshumacji ofiar katyńskich w Charkowie i Miednoje w 1991 roku oraz w Katyniu w 1994 roku. W 1993 był w Komitecie Organizacyjnym Federacji Rodzin Katyńskich. Działał w Stowarzyszeniu Rodzina Katyńska w Warszawie, był także przewodniczącym Zarządu Polskiej Fundacji Katyńskiej. Członek Rady Programowej półrocznika „Pamięć i Sprawiedliwość” Instytutu Pamięci Narodowej. W latach 1995–2000 wicedyrektor Centralnego Archiwum MSWiA. W latach 2000-2005 zastępca szefa Biura Udostępniania i Archiwizacji Dokumentów IPN, a następnie do 2008 roku – główny specjalista w tym biurze.
Został pochowany 29 maja 2012 na cmentarzu parafii Najświętszego Serca Pana Jezusa w Starej Miłośnie.
Odznaczenia.
8 kwietnia 2008 roku rada Polskiej Fundacji Katyńskiej nadała mu Medal Dnia Pamięci Ofiar Zbrodni Katyńskiej, a 24 marca 2011 roku Prezydent RP Bronisław Komorowski odznaczył go Krzyżem Oficerskim Orderu Odrodzenia Polski za wybitne zasługi w upowszechnianiu prawdy katyńskiej.

</doc>
<doc id="994009" url="https://pl.wikipedia.org/wiki?curid=994009" title="Ed Pastor">
Ed Pastor

Ed Pastor, właśc. Edward Lopez Pastor (ur. 28 czerwca 1943, zm. 28 listopada 2018) – amerykański polityk, członek Partii Demokratycznej. W latach 1991–2015 był przedstawicielem stanu Arizona w Izbie Reprezentantów Stanów Zjednoczonych, najpierw z drugiego, od 2003 do 2013 z czwartego, a od 2013 z siódmego okręgu wyborczego.

</doc>
<doc id="994012" url="https://pl.wikipedia.org/wiki?curid=994012" title="Lost Dogs">
Lost Dogs

Lost Dogs – album kompilacyjny amerykańskiego zespołu muzycznego Pearl Jam, składający się z dwóch płyt CD. Znalazły się na nim wcześniej nie publikowane materiały ze stron B singli.

</doc>
<doc id="994013" url="https://pl.wikipedia.org/wiki?curid=994013" title="Sadlenko">
Sadlenko

Sadlenko – przysiółek wsi Sadlno, położonej w województwie zachodniopomorskim, w powiecie gryfickim, w gminie Trzebiatów.
Według danych z 28 lutego 2009 przysiółek miał 43 mieszkańców, z czego 35 stanowili dorośli, a 8 osoby poniżej 18. roku życia.
Do przysiółka prowadzi droga powiatowa nr 0117Z Rogoziny i Sadlna.
Sadlenko wraz z wsią Sadlno tworzą wspólnie "Sołectwo Sadlno".
W latach 1946–1998 miejscowość administracyjnie należała do województwa szczecińskiego.

</doc>
<doc id="994014" url="https://pl.wikipedia.org/wiki?curid=994014" title="Schönbrunn im Steigerwald">
Schönbrunn im Steigerwald

 Schönbrunn im Steigerwald, Schönbrunn i.Steigerwald – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, wchodzi w skład wspólnoty administracyjnej Burgebrach. Leży w Steigerwaldzie, około 15 km na południowy zachód od Bamberga, nad rzeką Rauche Ebrach.
Dzielnice.
W skład gminy wchodzą następujące dzielnice:
Oświata.
W gminie znajduje się 75 miejsc przedszkolnych (z 72 dziećmi) oraz szkoła podstawowa (10 nauczycieli, 175 uczniów).

</doc>
<doc id="994016" url="https://pl.wikipedia.org/wiki?curid=994016" title="Seradela">
Seradela

Seradela ("Ornithopus" ) – rodzaj roślin z rodziny bobowatych. Obejmuje 6 gatunków. Występują one w południowej, zachodniej i środkowej Europie, w południowo-zachodniej Azji, w północno-zachodniej Afryce, z centrum zróżnicowania w basenie Morza Śródziemnego. Jeden gatunek ("O. micranthus") rośnie w Ameryce Południowej (w południowej Brazylii, w Urugwaju i w północnej Argentynie). W Polsce rośnie jako gatunek rodzimy seradela drobna "O. perpusillus", przejściowo dziczeje seradela spłaszczona "O. compressus", a uprawiana jest poza tym seradela pastewna "O. sativus".
Seradela pastewna (rzadziej inne gatunki z rodzaju) uprawiana jest jako ceniona roślina pastewna i na zielony nawóz.
Systematyka.
Jeden z rodzajów podrodziny bobowatych właściwych "Faboideae" w rodzinie bobowatych "Fabaceae" "s.l." W obrębie podrodziny należy do plemienia "Loteae".

</doc>
<doc id="994017" url="https://pl.wikipedia.org/wiki?curid=994017" title="Seradela siewna">
Seradela siewna



</doc>
<doc id="994018" url="https://pl.wikipedia.org/wiki?curid=994018" title="Maja (gwiazda)">
Maja (gwiazda)

Maja (20 Tauri) – czwarta (po Alkione, Atlas i Elektrze) pod względem jasności gwiazda gromady otwartej Plejad (M 45) w konstelacji Byka. Należy do jasnych gwiazd widocznych gołym okiem (+3,87), świeci z odległości 383 lat świetlnych. Plejady najlepiej widać na jesiennym i zimowym niebie.
Nazwa.
Gwiazda ta nosi tradycyjną nazwę Maja, wywodzącą się z mitologii greckiej. Nimfa Maja była jedną z Plejad, córek Atlasa i Plejone. Grupa robocza Międzynarodowej Unii Astronomicznej do spraw uporządkowania nazewnictwa gwiazd zatwierdziła użycie nazwy Maja dla określenia tej gwiazdy.
Charakterystyka.
Maja jest gwiazdą biało-niebieską o typie widmowym B8, emitującą 660 razy więcej energii niż Słońce. Temperatura jej powierzchni wynosi prawdopodobnie 12 600 K. Średnica 5,5 średnicy Słońca plasuje ją w kategorii olbrzymów. Maja wypaliła swoje zapasy wodoru lub wypali je w dość krótkim czasie i prawdopodobnie zakończy swój żywot jako biały karzeł.
Podobnie jak inne gwiazdy gromady Plejad, Maja spowita jest mgławicą refleksyjną (NGC 1432). Obraca się dość powoli i co za tym idzie ma dość stabilną atmosferę, w której dochodzi do separacji pierwiastków chemicznych i widmo jest wzbogacone w rtęć i mangan.
Gwiazda ta ma także dość ciekawą historię badań. Około pięćdziesięciu lat temu astronom Otto Struve zasugerował, że jest ona gwiazdą lekko zmienną z okresem kilku godzin. Tym samym stała się prototypem całej klasy gwiazd „zmiennych typu Mai”, do których należał Pherkad (gamma Ursae Minoris). Astronomowie spierali się od tamtego czasu na temat tej klasy gwiazd. Ostatecznie ustalono, że Maja jest gwiazdą stabilną i nie zmienia swej jasności (aczkolwiek kilka innych gwiazd należących do klasy „zmienne typu Mai” jest istotnie gwiazdami zmiennymi).

</doc>
<doc id="994021" url="https://pl.wikipedia.org/wiki?curid=994021" title="Carl Lenngren">
Carl Lenngren



</doc>
<doc id="994022" url="https://pl.wikipedia.org/wiki?curid=994022" title="Ławica Orla">
Ławica Orla

Ławica Orla (niem. "Adlergrund") – ławica w Niemczech; najpłytsza z ławic Morza Bałtyckiego, której minimalna głębokość wynosi 5 m. Rozciąga się na północny wschód od przylądku Arkona (Rugia) i na południowy zachód od wyspy Bornholm; przedłużenie Ławicy Rønne. Rezerwat morski "Schutzgebiet Adlergrund" obejmuje powierzchnię ok. 234 km2 ławicy o głębokości 7–35 m. 
W latach 1884–1914 oraz 1922–1941 na Ławicy pełniły służbę latarniowce "Adlergrund".
W 1949 roku wprowadzono urzędowo rozporządzeniem polską nazwę "Orla Ławica", zastępując poprzednią niemiecką nazwę "Adlergrund", jednak ławica ta nigdy nie znajdowała się na polskich wodach terytorialnych, czy w polskiej wyłącznej strefie ekonomicznej.
Planuje się wybudowanie jednej lub dwóch farm wiatrowych na Ławicy Orlej w ramach "Wind Energy Network Rostock".

</doc>
<doc id="994023" url="https://pl.wikipedia.org/wiki?curid=994023" title="Krótki dzień pracy">
Krótki dzień pracy

Krótki dzień pracy – polski, telewizyjny film polityczny w reżyserii Krzysztofa Kieślowskiego. Film opowiada o radomskim Czerwcu '76, widzianym z perspektywy I sekretarza Komitetu Wojewódzkiego PZPR. Sytuacja przedstawiona w filmie jest prawdziwa, ale wszyscy bohaterowie fikcyjni.
Film zrealizowano w 1981, ale swoją oficjalną premierę telewizyjną miał dopiero w 1996. W ciągu tych 15 lat był jednak pokazywany wielokrotnie na pokazach w klubach filmowych i podczas specjalnych seansów.
Fabuła.
I sekretarz KW PZPR przyjeżdża do pracy wczesnym rankiem 25 czerwca 1976. Dzień wcześniej premier Piotr Jaroszewicz ogłosił w Sejmie w imieniu rządu drastyczną podwyżkę cen żywności. Do Komitetu spływają pierwsze informacje z miasta: nie podjęła pracy poranna zmiana Zakładów Metalowych im. gen. „Waltera”, załoga po wiecu wyszła na ulice. Do marszu dołączają pracownicy kolejnych zakładów, instytucji i zwykli ludzie.
Sekretarz próbuje opanować sytuację środkami politycznymi: nakazuje zebrania organizacji partyjnych w zakładach, członkowie PZPR mają namawiać kolegów z pracy do spokoju. Jednak w obdzwanianych kolejnych przedsiębiorstwach już nikogo nie ma. W siedzibie Komitetu zjawia się komendant wojewódzki MO, nakazuje spokój, zapowiada opanowanie protestu przez milicję i wojsko. Napływają kolejne meldunki milicji. Wydaje się, że nikt nie pracuje i wszyscy ruszyli pod Komitet, wyrazić swoje niezadowolenie.
Sekretarz gorączkowo telefonuje do Warszawy. Kolejni rozmówcy zbywają go, wymagają opanowania protestu, nie dając żadnych możliwości negocjacji z tłumem. Sekretarz ma w pamięci wczorajszą reakcję członków egzekutywy partyjnej województwa – nawet oni zaskoczeni byli rozmiarem podwyżek, których dokładny wymiar poznali z tajnych dokumentów dostarczonych z Warszawy. Sekretarz wierzy w robotnicze ideały, stara się zrozumieć powód protestu, ale ma nadzieję, że robotnicy nie dokonają żadnego ataku.
Tłum wdziera się do budynku Komitetu. Sekretarz, nie mogąc doczekać się wiążącej odpowiedzi z Warszawy próbuje grać na zwłokę. Ogłasza przez megafon, że ostateczna decyzja w sprawie podwyżek ma być ogłoszona po południu. 
Film pointują pokazywane w krótkich ujęciach dalsze losy niektórych strajkujących: maltretowanie tzw. „ścieżkami zdrowia”, fasadowe procesy polityczne, na których zapadają drakońskie wyroki, pomoc dla rodzin uwięzionych ze strony samorzutnie organizujących się organizacji społecznych.

</doc>
<doc id="994026" url="https://pl.wikipedia.org/wiki?curid=994026" title="Jaromin">
Jaromin

Jaromin () – część miasta Trzebiatowa, położona we wschodnim obszarze miasta, ok. 0,5 km na zachód od Sekwanki.
Znajduje się tu gminny dom pomocy społecznej.
Jaromin znajduje się przy trasie linii Nadmorskiej Kolei Wąskotorowej Trzebiatów – Brojce – Gryfice (obecnie zawieszonej).
Historia.
Nazwę "Jaromin" wprowadzono urzędowo w 1948 roku, zastępując poprzednią niemiecką nazwę "Heilanstalt". Około 0,4 km na południe od zabudowy Jaromina, za obecną granicą miasta znajdowała się leśniczówka Warcisław (niem. "Grünhaus").
W 1959 roku powstała jednostka wojskowa nr 2211, która w odstępie czasu kilkakrotnie zmieniała swoją nazwę.
W 1960 roku przeniesiono 65 Pułk Artylerii Przeciwlotniczej z Brodnicy do Warcisławia. . Osiedle Jaromin było miejscem zamieszkania oficerów i pracowników cywilnych Wojska Polskiego.
Do 2002 roku błędnie wpisywano miejsce zameldowania mieszkańców, traktując Jaromin jako osobną miejscowość mimo że znajdowała się w granicach miasta dużo wcześniej. Obszar Jaromina tworzył osobne sołectwo. Na terenie byłej jednostki wojskowej powstał dom pomocy społecznej (DPS).
Samorząd.
W 2006 roku zostało utworzone osiedle Jaromin, będące jednostką pomocniczą gminy Trzebiatów. Mieszkańcy wybierają 3-osobowy zarząd osiedla, na czele którego stoi jego przewodniczący.

</doc>
<doc id="994027" url="https://pl.wikipedia.org/wiki?curid=994027" title="Carl Peter Lenngren">
Carl Peter Lenngren

Carl Peter Lenngren (ur. 28 maja 1750, zm. 16 listopada 1827) – szwedzki prawnik, (asesor) urzędnik i dziennikarz. Członek Szwedzkiej Akademii Nauk. Wraz z poetą i pisarzem Johanem Henrikiem Kellgrenem założył w roku 1778 gazetę "Stockholmsposten". Lenngren był głównym redaktorem tego pisma. Jego żoną została w roku 1780 poetka Anna Maria Lenngren, z domu Malmstedt (uczony Magnus Brynolf Malmstedt był jej ojcem).

</doc>
<doc id="994031" url="https://pl.wikipedia.org/wiki?curid=994031" title="Nostrzyk lekarski">
Nostrzyk lekarski



</doc>
<doc id="994032" url="https://pl.wikipedia.org/wiki?curid=994032" title="Józef Stabrawa">
Józef Stabrawa

Józef Stabrawa (ur. 8 stycznia 1881 w Królówce, zm. 17 sierpnia 1942 w Dachau) – polski duchowny katolicki, długoletni proboszcz parafii św. Michała Archanioła w Mszanie Dolnej, działacz społeczny i samorządowy, członek Związku Walki Zbrojnej, więzień obozów koncentracyjnych Auschwitz-Birkenau i Dachau.
Życiorys.
Józef Stabrawa był synem Jakuba i Teresy z domu Cieśla. Po ukończeniu szkoły w rodzinnej wsi i gimnazjum w pobliskiej Bochni, wstąpił w 1903 roku do Seminarium Duchownego w Tarnowie. Święcenia kapłańskie otrzymał 29 czerwca 1907 roku z rąk biskupa tarnowskiego Leona Wałęgi. Przez krótki czas był wikariuszem w tarnowskiej parafii katedralnej, następnie do 1910 roku w parafii św. Wawrzyńca w Wojniczu.
Kolejną placówką księdza Stabrawy była wikaria w Woli Rzędzińskiej. Przez kolejne lata kierował tam budową nowego kościoła i przygotowywał struktury administracyjne przyszłej parafii (erygowanej ostatecznie w 1925 roku). Wcześniej, 1 czerwca 1917 roku, Józef Stabrawa został proboszczem parafii św. Michała Archanioła w Mszanie Dolnej oraz dziekanem dekanatu Mszana Dolna.
Poza pracą duszpasterską udzielał się również aktywnie w działalności spółdzielczej, samorządowej i społecznej. W latach 1919−1928 był prezesem Rady Nadzorczej Spółki Oszczędności i Pożyczek (od 1924 roku jako Kasa Stefczyka), ponadto prezesem Zarządu Składnicy Kółek Rolniczych, w latach 20. radnym powiatu limanowskiego. Przy jego inicjatywie i wkładzie pracy powstały między innymi: most na Porębiance prowadzący do Mszany Górnej; Podhalański Dom Ludowy im. Władysława Orkana (obecnie kino „Luboń”, budowę dokończono już po zakończeniu II wojny światowej); kolonia letnia Sodalicji Mariańskiej na stokach Śnieżnicy (obecnie Młodzieżowy Ośrodek Rekolekcyjny). W połowie lat 30. był inicjatorem rozpoczęcia prac przy elektryfikacji Mszany Dolnej, opracował również, zrealizowany dopiero w latach 50., plan wodociągów grawitacyjnych doprowadzających wodę ze źródeł na Lubogoszczy. Na swej plebanii gościł artystów: Karola Huberta Rostworowskiego, Halinę i Jana Ekierów czy Bolesława Barbackiego, który namalował portret proboszcza. Wspierał lokalnych twórców ludowych. Był aktywnym członkiem Towarzystwa Gimnastycznego „Sokół”, Związku Podhalan, Polskiego Związku Narciarskiego. We współpracy z Górską Szkołą Rolniczą w Łososinie Górnej propagował sadownictwo i nowoczesną hodowlę bydła. 11 listopada 1937 roku został za działalność społeczną odznaczony Złotym Krzyżem Zasługi.
Podczas okupacji związał się z ruchem oporu, od lutego 1940 roku będąc członkiem Związku Walki Zbrojnej, współpracującym bezpośrednio z dowództwem obszaru krakowskiego organizacji. Zorganizował i kierował punktem przerzutowym uchodźców i kurierów na Słowację. Prowadził akcję pomocy dla osób wysiedlonych z terenów włączonych do Rzeszy. Odmawiał współpracy z władzami okupacyjnymi i w kazaniach apelował o zachowanie polskości. Od 15 czerwca 1941 roku był traktowany jako zakładnik. Aresztowany 15 września tegoż roku na skutek prowokacji miejscowego burmistrza, został przewieziony do więzienia w Nowym Sączu, następnie do Tarnowa. 29 grudnia 1941 roku został więźniem politycznym obozu Auschwitz-Birkenau, w czerwcu następnego roku przeniesiono go do KL Dachau. Zmarł w wyniku flegmony i zagłodzenia 17 sierpnia 1942 roku.
W 1967 roku, w 25. rocznicę śmierci, w kościele parafialnym odsłonięto popiersie i tablicę pamiątkową poświęconą Józefowi Stabrawie, wykonaną przez miejscowego artystę Stanisława Ciężadlika, jednego z protegowanych proboszcza. Druga płaskorzeźba upamiętniająca dokonania księdza, dzieło artysty rzeźbiarza Władysława Jani, znajduje się w gmachu obecnego kina „Luboń”. Pośmiertnie Józef Stabrawa otrzymał Krzyż Oświęcimski. 19 sierpnia 2012 r. Rada Miasta Mszany Dolnej nadała dotychczasowej ulicy Cmentarnej imię ks. Józefa Stabrawy.

</doc>
<doc id="994034" url="https://pl.wikipedia.org/wiki?curid=994034" title="Ebrach (gmina)">
Ebrach (gmina)

Ebrach – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, siedziba wspólnoty administracyjnej Ebrach. Leży w Steigerwaldzie, około 30 km na południowy zachód od Bamberga, nad rzeką Mittlere Ebrach, przy drodze B22 i linii kolejowej (Ebrach – Strullendorf – Bamberg.
Dzielnice.
W skład gminy wchodzą następujące dzielnice:
Współpraca.
Miejscowości partnerskie:
Oświata.
W gminie znajduje się 50 miejsc przedszkolnych (z 36 dziećmi), szkoła podstawowa (8 nauczycieli, 142 uczniów) i Realschule (35 nauczycieli i 628 uczniów)

</doc>
<doc id="994036" url="https://pl.wikipedia.org/wiki?curid=994036" title="Ławica Rønne">
Ławica Rønne

Ławica Rønne – ławica na Morzu Bałtyckim, leżąca na duńskich wodach terytorialnych na południowy zachód od wyspy Bornholm. Wraz z Ławicą Orlą (z którą jest bezpośrednio połączona) stanowi jedno z najpłytszych miejsc na południowym Bałtyku.
Na ławicy powstaje farma wiatrowa. Część ławicy jest objęta obszarem Natura 2000.

</doc>
<doc id="994037" url="https://pl.wikipedia.org/wiki?curid=994037" title="Transact-SQL">
Transact-SQL

Transact-SQL, T-SQL oznacza transakcyjny SQL, czyli rozszerzenie języka SQL umożliwiające tworzenie konstrukcji takich jak pętle, instrukcje warunkowe oraz zmienne. Jest używany do tworzenia wyzwalaczy, procedur i funkcji składowanych w bazie. Został stworzony przez Sybase i wbudowany do serwerów SQL tej firmy, później prawa kupiła firma Microsoft i wykorzystuje ten język w kolejnych wersjach MS SQL Server.

</doc>
<doc id="994038" url="https://pl.wikipedia.org/wiki?curid=994038" title="T-SQL">
T-SQL



</doc>
<doc id="994039" url="https://pl.wikipedia.org/wiki?curid=994039" title="Innviertel">
Innviertel

Innviertel, Innkreis (region rzeki Inn) – tereny Górnej Austrii, które monarchii habsburskiej przypadły na skutek wojny o sukcesję bawarską toczącej się w latach 1778–1779. Największym miastem jest Braunau am Inn, drugim Ried im Innkreis. Powierzchnia regionu wynosi około 2250 km², a liczba mieszkańców niecałe 215 tysięcy.
Z rejonów tych wywodzi się wielu znanych Austriaków: pisarz Richard Billinger, Franz Xaver Gruber, Adolf Hitler, Franz Jägerstätter, Ernst Kaltenbrunner, Anton Zeilinger, Rudi i Willi Schneider, pisarze Franz Stelzhamer i Friedrich Ch. Zauner, rzeźbiarz Thomas Schwanthaler.

</doc>
<doc id="994042" url="https://pl.wikipedia.org/wiki?curid=994042" title="Burgwindheim">
Burgwindheim

Burgwindheim – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, wchodzi w skład wspólnoty administracyjnej Ebrach. Leży w Steigerwaldzie, około 25 km na południowy zachód od Bambergu, nad rzeką Mittlere Ebrach, przy drodze B22 i linii kolejowej Ebrach – Strullendorf – Bamberg.
Dzielnice.
W skład gminy wchodzą następujące dzielnice: Kötsch, Untersteinach, Unterweiler i Burgwindheim.
Oświata.
W gminie znajduje się 50 miejsc przedszkolnych (z 53 dziećmi) oraz szkoła podstawowa (6 nauczycieli, 144 uczniów).

</doc>
<doc id="994044" url="https://pl.wikipedia.org/wiki?curid=994044" title="Białoboki (Trzebiatów)">
Białoboki (Trzebiatów)

Białoboki – część miasta Trzebiatowa tworząca sołectwo, położona w północno-zachodnim obszarze miasta, na południe od zamkniętej linii Gryfickiej Kolei Wąskotorowej Trzebiatów – Pogorzelica.
Granice sołectwa Białoboki obejmują ulice miasta: Białoboki, Morską, Piaskową, Podmiejską, Rolniczą, Wiejską. W sołectwie organem uchwałodawczym jest zebranie wiejskie, które wyłania sołtysa i doradczą 5-osobową radę sołecką.
Niegdyś stanowiła osadę pod Trzebiatowem. Białoboki są znane z opisów historycznych znajdującego się w tych okolicach dawnego opactwa norbertanów.
Przez Białoboki płynie struga Sarnia.
W 2012 r. zmieniono nazwę sołectwa "Trzebiatów II" na "Białoboki" oraz zmieniono jego granice.
Toponimia.
W dokumentach zostały zapisane następujące nazwy miejscowości z poszczególnych lat: "Belbuch" (1208), "Belbog" (1217), "Belbok" (1262), "Belebuk" (1276), "Belbuck" (1312), "Belboch" (1323), "Beelbugk" (1503), "Belbuck" (1547), "Belbuch" (1618), "Belbugk" (1834), "Belbuk" ("Belbuck") (1936–39)
Do 1945 r. poprzednią niemiecką nazwą było "Belbuck". W 1948 r. wprowadzono urzędowo rozporządzeniem polską nazwę "Białoboki".
Barbara Czopek-Kopciuch oceniła, że nazwa była wcześnie germanizowana i jej pierwotna forma jest trudna do zrekonstruowania. Pierwotna forma "Białoboki" jest również prawdopodobna, na co wskazywałyby pierwsze oryginalne zapisy "Belbog", "Belbok" z 1217 i 1262. Językoznawcy nie przekonuje teza Reinholda Trautmanna, że nazwa pochodzi od nazwy osobowej "Bělbog" i teza Stanisława Kozierowskiego, że pochodzi od 'biały buk’.
Według późnośredniowiecznych "Roczników premonstrateńskich" nazwa osady miałaby się wywodzić od słowiańskiego bóstwa Białoboga, co jest uznane za niepotwierdzoną hipotezę, a Jerzy Strzelczyk ocenia, że nazwa pochodzi od słowa "buk" lub "bok".
Klasztor w Białobokach.
Pomiędzy rokiem 1176 a 1180 książę Kazimierz I wystawił dokument fundacyjny klasztoru w Białobokach, do którego przybyli pierwsi premonstratensi z klasztoru w Lund. Miejsce fundacji znajdowało się na skraju morenowej „wyspy”, otoczonej z trzech stron pradoliną Regi. 
W 1302 roku nastąpiła ponowna fundacja, po której przybyli mnisi z założonego w 1163 roku klasztoru Mariengarten z odległej Fryzji (niezachowany współcześnie koło Hallum, Fryzja, Holandia). Z tego powodu klasztor w Białobokach był jego klasztorem filialnym i został nawet założony na niemal identycznym planie, jak ten w Mariengarten. Przypuszczalnie w XIV wieku opactwo otoczono kamiennymi murami. Być może białoboccy premonstratensi zbudowali mury obronne w czasie konfliktu z możnym rodem Wedlów w latach 1330-1331. Jednym z epizodów owego sporu był szturm na klasztor, w efekcie którego poczynione zostały w jego zabudowie znaczne zniszczenia, mimo tego, że klasztor miał być już wówczas otoczony murem obronnym i podwójnym wałem ziemnym. Po zniszczeniach jakich doznał Kamień Pomorski, to właśnie opactwo białobockie planowano w 1332 r. uczynić nową siedzibą biskupa pomorskiego, co motywowano położeniem i obronnością miejsca. W okresie swojego największego znaczenia i rozkwitu, w XIII i XIV w., klasztor białobocki był jednym z kilku największych i najważniejszych ośrodków monastycznych Pomorza. W murach obwodowych klasztoru znajdowała się co najmniej jedna brama i jedna furta. Brama usytuowana była najpewniej od południa i wiodła wprost do Trzebiatowa, przez mostek znajdujący się na Sarniej, nazywanej wówczas Mnisim Strumieniem, jak też przez most na Redze, który istniał jeszcze w XVII w. Droga z mostu wychodziła wprost na jedną z bram miejskich lokacyjnego Trzebiatowa. W tym okresie otoczony murem jego obszar miał kształt wydłużonego owalu o wymiarach mniej więcej 200 × 100 m, czyli powierzchnię około 2 ha. Pierwsza pewna wzmianka o istnieniu kościoła klasztornego w Białobokach pochodzi z 1214 r. Rozbudowa klasztoru nastąpiła na przełomie XIII i XIV w., dzięki księciu Bogusławowi IV, zmarłemu w 1309 r. Zgodnie z tradycją zapisaną w XVI w., w świątyni białobockiego opactwa pochowany został jeden z przedstawicieli dynastii Gryﬁtów, zmarły w 1374 r. książę Bogusław V, jednak przez część badaczy informacja ta jest kwestionowana. 
W 1523 roku po przyjęciu reformacji na sejmie trzebiatowskim, książę szczeciński Bogusław X przeprowadził sekularyzację klasztoru w Białobokach i przekształcił go w książęcy urząd. Lustracje dawnego założenia monastycznego przeprowadzone w latach 1558 i 1560 wymieniają oprócz kościoła również budynki browaru, piekarni, kuchni, a także tzw. Dom Przeora, który w XVI w. prawdopodobnie przez jakiś czas zaadaptowany został na potrzeby księcia Barnima, co miało usprawiedliwiać jego nową nazwę – Dom Zamkowy ("Schlosshaus"). W 1560 roku zabudowania spaliły się od pioruna. W 1616 roku spłonął od pioruna kościół i zostały z niego tylko mury obwodowe. Zawaliła się także kościelna wieża. W 1. połowie XVII w., rozpoczął się proces rabowania cegieł i kamieni fundamentowych z ruin dawnego klasztoru. W 1633 r. materiał budowlany wydobyty w Białobokach został wykorzystany przy odbudowie trzebiatowskiego kościoła św. Mikołaja. 
W 1676 r. miejsce dawnego opactwa było całkowicie opuszczone. W XVIII wieku zaczęła się w tym miejscu kształtować wieś.
W 1840 Jodocus Donatus Hubertus Temme opublikował legendę o ruinach białobockiego klasztoru. 

</doc>
<doc id="994045" url="https://pl.wikipedia.org/wiki?curid=994045" title="Rejon agryski">
Rejon agryski

Rejon agryski (, tatar. Ägerce Rayonı) - rejon w należącej do Rosji autonomicznej republice Tatarstanu.
Rejon leży w północno-wschodniej części kraju.
Ośrodkiem administracyjnym rejonu jest miasto Agryz. 
Oprócz niego na terenie tej jednostki podziału terytorialnego znajduje się 21 wsi.

</doc>
<doc id="994047" url="https://pl.wikipedia.org/wiki?curid=994047" title="Colutea">
Colutea



</doc>
<doc id="994048" url="https://pl.wikipedia.org/wiki?curid=994048" title="Ornithopus">
Ornithopus



</doc>
<doc id="994049" url="https://pl.wikipedia.org/wiki?curid=994049" title="Białoboki">
Białoboki

2 jednostki osadnicze w Polsce:
miejscowości na Białorusi

</doc>
<doc id="994051" url="https://pl.wikipedia.org/wiki?curid=994051" title="Sophora">
Sophora



</doc>
<doc id="994053" url="https://pl.wikipedia.org/wiki?curid=994053" title="Lupinus">
Lupinus



</doc>
<doc id="994056" url="https://pl.wikipedia.org/wiki?curid=994056" title="Puchar Europy Mistrzów Klubowych (1965/1966)">
Puchar Europy Mistrzów Klubowych (1965/1966)

W sezonie 1965/1966 rozegrano XI edycję Pucharu Europy Mistrzów Klubowych 1965/1966 (ang. "European Champion Clubs' Cup"). W finale rozegranym w Brukseli Real Madryt pokonał FK Partizan.

</doc>
<doc id="994057" url="https://pl.wikipedia.org/wiki?curid=994057" title="Rejon aksubajewski">
Rejon aksubajewski

Rejon aksubajewski (ros. Аксубаевский район, tatar. "Aqsubay Rayonı") - rejon w należącej do Rosji autonomicznej republiki Tatarstanu.
Rejon leży w południowej części kraju i ma powierzchnię 1436,2 km².
Ośrodkiem administracyjnym rejonu jest osiedle typu miejskiego Aksubajewo. Oprócz niego na terenie tej jednostki podziału terytorialnego znajduje się 20 wsi.

</doc>
<doc id="994061" url="https://pl.wikipedia.org/wiki?curid=994061" title="Annalen der Teutschen Akademien">
Annalen der Teutschen Akademien

Annalen der Teutschen Akademien (Roczniki Niemieckich Akademii) wychodziły w latach 1790–1791 w Dreźnie (wydawcy: F.C. Franz i E.K.L. v. Scheler). Propagowały one idee naukowe i odkrycia dokonane w różnych niemieckich placówkach naukowych.

</doc>
<doc id="994063" url="https://pl.wikipedia.org/wiki?curid=994063" title="Metoda optymalnego wyboru predyktant">
Metoda optymalnego wyboru predyktant



</doc>
<doc id="994065" url="https://pl.wikipedia.org/wiki?curid=994065" title="Katastrofa lotu Bellview 210">
Katastrofa lotu Bellview 210

Katastrofa lotu Bellview 210 – katastrofa lotnicza z udziałem samolotu nigeryjskiego przewoźnika Bellview Airlines miała miejsce 22 października 2005 roku, stanowi jedną z pięciu najtragiczniejszych katastrof w historii Nigerii. Zginęli wszyscy na pokładzie - 117 osób.
Katastrofa.
Katastrofa wydarzyła się o 20.40 - w pięć minut po starcie rejsu nr 210 z Portu Lotniczego Lagos-Murtala Muhammed, w stronę Abudży. Na pokładzie Boeinga 737-200 (nr rejestracyjny: 5N-BFN) znajdowało się 111 pasażerów i sześciu członków załogi. Wszyscy ponieśli śmierć w momencie kolizji z ziemią, w okolicach miejscowości Lisa - 30 km na północ od Lagos.
Przyczyny.
Śledztwo wciąż trwa. Rozpatrywane jest m.in. powiązanie tragedii z szalejącą w okolicy burzą. Ostatni komunikat z pokładu rejsu nr 210 nadano w trzy minuty po starcie - o 20.38 - czyli na dwie minuty przed upadkiem samolotu.

</doc>
<doc id="994066" url="https://pl.wikipedia.org/wiki?curid=994066" title="Roberto Lavagna">
Roberto Lavagna

Roberto Lavagna (ur. 24 marca 1942 w Buenos Aires) – argentyński ekonomista i polityk, minister gospodarki i produkcji w latach 2002–2005, kandydat na urząd prezydenta w wyborach w 2007.
Kariera polityczna.
Roberto Lavagna urząd ministra gospodarki i produkcji objął 27 kwietnia 2002 w czasie przejściowej prezydentury Eduardo Duhalde. 25 maja 2003 został zatwierdzony na stanowisku również przez nowego prezydenta Néstora Kirchnera.
W czasie swojego urzędowania musiał zmierzyć się ze skutkami argentyńskiego kryzysu gospodarczego. Jako minister doprowadził do restrukturyzacji zadłużenia zagranicznego sięgającego wówczas ponad 100 mld USD.
Lavagna został odwołany ze stanowiska ministra przez prezydenta Kirchnera 27 listopada 2005. Powody dymisji nie zostały podane do publicznej wiadomości. Według komentatorów politycznych przyczyną dymisji miał być brak sukcesów w zwalczaniu inflacji, oskarżenia o próby kartelizacji gospodarki i wreszcie skomplikowane relacje ministra z prezydentem.
Robert Lavagna był oficjalnym kandydatem na urząd szefa państwa w wyborach prezydenckich 28 października 2007. Otrzymał poparcie Radykalnej Unii Obywatelskiej, socjalistów i zwolenników byłego prezydenta Duhalde. W wyborach tych zajął trzecie miejsce, uzyskując 16,9% głosów poparcia. Wyprzedziły go dwie kobiety, Cristina Fernández de Kirchner oraz Elisa Carrió, które zdobyły odpowiednio 45% i 23% głosów.

</doc>
<doc id="994069" url="https://pl.wikipedia.org/wiki?curid=994069" title="Rejon aktanyski">
Rejon aktanyski

Rejon aktanyski (ros. Актанышский район, tatar. "Aqtanış Rayonı") - rejon w należącej do Rosji autonomicznej republice Tatarstanu.
Rejon leży we wschodniej części kraju i ma powierzchnię 2037,8 km²; zamieszkuje go ok. 30,5 tys. osób (2018).
Ośrodkiem administracyjnym rejonu jest 
wieś Aktanysz. Oprócz niego na terenie tej jednostki podziału terytorialnego znajduje się 26 innych wsi.

</doc>
<doc id="994070" url="https://pl.wikipedia.org/wiki?curid=994070" title="Atlético Clube Juventus">
Atlético Clube Juventus



</doc>
<doc id="994071" url="https://pl.wikipedia.org/wiki?curid=994071" title="Rejon aleksiejewski (Tatarstan)">
Rejon aleksiejewski (Tatarstan)

Rejon aleksiejewski (ros. Алексеевский район, tatar. "Alekseyevski Rayonı") – rejon w należącej do Rosji autonomicznej republice Tatarstanu.
Rejon leży w środkowej części kraju; jego ośrodkiem administracyjnym jest 
osiedle typu miejskiego Aleksiejewskoje. Oprócz niego na terenie tej jednostki podziału terytorialnego znajduje się 19 wsi.

</doc>
<doc id="994072" url="https://pl.wikipedia.org/wiki?curid=994072" title="Kościół Zwiastowania Najświętszej Maryi Panny w Zamościu">
Kościół Zwiastowania Najświętszej Maryi Panny w Zamościu

Kościół Zwiastowania NMP – barokowy kościół franciszkanów na Starym Mieście w Zamościu pod wezwaniem Zwiastowania NMP, wzniesiony w połowie XVII wieku. Znajduje się we wschodniej części zamojskiego Starego Miasta, pomiędzy ulicą Staszica a placem Wolności, w miejscu, gdzie początkowo mieścił się zajazd rodziny architekta miasta, Bernarda Moranda.
Budowa świątyni.
Budowę jednej z największych polskich świątyń XVII wieku, rozpoczęto już po przybyciu do miasta zakonu Franciszkanów, w roku 1637, a ufundował ją ówczesny hetman Ordynacji Zamojskiej – Jan Sobiepan Zamoyski. Budowę rozpoczął murator Jan Wolff, a ukończył major artylerii Jan Michał Link.
Ukończony w roku 1685 kościół wyglądał wówczas o wiele okazalej aniżeli obecnie. Był wyższy i większy niż pozostałe świątynie w mieście (większy nawet niż zamojska katedra). Składał się z trzech naw, półkolistego prezbiterium oraz dwóch bocznych kaplic. Wnętrze tego kościoła ozdobione było bogatszą polichromią i rzeźbami. Wysoki dach świątyni sięgał również o wiele wyżej i wyglądał podobnie jak dach dzisiejszej katedry w Zamościu. W miejscu obecnego placu Wolności wybudowany został także klasztor franciszkanów, a w jego północno-zachodnim rogu stała dzwonnica.
Okres zaborów.
Największe zmiany zaszły w okresie zaborów i to już w roku 1774, po zajęciu miasta przez Austrię, kiedy dokonano kasaty zakonu. Podczas modernizacji w tym czasie zamojskiej twierdzy, już pod panowaniem Rosji, budynek kościoła przeznaczono na magazyn wojskowy przeprowadzając także zmiany w jego wnętrzu (m.in. dokonano podziału na kondygnacje), natomiast dzwonnica została rozebrana, nieco później razem z klasztorem.
Istotne zmiany w zewnętrznym wyglądzie nastąpiły w roku 1887, kiedy to obniżono dach, rozebrano wysokie szczyty, jednocześnie sklepienie wewnątrz kościoła zmieniono w prosty strop (zachowały się jedynie sklepienia bocznych naw).
XX i XXI wiek.
W okresie międzywojennym budynek kościoła wykorzystywano pod liczne instytucje, m.in. Sejmik Powiatowy, muzeum czy kino „Stylowy”, jakie mieściło się tu do roku 1994. Po II wojnie światowej, w zachodniej części budynku kościoła ulokowano dodatkowo Liceum Plastyczne wraz z warsztatami w piwnicach. Taki stan rzecz trwał do 2006 roku, kiedy to Liceum przeprowadziło się do funkcjonalnej, nowej siedziby.
Od roku 1993 jest to ponownie kościół parafii ojców Franciszkanów, obejmującej osiedla na południe od Starego Miasta, jakie do tego czasu podlegały parafii św. Mikołaja (m.in. Os. Promyk, Os. Zamczysko), z głównym wejściem, do którego prowadzi szeroki pas schodów od strony wschodniej.
Jeszcze w latach 80. minionego stulecia dokonano odnowy elewacji świątynnej, na której można zauważyć barokowe elementy ozdoby (m.in. korynckie, pilastry czy portal fasady kościoła). Latem 2006 roku przeprowadzono pierwszy etap prac wyburzeniowo-remontowych, usuwając m.in. „piętra” wewnątrz świątyni, jakie wybudowano w przeszłości adaptując budynek do roli muzeum, kina czy szkoły. Kolejne remonty prowadzone są etapami.
W 2017 r. parafia uzyskała dofinansowanie na projekt, którego celem jest przywrócenie historycznej formy świątyni oraz zagospodarowanie pobliskiego skweru.
W ramach prac odtworzeniowych pierwotny wygląd kościoła wykonano szereg prac nie tylko budowlanych, ale także konstrukcyjnych, w tym:
Po przebudowie wygląd zewnętrzny kościoła uległ diametralnej zmianie. We wrześniu 2021 r. poświęcenia odnowionego obiektu dokonał bp Marian Rojek .

</doc>
<doc id="994075" url="https://pl.wikipedia.org/wiki?curid=994075" title="Rejon arski">
Rejon arski

Rejon arski (ros. Арский район, tatar. "Arça Rayonı") - rejon w należącej do Rosji autonomicznej republice Tatarstanu.
Rejon leży w północno-zachodniej części kraju i ma powierzchnię 1843,7 km²; zamieszkuje go ok. 52,6 tys. osób (2018).
Ośrodkiem administracyjnym rejonu jest osiedle typu miejskiego Arsk. Oprócz niego na terenie tej jednostki podziału terytorialnego znajduje się 21 wsi.

</doc>
<doc id="994076" url="https://pl.wikipedia.org/wiki?curid=994076" title="Języki szkockie">
Języki szkockie



</doc>
<doc id="994078" url="https://pl.wikipedia.org/wiki?curid=994078" title="Mokronos (powiat łobeski)">
Mokronos (powiat łobeski)

Mokronos – kolonia w Polsce położona w województwie zachodniopomorskim, w powiecie łobeskim, w gminie Resko.
W latach 1975–1998 miejscowość administracyjnie należała do województwa szczecińskiego.
Zobacz też: Mokronos

</doc>
<doc id="994080" url="https://pl.wikipedia.org/wiki?curid=994080" title="Nueva Planta">
Nueva Planta



</doc>
<doc id="994081" url="https://pl.wikipedia.org/wiki?curid=994081" title="Decretos de Nueva Planta">
Decretos de Nueva Planta



</doc>
<doc id="994082" url="https://pl.wikipedia.org/wiki?curid=994082" title="Mokronos">
Mokronos



</doc>
<doc id="994083" url="https://pl.wikipedia.org/wiki?curid=994083" title="Konikleca">
Konikleca

Konikleca ("Hippocrepis" L.) – rodzaj roślin należący do rodziny bobowatych. Obejmuje ponad 30 gatunków. Występują one głównie w basenie Morza Śródziemnego, ale sięgają Półwyspu Skandynawskiego na północy, Pakistanu na wschodzie i Afryki równikowej na południu. W Polsce spotykany jest tylko jeden gatunek jako efemerofit – konikleca czubata ("Hippocrepis comosa").
Systematyka.
Rodzaj blisko spokrewniony z rodzajami cieciorka ("Coronilla") i topornica "Securigera", ale też wyraźnie od nich odmienny w odniesieniu do szeregu cech morfologicznych.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do plemienia "Loteae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina bobowate ("Fabaceae" Lindl.), rodzaj konikleca ("Hippocrepis" L.).

</doc>
<doc id="994084" url="https://pl.wikipedia.org/wiki?curid=994084" title="Jelcz 120MM">
Jelcz 120MM

Jelcz 120MM – dwunastometrowy, średniopodłogowy autobus miejski o 3 dwuskrzydłowych drzwiach o układzie 2-2-2. Produkowany był w latach 1992-1995 przez Jelczańskie Zakłady Samochodowe w Jelczu-Laskowicach.
Opis autobusu.
Autobus powstał poprzez modernizację starego modelu PR110M. Jest on dalszą wersją rozwojową modelu PR110MM.
Jelcze 120MM od PR110M różniły się z zewnątrz, górną częścią ściany przedniej, wielkością okna na tylnej ścianie (w PR110M zajmował on prawie połowę powierzchni ściany, podczas gdy w 120MM tylko 25%).
Autobus otrzymał silnik MAN D0826LUH o mocy maksymalnej 220 KM, oraz 4 biegową automatyczną skrzynię biegów ZF 4HP500, znaną wrocławianom już z Jelcza PR110MM.
Autobusy w większości trafiły do MZK Warszawa, noszącego obecnie nazwę MZA Warszawa (70 sztuk w latach 1992-1994), następnie do Wrocławia (31 sztuk), Szczecina i wielu innych miast w Polsce.
We Wrocławiu pierwszy autobus tego typu pojawiły się w roku 1993, i był to "Jelcz 120MV", który obecnie jeździ po ulicach Rzeszowa. z numerem #633 Od Jelcza 120MM różnił się tylko silnikiem (120MV posiadał silnik Volvo THD102KF o mocy maksymalnej 245 KM). Po Wrocławiu jeździł z numerem #1001.
W tym samym roku do MPK Wrocław dostarczono 11 Jelczy 120MM o numerach #9001-#9011. Posiadały one windy dla niepełnosprawnych, odskokowo-odchylne drzwi kierowcy, otwarte kabiny, a także 2 miejsca wydzielone do przewozu wózków dziecięcych, jedna naprzeciwko środkowych drzwi, oraz naprzeciwko trzecich drzwi.
W roku 1994 dostarczono do MPK, kolejnych 20 egzemplarzy Jelczów 120MM. Od poprzednio dostarczonych różniły się m.in. brakiem windy dla niepełnosprawnych, otwieranymi do środka drzwiami kierowcy, fabrycznie montowaną zamkniętą kabiną kierowcy, oraz silnikiem MAN D0826 LUH 05 (w poprzednich montowano silniki MAN D0826LUH) spełniającym normy Euro 1, później oznaczony jako Jelcz 120MM/1.
Wszystkie Jelcze 120MM, jakie trafiły do MPK Wrocław, posiadały klasyczne kremowo-czerwone malowanie.
W 2000 roku, Jelcz o numerze #9003 doznał poważnych uszkodzeń wskutek wypadku z tramwajem. Pomimo zniszczeń, MPK Wrocław wysłało go do ZNA Bralin na remont.
Wrócił on z nowym zderzakiem przednim wykonanym z tworzyw sztucznych, drzwiami pomalowanymi od wewnątrz na niebiesko, żółtymi poręczami.
Trzy lata później zaczęto w MPK, modernizować i remontować Jelcze 120MM. Naprawa polegała głównie na odświeżeniu wnętrza, wymianie blach, a w niektórych egzemplarzach (m.in. #9022) także i wymianie okien.
Modernizacje polegały zaś na wymianie tylnej ściany na znaną z Jelczy T120, oraz zmianie schematu malowania na żółto-czerwone z cienką żółtą kreską poziomą w dolnej części. Czerwony kolor sięgał nieco poniżej dolnej linii okien, a żółty lakier był nanoszony nieco poniżej dolnej linii okien aż nad górną linię okien.
W dwóch autobusach #9009 i #9017 wymieniono także siedziska na znane z wrocławskich Jelczy M121, półtwarde wykonane z tworzyw sztucznych.
Tak zmodernizowana została zdecydowana większość Jelczy, oprócz egzemplarzy o numerach #9010 oraz #9022, które zostały poddane tylko naprawie, zachowując oryginalną ścianę tylną.
Ze względu na brak niskiej podłogi, obecnie w wielu przedsiębiorstwach komunikacji miejskiej dąży się do wycofania tego typu autobusu. Nie przeprowadza się już wysoko rozbudowanych remontów tych autobusów, tylko drobne naprawy i remonty.
Wyjątkiem jest jak na razie MZA Warszawa, która wysłała do Jelcza na odbudowę, 3 swoje Jelcze 120MM, które wróciły już jako Jelcze M120 Supero.
Równocześnie w Warszawie rozpoczęły się w roku 2007 kasacje Jelczy 120MM, w związku z dostawą najnowszych niskowejściowych Jelczy M121 Mastero. We Wrocławiu kasację "stodwudziestek" zaczęto od wyżej wymienionego egzemplarza #9003 a do końca roku miała zniknąć ich połowa.

</doc>
<doc id="994085" url="https://pl.wikipedia.org/wiki?curid=994085" title="Hippocrepis">
Hippocrepis



</doc>
<doc id="994086" url="https://pl.wikipedia.org/wiki?curid=994086" title="Rejon nurłacki">
Rejon nurłacki

Rejon nurłacki (ros. Нурлатский район, tatar. "Nurlat Rayonı") - rejon w należącej do Rosji autonomicznej republice Tatarstanu.
Rejon leży w 
południowej
części kraju i ma powierzchnię 2293,8 km²; zamieszkuje go 57 669 osób (2018).
Ośrodkiem administracyjnym rejonu jest miasto Nurłat, które jednak nie wchodzi w skład rejonu, stanowiąc miasto wydzielone. Na terenie tej jednostki podziału terytorialnego znajduje się 25 wsi.

</doc>
<doc id="994090" url="https://pl.wikipedia.org/wiki?curid=994090" title="Elisa Carrió">
Elisa Carrió

Elisa Carrió (ur. 26 grudnia 1956) − argentyńska polityk, założycielka partii Umocnienie Republiki Równości (ARI). Kandydatka w wyborach prezydenckich w 2003 oraz w 2007.
Carrió urodziła się w prowincji Chaco w tradycjonalistycznej rodzinie. W czasie dyktatury wojskowej lat 1976-1983 pełniła funkcję prokuratora. Po przywróceniu demokracji została deputowaną w swojej prowincji z ramienia Radykalnej Unii Obywatelskiej.
W czasie kampanii prezydenckiej w 1999 wspierała Fernando de la Rúę, chociaż ten należał do innego obozy politycznego (prawicy).
W 2001 założyła własne ugrupowanie, Umocnienie Republiki Równości (ARI, " Afirmación para una República Igualitaria"). Carrió wzięła udział w wyborach prezydenckich w 2003, w których zdobyła około 14% głosów. W 2005 została wybrana deputowaną miasta Buenos Aires.
Elisa Carrió była kandydatką w wyborach prezydenckich 28 października 2007. W marcu 2007 zrezygnowała ze stanowiska deputowanej, by móc prowadzić kampanię wyborczą.
W wyborach zajęła drugie miejsce, uzyskując 23% głosów. Wybory wygrała pierwsza dama Cristina Fernández de Kirchner, zdobywając prawie 45% głosów. Trzecie miejsce z wynikiem 17% głosów zajął Roberto Lavagna. Elisa Carrió wygrała z panią Kirchner w dwóch z trzech największych miast Argentyny, (w Buenos Aires i Rosario), poniosła jednak klęskę na prowincji.

</doc>
<doc id="994091" url="https://pl.wikipedia.org/wiki?curid=994091" title="Gabinet Gordona Browna">
Gabinet Gordona Browna

Rząd premiera Wielkiej Brytanii, Gordona Browna, zaprezentowany 28 czerwca 2007 roku.
Po zapowiedzianej dymisji rządu i premiera Tony’ego Blaira 27 czerwca 2007 roku, królowa Elżbieta II powierzyła funkcję kierowania rządem automatycznie nowemu liderowi brytyjskiej Partii Pracy – Gordonowi Brownowi, który w rządzie Blaira sprawował stanowisko kanclerza skarbu. 28 czerwca 2007 roku, premier przedstawił skład swojego gabinetu.
Skład gabinetu.
Ponadto przywilej stałego uczestnictwa w posiedzeniach Gabinetu, nie będąc jednak jego członkami, uzyskali od premiera:

</doc>
<doc id="994094" url="https://pl.wikipedia.org/wiki?curid=994094" title="Rejon zaiński">
Rejon zaiński

Rejon zaiński (ros. Заинский район, tatar. "Zäy Rayonı") – rejon w należącej do Rosji autonomicznej republice Tatarstanu.
Rejon leży w środkowo-wschodniej części kraju.
Ośrodkiem administracyjnym rejonu jest miasto Zaińsk, które jednak nie wchodzi w skład tej jednostki podziału terytorialnego, stanowiąc miasto wydzielone. Na terenie rejonu znajdują się 22 wsie.

</doc>
<doc id="994096" url="https://pl.wikipedia.org/wiki?curid=994096" title="Independência Rio Branco">
Independência Rio Branco

Independência Futebol Clube – brazylijski klub piłkarski z siedzibą w mieście Rio Branco, stolicy stanu Acre.
Historia.
Klub Independência założony został 2 sierpnia 1946 roku i gra obecnie w pierwszej lidze stanu Acre (Campeonato Acreano).

</doc>
<doc id="994099" url="https://pl.wikipedia.org/wiki?curid=994099" title="Pacto de Familia">
Pacto de Familia



</doc>
<doc id="994100" url="https://pl.wikipedia.org/wiki?curid=994100" title="Rejon jutaziński">
Rejon jutaziński

Rejon jutaziński (ros. Ютазинский район, tatar. "Yutazı Rayonı") – rejon w należącej do Rosji autonomicznej republice Tatarstanu.
Rejon leży w południowo-wschodniej części kraju. Ośrodkiem administracyjnym rejonu jest osiedle typu miejskiego Urussu. Oprócz niego na terenie tej jednostki podziału terytorialnego znajduje się 10 wsi.

</doc>
<doc id="994101" url="https://pl.wikipedia.org/wiki?curid=994101" title="Carlos Bernard">
Carlos Bernard

Carlos Bernard, właśc. Carlos Bernard Papierski (ur. 12 października 1962 w Evanston) – amerykański aktor, reżyser i scenarzysta pochodzenia polskiego ze strony ojca i hiszpańskiego ze strony matki, występował w roli Tony’ego Almeidy w serialu "24 godziny" (2001-2006, 2009).
Życiorys.
Wczesne lata.
Urodził się w Evanston w stanie Illinois jako syn Mercedes (z domu Orueta) i Bernarda Kennetha Papierski. Jego matka pochodziła z Madrytu. Zainteresował się aktorstwem, gdy był w szkole średniej New Trier High School. Następnie udał się na Illinois State University w Normal, a wkrótce uzyskał dyplom magistra sztuki w American Conservatory Theatre w San Francisco.
Kariera.
Występował na scenie American Conservatory Theatre w spektaklach: "Good" z Williamem Hurtem, "Jak wam się podoba", "Hamlet", "The Diary of Anne Frank" i "Wiśniowy sad". Grał także na deskach Mark Taper Forum w Los Angeles w przedstawieniu "Scenes From an Execution" z Frankiem Langellą.
W 1997 pojawiał się gościnnie w serialach: "Nocny człowiek" i "F/X" oraz operze mydlanej NBC "Sunset Beach". Rok potem trafił do komedii "Faceci w bieli" ("Men in White", 1998) u boku Thomasa F. Wilsona. W operze mydlanej "Żar młodości" ("The Young and the Restless", 1999) wystąpił jako Rafael Delgado. Można go było także dostrzec w filmie "Alarm dla Ziemi" ("Babylon 5: A Call to Arms", 1999) z udziałem Bruce'a Boxleitnera, Tracy Scoggins i Jeffa Conawaya oraz serialach: "Strażnik Teksasu" (2001), "Tożsamość szpiega" (2010), "" (2011), "Dallas" (2012) i "Hawaii Five-0" (2012).
"24".
W 2001 dołączył do obsady telewizyjnego dramatu "24 godziny", gdzie grał Tony’ego Almeidę, agenta rządowego w fikcyjnej agencji nazwanej CTU (Counter Terrorist Unit).
Grał przez 3 sezony zanim jego postać, razem z innymi, została wykreślona pod koniec 2004. Jego absencja była krótkotrwała, powrócił w połowie czwartego sezonu (2005) jako "gość specjalny".
Powrócił do głównej obsady w piątym sezonie (2006), następnie po ponad dwuletniej przerwie powrócił do serialu w 7 sezonie. Wystąpił w ponad 100 odcinkach serialu, największej ilości zaraz po Kieferze Sutherlandzie (Jack Bauer).
Życie prywatne.
W latach 1999-2010 był żonaty z aktorką Sharisse Baker-Bernard. Mają córkę Natalie (ur. w sierpniu 2003). 30 grudnia 2013 poślubił Tessie Santiago.

</doc>
<doc id="994102" url="https://pl.wikipedia.org/wiki?curid=994102" title="Shelley Berkley">
Shelley Berkley

Rochelle „Shelley” Berkley (ur. jako Rochelle Levine 20 stycznia 1951) – amerykańska polityk, członkini Partii Demokratycznej. W latach 1999–2013 była przedstawicielem stanu Nevada w Izbie Reprezentantów Stanów Zjednoczonych z pierwszego okręgu wyborczego.

</doc>
<doc id="994103" url="https://pl.wikipedia.org/wiki?curid=994103" title="Pakt Familijny">
Pakt Familijny

Pakt Familijny (, ) nazwa jaką określano przymierza między Hiszpanią a Francją w XVIII wieku. Zwane były one paktami rodzinnymi, ponieważ w obu krajach od początku wieku rządzili Burbonowie. 
Pierwszy pakt zawarto w roku 1733, następne w latach 1743 i 1761.

</doc>
<doc id="994110" url="https://pl.wikipedia.org/wiki?curid=994110" title="Karagana">
Karagana

Karagana ("Caragana" Lam.) – rodzaj roślin należący do rodziny bobowatych. Obejmuje 91 gatunków. Zasięg rodzaju obejmuje wschodnią Europę (na wschód od Bułgarii i Ukrainy) poprzez niemal całą Azję (bez południowej części tego kontynentu), po Rosyjski Daleki Wschód. Są to rośliny drzewiaste występujące na obszarach suchych, często w górach, w różnych formacjach – leśnych, zaroślowych i trawiastych.
Uprawiane są jako rośliny ozdobne, najczęściej karagana syberyjska "C. arborescens". W obrębie zasięgu są ważnym źródłem drewna opałowego, służą jako źródło paszy, uprawiane są w formie pasów wiatrochronnych i dla ochrony gleby przed erozją. Służą jako rośliny miododajne, jadalne (spożywane są młode strąki), lecznicze, barwierskie i włóknodajne (z kory sporządzane są liny).
W Polsce popularnie uprawiana jest karagana syberyjska "C. arborescens", znacznie rzadziej karagana podolska "C. frutex", a inne gatunki bywają sadzone niemal wyłącznie w kolekcjach. Karagana syberyjska ma we florze Polski status zadomowionego antropofita.
Nazwa naukowa utworzona została ze zlatynizowanej nazwy mongolskiej tych roślin ("khargana"). W języku polskim dawniej rośliny te znane były pod nazwami: grochownik, grochówka, sybirka i żółta akacja.
Systematyka.
Jeden z rodzajów podrodziny bobowatych właściwych "Faboideae" w rodzinie bobowatych "Fabaceae" "s.l." W obrębie podrodziny należy do plemienia "Hedysareae".

</doc>
<doc id="994111" url="https://pl.wikipedia.org/wiki?curid=994111" title="Wasilis Chadzipanajis">
Wasilis Chadzipanajis

Wasilis Chadzipanajis (gr. Βασίλης Χατζηπαναγής, ros. Василис Хадзипанагис, "Wasilis Chadzipanagis", ur. 26 października 1954 w Taszkencie, Uzbecka SRR) – radziecki i grecki piłkarz, występujący na pozycji napastnika, wieloletni gracz Iraklisu Saloniki, reprezentant Związku Radzieckiego (kadra olimpijska), dwukrotny reprezentant Grecji.
Urodził się w Taszkencie w Uzbekistanie w rodzinie greckich imigrantów politycznych. W stolicy Uzbeckiej SRR zaczął grę w piłkę. Wychowanek młodzieżowej szkoły piłkarskiej Dynamo w Taszkencie. W 1972, mając zaledwie 17 lat, trafił do składu drugoligowego Paxtakoru Taszkent. W pierwszym sezonie występów w Pachtakorze zaliczył 19 gier ligowych i przyczynił się do awansu swojej drużyny do ekstraklasy. W kolejnych sezonach odgrywał ważną rolę jako zawodnik Pachtakoru, będąc jednym z najskuteczniejszych strzelców drużyny. Dzięki udanym występom w lidze trafił do olimpijskiej reprezentacji ZSRR. W 1975 wystąpił w czterech meczach eliminacji Igrzysk w Montrealu.
W tym samym roku władze radzieckie udzieliły zgody rodzinom greckich imigrantów na powrót do ojczyzny. Z decyzji władz skorzystała również rodzina Chadzipanajisów. Po przyjeździe do Grecji Chadzipanajis został zawodnikiem Iraklisu Saloniki. Pierwszy sezon występów w Salonikach uświetnił zdobyciem Pucharu Grecji. Z Iraklisem był związany aż do 1991. Nie odniósł większych sukcesów w rozgrywkach ligowych. Dwukrotnie, w 1980 i 1987 docierał do finału krajowego pucharu.
W rozgrywanym 6 maja 1976 w Atenach meczu z Polską zadebiutował jako gracz greckiej drużyny narodowej. Jednak, jak się później okazało, rozegrane wcześniej mecze w barwach ZSRR uniemożliwiły mu dalsze występy reprezentacyjne. W 1999 wystąpił jednak już po zakończeniu kariery w oficjalnym meczu międzypaństwowym przeciwko Ghanie (był to jego benefis). Przez kilkanaście lat występów w greckiej ekstraklasie zdobył dużą popularność. Jego grę cechowały przede wszystkim wysokie umiejętności techniczne. Swoje zdolności dryblerskie zdążył pokazać jeszcze w trakcie występów w Pachtakorze. Mimo braku większych osiągnięć, tak w rodzimej lidze, jak i rozgrywkach międzynarodowych, efektywnością gry oraz lojalnością i przywiązaniem do barw klubowych wzbudził wielki podziw i szacunek kibiców.
W 2003 został wybrany najlepszym greckim piłkarzem półwiecza z okazji jubileuszu 50-lecia UEFA.

</doc>
<doc id="994112" url="https://pl.wikipedia.org/wiki?curid=994112" title="Caragana">
Caragana



</doc>
<doc id="994113" url="https://pl.wikipedia.org/wiki?curid=994113" title="Mokronos (Osetna)">
Mokronos (Osetna)

Mokronos – przysiółek wsi Osetna w Polsce, położony w województwie zachodniopomorskim, w powiecie pyrzyckim, w gminie Lipiany. Przysiółek wchodzi w skład sołectwa Osetna.
W latach 1975–1998 przysiółek administracyjnie należał do województwa szczecińskiego.

</doc>
<doc id="994114" url="https://pl.wikipedia.org/wiki?curid=994114" title="Jawory (powiat gryficki)">
Jawory (powiat gryficki)

Jawory – zniesiona nazwa, dawna gajówka, od 2007 roku włączona do wsi Gosław, położonej w woj. zachodniopomorskim, w powiecie gryfickim, w gminie Trzebiatów.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
W 1948 roku wprowadzono urzędowo nazwę "Jawory", zastępując poprzednią niemiecką nazwę leśniczówki "Hohenholz". W 2007 roku miejscowość włączono do wsi Gosław poprzez zmianę nazwy miejscowości.

</doc>
<doc id="994118" url="https://pl.wikipedia.org/wiki?curid=994118" title="Independencia Rio Branco">
Independencia Rio Branco



</doc>
<doc id="994122" url="https://pl.wikipedia.org/wiki?curid=994122" title="Flavius Vopiscus">
Flavius Vopiscus

Flavius Vopiscus – jeden z autorów Scriptores Historiae Augustae.
Pochodził z Syrakuz. Napisał żywoty: Boskiego Aureliana, Tacyta, Probusa, Firmusa, Saturninusa, Prokulusa, Bonozusa, Karusa, Karynusa i ostatniego cesarza ze zbioru Numeriana. Wszystkie te biografie wchodzą w skład Historia Augusta.

</doc>
<doc id="994124" url="https://pl.wikipedia.org/wiki?curid=994124" title="Trebeliusz Polion">
Trebeliusz Polion

Trebeliusz Polion ("Trebellius Pollio") – jeden z sześciu twórców biografii rzymskich władców ujętych w zbiorze znanym jako "Historia Augusta". 
Przypisuje mu się autorstwo 4 życiorysów ("Dwaj Walerianowie", "Dwaj Galienowie", "Trzydziestu pretendentów", "Boski Klaudiusz"). Nazwisko fałszywe, podobnie jak w przypadku innych autorów tego kontrowersyjnego źródła historycznego. 

</doc>
<doc id="994125" url="https://pl.wikipedia.org/wiki?curid=994125" title="Otto Gehlig">
Otto Gehlig

Otto Gehlig (ur. 21 grudnia 1849 w Rawiczu, zm. 27 maja 1917 w Łodzi) – niemiecki architekt bez formalnego wykształcenia, działający na terenie Łodzi.
Życiorys.
Szkołę realną kończył w rodzinnym Rawiczu, następnie pracował we Wrocławiu. Stąd, w 1877 roku, przybył do Łodzi ściągnięty przez fabrykanta Juliusza Heinzla (z jego córką Pauliną wziął ślub w 1882).
Pracował z początku jako majster ciesielski i murarski. Własny dom wraz z tartakiem i stolarnią zbudował przy ul. Przejazd 15/17 (ob. J. Tuwima). Nie miał formalnego wykształcenia, nie był też obywatelem rosyjskim. Prezentował swoje realizacje na Wystawie Przemysłowej w łódzkim Helenowie w 1895. Z czasem jego firma budowlana stała się jedną z głównych na łódzkim rynku przed I wojną światową. Z racji powiązań rodzinnych z Heinzlem był realizatorem jego zamysłów budowlanych.
Na początku lat dziewięćdziesiątych zatrudnił architekta Piotra Brukalskiego, który posiadał odpowiednie uprawnienia i mógł podpisywać projekty opracowane w jego przedsiębiorstwie. W 1898 odnieśli sukces zdobywając I nagrodę w konkursie na gmach Towarzystwa Ubezpieczeniowego „Rossija” w Warszawie, zrealizowany w latach 1898–1900 przez Władysława Marconiego.
W 1904 zabudowania przedsiębiorstwa Gehliga strawił wielki pożar; w czasie jego gaszenia zginęło ośmiu strażaków. Około 1910 firma zaprzestała działalności.
Wybrane realizacje.
Sam mieszkał w niedużym, parterowym domu o formie nawiązującej do manieryzmu, przy obecnej ul. J. Tuwima. Począwszy od początku lat 90. XX w. budynek zaczął popadać w coraz większą ruinę, jakkolwiek został objęty ścisłą ochroną konserwatorską (rzadki w Łodzi przykład neo-manieryzmu). Ostatecznie, na mocy umowy ze wspólnotą mieszkaniową, do której częściowo należał, został przejęty w połowie 2014 r. przez miasto z przeznaczeniem do gruntownej rewitalizacji.

</doc>
<doc id="994126" url="https://pl.wikipedia.org/wiki?curid=994126" title="Henryk Gała">
Henryk Gała

Henryk Gała (ur. 1938 w Zalesiu koło Gostynia w Wielkopolsce, zm. 17 lutego 2020 w Drozdowie) – polski poeta i dramatopisarz.
Studiował we Wrocławiu najpierw chemię, potem filozofię. Był autorem zbiorów poetyckich, powieści dla młodzieży, sztuk teatralnych, recenzji literackich i teatralnych. Jego twórczość tłumaczono na język angielski, rosyjski, bułgarski, francuski, tatarski. W Łomży zorganizował Orkiestrę Kameralną i założył Teatr Lalek, którym kierował przez pierwsze 5 lat. Uczestnik Sympozjum Plastycznego Wrocław ’70 (w zespole Mariana Bogusza). Od 1976 roku mieszkał w Drozdowie pod Łomżą, gdzie zmarł.

</doc>
<doc id="994127" url="https://pl.wikipedia.org/wiki?curid=994127" title="Salvatore Buccello">
Salvatore Buccello

Salvatore Buccello (ur. 12 września 1916) – kapral pochodzenia włoskiego, uczestnik powstania warszawskiego.
Podczas powstania warszawskiego walczył w oddziałach, które zdobyły Komendę Policji znajdującą się przy Krakowskim Przedmieściu 1 w dniu 23 sierpnia 1944. Po kapitulacji walk powstańczych znalazł się w niemieckim obozie jenieckim. Jego nazwisko zostało umieszczone na liście przewozowej (pozycja 383) jeńców obozu Lamsdorf do stalagu IIIA Lückenwalde z dnia 7 listopada 1944 roku. Jego numerem jenieckim był 104918.

</doc>
<doc id="994128" url="https://pl.wikipedia.org/wiki?curid=994128" title="WSJD">
WSJD



</doc>
<doc id="994129" url="https://pl.wikipedia.org/wiki?curid=994129" title="Grodzisk Mazowiecki Jordanowice">
Grodzisk Mazowiecki Jordanowice

Grodzisk Mazowiecki Jordanowice – przystanek Warszawskiej Kolei Dojazdowej położony przy ul. Nadarzyńskiej w Grodzisku Mazowieckim. Do 2002 roku przystanek nosił nazwę Grodzisk Mazowiecki Muzeum.
W roku 2017 przystanek obsługiwał 200–299 pasażerów na dobę.
Opis przystanku.
Peron.
Przystanek składa się z jednego peronu bocznego posiadającego jedną krawędź peronową. Powierzchnia peronu pokryta jest kostką brukową.
Na peronie znajdują się:
Punkty sprzedaży biletów.
Na terenie przystanku dostępny jest biletomat umożliwiający zakup biletów jednorazowych i okresowych.
Przejazd kolejowo-drogowy.
Na zachodniej głowicy peronu, przy wejściu na przystanek, znajduje się przejazd kolejowo-drogowy. Przejazd ten jest zabezpieczony sygnalizatorami. Położony jest w ciągu ul. Nadarzyńskiej. 
Dojazd.
Do przystanku można dojechać lokalnymi liniami PKS Grodzisk Mazowiecki:

</doc>
<doc id="994130" url="https://pl.wikipedia.org/wiki?curid=994130" title="Judaszowiec">
Judaszowiec

Judaszowiec ("Cercis" L.) – rodzaj roślin z podrodziny "Cercidoideae", jednej z najstarszych lub najstarszej linii rozwojowych bobowatych ("Fabaceae"). Należy do niego 10 gatunków. Większość – 6 gatunków występuje w Chinach, dwa w Ameryce Północnej, jeden (judaszowiec południowy "C. siliquastrum") w basenie Morza Śródziemnego i jeden w Azji Środkowej. Występują w typowych dla klimatu śródziemnomorskiego formacjach zaroślowo-leśnych (chaparral, makia), w lasach mieszanych i liściastych na siedliskach świeżych, na nizinach i w niższych położeniach górskich.
Rośliny te są uprawiane jako ozdobne, głównie dla efektownych kwiatów pojawiających się przed lub równocześnie z liśćmi. Wykorzystywane są także jako rośliny lecznicze, pokarmowe (jadalne są kwiaty i młode strąki), miododajne i źródło drewna. Indianie północnoamerykańscy z drewna judaszowca kanadyjskiego wykonywali łuki. 
Judaszowiec południowy uprawiany w rejonie Jerozolimy jako drzewo ozdobne określany był mianem "Arbor Judae" – „drzewa żydowskiego” (tak też po polsku był zwany np. w początkach XIX wieku). Później, najprawdopodobniej z powodu mylącej nazwy, rozpowszechniła się legenda o tym, że to drzewo, na którym powiesić się miał Judasz Iskariota ("Arbor Judaeae"), co wpłynęło na nazwę zwyczajową tych roślin w różnych językach. Nazwa naukowa pochodzi od starożytnej nazwy greckiej – "cerkis", której Teofrast z Eresos używał w odniesieniu do judaszowca południowego.
Systematyka.
Jeden z kilkunastu rodzajów podrodziny "Cercidoideae" stanowiącej jeden z kladów bazalnych w obrębie rodziny bobowatych "Fabaceae" "s.l." W obrębie podrodziny stanowi klad bazalny. Pierwotnie był to jeden gatunek rozprzestrzeniony na półkuli północnej, którego różnicowanie nastąpiło w wyniku izolacji w różnych refugiach w czasie zlodowaceń. Dawniej rodzaj zaliczany był do brezylkowych "Caesalpinioideae" (podrodziny lub rodziny w zależności od ujęcia systematycznego).

</doc>
<doc id="994131" url="https://pl.wikipedia.org/wiki?curid=994131" title="Cercis">
Cercis



</doc>
<doc id="994132" url="https://pl.wikipedia.org/wiki?curid=994132" title="Austin Mini">
Austin Mini



</doc>
<doc id="994136" url="https://pl.wikipedia.org/wiki?curid=994136" title="Polesie (przystanek kolejowy)">
Polesie (przystanek kolejowy)

Polesie – przystanek Warszawskiej Kolei Dojazdowej położony przy ul. Brwinowskiej w Milanówku.
W roku 2017 przystanek obsługiwał 50–99 pasażerów na dobę.
Opis przystanku.
Perony.
Przystanek składa się z jednego peronu bocznego posiadającego jedną krawędź peronową. Na peronie znajdują się blaszana wiata przystankowa.
Punkty sprzedaży biletów.
Na terenie przystanku dostępny jest biletomat umożliwiający zakup biletów jednorazowych i okresowych. 
Przejazd kolejowy.
Na południowej głowicy peronu, przy wejściu na przystanek, znajduje się przejazd kolejowy. Położony jest wzdłuż ul. Brwinowskiej.

</doc>
<doc id="994139" url="https://pl.wikipedia.org/wiki?curid=994139" title="Zoom optyczny">
Zoom optyczny



</doc>
<doc id="994140" url="https://pl.wikipedia.org/wiki?curid=994140" title="Bystrzynka">
Bystrzynka

Bystrzynka – osada w Polsce położona w województwie zachodniopomorskim, w powiecie świdwińskim, w gminie Świdwin, przy trasie linii kolejowej Słupsk-Stargard. Miejscowość wchodzi w skład sołectwa Bystrzyna.
W latach 1975–1998 miejscowość administracyjnie należała do województwa koszalińskiego.

</doc>
<doc id="994143" url="https://pl.wikipedia.org/wiki?curid=994143" title="Hrabstwo Perry (Illinois)">
Hrabstwo Perry (Illinois)

Hrabstwo Perry – hrabstwo w USA, w stanie Illinois, z liczbą ludności wynoszącą 23 094, według spisu z 2000 r. Siedzibą administracji hrabstwa jest Pinckneyville.
Geografia.
Hrabstwo Perry położone jest w południowo-zachodniej części stanu Illinois. Siedziba Pinckneyville, znajduje się w centralnej części hrabstwa 70 mil na południowy wschód od St. Louis i 300 mil na południowy wschód od Chicago. 30 mil od zachodniej granicy hrabstwa przepływa rzeka Missisipi.
Według spisu hrabstwo zajmuje powierzchnię 1157 km², z czego 1 142 km² stanowią lądy, a 15 km² (1,31%) wody.
Topografia hrabstwa jest płaska z niewielkimi wzgórzami. Część wschodniej granicy Hrabstwa, gdzie graniczy z hrabstwem Franklin, utworzona jest przez rzekę Little Muddy. Inna rzeczka Beaucoup przepływa w kierunku z północy na południe i znajduje się we wschodniej części Pinckneyville.
Na terenie hrabstwa znajduje się równię małe jeziora powstałe na skutek odkrywkowego wydobycia węgla. Najwięcej tego tupu jezior leży w obszarze Du Quoin State Fairgrounds i Pyramid State Recreation Area
Historia.
Hrabstwo Monroe powstało w 1827 r. z terenów dwóch hrabstw: Randolph i Jackson. Swoją nazwę obrało na cześć Oliver Hazard Perry, który pokonał flotę Brytyjską w decydującej bitwie na jeziorze Erie w wojnie brytyjsko-amerykańskiej w 1812 r.
W swojej wczesnej historii, hrabstwo Perry było głównie placówką pionierską. Pierwsi osadnicy, złożeni głównie z weteranów wojny o niepodległość Stanów Zjednoczonych, przybyli z wschodnich Stanów Zjednoczonych. Byli to głównie protestanccy pionierzy. Wzrost demograficzny i rozwój hrabstwa nastąpił w latach 50. XIX w., co było związane z powstaniem linii kolejowej Illinois Central Railroad i odkryciem dużych pokładów węgla. Do hrabstwa przybyło wówczas wielu imigrantów z Irlandii, Polski, Niemiec, Włochy oraz osiedliło się wielu Afroamerykanów w wyniku północnej migracji po wojnie domowej.
Pierwszy osadnicy.
Pierwszy potwierdzony zapis na temat pierwszego osadnika, wspomina o Johnie Flacku, który w 1799 r., wraz z rodziną osiadł na Four Mile Prairie. Według jego relacji na terenie hrabstwa żyła już inna biała rodzina Cox, jednakże informacje, kiedy przybyli i jakie były ich losy nie są znane. John Flack miał syna który, urodził się w 1803 r. Inni kolejni osadnicy osiedlali się w sąsiedztwie Flacka. Pierwszym zarejestrowanym małżeństwem byli Alexander Clark i Ruth Teague, którzy sakrament małżeństwa zawarli 22 listopada 1827 roku. Byli oni członkami kościoła baptystów.
Pierwsze infrastruktura.
Kościół.
Historyczne zapisy dotyczące otworzenia pierwszego kościoła wspominają o czerwcu 1829 roku, kiedy to w chacie Petera Hagler – "Nine Mile Prairie", zebrało się cztery rodziny baptystów. Na spotkaniu ustalono powstanie zboru a chatę nazwano kościołem "Nine Mile Prairie Church". Głową zboru został Peter Hagler. w tym samym roku obok chaty wybudowano budynek z przeznaczeniem na spotkania baptystów do którego przychodzili wierni z pobliskich osad.
Pierwsze zapiski na temat kościoła w Pinckneyville pochodzą z roku 1828, kiedy to Macajah Phelps, wygłosił kazanie w małym domu stojącym na skraju Hincke's. Phelps był metodystą. W 1837 roku powstał zbór w Pinckneyville, zorganizowany przez James H. Dickens w domu Humphrey B. Jones. Pierwszy kościół został budowany w 1857 roku.
Pierwszy kościół prezbiteriański powstał w roku 1831 w Hopewell. zgromadzeni liczyło sobie 40 członków. Pierwszym pastorem był Samuel Baldridge a starszyznę tworzyli David Baldridge, Robert Woodside, James Steel i Hugh Brown.
Szkoła.
Pierwszą szkołą, o której znajdujemy wzmiankę, była szkoła założona w 1825 roku przez nauczyciela Roberta Clarka, w południowo-zachodniej części hrabstwa w małym domu. Do nauki czytania, pisania i liczenia służył Nowy Testament.
Nauka była płatna (za okres trzech miesięcy szkolnych czesne wynosiło 2 dolary), a opłatę przyjmowano najczęściej w naturze. W 1841 r. szkoła w Eaton's Prairie spłonęła. W ciągu trzech dni dzięki społeczności osady zbudowano nowy budynek i w czwartym dniu odbyły się lekcje.
Sklep.
Pierwszy sklep został otworzony przez Chas Gover, w 1827 r. Budynek znajdował się obok dzisiejszej opery Hirsch.
Do 1990 r. górnictwo było głównym sektorem przemysłowym hrabstwa a jego upadek spowodowany był przez regulacje prawne ochrony środowiska (Clean Air Act).
Demografia.
Według spisu z 2000 r. hrabstwo zamieszkuje 23 094 osób, które tworzą 8504 gospodarstw domowych oraz 5842 rodzin. Gęstość zaludnienia wynosi 20 osób/km². Na terenie hrabstwa jest 9457 budynków mieszkalnych o częstości występowania wynoszącej 8 budynków/km². Hrabstwo zamieszkuje 89,55% ludności białej, 8,02% ludności czarnej, 0,23% rdzennych mieszkańców Ameryki, 0,23% Azjatów, 0,04% mieszkańców Pacyfiku, 1,09% ludności innej rasy oraz 0,79% ludności wywodzącej się z dwóch lub więcej ras, 1,76% ludności to Hiszpanie, Latynosi lub inni.
W hrabstwie znajduje się 8 504 gospodarstw domowych, w których 30,10% stanowią dzieci poniżej 18. roku życia mieszkający z rodzicami, 55,30% małżeństwa mieszkające wspólnie, 9,70% stanowią samotne matki oraz 31,30% to osoby nie posiadające rodziny. 27,90% wszystkich gospodarstw domowych składa się z jednej osoby oraz 14,60% żyje samotnie i ma powyżej 65. roku życia. Średnia wielkość gospodarstwa domowego wynosi 2,43 osoby, a rodziny 2,96 osoby.
Przedział wiekowy populacji hrabstwa kształtuje się następująco: 22,00% osób poniżej 18. roku życia, 10,30% pomiędzy 18. a 24. rokiem życia, 29,20% pomiędzy 25. a 44. rokiem życia, 22,50% pomiędzy 45. a 64. rokiem życia oraz 16,00% osób powyżej 65. roku życia. Średni wiek populacji wynosi 38 lat. Na każde 100 kobiet przypada 113,10 mężczyzn. Na każde 100 kobiet powyżej 18. roku życia przypada 114,80 mężczyzn.
Średni dochód dla gospodarstwa domowego wynosi 33 281 USD, a dla rodziny 41 064 dolarów. Mężczyźni osiągają średni dochód w wysokości 29 169 dolarów, a kobiety 20 170 dolarów. Średni dochód na osobę w hrabstwie wynosi 15 935 dolarów. Około 10,10% rodzin oraz 13,20% ludności żyje poniżej minimum socjalnego, z tego 16,50% poniżej 18. roku życia oraz 10,10% powyżej 65. roku życia.

</doc>
<doc id="994146" url="https://pl.wikipedia.org/wiki?curid=994146" title="Fairbairn-Sykes (nóż szturmowy)">
Fairbairn-Sykes (nóż szturmowy)

Nóż szturmowy Fairbairn-Sykes (nazywany także sztyletem Fairbairna-Sykesa lub po prostu Fairbairn-Sykesem, F&amp;S) – nóż szturmowy armii brytyjskiej opracowany krótko przed II wojną światową.
Nazwany od nazwisk projektantów Williama E. Fairbairna, brytyjskiego oficera i instruktora walki wręcz policji municypalnej Szanghaju oraz Erica A. Sykesa, oficera sił specjalnych szanghajskiej policji. Opracowali oni krótko przed wojną kilka typów noży bojowych, wykonywanych początkowo z bagnetów Lee-Metford M1888, znajdujących się na wyposażeniu policji, lecz zbyt nieporęcznych do walki wręcz. Ostateczną wersję noża ich projektu przyjęła w 1940 armia brytyjska. W 1941 i 1942 zostały opracowane kolejne wersje, różniące się drobnymi szczegółami, głównie budowy rękojeści i jelca (wz. 1940 miał dłuższy jelec, lekko wygięty w kształcie "S"). W ramach tych modeli istniało kilkanaście odmian sztyletu, różniących się detalami wykończenia rękojeści, sposobem sygnowania i jakością. Pierwszym i głównym producentem noża była firma Wilkinson Sword. Ostatnia wersja noża, wz. 1942, została nazwana „katastrofą” przez samego Fairbairna, który stwierdził, że wprowadzone zmiany zagrożą ustalonej już, dobrej reputacji broni. Nóż w tej wersji stracił między innymi dobre wyważenie, ważne przy rzucaniu nożem, a rękojeść w której drobne żłobkowanie zastąpiono 27 poprzecznymi pierścieniami, stała się śliska przy zamoczeniu w wodzie lub krwi.
Nóż charakteryzuje się obosieczną, sztyletową głownią o romboidalnym przekroju, prostym, niewielkim jelcem i okrągłą w przekroju, liściokształtną rękojeścią, zwężającą się ku końcowi.
Wykonywany był w całości ze stali węglowej, rękojeści niekiedy bywały mosiężne, aluminiowe lub drewniane. Przeznaczony był głównie dla oddziałów Commando, SAS, zwiadu i rozpoznania. Początkowo znajdował się w uzbrojeniu armii brytyjskiej, później również amerykańskiej i kanadyjskiej. W noże Fairbairna-Sykesa była wyposażona również polska 1 Samodzielna Brygada Spadochronowa. Po II wojnie światowej noże były produkowane również na zamówienie francuskiej Legii Cudzoziemskiej.
Na nożu Fairbairna-Sykesa oparty jest amerykański sztylet marines, zaprojektowany w 1942 przez kapitana Clifforda H. Shueya. Produkowana była również w Wielkiej Brytanii nieco mniejsza wersja noża, pod nazwą noża agentów ("agents knife"), przeznaczona do łatwego ukrywania w cywilnym ubraniu.

</doc>
<doc id="994147" url="https://pl.wikipedia.org/wiki?curid=994147" title="LŚ">
LŚ



</doc>
<doc id="994148" url="https://pl.wikipedia.org/wiki?curid=994148" title="Czarnolesie (województwo zachodniopomorskie)">
Czarnolesie (województwo zachodniopomorskie)

Czarnolesie – uroczysko-dawna miejscowość w Polsce położony w województwie zachodniopomorskim, w powiecie świdwińskim, w gminie Świdwin.
W latach 1975–1998 miejscowość administracyjnie należała do województwa szczecińskiego.
Zobacz też: Czarnolesie

</doc>
<doc id="994149" url="https://pl.wikipedia.org/wiki?curid=994149" title="Gaspar Melchor de Jovellanos">
Gaspar Melchor de Jovellanos

Gaspar Melchor de Jovellanos (ur. 5 stycznia 1744, zm. 27 listopada 1811) – hiszpański polityk, prawnik, ekonomista, botanik, wszechstronny pisarz i człowiek oświecenia reprezentował hiszpańskie katolickie Oświecenie. Był jednym z tzw. "ilustrados" (oświeconych).
Życiorys.
De Jovellanos urodził się w mieście Gijón w Asturii. Studiował prawo w Oviedo, Ávila i na uniwersytecie w Madrycie, zanim został sędzią kryminalnym w Sewilli w roku 1767
Jego zdolności zostały nagrodzone przyznaniem posady sędziego w stolicy w roku 1778, a w roku 1780 przez przyjęcie do rady wojennej. Był członkiem (a od 1785 dyrektorem) Królewskiego Madryckiego Towarzystwa Ekonomicznego Przyjaciół Kraju, oświeceniowej instytucji filantropijnej utworzonej przez Karola III i wielu stowarzyszeń naukowych. W roku 1787 napisał swą najbardziej znaną pracę ekonomiczną: "Informe en el expediente de ley agraria", wydaną w 1795 roku.
Kiedy jego przyjaciel Francisco de Cabarrús popadł w niełaskę, Jovellanos na znak protestu wyjechał z Madrytu i spędził lata 1790–1797 na swego rodzaju wygnaniu w rodzinnym Gijón. Zaangażował się tam w pracę literacką dotyczącą przede wszystkim ekonomii.
Znów w życiu publicznym od roku 1797, Jovellanos odmówił stanowiska ambasadora w Rosji, lecz zaakceptował stanowisko „ministra sprawiedliwości i łaski”, które zaproponował mu ówczesny pierwszy minister Manuel Godoy. Jovellanos i jego przyjaciel Juan José de Arias Saavedra nie pochwalali polityki Godoya i próbowali go usunąć, co udało się tylko przejściowo.
W roku 1798 Godoy odzyskał władzę i wpływy i Jovellanos musiał znów udać się do Gijón.
Dzieła.
Dzieła literackie.
teatralne: 
compozycje poetyckie:

</doc>
<doc id="994150" url="https://pl.wikipedia.org/wiki?curid=994150" title="Pokémon Diamond i Pearl">
Pokémon Diamond i Pearl

 oraz – dwie gry z serii Pokémon wydane w 2006 roku przez Nintendo na konsolę Nintendo DS. Dzięki wykorzystaniu technologii bezprzewodowego dostępu do internetu za pomocą Wi-Fi gracz może prowadzić interaktywną rozgrywkę z innymi.
26 lutego 2021 roku zapowiedziono remaki gier o nazwie Pokémon Brilliant Diamond i Pokémon Shining Pearl. Gry zostały wydane 19 listopada 2021 roku na konsolę Nintendo Switch.
Rozgrywka.
W obu grach bohaterowie rozpoczynają swoją przygodę w mieście Twinleaf, gdzie po obejrzeniu w telewizji reportażu dotyczącego czerwonego Gyaradosa, postanawiają wyruszyć w drogę. Jako startery można wybrać Chimchara, Piplupa bądź Turtwiga. Podobnie jak w poprzednich częściach walczą oni z wrogim zespołem, w tym wypadku Team Galactic, którego członkowie pragną posiąść zdolność przenoszenia się w czasie i przestrzeni dzięki dwóm legendarnym Pokémonom: Dialdze ("Diamond") lub Palkii ("Pearl"). Celem gry, tak jak w poprzednich częściach serii, jest zostanie mistrzem regionu.
W obu częściach można spotkać łącznie 493 różne Pokémony. Stworki ze starszych generacji można zdobyć używając PalParku oraz gier na Game Boya Advance.
Gra wieloosobowa.
Gra wspierała rozgrywkę wieloosobową z wykorzystaniem wyłączonego w 2014 roku Nintendo Wi-Fi Connection. Możliwe było toczenie walk z innymi graczami oraz rozmawianie przez mikrofon.

</doc>
<doc id="994151" url="https://pl.wikipedia.org/wiki?curid=994151" title="Spread Your Wings">
Spread Your Wings

Spread Your Wings – ballada rockowa brytyjskiej grupy Queen, wydana w 1978 roku jako singiel promujący album "News of the World" (z 1977). Na stronie B umieszczono utwór „Sheer Heart Attack”. "„Spread Your Wings”" to rockowa ballada napisana przez basistę Johna Deacona. Jest to pierwszy singel grupy bez chórków i harmonii wokalnych.
Wykonanie utworu na żywo dostępne jest na albumie "Live Killers".
Tekst opisuje młodego chłopaka o imieniu Sammy, który zarabia na życie sprzątając w barze. Narrator (wokalista) stara się go rozchmurzyć, śpiewając "„spread your wings and fly away”" ("rozwiń skrzydła i odleć").
Teledysk nagrywany zimą na świeżym powietrzu wymusił od Briana Maya użycia repliki gitary Red Special.
Oprócz wersji z albumu "News of the World", zespół nagrał podczas jednej sesji BBC wersję z bardziej rozwiniętym fragmentem na fortepianie i końcówką up tempo.
Swoje wykonanie utworu w 1992 roku na płycie "Somewhere Far Beyond" oraz
w 1996 na płycie The Forgotten Tales zamieścił niemiecki zespół power metalowy Blind Guardian.

</doc>
<doc id="994153" url="https://pl.wikipedia.org/wiki?curid=994153" title="Konwencja Demokratyczna">
Konwencja Demokratyczna

Konwencja Demokratyczna (fr. "Convention démocrate", CD) – francuskie liberalne ugrupowanie polityczne.
Historia.
Ugrupowanie powstało pod nazwą Partia Ludowa na rzecz Demokracji Francuskiej (fr. "Parti populaire pour la démocratie française", PPDF). Zostało założone na bazie powstałej w połowie lat 60. federacji klubów dyskusyjnych (fr. "Fédération nationale des Clubs Perspectives et Réalités") przez stronników Valéry'ego Giscarda d'Estaing, twórcy Unii na rzecz Demokracji Francuskiej.
Na czele ugrupowania stanął Hervé de Charette. W 1998 część polityków PPDF przyłączyła się do Demokracji Liberalnej (m.in. późniejszy premier Jean-Pierre Raffarin), natomiast partia w ramach tzw. Nowej UDF uzyskała status ugrupowania autonomicznego. W 2002 PPDF wystąpiła z UDF i włączyła się w budowę Unii na rzecz Ruchu Ludowego. W tym samym roku zaprzestała faktycznie samodzielnej działalności, a jej byli członkowie powołali w ramach UMP sformalizowaną stowarzyszoną frakcję pod nazwą Konwencja Demokratyczna (fr. "Convention démocrate"). Po kilku latach CD uzyskała status partii politycznej. W 2011 przyłączyła się do nowej centrowej koalicji pod nazwą Sojusz. Później formacja powróciła do formuły federacji klubów dyskusyjnych (w której kierownictwo objął Yves Jégo).

</doc>
<doc id="994157" url="https://pl.wikipedia.org/wiki?curid=994157" title="Słodlin japoński">
Słodlin japoński



</doc>
<doc id="994159" url="https://pl.wikipedia.org/wiki?curid=994159" title="Dębionka">
Dębionka

Dębionka – wieś w Polsce położona w województwie wielkopolskim, w powiecie rawickim, w gminie Pakosław.
W latach 1975–1998 miejscowość administracyjnie należała do województwa leszczyńskiego.
Dębionka to najmniejsza wieś w gminie Pakosław. Tworzy sołectwo wraz z sąsiednią wsią Kubeczkami. Położona jest na zachodnim krańcu gminy, przy drodze powiatowej Rawicz - Milicz. Pola Dębionki graniczą z polami tzw. Hazów właściwych.
Wieś 4 stycznia 2010 r. liczyła 40 mieszkańców.
Historia.
W okresie Wielkiego Księstwa Poznańskiego (1815-1848) miejscowość wzmiankowana jako folwark Dębianka należała do wsi mniejszych w ówczesnym pruskim powiecie Kröben (krobskim) w rejencji poznańskiej. Dębianka należała do okręgu sarnowskiego tego powiatu i stanowiła część majątku Ostrobudki, którego właścicielem był wówczas (1846) Rogaliński. Do majątku Ostrobudki przynależały także: Niedźwiadki, Ugoda i Sworowski młyn. Według spisu urzędowego z 1837 roku folwark Dębianka liczył 32 mieszkańców, którzy zamieszkiwali trzy dymy (domostwa).
Jedna z osad hazackich – Dębionka – pojawiła się w 1637 roku (pierwsza wzmianka w księgach metrykalnych), na miejscu karczowanej puszczy zwanej Czarnym Lasem, na drodze leśnej prowadzącej ze Stwolna przez Zawady do Golejewka. Pierwszym właścicielem Dębionki był Stanisław Choiński – pan na Stwolnie. W roku 1685 nazwę Dębionka nosił oprócz osady, również staw istniejący niedaleko. Być może jest to ten sam, który widnieje na mapie z około 1780 r. niedaleko wsi Kubeczki. W 1789 roku Dębionka (mająca wówczas 13 mieszkańców) wraz z Ugodą i Niedźwiadkami weszła w skład majętności ostrobudzkiej, której właścicielem był Hipolit Rogaliński. W 1821 roku Dębionka była folwarkiem należącym do dóbr Ostrobudek, liczyła wtedy 18 dusz , a jej mieszkańcy jak wynika z ksiąg metrykalnych trudnili się chowem owiec i pracą na folwarku . Natomiast w 1835 roku folwark miał 3 domy i 15 mieszkańców, należał do dóbr Ostrobudek oraz do parafii w Golejewku, podlegał pod sąd w Rawiczu, a poczta była w Sarnowie. W 1856 folwark miał 75 mieszkańców . Słownik geograficzny Królestwa Polskiego i innych krajów słowiańskich pod rokiem 1881 podaje, że Dębionka to osada w powiecie krobskim mająca 2 domy i 17 mieszkańców, wszyscy to katolicy, było 4 analfabetów. Poczta mieściła się w Pakosławiu, a stacja kolejowa w Rawiczu. W tym czasie istniał nadal folwark należący do dominium ostrobudzkiego, którego właścicielem był Eustachy Rogaliński. Ostrobudki wraz z folwarkiem Dębionką miały wówczas ponad 212 ha, z czego 188 to rola, 11 łąki i po 6 ha lasu i nieużytków. Grunty te przynosiły 3215 marek czystego dochodu. W XIX w. funkcjonował pod Dębionką młyn wodny Słupski Młyn na starym korycie Orli (obecna rzeka Stara Orla). W 1893 roku Eustachy Rogaliński sprzedał folwark Dębionka hrabiemu Janowi Czarneckiemu, tak, więc weszła w skład dóbr Golejewka. Do zabudowań folwarcznych należała owczarnia oraz wielka dworska chałupa. W 1890 r. jak wynika z mapy topograficznej Meβtischblatt, w miejscowości istniała również leśniczówka (Forsthaus). Przed I wojną światową Dębionka była podzielona na dwie części, jedna podlegała pod Golejewko, druga należała do Niedźwiadek. 1 grudnia 1910 r. pierwsza miała 22 a druga 32 mieszkańców. W czasie okupacji niemieckiej miejscowość nosiła nazwę Eichen i podlegała pod Amtsbezirk Kiefernrode (Chojno).

</doc>
<doc id="994161" url="https://pl.wikipedia.org/wiki?curid=994161" title="Halin (województwo wielkopolskie)">
Halin (województwo wielkopolskie)

Halin – część wsi Sowy w Polsce, położona w województwie wielkopolskim, w powiecie rawickim, w gminie Pakosław.
W latach 1975–1998 Halin administracyjnie należał do województwa leszczyńskiego.

</doc>
<doc id="994162" url="https://pl.wikipedia.org/wiki?curid=994162" title="Skrzyptowo">
Skrzyptowo

Skrzyptowo – osada leśna w Polsce położona w województwie wielkopolskim, w powiecie rawickim, w gminie Pakosław.
W latach 1975–1998 miejscowość administracyjnie należała do województwa leszczyńskiego.

</doc>
<doc id="994165" url="https://pl.wikipedia.org/wiki?curid=994165" title="Zielony Dąb">
Zielony Dąb



</doc>
<doc id="994166" url="https://pl.wikipedia.org/wiki?curid=994166" title="Dominikanki z Wiednia">
Dominikanki z Wiednia

Dominikanki z Wiednia - autonomiczny klasztor sióstr dominikanek tercjarek założony w Wiedniu w 1870. Ma charakter kontemplacyjno-aktywny, głównym celem jest nauczanie młodzieży. W 1875 dominikanki wiedeńskie otrzymały aprobatę diecezjalną, w 1902 agregację do zakonu dominikanów. W roku 1968, gdy miały pięć domów filialnych, połączyły się z dwoma austriackimi zgromadzeniami w Unię Woli Bożej, odzyskały jednak wraz z dwoma domami filialnymi autonomię w 1974.

</doc>
<doc id="994167" url="https://pl.wikipedia.org/wiki?curid=994167" title="Port lotniczy Szeriemietiewo">
Port lotniczy Szeriemietiewo



</doc>
<doc id="994168" url="https://pl.wikipedia.org/wiki?curid=994168" title="The Trial">
The Trial

The Trial – utwór muzyczny brytyjskiego zespołu rockowego Pink Floyd. Pochodzi z wydanej w 1979 roku rock opery/concept albumu "The Wall". Napisany przez Rogera Watersa i Boba Ezrina, stanowi punkt kulminacyjny zarówno płyty, jak i powstałego na jej podstawie filmu.
Fabuła.
Utwór koncentruje się na swoistym podsumowaniu losów postaci wykreowanej na płycie "The Wall": gwiazdora rockowego o imieniu Pink, który po życiu pełnym emocjonalnych, a później także narkotykowych ekscesów osiągnął w końcu załamanie nerwowe. Toczący się w umyśle bohatera "Proces" jest punktem podparcia, na którym balansuje jego zdrowie psychiczne. W trakcie piosenki Pink jest konfrontowany z najważniejszymi osobami, które wywarły wpływ na jego życie (a które są wspominane wcześniej na albumie): z nadmiernie surowym i obrażającym uczniów dyrektorem, ze swoją emocjonalnie odległą, niewierną żoną, a także z przytłaczającą, nadopiekuńczą matką. Jego podświadoma walka o zdrowie psychiczne jest nadzorowana przez Sędziego ("„Jego Wysokość Robaka”") – kojarzonego z robakami, które "„wżerały mu się w umysł”" (po raz pierwszy wspomniane zostały w utworze "Hey You"). Prowadzone przez Oskarżyciela przesłuchanie świadków przerywane jest refrenem w wykonaniu Pinka: "„Szalony/Kuku na muniu/Jestem szalony”". W pewnym momencie przepełniony rozpaczą Pink śpiewa "„w tej ścianie muszą przecież być jakieś drzwi – w końcu jakoś tu wszedłem!”", dając tym wyraz swemu zagubieniu w świecie własnych wizji, chęci znalezienia jakiegoś wyjścia, sposobu ucieczki – za mur, od swoich wewnętrznych koszmarów i ożywionych widm z własnej przeszłości – przez drzwi, które w rzeczywistości nie istnieją. Punktem kulminacyjnym procesu jest wydanie wyroku: bohater zostaje skazany na odsłonięcie "„przed równymi sobie”", czyli na zburzenie metaforycznego muru.
Utwór "The Trial" i następujący po nim "Outside the Wall" są jedynymi piosenkami na płycie, na których wydarzenia nie są opisywane z perspektywy Pinka. Chociaż bowiem ich akcja toczy się de facto wewnątrz jego umysłu – podmiotem mówiącym są tu przede wszystkim osoby obserwujące go z zewnątrz.
Słysząc, co Matka, Dyrektor i Żona mają do powiedzenia na temat bohatera, można mieć wątpliwości co do zewnętrznych przyczyn jego stanu psychicznego. Najpełniej wyraża to kwestia Żony:
"„...Powinieneś był częściej ze mną rozmawiać – ale nie! – ty musiałeś chodzić swoimi ścieżkami...”"
Kładzie to zdecydowanie większy akcent na winę samego Pinka, prowadząc do konkluzji Sędziego: "„przysporzyłeś cierpienia swej wspaniałej żonie i matce”" oraz do ostatecznego wyroku: "„skazuję cię więc na odsłonięcie przed równymi tobie”".
Utwór kończy się odgłosem muru walącego się do wtóru okrzyków "„Zburzyć ścianę!”".
Nie jest do końca jasne, co pociąga za sobą kulminacyjne zburzenie muru, jednak pewną wskazówką może tu być treść późniejszego utworu, "The Final Cut", pochodzącego z albumu pod tym samym tytułem: "„Wykręć numer, otwórz judasza / A jeśli będę w środku, powiem ci / co się kryje za ścianą”". We fragmencie, gdy Waters śpiewa "„za ścianą”" w tle rozlega się wystrzał z pistoletu, co może sugerować, że Pink zburzył swój mur popełniając samobójstwo (inni interpretatorzy widzą w tym jednak zabieg mający na celu zerwanie powiązania tamtego albumu z "The Wall".)
Wielu miłośników Pink Floyd wciąż jeszcze dyskutuje nad znaczeniem tego utworu. Jedna z teorii mówi, że proces, któremu poddawany jest Pink, prowadzony jest w rzeczywistości przez niego samego, przez swoiste sprzężenie zwrotne, jakie zachodzi między zniewagami, jakich doświadcza ze strony innych, a jego utratą zdrowia psychicznego. Natomiast inni interpretatorzy twierdzą, że proces nie ma źródła we wnętrzu samego Pinka, a raczej stanowi pewnego rodzaju podsumowanie całej jego historii, metaforę całego strachu i emocjonalnych nadużyć, jakim był poddawany przez całe życie. W tekście można też znaleźć wzmiankę, że przyczyną, dla jakiej stanął przed tym Sądem było "„okazywanie uczuć o niemal ludzkiej naturze”" – co można odczytać jako wskazanie, że proces jest tu rodzajem wentyla bezpieczeństwa, ochrony swego zdrowia psychicznego.
Jednak sam autor tekstu – Roger Waters – tłumaczy swe dzieło jako sąd, który bohater prowadzi sam nad sobą. Co więcej, nie dotyczy to tylko i wyłącznie fikcyjnej postaci. Utwór ten można bowiem rozumieć także w kontekście egzorcyzmów, jakie odprawia nad sobą sam Waters; w pewien sposób potwierdził tę teorię, mówiąc, że tworzenie tego utworu "„odegrało rolę terapeutyczną, było czymś w rodzaju katharsis...”".
Wersja filmowa.
W wersji filmowej proces na Pinku przedstawiony jest w postaci animowanej sekwencji, pełnej jaskrawych kolorów i niebanalnych rozwiązań. Rysownik Gerald Scarfe skupił się nie tylko na stronie wizualnej projektu, ale także na motywach, muzyce i tekstach pochodzących z oryginalnej piosenki, a także całej płyty. Trzej podstawowi antagoniści bohatera w wersji animowanej zostali przedstawieni w sposób nawiązujący do wcześniejszych tekstów i sekwencji filmowych z ich udziałem: Dyrektor ukazany jest jako marionetka poruszana na sznurkach przez swą władczą żonę (nawiązanie do "The Happiest Days of Our Lives"), Żona Pinka wyłania się spod muru pod postacią pół-kobiety, pół-skorpiona (tak samo jak podczas "Don’t Leave Me Now"), natomiast Matka nadlatuje z powietrza w abstrakcyjnym wizerunku samolotu (nawiązanie do maszyny, która pozbawiła życia ojca Pinka, a także do jego zabawki z "Another Brick in the Wall, Part 1"), po czym krąży w nim wokół bohatera. Sędzia jest zobrazowany jako wielki odbyt przybrany w sędziowską perukę, natomiast wygląd Oskarżyciela jest karykaturą stereotypowego osiemnastowiecznego prawnika.
Animowana sekwencja pochodząca z filmu została także użyta podczas koncertów "The Wall" z lat 1980/81: były wyświetlane na murze za śpiewającym ten utwór Rogerem Watersem.
Kompozycja.
"The Trial" jest pierwszą po "Atom Heart Mother" kompozycją Pink Floyd, w której tworzeniu wziął udział artysta spoza zespołu. Pod względem muzycznym jego głównym autorem jest producent Bob Ezrin. Wyróżnia się tu przede wszystkim bardzo ekspresyjny wokal Rogera Watersa, a także pretensjonalna stylistyka, która momentami przypomina bardziej broadwayowski musical niż piosenkę rockową – jest zaaranżowana na pełną orkiestrę, nie przejawiając właściwie żadnego podobieństwa do „klasycznego” rocka dopóki gitara Gilmoura nie wchodzi podczas ostatecznego werdyktu, grając melodię nawiązującą do "Hey You". Jednak nawet wtedy muzyka orkiestralna pozostaje słyszalna w tle, dramatyczny sposób śpiewu także nie ulega zmianie. "The Trial" jest interesujący zwłaszcza poprzez swe nawiązania do stylistyki teatralnych utworów autorstwa Bertolta Brechta i Kurta Weilla.
Wykonawcy.
Podczas występu w Berlinie w 1990 utwór "The Trial" angażował następujących członków ekipy w rolach:

</doc>
<doc id="994170" url="https://pl.wikipedia.org/wiki?curid=994170" title="Zielony Dąb (Osiek)">
Zielony Dąb (Osiek)

Zielony Dąb – część wsi Osiek w Polsce położona w województwie wielkopolskim, w powiecie rawickim, w gminie Pakosław.
W latach 1975–1998 Zielony Dąb administracyjnie należał do województwa leszczyńskiego.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Kröben (krobskim) w rejencji poznańskiej. Folwark Zielonydąb należał do okręgu jutroszyńskiego tego powiatu i stanowił część majątku Osiek, którego właścicielem była wówczas (1846) Szołdrska (z Grudzińskich). Według spisu urzędowego z 1837 roku wieś liczyła 10 mieszkańców, którzy zamieszkiwali jeden dym (domostwo). W skład majątku Osiek wchodziły wówczas także: Pomocno (22 domy, 193 osoby) oraz Zaorle (23 domy, 229 osób).

</doc>
<doc id="994171" url="https://pl.wikipedia.org/wiki?curid=994171" title="Grand Prix Niemiec na Żużlu 2001">
Grand Prix Niemiec na Żużlu 2001

Wyniki Grand Prix Niemiec 2001, pierwszej eliminacji Mistrzostw Świata Grand Prix w sezonie 2001.
Były to piąte zawody o Wielką Nagrodę Niemiec i jak dotąd ostatnie (w sezonie 2007 planowane są zawody w Gelsenkirchen). Były to pierwsze zawody żużlowego Grand Prix jakie odbyły się na tor czasowym.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Robert Barth oraz Mirko Wolter). Kontuzjowanego Joe Screena zastąpił zawodnik kwalifikowanej rezerwy Henrik Gustafsson. W nawiasach podano numery stałe.
Opis.
Inaugurację żużlowej Grand Prix w sezonie 2001 wygrał Tomasz Gollob. Niespodzianką było drugie miejsce Henrika Gustafssona, który wystąpił ze względu na kontuzję Joe Screena'a. Na najniższym stopniu podium znalazł się Duńczyk Nicki Pedersen.
Zawody rozpoczęły się z godzinnym opóźnieniem z powodu opadów deszczu. Organizatorzy zdążyli jednak przykryć tor folią i nie przeszkodziło to w rozegraniu zawodów.
Oprócz Gustafssona i Pedersena miłą niespodziankę swoim kibicom sprawił Peter Karlsson, zajmując 5 miejsce. Zdecydowanie rozczarowali 2 najlepsi żużlowcy świata z poprzedniego sezonu, Mark Loram był 13, a Billy Hamill 15. Z kolei ostatnie miejsce w zawodach zajął niedawny brązowy medalista mistrzostw świata - Jimmy Nilsen.
W zawodach wystąpiło dwóch Polaków. Oprócz zwycięzcy Golloba wystartował też Piotr Protasiewicz, ale nie zdołał on przebrnąć fazy eliminacyjnej i ukończył turniej na 17 pozycji.
W Grand Prix zadebiutowało trzech zawodników: Niklas Klingberg, Matej Ferjan i Mirko Wolter.

</doc>
<doc id="994173" url="https://pl.wikipedia.org/wiki?curid=994173" title="Czarnolesie">
Czarnolesie

3 miejscowości w Polsce:
Miejscowości na Białorusi

</doc>
<doc id="994176" url="https://pl.wikipedia.org/wiki?curid=994176" title="Ilustrados">
Ilustrados

Ilustrados ("Oświeceni") – określenie hiszpańskich wykształconych elit politycznych, którym dawał posłuch Karol III Burbon. Do tych elit należeli tacy ludzie jak: pisarz, prawnik i ekonomista Gaspar Melchor de Jovellanos, polityk i reformator Nicolás Fernández de Moratín, konstruktor i uczony Jorge Juan y Santacilia, czy inny uczony i polityk Antonio de Ulloa. Reprezentowali oni mniej radykalny i mało antykościelny nurt Oświecenia, znany w historiografii jako Oświecenie katolickie.
Po zmianie na politycznej scenie Hiszpanii na początku XIX wieku ta grupa spotkała się z szykanami ze strony monarchy absolutnego Ferdynanda VII i w dużej mierze wyemigrowała do Francji.

</doc>
<doc id="994177" url="https://pl.wikipedia.org/wiki?curid=994177" title="Port lotniczy Szeremetiewo">
Port lotniczy Szeremetiewo



</doc>
<doc id="994182" url="https://pl.wikipedia.org/wiki?curid=994182" title="Port lotniczy Szeremietiewo">
Port lotniczy Szeremietiewo



</doc>
<doc id="994183" url="https://pl.wikipedia.org/wiki?curid=994183" title="Via, la voie du peuple">
Via, la voie du peuple

Via, la voie du peuple – francuska chrześcijańsko-demokratyczna partia polityczna, do 2009 funkcjonująca pod nazwą Forum Socjalnych Republikanów (fr. "Forum des républicains sociaux", FRS), następnie do 2020 działająca jako Partia Chrześcijańsko-Demokratyczna (fr. "Parti chrétien-démocrate", PCD).
Historia.
FRS powstało w marcu 2001 jako frakcja w ramach Unii na rzecz Demokracji Francuskiej, którą przekształcono w partię, gdy jego przewodnicząca Christine Boutin ogłosiła swój start w wyborach prezydenckich w 2002. W tym samym roku ugrupowanie podjęło współpracę z nowo tworzoną Unią na rzecz Ruchu Ludowego. Uzyskało status partii afiliowanej przy UMP. W 2007 jego liderka w rządzie François Fillona została ministrem budownictwa, w tym samym roku trzech przedstawicieli republikanów uzyskało mandaty do Zgromadzenia Narodowego. W 2009 FRS zmieniło nazwę i dokonało przekształcenia w Partię Chrześcijańsko-Demokratyczną. PCD kontynuowała sojusz z UMP (w 2012 wprowadziła 1 posła). W 2013 jej przewodniczącym został deputowany Jean-Frédéric Poisson. W 2017 partia utraciła parlamentarną reprezentację.
W 2020 formacja przyjęła nazwę Via, la voie du peuple.

</doc>
<doc id="994184" url="https://pl.wikipedia.org/wiki?curid=994184" title="Dominikanki z klasztoru św. Urszuli w Augsburgu">
Dominikanki z klasztoru św. Urszuli w Augsburgu

Dominikanki z klasztoru św. Urszuli w Augsburgu (Dominikanerinnenkloster St. Ursula) – autonomiczny klasztor dominikanek tercjarek założony w 1335 w Augsburgu jako wspólnota beginek. W roku 1974 miały 3 domy filialne i 87 sióstr.
W 1394, po kasacie beginek, zakonnice zostały tercjarkami dominikańskimi, a w 1430 i 1437 otrzymały dekrety pochwalne. Zajmowały się wtedy przede wszystkim nauczaniem dziewcząt i haftem szat liturgicznych.
W 1537 zostały pozbawione klasztoru. W końcu XVII wieku przeszły do II zakonu św. Dominika, lecz w 1802 zostały skasowane. W 1828 zostały erygowane ponownie jako dominikanki III zakonu regularnego św. Dominika. Prowadziły wtedy nauczanie w szkołach podstawowych Augsburga, a następnie szkołę krawiectwa i haftu oraz seminarium nauczycielskie. Założyły także nowe domy autonomiczne – w Donauwörth, Landsbergu nad Lechem i Wettenhausen (Niemcy) oraz w King William’s Town (RPA). Od 1970 wchodzą w skład federacji klasztorów dominikańskich diecezji augsburskiej.

</doc>
<doc id="994185" url="https://pl.wikipedia.org/wiki?curid=994185" title="Mike Stone">
Mike Stone

Mike „Clay” Stone (ur. 1951, zm. maj 2002) – angielski inżynier dźwięku i producent muzyczny.
Stone jest najbardziej znany ze współpracy z takimi artystami i grupami jak America, Asia, Blue Öyster Cult, George Carlin, Daniel Amos ("Horrendous Disc"), Foreigner, Journey, KISS, Queen, REO Speedwagon, Lou Reed, Frank Zappa.
Na przełomie lat 70. i 80. prowadził również własną wytwórnię płytową Clay Records.

</doc>
<doc id="994188" url="https://pl.wikipedia.org/wiki?curid=994188" title="Jerzy Brzeziński (polityk)">
Jerzy Brzeziński (polityk)

Jerzy Brzeziński (ur. 9 sierpnia 1957 w Grabowie) – polski polityk, samorządowiec, w latach 2002–2010 prezydent miasta Łomży.
Życiorys.
Syn Mieczysława i Krystyny. Ukończył w 1982 studia na Akademii Rolniczo-Technicznej w Olsztynie, po których pracował w jednostkach geodezyjno-kartograficznych. W 1990 został kierownikiem Urzędu Rejonowego w Łomży. W 1991 powołano go na urząd wicewojewody łomżyńskiego, następnie w okresie od sierpnia tego samego roku do maja 1994 pełnił funkcję wojewody. Później był zatrudniony w instytucjach finansowych, był m.in. do 2002 dyrektorem oddziału Banku Ochrony Środowiska. W latach
1994–1998 był wiceprzewodniczącym łomżyńskiej rady miasta.
W wyborach w 1997 bezskutecznie ubiegał się o mandat posła w województwie łomżyńskim z ramienia ROP. W wyborach samorządowych w 2002 został wybrany na prezydentem Łomży, kandydując z lokalnego Komitetu Wyborczego Wyborców „Chrześcijańskie Porozumienie Prawicy” i pokonując Jana Turkowskiego. W trakcie kadencji przystąpił do Platformy Obywatelskiej. W wyborach samorządowych w 2006, startując z ramienia ChRS (bez poparcia PO, której był członkiem), skutecznie ubiegał się o reelekcję. W 2007 został wykluczony z PO.
Za jego kadencji Łomża zajęła czwarte miejsce w rankingu „Rzeczpospolitej” z 2005 na najlepsze polskie miasto na prawach powiatu. W 2006 odebrał dla miasta certyfikat „Gminy Fair Play”. W 2010 ubiegał się o reelekcję, przegrywając w pierwszej turze.
W 2009 prokurator przedstawił mu zarzuty dotyczące przestępstw urzędniczych. Jerzy Brzeziński nie przyznał się do ich popełnienia. W 2019 został w tej sprawie prawomocnie uniewinniony.

</doc>
<doc id="994190" url="https://pl.wikipedia.org/wiki?curid=994190" title="Port lotniczy Szeriemietjewo">
Port lotniczy Szeriemietjewo



</doc>
<doc id="994191" url="https://pl.wikipedia.org/wiki?curid=994191" title="Wilhelm z Holandii">
Wilhelm z Holandii

Wilhelm z Holandii zwany Papieskim Królem (de. "Wilhelm von Holland, Pfaffen-König") (ur. ok. 1227, zm. 28 stycznia 1256 pod Alkmaar) - hrabia Holandii i Zelandii (jako Wilhelm II), antykról niemiecki w latach 1247-1254 (w opozycji do Fryderyka II i Konrada IV), jedyny król Niemiec w latach 1254-1256.
Był synem Florisa IV i Matyldy Brabanckiej. Po śmierci ojca w 1234 roku odziedziczył po nim hrabstwo Holandii. Ze względu na małoletność regencję w jego imieniu sprawowali stryjowie Wilhelm i Otto. Wilhelm z Holandii samodzielne rządy objął w 1239 roku. Wykazywał zdolności organizatorskie. W jego czasach w Holandii doszło do ożywienia gospodarczego i rozwoju miast.
Po śmierci Henryka Raspe stał się kandydatem stronnictwa antystaufijskiego do tronu Rzeszy. Dzięki zabiegom dyplomatycznym wuja Henryka II brabanckiego został w 1247 roku wybrany królem Niemiec przeciwko cesarzowi Fryderykowi II Hohenstaufowi i jego synowi Konradowi IV.
Prowadził udane kampanie wojenne w Nadrenii przeciwko Staufom. Po śmierci cesarza Fryderyka II w 1251 roku uzyskał wsparcie finansowe i uznanie tytułu królewskiego od papieża Innocentego IV. W 1252 roku po zawarciu sojuszu z księciem Ottonem I Welfem z Brunszwiku uzyskał potwierdzenie swojego wyboru na króla Niemiec od wszystkich elektorów. Powszechnego uznania doczekał się jednak dopiero po śmierci Konrada IV w 1254 roku.
W 1255 roku stanął na czele Związku Reńskiego i zaczął prowadzić politykę uprzywilejowania miast Rzeszy. Wywołało to niezadowolenie ze strony stronnictwa papieskiego, które próbowało go zdetronizować. W Holandii prowadził kampanię wojenną przeciw Fryzom. Zginął 28 stycznia 1256 w bitwie z Fryzami pod Alkmaarem. Pochowany został w Middelburgu.

</doc>
<doc id="994192" url="https://pl.wikipedia.org/wiki?curid=994192" title="Świętość Kościoła">
Świętość Kościoła

Świętość Kościoła – jedno ze znamion kościoła i jednocześnie jeden z artykułów wiary.
Przez Ofiarę, którą złożył Chrystus, przez Ducha Świętego i przez chrzest święty cały Kościół został uświęcony. Św. Paweł zwraca się do pierwszych wspólnot chrześcijańskich jako do "świętych" i "powołanych świętych". Kościół jest święty, gdyż jest chciany przez Boga, jego głową jest Jezus, a wszyscy wierni są z nim zjednoczeni. Ze względu na obecne pielgrzymowanie Kościół stał się święty przez Ducha Bożego, że go nieustannie wspiera świadectwo wiary oddanych mu heroicznie niektórych członków, a mimo to (z powodu grzeszności jego członków) potrzebuje on stale oczyszczenia.
Pewne grupy (np. donatyści) zbyt mocno podkreślały świętość Kościoła, interpretując ją jako wspólnotę ludzi bezgrzesznych.

</doc>
<doc id="994193" url="https://pl.wikipedia.org/wiki?curid=994193" title="Prawo rolne">
Prawo rolne

Prawo rolne definiowane jest w różny sposób, między innymi jako:
Kryteria wyróżnienia prawa rolnego.
Istnieje bogate piśmiennictwo na temat kryteriów wyodrębnienia prawa rolnego.
W polskiej literaturze przedmiotu prawo rolne przed 1939 rokiem było traktowane jako wyspecjalizowana grupa przepisów prawa administracyjnego (pogląd Władysława Jaworskiego), a w latach powojennych jako instrument społecznych przemian w rolnictwie (definicja Franciszka Longchampsa de Bérier).
Modele prawa rolnego.
Wyróżnia się dwa zasadnicze europejskie modele prawa rolnego:
Działy prawa rolnego.
W literaturze (A. Lichorowicz) wyróżnia się trzy działy, którymi zajmuje się prawo rolne:
Zasady prawa rolnego.
W literaturze (A. Lichorowicz) za najważniejsze zasady polskiego prawa rolnego uchodzą:
Źródła prawa rolnego.
W systemie unijnego prawa wspólnotowego źródłami prawa rolnego są:
Normy prawa rolnego wspólnotowego mają w prawie pierwotną moc wiążącą, a także wywołują skutek bezpośredni.
W Polsce źródłami prawa rolnego są także:
Modele prawnych instrumentów polityki rolnej.
Prawo rolne powstało jako efekt ingerencji państwa w stosunki agrarne. Wśród regulacji, wpływających na stosunki agrarne w Polsce znajdują się:
W przypadku instrumentów polityki rolnej dotyczącej czynnika kapitałowego ważną rolę odgrywał podatek gruntowy. Na przełomie XX i XXI wieku w Europie zaczęto od niego odchodzić, wprowadzając opodatkowanie dochodów rolniczych. W Polsce zasadniczo nie stosuje się do rolnictwa podatku dochodowego, podatek VAT został wprowadzony w obniżonej wysokości (3%), jednocześnie zwalniając podstawową masę rolników (rolników ryczałtowych) z tego podatku.
Modele kształtujące rynek rolny.
Jeśli chodzi o modele kształtujące rynek rolny, istnieją pewne różnice między Stanami Zjednoczonymi a Europą.
W Stanach Zjednoczonych prawne zasady ustroju rolnego sformułowano w Homestaed Act z 1862 roku, z kolei oświatą rolniczą zajmował się Morriel Act z 1863 roku. Agricultural Act z 1933 roku wprowadził system zakupów państwowych oraz ograniczył produkcję poprzez zmniejszenie powierzchni uprawy lub zmniejszenia stada zwierząt. W latach 90. XX wieku znaczenie zmniejszono subsydia rządowe na rzecz rolnictwa.
Zadaniem Europejskiej Wspólnoty Gospodarczej było popieranie i stopniowe ujednolicanie polityki gospodarczej państw członkowskich, a wśród 10 działań przewidzianych w art. 3 Traktatu Rzymskiego z 1957 roku zmierzających do tego celu wymieniono „wprowadzenie wspólnej polityki w dziedzinie rolnictwa” (punkt nr 4). Traktat amsterdamski z 2 października 1997 roku, podobnie jak Traktat z Maastricht oraz Traktat Nicejski nie wprowadziły żadnych zmian do wspomnianej regulacji.
Celami polityki rolnej według Traktatu Rzymskiego są:
W latach 60. państwa Wspólnoty Europejskiej postawiły głównie na pierwszy z wymienionych punktów. Gdy uzyskały już samowystarczalność w zakresie produkcji żywności, pojawił się problem nadprodukcji. W związku z tym w 1969 roku powstał plan Mansholta. W 1991 roku państwa Wspólnoty przyjęły plan MacSharry'ego, który zakładał „utrzymanie dochodów rolniczych na niezmienionym poziomie, przy jednoczesnym obniżeniu produkcji i wyeliminowaniu zagrożeń dla środowiska naturalnego”. Pojawiły się programy rolnośrodowiskowe oraz dopłaty, zaś polityka rolna Wspólnoty Europejskiej zaczęła zmieniać się w politykę wiejską.

</doc>
<doc id="994194" url="https://pl.wikipedia.org/wiki?curid=994194" title="Heiltsuk">
Heiltsuk

Heiltsuk (, dawniej Bella Bella) – plemię północnoamerykańskich Indian, zamieszkujące wyspy Bella Bella, Klemtu i ich okolice w kanadyjskiej prowincji Kolumbia Brytyjska. Potomkowie czterech grup tubylczych, które w XIX wieku – w wyniku europejskiej kolonizacji, chorób i wojen – utraciły swe dawne ziemie w rejonie Fitz Hugh Sound i znaczną część populacji, a ich resztki osiedliły się w okolicach obecnej miejscowości Bella Bella. W 2000 plemię liczyło 1500 osób (w 1780 było ich około 2700).
Są jednym z niewielkich osiadłych ludów tubylczych zamieszujących Wybrzeże Północno-Zachodnie Ameryki Północnej i utrzymujących się w przeszłości z rybołówstwa i myślistwa. Ich własny język, z rodziny językowej "wakash", także nazywa się "heiltsuk"; obecnie mówi nim mniej niż 300 osób. W literaturze określani byli dotąd zwykle jako Bella Bella lub Kwakiutle Północni, choć sami preferują nazwę własną.

</doc>
<doc id="994197" url="https://pl.wikipedia.org/wiki?curid=994197" title="Grzegorz Lindenberg">
Grzegorz Lindenberg

Grzegorz Lindenberg (ur. 26 września 1955) – polski dziennikarz i socjolog. Jest jednym ze współzałożycieli "Gazety Wyborczej", założycielem i pierwszym redaktorem naczelnym "Super Expressu". Jest też jednym z założycieli portalu Euroislam.pl – polskiego portalu krytycznego wobec islamu i muzułmanów.
Życiorys.
W 1979 uzyskał dyplom z socjologii, a w 1985 stopień naukowy doktora w Instytucie Socjologii Uniwersytetu Warszawskiego. W latach 1985–1987 był badaczem pracującym w Russian Research Center na Uniwersytecie Harvarda w ramach stypendium Fundacji Kościuszkowskiej oraz wykładowcą na Uniwersytecie w Bostonie. W latach 1996–2004 członek zarządu Fundacji Stefana Batorego w Warszawie.
Od 2001 jest niezależnym konsultantem.
Brat Jarosława Lindenberga.

</doc>
<doc id="994200" url="https://pl.wikipedia.org/wiki?curid=994200" title="Bella Bella">
Bella Bella



</doc>
<doc id="994201" url="https://pl.wikipedia.org/wiki?curid=994201" title="Struktura i działacze Platformy Obywatelskiej">
Struktura i działacze Platformy Obywatelskiej

Struktura i działacze polskiej partii politycznej Platforma Obywatelska.
W skład władz krajowych partii wchodzi sześć organów: Konwencja Krajowa, Rada Krajowa, Przewodniczący, Zarząd Krajowy, Krajowa Komisja Rewizyjna i Sąd Koleżeński.
Organizacjami młodzieżowymi współpracującymi z partią są Stowarzyszenie „Młodzi Demokraci” oraz Nowa Generacja.
Władze Platformy Obywatelskiej.
Zarząd Krajowy.
Przewodniczący:
Wiceprzewodniczący:
Sekretarz generalny:
Skarbnik i rzecznik prasowy:
Szefowie Regionów:
Pozostali członkowie:
Inne funkcje.
Zastępcy sekretarza generalnego:
Instytut Obywatelski.
Instytut Obywatelski to think tank polityczny, stanowiący eksperckie zaplecze partii. Instytut jest ośrodkiem badawczo-analitycznym. Prowadzi działalność ekspercką, wydawniczą i edukacyjną. Działa od marca 2010.
Dyrektorzy IO:
Założyciele PO.
W początkowej fazie istnienia PO, od 11 stycznia 2001 do 18 października 2001, kierowali nią tzw. „trzej tenorzy”:
Klub Parlamentarny PO (od 5 grudnia 2018 do 11 listopada 2019 PO-KO, od 12 listopada 2019 KO).
Przewodniczący:
Byli wiceprzewodniczący:
Obecni wiceprzewodniczący:
Posłowie, senatorowie i eurodeputowani.
Posłowie na Sejm IX kadencji.
Posłowie związani z PO w klubie Koalicja Obywatelska – PO, Nowoczesna, Inicjatywa Polska, Zieloni:
Wszyscy posłowie PO zostali wybrani z ramienia Koalicji Obywatelskiej i zasiadają w jej klubie. Inni posłowie KO niezwiązani z innymi partiami niż PO to Piotr Adamowicz, Eugeniusz Czykwin, Iwona Hartwich, Grzegorz Napieralski i Franciszek Sterczewski.
Byli posłowie PO w Sejmie IX kadencji:
Senatorowie X kadencji.
Senatorowie związani z PO:
Wszyscy senatorowie PO (oprócz Stanisława Gawłowskiego) zostali wybrani z ramienia Koalicji Obywatelskiej i zasiadają w jej klubie. Senatorem KO niezwiązanym z partią jest Janusz Pęcherz.
Byli senatorowie PO w Senacie X kadencji:
Posłowie do Parlamentu Europejskiego IX kadencji.
Wszyscy posłowie PO zostali wybrani z list Koalicji Europejskiej i należą w Parlamencie Europejskim IX kadencji do Europejskiej Partii Ludowej.
Była eurodeputowana PO IX kadencji:
Posłowie na Sejm VIII kadencji.
Wcześniejsi posłowie PO w Sejmie VIII kadencji:
Senatorowie IX kadencji.
Wcześniejsi senatorowie PO w Senacie IX kadencji:
Posłowie do Parlamentu Europejskiego VIII kadencji.
Inni eurodeputowani PO VIII kadencji:
Wszyscy posłowie PO należeli w Parlamencie Europejskim VIII kadencji do Europejskiej Partii Ludowej.
Posłowie na Sejm VII kadencji.
Inni posłowie PO w Sejmie VII kadencji:
Senatorowie VIII kadencji.
Inni senatorowie PO VIII kadencji:
Posłowie do Parlamentu Europejskiego VII kadencji.
Inni eurodeputowani PO VII kadencji:
Wszyscy posłowie PO (oprócz Michała Kamińskiego) należeli w Parlamencie Europejskim VII kadencji do Europejskiej Partii Ludowej.
Posłowie na Sejm VI kadencji.
Inni posłowie PO w Sejmie VI kadencji:
Senatorowie VII kadencji.
Senator, okręg wyborczy
Inni senatorowie PO w Senacie VII kadencji:
Posłowie do Parlamentu Europejskiego VI kadencji.
Inni eurodeputowani PO VI kadencji:
Wszyscy posłowie PO należeli w Parlamencie Europejskim VI kadencji do frakcji Europejska Partia Ludowa – Europejscy Demokraci.
Posłowie na Sejm V kadencji.
Stan na koniec kadencji:
Poseł, liczba głosów
Inni posłowie PO w Sejmie V kadencji:
Senatorowie VI kadencji.
Senator, okręg wyborczy
Posłowie na Sejm IV kadencji.
Poseł, okręg wyborczy
Senatorowie V kadencji.
Senator, okręg wyborczy
Posłowie na Sejm III kadencji.
Posłowie bezpartyjni (powstała 24 stycznia 2001 Platforma Obywatelska nie była wówczas partią) i niezrzeszeni (nie należący do klubu Stronnictwa Konserwatywno-Ludowego, które startowało z list PO w wyborach w 2001):

</doc>
<doc id="994202" url="https://pl.wikipedia.org/wiki?curid=994202" title="Emmerson Mnangagwa">
Emmerson Mnangagwa

Emmerson Dambudzo Mnangagwa (ur. 15 września 1942 w Zvishavane) – zimbabweński polityk. W latach 2009–2013 minister obrony Zimbabwe, w latach 2013–2017 minister sprawiedliwości, prawa i spraw parlamentarnych Zimbabwe, w latach 2014–2017 pierwszy wiceprezydent Zimbabwe, od 2017 prezydent Zimbabwe oraz jednocześnie przewodniczący Afrykańskiego Narodowego Związku Zimbabwe – Frontu Patriotycznego (ZANU-PF). W 2018 został umieszczony na liście 100 najbardziej wpływowych ludzi według magazynu „Time”.
Działalność przed prezydenturą.
Mnangagwa należy do grupy etnicznej Karanga. Urodził się w 1942, choć niektóre źródła podają 1946, czemu sam polityk zaprzecza.
W okresie prezydentury Roberta Mugabe, był uważany za jedną z najbardziej wpływowych osób w rządzącej partii ZANU-PF oraz często wymieniany jako potencjalny sukcesor prezydenta. Przez prawie 40 lat działalności politycznej zajmował stanowiska m.in. ministra bezpieczeństwa państwowego (1980–1988), ministra sprawiedliwości, prawa i spraw parlamentarnych (1989–2000 i 2013–2017), ministra finansów (1995–1996), przewodniczącego Izby Zgromadzenia (2000–2005), ministra mieszkalnictwa i udogodnień społecznych (2005–2009) oraz ministra obrony (2009–2013).
10 grudnia 2014 w następstwie zdymisjonowania dotychczasowej pierwszej wiceprezydent Joyce Mujuru, prezydent Robert Mugabe powołał Emmersona Mnangagwę na stanowisko wiceprezydenta kraju. Objął urząd 12 grudnia 2014, zachowując stanowisko ministra sprawiedliwości.
Prezydentura.
6 listopada 2017 prezydent Robert Mugabe zdymisjonował go z funkcji wiceprezydenta. W następstwie tej decyzji, 14 listopada 2017 dowództwo armii podjęło decyzję o wkroczeniu do stolicy kraju – Harare i osadzeniu prezydenta Mugabe w areszcie domowym. 19 listopada 2017 władze partii ZANU-PF odwołały prezydenta Mugabe z funkcji lidera ugrupowania, jednocześnie mianując na ten urząd Mnangagwę. 24 listopada 2017 polityk został zaprzysiężony na stanowisku prezydenta Zimbabwe.
27 listopada 2017 prezydent Mnangagwa zdymisjonował wszystkich członków swojego gabinetu, w tym drugiego wiceprezydenta Phelekezela Mphoko. 30 listopada 2017 powołany został nowy gabinet, złożony wyłącznie z członków partii ZANU-PF oraz wysokich rangą wojskowych.

</doc>
<doc id="994204" url="https://pl.wikipedia.org/wiki?curid=994204" title="Dominikanki z klasztoru św. Urszuli w Donauwörth">
Dominikanki z klasztoru św. Urszuli w Donauwörth

Dominikanki z klasztoru św. Urszuli w Donauwörth (Dominikanerinnenkloster sankt Ursula) - autonomiczny klasztor dominikanek tercjarek powstały w 1839 jako dom filialny Dominikanek z klasztoru św. Urszuli w Augsburgu, autonomię i aprobatę diecezjalną otrzymały w 1866. W 1970 miały 47 sióstr. Zajmują się wychowaniem dziewcząt oraz opieką nad chorymi dziećmi. 
W 1892 założyły dom filialny w bawarskim Polling, w którym prowadzą sanatorium dla dzieci oraz szkołę zawodową. W Donauwörth założyły w 1948 szkołę zawodową, w 1952 zakład wychowawczy, w 1955 szkołę gospodarstwa domowego. W 1970 przystąpiły do federacji klasztorów dominikanek diecezji augsburskiej.

</doc>
<doc id="994205" url="https://pl.wikipedia.org/wiki?curid=994205" title="Dominikanki z klasztor św. Urszuli w Augsburgu">
Dominikanki z klasztor św. Urszuli w Augsburgu



</doc>
<doc id="994207" url="https://pl.wikipedia.org/wiki?curid=994207" title="Lubiczyn (województwo zachodniopomorskie)">
Lubiczyn (województwo zachodniopomorskie)

Lubiczyn (niem. "Obervorwerk") – osada pofolwarczna w Polsce położona w województwie zachodniopomorskim, w powiecie gryfińskim, w gminie Widuchowa.
31 grudnia 2008 r. wieś miała 73 mieszkańców.
W latach 1975–1998 miejscowość administracyjnie należała do województwa szczecińskiego.

</doc>
<doc id="994208" url="https://pl.wikipedia.org/wiki?curid=994208" title="You Don’t Fool Me">
You Don’t Fool Me

You Don’t Fool Me – utwór zespołu Queen z albumu "Made in Heaven". Singel został wydany w 1996 i zawierał różne remiksy. Został nagrany niedługo po wydaniu płyty "Innuendo", lecz został dokończony później właśnie na album, "Made in Heaven".

</doc>
<doc id="994209" url="https://pl.wikipedia.org/wiki?curid=994209" title="Puszcza Bieniszewska">
Puszcza Bieniszewska

Puszcza Bieniszewska - kompleks leśny w powiecie konińskim w gminie Kazimierz Biskupi.
Drzewostan puszczy jest lasem mieszanym. 
Na jej obszarze wydzielono cztery rezerwaty przyrody:
Podzielona jest na dwa leśnictwa - Głodów na zachodzie i Bieniszew od wschodu. W puszczy znajduje się klasztor kamedułów. Obszar wpisany do obszarów chronionych Natura 2000.

</doc>
<doc id="994211" url="https://pl.wikipedia.org/wiki?curid=994211" title="Lubiczyn">
Lubiczyn

2 miejscowości w Polsce:

</doc>
<doc id="994212" url="https://pl.wikipedia.org/wiki?curid=994212" title="B-Boy Baby">
B-Boy Baby



</doc>
<doc id="994213" url="https://pl.wikipedia.org/wiki?curid=994213" title="Struktura i działacze Sojuszu Lewicy Demokratycznej">
Struktura i działacze Sojuszu Lewicy Demokratycznej

Struktura i działacze polskiej partii politycznej Sojusz Lewicy Demokratycznej (1999–2021) oraz frakcji SLD w ramach partii Nowa Lewica (od 2021).
Frakcję SLD w ramach Nowej Lewicy (wcześniejszej partii SLD) powołano 17 lipca 2021 – po tym jak do partii przystąpili członkowie rozwiązanej 11 czerwca 2021 Wiosny. 9 października 2021 zakończyła się kadencja ostatnich władz SLD i wybrano wówczas parytetowe władze Nowej Lewicy (po równej liczbie działaczy z frakcji SLD i Wiosna).
Organizacją młodzieżową partii była Federacja Młodych Socjaldemokratów, następnie młodzieżówka Nowej Lewicy (jej przewodniczącym jest od 12 grudnia 2020 Artur Jaskulski).
Frakcja SLD w ramach Nowej Lewicy.
Przedstawiciele w kierownictwie Nowej Lewicy (od 9 października 2021).
Współprzewodniczący:
Wiceprzewodniczący:
Posłowie frakcji SLD na Sejm IX kadencji.
Byli posłowie frakcji SLD na Sejm IX kadencji:
Posłowie do Parlamentu Europejskiego IX kadencji.
Obaj posłowie SLD zostali wybrani z list Koalicji Europejskiej i należą w Parlamencie Europejskim IX kadencji do Postępowego Sojuszu Socjalistów i Demokratów.
Władze partii Sojusz Lewicy Demokratycznej.
Zarząd Krajowy (ostatni skład).
Przewodniczący:
Wiceprzewodniczący:
Sekretarz generalny:
Pozostali członkowie:
Posłowie, senatorowie i eurodeputowani.
Posłowie SLD na Sejm IX kadencji.
Inny poseł SLD na Sejm IX kadencji:
Z list SLD zostało wybranych także 19 posłów Wiosny i 6 posłów Lewicy Razem. Do Senatu X kadencji z ramienia SLD zostało wybranych po jednej osobie z Wiosny (Gabriela Morawska-Stanecka – wicemarszałek Senatu) i Polskiej Partii Socjalistycznej. Wszyscy parlamentarzyści wybrani z ramienia SLD zasiedli w Koalicyjnym Klubie Parlamentarnym Lewicy (2 posłanki Wiosny opuściły go w trakcie kadencji, odchodząc z partii). Szefem klubu został Krzysztof Gawkowski (Wiosna).
Posłowie do Parlamentu Europejskiego IX kadencji.
Inni eurodeputowani SLD IX kadencji (pozostali we wcześniejszej delegacji SLD, która przyjęła nazwę Lewica dla Europy):
Wszyscy posłowie SLD zostali wybrani z list Koalicji Europejskiej i przystąpili w Parlamencie Europejskim IX kadencji do Postępowego Sojuszu Socjalistów i Demokratów.
Posłowie do Parlamentu Europejskiego VIII kadencji.
Jako kandydatka SLD została wybrana także Lidia Geringer de Oedenberg, która jednak przed rozpoczęciem kadencji odeszła z partii. Wszyscy posłowie SLD zostali wybrani z list koalicji SLD-UP i należeli w Parlamencie Europejskim VIII kadencji do Postępowego Sojuszu Socjalistów i Demokratów.
Posłowie SLD na Sejm VII kadencji.
Inni posłowie SLD na Sejm VII kadencji:
Posłowie do Parlamentu Europejskiego VII kadencji.
Inny eurodeputowany SLD VII kadencji:
Wszyscy posłowie SLD zostali wybrani z list koalicji SLD-UP i należeli w Parlamencie Europejskim VII kadencji do Postępowego Sojuszu Socjalistów i Demokratów w Parlamencie Europejskim.
Posłowie na Sejm VI kadencji.
Inni posłowie SLD i KP Lewica w Sejmie VI kadencji:
Wszyscy posłowie SLD zostali wybrani z list Lewicy i Demokratów.
Posłowie do Parlamentu Europejskiego VI kadencji.
Wszyscy posłowie SLD zostali wybrani z list koalicji SLD-UP i należeli w Parlamencie Europejskim VI kadencji do Partii Europejskich Socjalistów.
Posłowie na Sejm V kadencji.
poseł, liczba głosów

</doc>
<doc id="994218" url="https://pl.wikipedia.org/wiki?curid=994218" title="Les Corts">
Les Corts

Les Corts – dystrykt Barcelony noszący numer IV. Zajmuje powierzchnię 6,08 km² (trzeci od końca w klasyfikacji według powierzchni), w 2005 roku zamieszkany był przez 82 588 osób. 
Dzieli się na 10 dzielnic: Campo de la Cruz, Campo Viejo, Can Batllori, Can Sol de Baix, Centro, Can Bacardí, La Merced, Pedralbes, San Ramón i Zona Universitaria.

</doc>
<doc id="994219" url="https://pl.wikipedia.org/wiki?curid=994219" title="Roman Żaba">
Roman Żaba

Roman Żaba herbu Kościesza (ur. 9 sierpnia 1864 w Zbylitowskiej Górze, zm. 3 października 1945 w Krakowie) – pułkownik kawalerii Cesarskiej i Królewskiej Armii, generał dywizji Wojska Polskiego, uczestnik I wojny światowej i wojny polsko-bolszewickiej.
Życiorys.
Urodził się 9 sierpnia 1864 w Zbylitowskie Górze w powiecie tarnowskim, w majątku rodzinnym, gdzie wychował się, jako jedno z pięciorga dzieci Stanisława, oficera armii brytyjskiej, i hrabianki Marii Moszczeńskiej. W 1874 zdał egzamin z zakresu czterech klas szkoły ludowej i rozpoczął naukę w I Gimnazjum w Tarnowie.
W sierpniu 1885 rozpoczął pełnić zawodową służbę wojskową w Cesarskiej i Królewskiej Armii. Służbę pełnił m.in. w garnizonie Stockerau pod Wiedniem, w 7 Pułku Ułanów Arcyksięcia Franciszka Ferdynanda (niem. "Ulanenregiment Erzherzog Franz Ferdinand Nr. 7"), wchodzącym w skład 10 Brygady Kawalerii. 31 grudnia 1916 mianowany został dowódcą 3 Pułku Ułanów Arcyksięcia Karola (niem. "Ulanenregiment Erzherzog Carl Nr. 3").
Z dniem 1 listopada 1918 przyjęty został do Wojska Polskiego, z zatwierdzeniem posiadanego stopnia pułkownika, i przydzielony do Komendy 2 Pułku Ułanów w Krakowie. Został pierwszym dowódcą i organizatorem wspomnianego oddziału, który w styczniu 1919 przemianowany został na 2 Pułk Szwoleżerów Rokitniańskich. Od stycznia 1919 służył na froncie czeskim pod dowództwem bardzo cenionego przez siebie brygadiera Franciszka Latinika. W lipcu 1919 objął dowództwo IV Brygady Jazdy. 10 stycznia 1920 mianowany został Inspektorem Wyszkolenia Frontu Pomorskiego i komendantem Centrum Wyszkolenia Oficerów w Grudziądzu. Od 15 marca do 25 sierpnia 1920 przebywał w Londynie jako szef Polskiej Misji Zakupów. Po powrocie do kraju wyznaczony został na stanowisko zastępcy szefa Naczelnej Kontroli Wojskowej. 14 października 1920 zatwierdzony został z dniem 1 kwietnia 1920 w stopniu generała podporucznika. Następnie pełnił służbę na stanowisku zastępcy Generalnego Inspektora Jazdy, gen. dyw. Tadeusza Rozwadowskiego, a od 1 października 1921 do 30 maja 1922 – zastępcy dowódcy Okręgu Korpusu Nr V w Krakowie. Z dniem 1 czerwca 1922 przeniesiony został w stały stan spoczynku z prawem noszenia munduru, w stopniu generała porucznika. 26 października 1923 roku Prezydent RP zatwierdził go w stopniu generała dywizji ze starszeństwem z 1 czerwca 1919 w korpusie generałów. Po przejściu na emeryturę osiadł w Krakowie.
W latach 30. był prezesem rady wyższej Towarzystwa św. Wincentego à Paulo w Krakowie oraz członkiem zamiejscowym rady wyższej w Warszawie.
Zmarł 3 października 1945 w Krakowie-Górce Narodowej. Pierwotnie został pochowany na Cmentarzu Rakowickim w Krakowie 5 października 1945. Później szczątki przeniesiono do grobowca rodzinnego na cmentarz w Zbylitowskiej Górze.
Rodzina.
6 października 1900 roku we Lwowie zawarł związek małżeński z Anną Oczosalską, która przez wiele lat pełniła funkcję prezesa Związku Sodalicji Inteligencji Żeńskiej w Polsce. Z tego związku urodziło się troje dzieci: Olga i Maria, wychowanki sióstr Zgromadzenia Najświętszego Serca Jezusa (fr. "Sacré Coeur") w Zbylitowskiej Górze, oraz Franciszek Żaba.
Franciszek Żaba ps. „Kość” urodził się 17 września 1906 roku w Podkamieniu koło Brodów. Był inżynierem i oficerem Armii Krajowej. Jako abiturient Gimnazjum w Krakowie rozpoczął studia na Wydziale Rolnym Uniwersytetu Jagiellońskiego. Studia ukończył w 1929 roku i rozpoczął pracę w rodzinnym majątku Zbylitowska Góra. W 1940 roku został właścicielem majątku. Ożenił się w 1934 roku z Ireną Malczyk, z którą miał trzy córki: Teresę, Annę i Martę. Wiosną 1939 roku objął posadę administratora gospodarstwa rolnego przy Zakładach Azotowych w Mościcach. Podczas okupacji był komendantem Placówki Armii Krajowej w Mościcach. W latach 1941-1944 między innymi z jego inicjatywy w Zakładach Azotowych funkcjonowała tajna fabryczna liga piłkarska. W rozgrywkach ligi uczestniczyli sportowcy klubu Unia Tarnów pozostający na „dwóch etatach”: jawnym w fabryce i konspiracyjnym w ruchu oporu. W lutym 1945 roku wraz z innymi żołnierzami AK zatrzymany i osadzony w więzieniu w Tarnowie. W tym samym czasie, w wyniku reformy rolnej Żabiowie tracą dwór i majątek w Zbylitowskiej Górze. W więzieniu spędził 6 tygodni. Wypuszczony dzięki poręczeniu pracowników gospodarstwa rolnego. Otrzymał zakaz osiedlenia w rejonie tarnowskim. Wyjechał do Krakowa i objął posadę administratora (później dyrektora) Stacji Hodowli Buraka Cukrowego w Górce Narodowej. W 1960 roku podjął pracę w Instytucie Hodowli i Aklimatyzacji Roślin w Krakowie. W instytucie prowadził hodowlę żyta tetraploidalnego. Równocześnie rozpoczął pracę dydaktyczną na Akademii Rolniczej. W 1968 roku wraz z żoną wyjechał do Brazylii. Do przyjazdu zaprosił go przyjaciel i dawny sąsiad z Gumnisk – książę Roman Władysław Sanguszko - osiadły w São Paulo. W Brazylii przebywał blisko 10 lat. Po powrocie podjął pracę w Państwowym Gospodarstwie Rolnym w Urbanowicach. Działalność zawodową zakończył w 1980 roku i skoncentrował się na pracy naukowej i pisaniu wspomnień zatytułowanych „Gawędy z córkami”. Należał do Korporacji Akademickiej "Corolla". Zmarł 11 lutego 1982 roku w Krakowie.

</doc>
<doc id="994220" url="https://pl.wikipedia.org/wiki?curid=994220" title="Dominikanki z klasztoru św. Katarzyny z Zoffingen">
Dominikanki z klasztoru św. Katarzyny z Zoffingen

Dominikanki (nauczycielki) z klasztoru św. Katarzyny z Zoffingen w Konstancji (Dominkanerinnen (Lehrerinnen) vom sankt Katharinakloster Zoffingen zu Konstanz) – autonomiczny klasztor dominikanek tercjarek założony przez Burkharta z Zoffingen w 1257, początkowo jako augustianki II zakonu św. Augustyna. W 1970 miały 3 domy filialne i 64 siostry.
W 1318 przeszły do II zakonu św. Dominika, miały więc charakter ściśle kontemplacyjny. W roku 1773 na wniosek cesarzowej Marii Teresy podjęły się nauczania córek żołnierzy austriackich z garnizonu w Konstancji, dzięki czemu uniknęły kasaty grożącej zakonom kontemplacyjnym na skutek józefinizmu. Do III zakonu regularnego św. Dominika przeszły w XIX w., zajmowały się odtąd edukacją dzieci i młodzieży. W latach 1896-1916 prowadziły w Konstancji seminarium nauczycielskie, od 1924 pracowały jako katechetki w Karlsruhe, w którym od 1928 posiadały liceum żeńskie zamknięte w 1940. Od 1945 prowadzą w Konstancji szkołę zawodową, szkołę podstawową, schronisko dla dzieci i zakład wychowawczy dla łącznie ok. 750 dziewcząt, w Karlsruhe liceum i szkołę zawodową a przy filii w Trauchgau szkołę krawiecką i przedszkole.

</doc>
<doc id="994221" url="https://pl.wikipedia.org/wiki?curid=994221" title="Cyrkumfiks">
Cyrkumfiks



</doc>
<doc id="994225" url="https://pl.wikipedia.org/wiki?curid=994225" title="Kazimierz Sikorski (pijar)">
Kazimierz Sikorski (pijar)

Kazimierz Sikorski (ur. 1736, zm. 1780) − polski etyk i matematyk, pijar.
Wykładowca w Łomżyńskiej Szkole Pijarskiej. Napisał wiele podręczników dla szkół średnich, m.in.:

</doc>
<doc id="994226" url="https://pl.wikipedia.org/wiki?curid=994226" title="HMS Nelson (1925)">
HMS Nelson (1925)

HMS Nelson – brytyjski pancernik . Jego bliźniaczym okrętem była jednostka HMS „Rodney”.
Historia.
HMS „Nelson” został zbudowany w stoczni Armstrong Whitworth w Newcastle. Wodowanie okrętu miało miejsce 2 września 1925, a oddanie do służby w Royal Navy 10 września 1927. „Nelson” zaczynał swoją karierę w Home Fleet i operował przede wszystkim na Atlantyku.
Po wybuchu II wojny światowej okręt został skierowany w okolice Szetlandów. Pod koniec września 1939 r. uczestniczył w akcji ratowania uszkodzonego brytyjskiego okrętu podwodnego. Na początku października razem z bliźniaczym HMS „Rodney” usiłował przechwycić na Morzu Północnym niemiecki pancernik „Gneisenau”. Miesiąc później znowu poszukiwał tego okrętu, który tym razem operował z okrętem bliźniakiem „Scharnhorstem” i planował wydostać się na Atlantyk, aby paraliżować alianckie szlaki żeglugowe. Niedługo potem HMS „Nelson” wszedł na minę postawioną przez U-31, co wykluczyło go z akcji do sierpnia 1940 r. Po naprawie zdążył jeszcze wziąć udział w kampanii norweskiej (osłaniał lotniskowiec HMS „Furious”). Począwszy od 13 września, razem z bliźniakiem, stacjonował u południowych wybrzeży Anglii na wypadek niemieckiej inwazji. W styczniu 1941 r. znowu szukał duetu „Scharnhorst” – „Gneisenau”. W lipcu 1941 r. razem z HMS „Rodney” operował na Morzu Śródziemnym, ochraniał m.in. konwój na Maltę podczas operacji "Halberd". Podczas tej akcji otrzymał 27 września 1941 trafienie włoską torpedą lotniczą zrzuconą z samolotu SM.84. Spowodowało to przerwę w działaniach bojowych do kwietnia 1942 r. W sierpniu 1942 r. ponownie operował z bliźniakiem na Morzu Śródziemnym, osłaniał konwoje na Maltę, a w listopadzie lądowanie aliantów w Afryce Północnej (operacja Torch). W lipcu 1943 r. razem z HMS „Rodney”, HMS „Warspite” i HMS „Valiant” wchodził w skład jednego z ugrupowań, które ubezpieczały desant na Sycylię (operacja Husky). Następnie uczestniczył w ostrzeliwaniu rejonu Reggio i patrolował zatokę Salerno (są to dwa miejsca gdzie wojska alianckie wylądowały na „włoskim bucie”). Na przełomie 1943/44 okręt przechodził mały remont, a w czerwcu 1944 r. ostrzeliwał cele w Normandii. W czasie tego zadania, w drodze do Portsmouth wszedł 18 czerwca 1944 na minę i ponownie musiał być remontowany, tym razem w Filadelfii w USA – remont zakończono w styczniu 1945. Po powrocie do Wielkiej Brytanii w 1945 r. wysłano go na Pacyfik, gdzie brał udział w operacji na Malajach. Do metropolii powrócił w listopadzie.
Po II wojnie światowej, od sierpnia 1946 r. do lutego 1948 r. służył jako okręt szkolny, a następnie jako okręt-cel. Złomowano go w 1949 r.

</doc>
<doc id="994227" url="https://pl.wikipedia.org/wiki?curid=994227" title="Strung out">
Strung out



</doc>
<doc id="994229" url="https://pl.wikipedia.org/wiki?curid=994229" title="Trening asertywności">
Trening asertywności

Trening asertywności – uczenie zachowań asertywnych, przeprowadzane zarówno indywidualnie jak i w grupie. Uczestnicy treningu ćwiczą wyrażanie uczuć, poglądów, postaw i życzeń w sposób bezpośredni i stanowczy, szanując opinie i prawa innych osób. Uczestnicy szkoleń uczą się odmawiania bez poczucia winy i burzenia relacji oraz radzenia sobie z presją i naciskami. 
Pionierem treningu asertywności był amerykański behawiorysta Andrew Salter, który wydał w 1949 r. pierwszą książkę na ten temat ("Conditioned Reflex Therapy"). Salter zajmował się leczeniem osób o tzw. „zahamowanej osobowości” i wyróżnił kilka rodzajów umiejętności, niezbędnych w przezwyciężaniu zahamowań m.in. werbalną i niewerbalną ekspresję uczuć, akceptowanie samego siebie, przeciwstawianie się innym osobom. Kolejnym prekursorem treningu asertywności był Joseph Wolpe ("Psychotherapy by reciprocal inhibition", Stanford 1958), który koncentrował się na rozwiązywaniu problemów pacjentów jedynie w sytuacjach interpersonalnych.
W latach 70. i 80. w wielu krajach rozwinęły się grupowe formy treningu asertywności, przybierające najczęściej formę kursów i skierowane do różnych grup ludzi zdrowych (kobiety, dzieci, mniejszości seksualne i etniczne). Techniki treningu asertywności okazały się atrakcyjne podczas szkolenia profesjonalistów z różnych dziedzin od sprzedawcy, urzędnika do menadżera dużego przedsiębiorstwa. Trening asertywności jest częścią terapii alkoholików i członków rodzin osób uzależnionych. W Polsce trening asertywności jest częścią szkoleń audytorów, kontrolerów, pracowników obsługi Klienta i telemarketerów.

</doc>
<doc id="994230" url="https://pl.wikipedia.org/wiki?curid=994230" title="Solomon Mujuru">
Solomon Mujuru

Solomon Mujuru, znany także jako Rex Nhongo (ur. 1 maja 1949, zm. 15 sierpnia 2011) – generał, polityk Zimbabwe, uczestnik walk o niepodległość kraju.
Mujuru pochodził z klanu Zezuru. W latach 1980-1995 zajmował stanowisko dowódcy armii. Był członkiem parlamentu z okręgu Chikomba. Był jedną z najbardziej wpływowych osób w Zimbabwe. Jego żona, Joyce Mujuru jest wiceprezydentem kraju. Wraz z żoną i innymi oficjelami partii Afrykański Narodowy Związek Zimbabwe – Front Patriotyczny został objęty sankcjami wprowadzonymi przez USA.
Mujuru w latach 1964-1974 dowodził siłami ZANLA ("Zimbabwe African National Liberation Army") (wojska wyzwoleńcze), w czasie gdy Robert Mugabe przebywał osadzony w więzieniu.
W 2001 przejął znaczne posiadłości rolnicze w ramach akcji przejmowania ziemi od białych farmerów. Zginął w pożarze w swoim gospodarstwie rolnym.

</doc>
<doc id="994231" url="https://pl.wikipedia.org/wiki?curid=994231" title="Port lotniczy Domodiedowo">
Port lotniczy Domodiedowo



</doc>
<doc id="994232" url="https://pl.wikipedia.org/wiki?curid=994232" title="Kiichi Miyazawa">
Kiichi Miyazawa

 – polityk japoński, premier Japonii.
Życiorys.
Od 1953 r. był wieloletnim deputowanym z ramienia Partii Liberalno-Demokratycznej i jej przewodniczącym w latach 1991–1993. W tym samym czasie także premierem Japonii. W latach 1970–1971 był ministrem handlu międzynarodowego i przemysłu. W latach 1974–1976 był ministrem spraw zagranicznych, a w okresie od 1977 do 1978 – dyrektorem generalnym agencji planowania gospodarczego. W okresie 1984–1986 był szefem sekretariatu gabinetu, a w latach 1986–1987 ministrem finansów. W roku 1987 został wicepremierem. W związku z aferą dotyczącą spekulacyjnego obrotu akcjami – w 1988 r. – zrezygnował ze stanowiska.

</doc>
<doc id="994236" url="https://pl.wikipedia.org/wiki?curid=994236" title="Tarnogórki">
Tarnogórki

Tarnogórki – uroczysko - dawna osada w Polsce położona w województwie zachodniopomorskim, w powiecie gryfińskim, w gminie Widuchowa.
Nazwę "Tarnogórki" wprowadzono urzędowo w 1948 roku, zastępując poprzednią niemiecką nazwę "Stephanshohe".
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
Nazwa funkcjonowała do 2008 roku i została zniesiona.

</doc>
<doc id="994238" url="https://pl.wikipedia.org/wiki?curid=994238" title="Radek Cerny">
Radek Cerny



</doc>
<doc id="994241" url="https://pl.wikipedia.org/wiki?curid=994241" title="Lasy Spalskie">
Lasy Spalskie

Lasy Spalskie – kompleks leśny w powiecie tomaszowskim, w woj. łódzkim. Zajmuje 9000 ha powierzchni. Położony jest w dorzeczach rzeki Pilicy. Lasy Spalskie są lasami głównie mieszanymi i liściastymi. Większość lasów znajduje się w Spalskim Parku Krajobrazowym. Kompleks zalicza się do Puszczy Pilickiej.
Na terenie kompleksu wyznaczono obszar Natura 2000 "Lasy Spalskie".

</doc>
<doc id="994243" url="https://pl.wikipedia.org/wiki?curid=994243" title="Izmael (syn Netaniasza)">
Izmael (syn Netaniasza)

Izmael (hebr. ישמעאל) – postać starotestamentowa pojawiająca się w Księdze Jeremiasza, rozdziałach 40 i 41 oraz 2 Księdze Królewskiej 25,25. Członek rodziny królewskiej. Na polecenie Baalisa, króla Ammonitów, zamordował namiestnika króla Nabuchodonozora w Judei, Godoliasza. Wraz z towarzyszami wymordował także zwolenników namiestnika, Babilończyków, żołnierzy oraz siedemdziesięciu pielgrzymów przybyłych w pochodzie żałobnym (oszczędził dziesięciu z nich, gdyż ci obiecali mu dostarczenie żywności). Ciała pomordowanych wrzucił do cysterny. Następnie uprowadził mieszkańców Mispa oraz członkinie rodziny królewskiej. Wystąpił przeciw niemu Jochanan wraz z dowódcami wojskowymi i większością pozostawionych w ojczyźnie mieszkańców Judy. Pozbawiony nadziei na zwycięstwo zbiegł wraz z ośmioma towarzyszami do kraju Ammonitów.
Według komentarza w Biblii Tysiąclecia Izmael nie działał jedynie na polecenie króla Baalisa, lecz zamierzał ukarać Godoliasza, którego uważał za zdrajcę z powodu kolaboracji z Babilończykami.

</doc>
<doc id="994245" url="https://pl.wikipedia.org/wiki?curid=994245" title="Port lotniczy Wnukowo">
Port lotniczy Wnukowo



</doc>
<doc id="994249" url="https://pl.wikipedia.org/wiki?curid=994249" title="Antoniewice">
Antoniewice

Antoniewice (niem. "Wernersfelde") – kolonia w Polsce położona w województwie zachodniopomorskim, w powiecie gryfińskim, w gminie Trzcińsko-Zdrój.
W latach 1975–1998 miejscowość należała administracyjnie do województwa szczecińskiego.

</doc>
<doc id="994251" url="https://pl.wikipedia.org/wiki?curid=994251" title="Joyce Mujuru">
Joyce Mujuru

Joyce Mujuru (ur. 15 kwietnia 1955 w Mount Darwin) – zimbabweńska polityk, pierwsza wiceprezydent Zimbabwe od 6 grudnia 2004 do 8 grudnia 2014. 
Walka zbrojna.
Mujuru urodziła się na północy Zimbabwe, w dystrykcie Mount Darwin. Należy do grupy etnicznej Shona. Po dwóch latach nauki w szkole średniej, Mujuru zdecydowała się przyłączyć do wojny wyzwoleńczej. 17 lutego 1974 zestrzeliła nawet helikopter, którym wcześniej nie chciała uciekać. W czasie walk zyskała przydomek "Teurai Ropa" ("rozlana krew") oraz została pierwszą kobietą- dowódcą w siłach wyzwoleńczych ZANLA ("Zimbabwe African National Liberation Army"). W 1977 poślubiła Solomina Mujuru, zastępcę dowódcy sił ZANLA.
Kariera polityczna.
Po uzyskaniu niepodległości przez Zimbabwe w 1980, Mujuru została najmłodszym ministrem w rządzie prezydenta Roberta Mugabe, obejmując resort sportu, młodzieży i rekreacji. Zakończyła również przerwaną edukację na szczeblu średnim. W latach 90. zajmowała stanowisko ministra telekomunikacji. 6 grudnia 2004 została pierwszym wiceprezydentem Zimbabwe. Była wymieniana jako potencjalna kandydatka na prezydenta kraju, po odejściu z tej funkcji Roberta Mugabe. Wraz z mężem, Solomonem Mujuru, byłym generałem, została objęta sankcjami ze strony USA. Obecnie mieszka na liczącej 3,5 tys. akrów farmie Alamein, położonej na południe od Harare, którą zarekwirowali od białych farmerów. Solomon Mujuru zmarł 15 sierpnia 2011 roku. 
8 grudnia 2014 prezydent Robert Mugabe zdymisjonował wiceprezydent Mujuru zarzucając jej korupcję oraz uczestnictwo w organizowaniu spisku przeciw głowie państwa. Poza Joyce Mujuru stanowiska straciło także siedmiu ministrów, decyzja ta zbiegła się w czasie z planowanymi zmianami w kierownictwie partii ZANU-PF. Prezydent Mugabe mianował na nowego wiceprezydenta byłego ministra i szefa parlamentu - Emmersona Mnangagwę.
3 kwietnia 2015 Joyce Mujuru została pozbawiona członkostwa w partii ZANU-PF. Wkrótce potem założyła własną, opozycyjną partię Najpierw Ludzie (ang. "People First"), przemianowaną w 2017 roku na Narodową Partię Ludową (ang. "National People’s Party"). 

</doc>
<doc id="994253" url="https://pl.wikipedia.org/wiki?curid=994253" title="10 Pułk Piechoty (II RP)">
10 Pułk Piechoty (II RP)

10 Pułk Piechoty (10 pp) – oddział piechoty Wojska Polskiego II RP.
W okresie walk o niepodległość i granice pułk walczył z Czechami o Śląsk Cieszyński, z Ukraińcami w Małopolsce Wschodniej, z bolszewikami na Wołyniu, Polesiu, Białorusi i nad Wisłą oraz nad Niemnem z Litwinami.
W okresie międzywojennym stacjonował w Łowiczu. Od czerwca do sierpnia 1921 pułk podjął działania na granicy górnośląskiej w rejonie Myszkowa, Siewierza, Kamienicy Polskiej i Zawiercia. W okresie przewrotu majowego opowiedział się po stronie rządowej. W 1939 przebywał na poligonie w okolicy Panigrodza, skąd po wybuchu II wojny światowej w składzie skierniewickiej 26 Dywizji Piechoty wziął udział między innymi w walkach nad Bzurą.
Formowanie pułku i zmiany organizacyjne.
31 października 1918 roku w Cieszynie Polacy służący w austriackim 31 pułku strzelców na czele z porucznikiem Matysiakiem przejęli dowództwo nad jednostką oraz opanowali miasto. Żołnierze narodowości czeskiej i niemieckiej opuścili pułk, a na ich miejsce poczęli licznie zgłaszać się Polacy z innych pułków austriackich oraz ochotnicy wezwani pod broń przez Radę Narodową Śląska Cieszyńskiego. Pułk zachował swoją dotychczasową nazwę „31 pułk strzelców”. Do pułku przyłączono załogę Skoczowa złożoną z kompanii karabinów maszynowych austriackiego 31 pułku strzelców i batalion zapasowy 31 pułku Pospolitego Ruszenia. 5 listopada pułk został zaprzysiężony przez dowódcę Okręgu Wojskowego w Cieszynie generała Franciszka Aleksandrowicza. Przysięgę składano na wierność Radzie Regencyjnej.
W pierwszych dniach listopada pułk liczył ponad 1500 żołnierzy.
6 grudnia dokonano reorganizacji pułku. Sformowano trzy bataliony, każdy złożony z czterech kompanii piechoty i kompanii karabinów maszynowych. W Cieszynie powstał II i III baon, we Frysztacie I batalion. Z istniejących 5 kompanii w Cieszynie i 1 kompanii granicznej w Jabłonkowie zorganizowano dwa baony w następujący sposób: pierwsze trzy kompanie przemianowano na 5, 6, 7 kompanię II baonu, czwarte plutony powyższych kompanii utworzyły nową 8 kompanię II baonu. Kompanie 4 i 3 w Cieszynie przemianowano na 9 i 10 kompanię III baonu, a kompanię graniczną w Jabłonkowie na 12 kompanię. Czwarte plutony tych kompanii utworzyły 11 kompanię III baonu. We Frysztacie zorganizowano I baon z oddziałów wojsk we Frysztacie, Orłowej i Boguminie. W Cieszynie sformowano też 2 i 3 kompanię karabinów maszynowych.
Oddział został przemianowany na pułk piechoty Ziemi Cieszyńskiej.
Jego pododdziały rozmieszczone zostały następująco: dowództwo pułku z 12 kompanią w Jabłonkowie, I batalion we Frysztacie, a II i III batalion w Cieszynie. 15 grudnia zakończono formowanie pododdziałów bojowych i ponownie zaprzysiężono żołnierzy, tym razem na wierność Rzeczypospolitej. W tym czasie organizowano też szkołę instruktorów, a w styczniu 1919 pluton łączności i kompanię pomocniczą. W tym samym czasie oddział jazdy przy kompanii karabinów maszynowych odkomenderowany został do pułku kawalerii w Bielsku.
8 stycznia odłączył od pułku batalion mjr. Strońskiego i został wysłany pod Lwów na front ukraiński.
1 lutego 1919 roku po raz kolejny zmieniono numer i nazwę na 7 pułk piechoty Ziemi Cieszyńskiej. 8 lutego tego roku oddział został przemianowany po raz ostatni. Tym razem na 10 pułk piechoty
13 lutego pułk opuścił Cieszyn i przeniósł się do Będzina. Tam wydzielono zalążki dla baonu zapasowego i wysłano je do Brzeźnicy. W Brzeźnicy sformowano baon zapasowy ze sztabem, trzema kompaniami zapasowymi (rekrutów, marszowa i ozdrowieńców) i kompanią karabinów maszynowych. W marcu batalion zapasowy przeniesiono z Brzeźnicy do Lubaczowa, by 14 sierpnia wyznaczyć mu stałe miejsce postoju w Łowiczu. 15 grudnia 1919 przy batalionie zapasowym utworzono szkołę podoficerską.
W styczniu 1921 zlikwidowano czwarte kompanie strzeleckie i karabinów maszynowych, w kompanii specjalistów utworzono pluton telefonistów, zredukowano tabor. Zorganizowano też batalion sztabowy w składzie: oddział sztabowy i kompania techniczna.
W 1922 utworzony został przy kompanii specjalnej półpluton miotaczy min.
W 1924 zreorganizowano sztab pułku; zlikwidowane zostało dowództwo batalionu sztabowego, a przy każdym baonie utworzono kompanię karabinów maszynowych.
Pułk w walce o niepodległość i granice.
Działania na Śląsku.
17 grudnia 1918 pułk obsadził granicę czeską od Mostów, przez Toszonowice, Cierlicko, Suchę, Karwinę, Dąbrowę do Bogumina. Drugi baon pozostał w Cieszynie w odwodzie. Pułk liczył wtedy 196 oficerów, 2397 podoficerów i żołnierzy, 76 koni, 22 wozów, 7 kuchni polowych. 23 stycznia 1919 wojska czeskie zaatakowały z powodzeniem Bogumin, Karwinę i Jabłonków. W walkach z pułku poległo dwóch oficerów i trzech szeregowych. Pułk wycofany został do Skoczowa. Dwubatalionowy pułk liczył zaledwie 600 żołnierzy. Pododdziały były zdziesiątkowane. Tak olbrzymie straty to przede wszystkim „zaginieni”. Pułkownik Latnik negatywnie ocenił działania pułku. Szczególną winę za taki stan rzeczy przypisał kadrze oficerskiej.
1 lutego nastąpiło zawieszenie broni. Pułk przeniesiony został Będzina. Tam uzupełnił stany i rozpoczął służbę na odcinku granicy z Niemcami. W Będzinie przebywał do połowy marca. W czasie pełnienia służby granicznej zginęło w pułku 6 żołnierzy. Następnie pułk został skierowany na front ukraiński. Tam dołączył do niego oddelegowany III batalion.
Walki na froncie ukraińskim.
Po przybyciu na front ukraiński pułk został przydzielony do grupy płk. Jarosza i zajął obronę w okolicy Gródka Jagiellońskiego.
15 maja 1919 rozpoczęła się ofensywa wojsk polskich. 10 pułk piechoty bez III batalionu podporządkowany został dowódcy oddziałów wielkopolskich gen. Konarzewskiemu. Trzeci batalion wszedł w skład kombinowanej dywizji płk. Sikorskiego. Pułk walczył pod Dolinianami i Porzeczem – Zadwórzem, zdobył Mikołajów, Dobrowlany i Zagóreczko pod Lwowem. III baon sforsował Złotą Lipę pod Rytnikami i nocnym wypadem zajął ukraińskie pozycje pod Litiatynem biorąc ponad 400 jeńców oraz 9 karabinów maszynowych i dużo innego materiału wojennego. Pod koniec maja pułk doszedł do Tarnopola, gdzie na przedpolach zorganizował obronę w ramach grupy Bojnara. Na pozycjach przebywał do połowy czerwca.
W czerwcu pod Czortkowem ruszyła kontrofensywa ukraińska. Oddziały polskie zaczęły wycofywać się. III baon 10 czerwca odszedł do Trembowli i pobliskich Podhajczyk. 12 i 13 czerwca odpierał ataki pułku ukraińskiego. Wieczorem 13 września batalion wycofał się z przedmościa. 10 kompania torowała sobie drogę bagnetami. 12 kompania znajdowała się w Brzeżanach.
I i II baon broniły Trembowli i walczyły o Darachów, Olendry, Ostrowczyk i Semenów. Pod naporem sił ukraińskich cofały się bijąc się pod Tarnopolem, Zborowem, Krasnosielcami i w Gołogórach.
Pułk obsadził pozycje na wzgórzach. II batalion bronił się na Łysej Górze, I batalion w Majdanie Gołogórskim, III batalion jako odwód dywizji stacjonował w Olszanicy, a od 23 czerwca w Ściankach jako odwód pułkowy. Ukraińcy uderzyli na Łysą Górę. II batalion odparł atak. Kolejny atak na Gołogóry sprawił, iż II batalionowi groziło oskrzydlenie. 24 czerwca Ukraińcy przełamali obronę I batalionu i grupy płk. Bejnara. Baon wycofał się na zachód od Majdanu Gołogórskiego. Odwodowy III batalion zabezpieczał luki między II baonem a grupą płk. Bejnara.
Dowódca III baonu próbował wesprzeć obronę na kierunku I batalionu. Początkowo nie odniósł powodzenia. Jednak późniejsze kontrataki z rejonu Majdan Gołogórski–Dworniki–Ścianki skierowane na skrzydło atakujących Ukraińców pozwoliły utrzymać pozycje u podnóża Gołogór i pod Ściankami. 10 pułk skutecznie osłonił Lwów na swoim kierunku. 27 czerwca, jako dzień wytężonych walk całego 10 pp, stał się później dniem święta pułkowego.
28 czerwca rozpoczęła się druga ofensywa polska. 10 pułk piechoty nacierał z rejonu Łysej Góry w kierunku Żacki Wielkie i dalej przez Wozoniaki, Płuchów, Meceniów, rzekę Strypę, Podhajczyki, Jeziemę, Cebrów, Hłuboczek Wielki, Roznoszyce, Łubianki Niżne i Zbaraż. Pod Zbarażem pułk zakończył działania bojowe na tym kierunku. W czasie walk 10 pp wchodził zazwyczaj w skład grupy płk. Lindego.
W rozkazie pożegnalnym z 28 lipca 1919 płk Sikorski napisał:
Po zakończeniu walk pułk przydzielono do VII Brygady Piechoty gen. Franciszka Krajowskiego.
Walki na froncie polsko-bolszewickim.
10 sierpnia 1919 nastąpiła reorganizacja pułku. Odtworzono między innymi rozwiązaną w czerwcu 2 kompanię strzelecką i kompanię techniczną. Działając w składzie VII BP pułk uczestniczył w akcji na Ostróg nad rzeką Horyń zakończonej zajęciem miasta. W pierwszej dekadzie września pułk pozostawał w rejonie Ostroga. Potem bataliony zajęły pozycje obronne: I baon – na północ od Olewska w kierunku Suszczan, Pergi i Juzowej, II baon – nad rzeką Słucz – na południe od Sarn pod Znosicze i Lizianę, III baon – na północ od Sam w kierunku Strzelskiej i Dąbrowicy.
W październiku 10 pp przegrupował się nad rzekę Uborć. Bataliony I i II rozmieściły się na południe od Olewska, III baon w Olewsku. Z nadwyżek stanów etatowych utworzono kompanię karabinów maszynowych przy dowództwie pułku. Miejscem postoju dowództwa pułku było Równe.
W listopadzie pułk opuściło 24 oficerów i 508 szeregowych wywodzących się ze Śląska Cieszyńskiego. Stan pułku zmniejszył się o połowę.
Pułk pozostawał faktycznie w odwodzie. III batalion zajął pozycję na południe od Sam, II batalion stacjonował w Równem jako odwód armii. 5 grudnia odtworzony został I batalion i jako odwód pułku stacjonował w Samach.
Na początku 1920 bolszewicy rozpoczęli przygotowania do ofensywy. Dowódca 4 DP otrzymał zadanie przeprowadzenia szeregu wypadów, by rozpoznać siły nieprzyjaciela i zdezorganizować jego wysunięte oddziały. 5 marca 1920 zorganizowana została grupa wypadowa kpt. Rudolfa Matuszka w składzie: II i III batalion 10 pp, pół batalionu 14 pp, kompania 4 pułku saperów, pluton konnych strzelców i 4 bateria 4 pap. Jej zadaniem było opanowania ważnego węzła kolejowego – Owrucza.
Grupa wyruszyła dwiema kolumnami. Wieczorem główne siły wypadu dotarły do linii Bieguń – Horodec, a grupa wspierająca doszła do Salizówki i Łoknickiej Rudni. Następnego dnia konny zwiad grupy wypadowej stwierdził, iż w Wielednikach przebywa pododdział 200 Rosjan. Kpt. Matuszek zdecydował zniszczyć go uderzeniem dośrodkowym.
Przeciwnik zdołał jednak wcześniej wycofać się w kierunku Noryńska. O świcie następnego dnia zdecydowano się nacierać na Owrucz, broniony przez bolszewicką brygadę. II/ 10 pp z plutonem saperów miał atakować od południa przez Szwaby, zniszczyć most kolejowy przez Noryń i zamknąć przeciwnikowi możliwość odwrotu na Ignatopol, III/10 pp i pluton saperów miały zająć dworzec kolejowy i zniszczyć mosty kolejowe na północ od dworca. Kompania 14 pp atakowała od zachodu. W odwodzie pozostawała 2 kompania 14 pp. Natarcie przebiegało według planu. Jednak II/10 pp nie zdołał zamknąć drogi odwrotu bolszewikom.
Pościg aż do Narodycza kontynuował oddział kawalerii ppor. Łubieńskiego. Oddział spowodował paniczną ucieczkę przedstawicieli bolszewickiej administracji i wojska. Pododdział zwiadu opanował punkt łączności telefonicznej. Kpt. Matuszek, korzystając ze zdobytych łączy, nakazał batalionowi z Noryńska marsz do Owrucza celem „wsparcia” załogi przed spodziewanym atakiem polskim. Bolszewicy nie przeczuwając podstępu postąpili zgodnie z „rozkazem”.
Rano 8 marca grupa wypadowa wycofała się z Owrucza. Zdobyto wiele wozów z materiałem wojennym. Opuszczając miejscowość podpalono składy z amunicją i zniszczono działa. Podczas odwrotu w trakcie postoju w Sławecznie kpt. Matuszek otrzymał z dowództwa rozkaz czasowego zatrzymania w tej miejscowości i utrzymania jej aż do momentu zakończenia przegrupowania 9 DP – zgodnie z otrzymanymi rozkazami – na nowe pozycje w rejonie Mozyrza.
Przez kolejne cztery dni grupa kpt. Matuszka pozostawała w Sławecznie i osłaniała przegrupowanie 9 DP.
Sukces wypadu na Owrucz był znaczny, a jego skutki psychologiczne nie mniejsze niż zdobycze materialne. To wszystko sprawiało, iż 10 pułk piechoty bywał nazywany owruckim.
Po powrocie grupy wypadowej nastąpiło przegrupowanie pułku. I batalion „usamodzielnił” swoje kompanie. 1 kompania zajęła obronę w okolicach Pergi, 2. ześrodkowała się w Olewsku jako odwód VII Brygady, a 3. w Zurzewiczach jako odwód pułku.
W trzeciej dekadzie marca 10 pp częścią sił rozpoczął działania bojowe w kierunku Sławeczna i Wieledników i 24 marca zajął Tchoryn, Biehuń i Sławeczno. Przez prawie miesiąc pozostawał w rejonie Sławeczna, odpierając ataki bolszewików na wysuniętą pozycję obronną wojsk polskich. Kilkakrotnie dochodziło do walk na bagnety.
Dowódca 2 Armii gen. ppor. Listowski w swoim rozkazie nr 5 napisał:
Uprzedzając uderzenie Rosji bolszewickiej Józef Piłsudski zdecydował się rozpocząć działania ofensywne na froncie ukraińskim. 24 kwietnia 10 pułk rozpoczął swój udział w wyprawie kijowskiej. I i II batalion nacierały wzdłuż linii kolejowej Olewsk – Korosteń. II batalion otrzymał zadanie obejścia Korostenia i ataku od strony wschodniej. W czasie ataku jego 11 kompania zdobyła sztandar bolszewickiego 55 pułku strzeleckiego. W Korosteniu pułk pozostawał do połowy maja 1920. 7 maja bolszewicy rozpoczęli działania odciążające pod Berezyną. Będący w składzie 4 DP 10 pp otrzymał rozkaz przejazdu na Front Białoruski.
19 maja 10 pp trzema eszelonami odjechał z Korostenia do Mińska. I batalion skierowany został do dyspozycji 2 Dywizji Piechoty Legionów pod Borysów, zaś pozostałe pododdziały włączono do grupy gen. Leonarda Skierskiego. III batalion odpierał ataki w rejonie Huby – Kozyry. Po zatrzymaniu bolszewików pułk w składzie grupy mjr. Topolińskiego kontratakował z powodzeniem na Pleszczenice. Tam przeszedł do obrony. 27 maja miała miejsce jedynie wymiana ognia między patrolami. Kolejny dzień przyniósł frontalny atak bolszewików od południa i wschodu. Nawet kosztem wielu ofiar nie udało się Polakom utrzymać miasta. W boju o Pleszczenice poległo 4 żołnierzy, 8 zmarło w wyniku odniesionych ran, 3 żołnierzy dostało się do niewoli.
1 czerwca 1920 rozpoczęła się kontrofensywa Wojska Polskiego. W czasie jej trwania 10 pp walczył z powodzeniem pod Komarówką, Stanowiszczami, Klinikami, Karoliną, Ulesiem i Lipskiem. Wojso Polskie obsadziło linię Berezyny.
Przez kolejne dwa tygodnie 10 pp obsadzał pozycje w Karolinie i Berezyniówce. I batalion mjr. Janusza Mościckiego prowadził działania aktywne w okolicy Borysowa pod Ossowem. 23 czerwca 1920 10 pp przeszedł do Żodzina, gdzie wraz z 2 pp Leg. stanowił odwód armii.
4 lipca 1920 rozpoczęła się wielka ofensywa bolszewicka. Jednostki polskie cofały się na całej linii. 10 pułk piechoty prowadził działania opóźniające. 8 lipca walczył w Żodzinie, 9 lipca bronił Smolewicz. Bronił Mińska i dalej cofał się przez Lachowicze, Świerzeń Nowy i Mir aż pod Cyryn. W rejonie Baranowicz przez dwa dni pułk powstrzymywał ataki nieprzyjaciela i dopiero na rozkaz wycofywał się przez Poruczyn, Łotwicze by 22 lipca zająć pozycje pod Hołynką. Następnie pułk toczył ciężkie walki pod Wołkowyskiem. 26 lipca pod Świsłoczą pułk stracił w walce ponad 100 żołnierzy. W rejonie wsi Bujaki pułk przebijał się przez okrążenie do Bugu. Przez Bug przeprawił się pod Drohiczynem na lewy brzeg i tam walcząc pod Tokarami zwarł się z nieprzyjacielem. Dalej walczył w okolicach Mord, pod Krzymoszami i pod Stokiem Lackim. 13 sierpnia pod Czerskiem przeprawił się przez Wisłę.
Na zachodnim brzegu Wisły 10 pułk piechoty obsadził pozycje na północ od ujścia Pilicy, a następnie w rejonie Góry Kalwarii. Na tym kierunku bolszewicy przygotowywali natarcie flankowe. Planowali uderzenie od południowego wschodu, a na kierunku 10 pp nacierać miała dywizja piechoty. Plan ten został przekreślony przez ofensywę znad Wieprza.
Po zakończeniu walk na przedpolach Warszawy pułk pozostawał w Zakroczymiu. Tam zreorganizowano pododdziały. Pułk składał się z dwóch batalionów po dwie kompanie i kompania karabinów maszynowych. W miarę napływu uzupełnień starano się odtworzyć stany etatowe poszczególnych pododdziałów.
30 sierpnia 1920 4 DP otrzymała zadanie przejścia na front w Galicji Wschodniej. 10 pułk piechoty został przewieziony transportem kolejowym z Zakroczymia w okolice Bełżca. Pierwsze starcia miały miejsce podczas zajmowania Bełżca i Krystynopola. Potem pułk ruszył na Lwów i Przemyślany. W kolejnych dniach zajął Dunajów i Pomorzany.
Z końcem września pułk został dyslokowany na front przeciwlitewski i zajął rejon w okolicach Druskiennik. Tam zastał pułk koniec walk. W połowie października 10 pułk piechoty przegrupował się w rejon: Wierchopole, Sobolany, Rybnica, Podrybnica, Budniki, Kamienista, Czernucha Zielona, Boguszówka, Kazimierówka, Gumbacze, Gajki, Żydowice i Podjeziorki, a 5 listopada w rejon Ozierki, Podłybnica Zielona, Szałachy, Żydowice.
Służba na granicy górnośląskiej.
20 czerwca 1921 pułk otrzymał zadanie: "Celem wzmocnienia granicy należy natychmiast zaalarmować i wysłać 10 pp w całości do Częstochowy do dyspozycji DOG Kielce, skąd dowódca pułku otrzyma dalsze rozkazy. (...) Skład pułku etatowy, wyekwipowanie i uzbrojenie kompletne. Na karabin po 120 naboi, na karabin maszynowy po 4000 naboi (...) Tabor kompletny. Na miejscu pozostaje tylko Kadra z minimalną ilością ludzi koniecznie potrzebnych do strzeżenia koszar i majątku wojskowego (...) Transport uważać za bardzo pilny". Pułk obsadził granicę górnośląską w rejonie Myszkowa, Siewierza, Kamienicy Polskiej i Zawiercia. Do jego zadań należało przyjmowania i rozmieszczania powstańców śląskich w przygotowanych rejonach za linią demarkacyjną, zapewnienie powstańcom bezpieczeństwo i przeciwdziałanie militarnym akcjom lokalnych sił niemieckich lub przewidywanym działaniom inwazyjnym ze strony Niemiec. W tym celu I batalion obsadził odcinek od Korzonek po Gniazdów. III baon zajął odcinek od Gniazdowa, wyłączając tę miejscowość, po Niezdarę włącznie. II batalion jedną kompanią miał ochraniać linię kolejową Częstochowa – Zawiercie, reszta baonu stanowiła odwód pułku i stacjonowała w Myszkowie przy dowództwie pułku. W pierwszych dniach lipca na dworcu w Częstochowie zorganizowana została stacja zborna pod kierownictwem dowódcy 5 kompanii por. Friedela. W sierpniu pułk powrócił do Łowicza.
Pułk w okresie pokoju.
Po zakończeniu działań wojennych, do połowy listopada 1920, pułk stacjonował w Druskiennikach. Następnie skierowany został przez Grodno do Zambrowa, gdzie stacjonował do połowy marca 1921. Wtedy to został przeniesiony do Warszawy, stamtąd zaś skierowany został do Łowicza. Uroczystość powitania pułku w Łowiczu miała miejsce 2 maja 1921 roku.
W Łowiczu stacjonował w koszarach im. Józefa Piłsudskiego przy ulicy Podrzecznej (dowództwo i I batalion), i koszarach im. Generała Szeptyckiego przy ulicy Piotrkowskiej, przemianowanych w grudniu 1937 na koszary im. Marszałka Edwarda Śmigłego-Rydza (II batalion i pododdziały specjalne). Do października 1935 III batalion stacjonował w garnizonie Skierniewice, w koszarach im. Generała Sowińskiego przy ulicy Piotrkowskiej. Pułk wchodził w skład 26 Dywizji Piechoty.
23 marca 1923 roku w kasynie oficerskim odbyło się zebranie organizacyjne Koła Towarzystwa Wiedzy Wojskowej, w którym wzięli udział również członkowie Koła Związku Oficerów Rezerwy RP powiatu łowickiego na czele z prezesem por. rez. Stanisławem Podulko. Prezesem Zarządu Koła TWW wybrany został pułkownik Topoliński. Członkiem komisji rewizyjnej został ppłk rez. Aleksander Garwacki, prezes miejscowego Koła Związku Inwalidów Wojennych RP.
13 czerwca 1922 roku pułk obchodził woje święto w 3. rocznicę bitwy pod Trembowlą. 13 czerwca następnego roku w obchodach święta pułkowego wzięli udział rezerwiści powołani na sześciotygodniowe ćwiczenia. Wśród zaproszonych gości był ówczesny dowódca Okręgu Korpusu Nr IV generał dywizji Stefan Majewski, przed którym defilowali żołnierze 10 pp.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 27 czerwca, jako datę święta pułkowego. Pułk obchodził swoje święto w rocznicę obrony Gołogór w 1919 roku.
12 maja 1926 minister spraw wojskowych, gen. Juliusz Tadeusz Tarnawa-Malczewski, zarządził telefonicznie dla pułku stan pogotowia. Dowódca pułku zdecydował na bazie I i II batalionu stworzyć jeden oddział asystencyjny w składzie trzech kompanii strzeleckich i kompanii ckm. Dowodzenie nad oddziałem przejął etatowy dowódca I batalionu mjr szt. gen. Franciszek Jachieć. Drugi oddział stworzono na bazie skierniewickiego III batalionu mjr. Ottona Urbana, stacjonującego w Skierniewicach. Bataliony do stolicy przybyły osobnymi transportami kolejowymi. Działały też oddzielnie. Z pierwszym batalionem przybył dowódca pułku ppłk Wecki. Po konsultacjach, opowiedział się on po stronie rządowej i skierował swych żołnierzy w rejon Belwederu. I batalion miał ubezpieczać Belweder od ulic Agrykola i 29 Listopada. Dwie kompanie obsadziły Łazienki od strony Ogrodu Botanicznego, 3 kompania stanowiła odwód.
Od świtu do południa 13 maja trwała chaotyczna wymiana ognia pomiędzy żołnierzami chroniącymi Belweder, a żołnierzami z koszar szwoleżerów. W południe gen. Marian Kukiel zarządził atak na koszary kawaleryjskie. Do bezpośredniego ataku na koszary jednakże nie doszło. Zostały one opuszczone przez pododdziały bojowe, a przebywali w nich jedynie ordynansi, luzacy i kanceliści. Wieczorem 10 pp otrzymał rozkaz objęcia odcinka między ulicą Rozbrat a Szpitalem Ujazdowskim. Jedna z kompanii miała przejść do Łazienek i stanowić odwód grupy operacyjnej gen. Kukiela. W nocy i nad ranem kolejnego dnia przychodziły jeszcze kolejne, często sprzeczne ze sobą rozkazy.
Przed świtem dowódca placówki por. Tarnawski zameldował dowódcy batalionu o wyparciu go z placówki w Ogrodzie Sejmowym. Uznano, że porucznik zszedł samowolnie z pozycji. Został zatem pod eskortą odesłany do Belwederu, a na jego miejsce wyznaczony elew Wyższej Szkoły Wojennej.
Od rana 14 maja trwała silna wymiana ognia na odcinku ul. Rozbrat – Szpital Ujazdowski. Do południa zginęło trzech żołnierzy 10 pp. Żołnierze łowiccy wycofywali się stopniowo na tyły Szpitala Ujazdowskiego i parku Sobieskiego, a następnie na pozycje wzdłuż ulicy Agrykola do koszar szwoleżerów w Łazienkach. W tym czasie do Wilanowa dotarł „skierniewicki” III batalion 10 pp. Dowódcą pododdziałów 10 pp znajdujących się w Wilanowie mianowany został słuchacz Wyższej Szkoły Wojennej mjr Komaus. Dwie kompanie pułku, które pod osłoną nocy miały odskoczyć do Wilanowa, nadal znajdowały się w Łazienkach.
O północy do zajętego przez stronę przeciwną Belwederu wyruszył patrol oficerski po zdeponowany tam sztandar pułkowy. Sztandar bez przeszkód został oddany prawowitym właścicielom. Tam też dowódca I batalionu dowiedział się o ustąpieniu prezydenta Wojciechowskiego i dymisji rządu Witosa. Wkrótce też otrzymał rozkaz maszerowania nie do Wilanowa, ale na kwatery na Cytadeli. 19 maja przed północą 10 pułk piechoty odjechał do Łowicza i Skierniewic.
Według ustaleń z 1926 roku, w wyniku bratobójczych walk zginęło 14 żołnierzy (w tym jeden oficer) 10 pułku piechoty.
We wrześniu 1928 roku orkiestra pułkowa pod komendą por. Jana Waltera zdobyła I miejsce w konkursie orkiestr Okręgu Korpusu Nr IV.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 10 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza. W 1936 II batalion oddawał do dyspozycji KOP 4. i 5 kompanię po 167 żołnierzy, 6 kompania i 2 kompania karabinów maszynowych pozostawały w garnizonie. W marcu 1939 przekazano z pułku grupę ponad 250 strzelców do batalionów KOP Podświle, Berezwecz, Czortków i Osowiec.
W latach 30. XX w. wybudowano trzykondygnacyjny budynek koszarowy przy ulicy Podrzecznej na odcinku ulicy Koziej. Zbudowano też obiekt koszarowy przy ulicy Kiernoskiej. Budowę ukończono ostatecznie dopiero w 1938. Obiektowi nadano nazwę: Koszary im. marszałka Edwarda Śmigłego-Rydza.
W lutym 1936 nastąpiła reorganizacja zakwaterowania pododdziałów pułku. I i III batalion rozmieszczono w koszarach im. gen. Szeptyckiego. II batalion kwaterował na Blichu. W koszarach im. Piłsudskiego przy ul. Podrzecznej stacjonował pluton zwiadowców pieszych i rowerzystów. Konni zwiadowcy zostali przydzieleni do kompanii administracyjnej.
Wiosną 1938 wcielono poborowych rocznika 1916. Nastąpiła kolejna reorganizacja zakwaterowania. W koszarach im. gen. Szeptyckiego pozostał I batalion. Kompanie 1,2 i 3 nie zmieniły kwater, 9 kompania zajęła pomieszczenia po 3 kompanii km., zaś 1 kompanię km umieszczono w dodatkowej sali żołnierskiej, urządzonej z pomieszczeń sanitarnych. W koszarach im. marszałka Śmigłego-Rydza na Blichu umieszczono II batalion. 4 kompanię uzupełniono „starym rocznikiem” 6., 5. kompanię strzelecką skadrowano, 6 kompanię strzelecką ze zmniejszonym stanem osobowym do 50 żołnierzy przeniesiono do koszar im. Piłsudskiego przy ul. Podrzecznej, 2 kompanię karabinów maszynowych uzupełniono żołnierzami z 3 kompanii km i rozlokowano w dodatkowym pomieszczeniu. Kompanie 5. i 6. po wybudowaniu koszar na Blichu zajmowały uprzednio pierwsze piętro bloku koszarowego.
W koszarach im. Śmigłego-Rydza zakwaterowany został też III batalion, który w tym okresie przekazywał uzupełnienia dla KOP-u. 7 kompania strzelecka zakwaterowana została w pomieszczeniach po 6 kompanii, a 8 kompania zajęła pomieszczenia po 5 kompanii. 3 kompania karabinów maszynowych, bez oddanego do KOP-u plutonu km, przydzielona została do 2 kompanii km.
Pułk w kampanii wrześniowej.
Mobilizacja pułku i działania do czasu rozpoczęcia wojny.
Pułk otrzymał rozkaz mobilizacji alarmowej już 23 marca 1939. Poszczególne pododdziały osiągały gotowość do działań kwaterując w obiektach publicznych Łowicza. 1. i 2. kompania oraz 1 kompania karabinów maszynowych kwaterowały w Państwowym Liceum Pedagogicznym, park intendentury w Szkole Powszechnej nr 4, 7. i 8 kompania i 3 kompania km w Państwowym Liceum i Gimnazjum Męskim i Żeńskim, 9 kompania w Szkole Podstawowej nr 3 na Korabce, samodzielna kompania km i kolumna taborowa w Szkole Powszechnej im. Legionów Polskich, 5. i 6. kompania w Szkole Rolniczej na Blichu, kompania gospodarcza w kinie Eos. Pełną gotowość pułk osiągnął o 18.00 24 marca.
25 i 26 marca pułk zajął rejony we wsiach powiatu łowickiego w pobliżu wyznaczonych stacji załadowczych. I batalion („Ryś”) stacjonował w Klewkowie, II batalion („Wrona”) – w Goleńsku, III batalion w Niedźwiadzie, park intendentury dywizyjnej w Popowie, samodzielna kompania km w Zielkowicach, kompania gospodarcza, plutony łączności, pionierów, przeciwgazowy, kompania zwiadowcza w Małszycach, kolumna taborowa w Jastrzębi. W rejonach tych pododdziały przebywały do 8 maja.
8 maja w ramach poprawy położenia przedyslokowano pododdziały w nowe rejony rozmieszczone wzdłuż linii kolejowej. Dowództwo pułku zajęło oficynę pałacu w Nieborowie. I batalion przeszedł do Bobrownik, II batalion i samodzielna kompania km do Nieborowa, III batalion do Dzierzgowa, kompania zwiadowcza do Mysłakowa; kompania gospodarcza, kompania ppanc., pluton artylerii, pluton pionierów, oficer żywnościowy pułku i naczelny lekarz pułkowy kwaterowali w Arkadii, pluton łączności i pluton artylerii w kolonii Małszyce; park intendentury w Popowie.
Dowódca Armii „Poznań” gen. Tadeusz Kutrzeba początkowo zamierzał wprowadzić 26 Dywizję Piechoty (w tym 10 pp) w tzw. korytarz czarnkowski i bronić nią kierunku na Wągrowiec – Żnin i dalej na Gniezno lub Inowrocław. Rozważał też koncepcję obsadzenia przez dywizję przedmościa „Koło”. Ostatecznie jednak dowódca armii zdecydował się na pierwszy wariant. 10 pułk piechoty miał bronić odcinka „Głowicz” na przesmykach jezior wągrowieckich w rejonie Gołańcz – Panigródz – Dobieszewo – Smogulec – Czerlin. Następnie, prowadząc działania opóźniające, pułk miał przejść na pozycję pośrednią w rejon lasów na zachód od Łabiszyna, pozostawiając ubezpieczenia na północno-zachodnich skrajach lasu Nadleśnictwa Nakło, a ostatecznie główne stanowiska na rubieży odcinka „Gołańcz”. W czasie walk na głównej pozycji dowódcy 10 pp podporządkowany miał być batalion ON „Kcynia” i III/26 pułku artylerii lekkiej.
Ze swojego składu pułk wydzielił kompanię „Nakło” w składzie: kompania strzelców, plutonu ckm i patrol telefoniczny. Jej zadaniem była obrona przeprawy pod Nakłem w Paterku. W razie sforsowania przez nieprzyjaciela Noteci kompania „Nakło” miała się wycofać się przez Szubin na Smolniki i tam zaryglować wejście szosy do lasu i tam powrócić pod rozkazy dowódcy piechoty dywizyjnej 26 DP.
Między 4 a 11 lipca pułk został przewieziony transportem kolejowym w rejon odpowiedzialności bojowej. Zajął pozycje obronne na zachód od przewidywanego dlań odcinka Gołańcz – Dobieszewo, mając ona prawym skrzydle 18 pp, a na lewym 37 pp. Dowództwo 26 DP rozlokowało się w Wapnie Nowym. W tym czasie Sztab Główny zezwalał już na rozpoczęcie budowy umocnień polowych nie zważając na straty w uprawach rolnych. Pododdziały przystąpiły do prac fortyfikacyjnych. Kopały rowy strzeleckie i przeciwpancerne, stawiały zasieki, budowały gniazda karabinów maszynowych i działek przeciwpancernych oraz przygotowywały obiekty komunikacyjne, zwłaszcza mosty na Noteci, do zniszczenia.
Rano 30 sierpnia pododdziały pułku obsadziły stanowiska bojowe i wysunęły elementy rozpoznawcze w pobliże granicy. Zadanie 10 pułku piechoty pozostało bez zmian.
Pułk w działaniach osłonowych Armii „Poznań”.
Już o 2.00 1 września, w rejonie odpowiedzialności 26 DP, niemieckie oddziały wojskowe dokonały napadu na placówkę Straży Granicznej I linii „Kaczory”. Straż Graniczna nie dała się zaskoczyć i wykonała wszystkie przewidziane planem niszczenia.
O świcie 10 pułk piechoty, wzmocniony batalionem ON „Kcynia” i III/26 pal, zajmował odcinek „Gołańcz”. I batalion i 7 bateria 26 pal zajęły stanowiska w centrum odcinka „Gołańcz”, II batalion z 8/26 pal – ośrodek obrony „Dobieszewko”, III batalion i 9/26 pal – ośrodek obrony „Grocholin”, batalion ON „Kcynia” – ośrodek obrony „Kcynia”. Po stronie niemieckiej rozlokował się 12 pułk Grenzwachtu, 2 batalion zaporowy i Brygada „Netze”. Oddziały niemieckie otrzymały zadania osłony południowego skrzydła zgrupowania uderzeniowego. Tylko czaty II batalionu nawiązały kontakt ogniowy z nieprzyjacielem w rejonie Zamczyska.
O świcie pozycje 10 pp zostały zbombardowane przez lotnictwo w rejonie Gołańczy. Dwóch żołnierzy odniosło kontuzje. Nalot osłabił jednak mocno morale wojska. 2 września, na przedpolu II batalionu, na odcinku „Dobieszewko”, kolumny niemieckie dotarły północnym brzegiem Noteci do Nakła, ale ostrzelane wycofały się pozostawiając silne ubezpieczenia.
Wieczorem dowódca 26 DP nakazał dowódcy III/10 pp wykonać wypad w okolicach Mieszkowa dwoma plutonami strzeleckimi z plutonem ckm. Grupą wypadową dowodzić miał kpt. Rudolf Gajewski. Po wykonaniu wypadu pododdział miał pozostać na czatach na lewym brzegu Noteci naprzeciw Osieka. Wobec poprawionej oceny sytuacji na froncie, dowódca dywizji odwołał jednak rozkaz.
W tym czasie sytuacja w rejonie Armii „Pomorze” komplikowała się. 3 września wieczorem gen. Kutrzeba nakazał 26 DP przerzucić gros sił w rejon Żnina i jednocześnie utrzymać pozycję Nakło – Wągrowiec – Skoki. W czasie wycofywania pozycje w okolicach lasów w rejonie Żarczyna miał obsadzić 10 pp wraz z samodzielną kompanią ckm, kompanią ON „Chodzież”, III/26 pal.
Zejście bez walki z przygotowanych pozycji obronnych wywołało psychozę zagrożenia okrążeniem. Wkradły się elementy paniki. Żołnierz 10 pp wspominał:
Również dywersanci walnie przyczynili się do obniżenia morale żołnierzy. Tak jeden z nich wspomina po latach:
5 września wszystkie oddziały 26 DP znalazły się na pozycji żnińskiej. Wieczorem tego samego dnia pułk, działając w składzie dywizji, rozpoczął dalszy marsz na linię Inowrocław – Pakość – Barcin. Dowódcy 10 pp podporządkowano II dywizjon 26 pal, 67 dal bez 3 ba. Tak skonstruowane zgrupowanie otrzymało zadanie utrzymania wyjścia z Pakości na Inowrocław i zamknięcia przeprawy na Noteci od jeziora Mielno do jeziora Wolickiego. W tym też czasie 26 DP weszła w podporządkowanie Armii „Pomorze”, a dokładniej do nowo utworzonej GO gen. bryg. Zdzisława Przyjałkowskiego.
Działania pułku w składzie Armii „Pomorze”.
Wieczorem 6 września Armia „Pomorze” otrzymała rozkaz wycofania się w kierunku Sochaczewa i Warszawy. Nocą 7 na 8 września pułk cofał się przez lasy samszyckie, Dąbie Poduchowne. 8 września maszerował w kierunku Sochaczewa. Do świtu 9 września przeszedł w rejon: Wola Sosnowa – Sarnowo – Grójczyk, gdzie zajął pozycje obronne. Po południu maszerował dalej do rejonu Przedecz – Dąbrowice – stacja kolejowa Cetty. Stanowisko dowodzenia pułku winno rozwinąć się w Zbijewku, a pułk miał być w gotowości wejścia do walki na kierunkach: Babiak – Brdów i Kłodawa.
Wycofywanie się i oddawanie terenu Niemcom bez walki miało negatywny wpływ na morale oficerów i żołnierzy. Skutkowało to drastycznym obniżeniem dyscypliny w pododdziałach. By ją przywrócić, 8 września dowódca dywizji wydał specjalny rozkaz "w sprawie przywrócenia porządku i karności" w podległych mu oddziałach:
W kolejnych dniach żołnierze pułku nadal maszerowali, 11 września w dzień odpoczywali w rejonie Witoldowa, a 12 września byli już w okolicach Żychlina. Tu zajęli rejon wyjściowy do działań i w ramach 26 DP stanowili odwód Grupy Armii gen. Kutrzeby w planowanym natarciu nad Bzurą.
Wieczorem 12 września 26 DP zaczęła marsz zbliżania w kierunku wschodnim. Na lewym skrzydle dywizji miał nacierać 37 pułk piechoty, na prawym na kierunku lasów nieborowskich atakować miał 10 pp. III/10 pp przemieszczono transportem samochodowym do Gągolina Północnego by bronił przepraw przez Bzurę. Batalion obsadził przyczółek mostowy na południowym brzegu Bzury. Siły główne pułku po południu dotarły w okolice Rybna. Wieczorem rozkaz dowódcy dywizji nakazał pułkowi odmaszerować do odległej o 14 kilometrów Kompiny. Pododdziały osiągnęły rejony wyjściowe do działań dopiero rano 14 września. W tym czasie II batalion zluzował stojący cały dzień nad Bzurą III batalion pułku. Ten ostatni przeszedł do odwodu, w rejon Sromowa.
10 pp miał atakować po osi Kompina – Nieborów, rozbić pododdziały niemieckiego 54 pp 18 DP i w zadaniu bliższym zająć Nieborów – Pasiecznik, a następnie nacierać w kierunku na lasy skierniewickie. Pułk wspierać miały II i III dywizjony 26 pal.
Pas natarcia pułku wynosił około 6 kilometrów. I batalion po zajęciu Mysłakowa, Janowic i Bednar Starych utknął pod silnym ogniem, II batalion mjr. Kulczyckiego częściowo zajął wieś Nowe Bednary, Bednary Kolonię i Sierzchów i dotarł 5 kompanią do stacji kolejowej Bednary. Tu zaległ pod ogniem broni maszynowej i artylerii niemieckiej. Niemiecki 54 pp 18 DP kontratakował z powodzeniem w kierunku na II/10 pp. Polacy utracili stację kolejową Bednary. Zamierzano wprowadzić do walki odwód – III batalion. W tym czasie dowódca dywizji, obawiając się uderzenia niemieckich wojsk pancernych, wstrzymał natarcie. Paniczny strach przed czołgami niemieckimi pozbawił polskich dowódców inicjatywy i był dramatycznym punktem zwrotnym, który miał dalsze nieszczęśliwe następstwa.
Dowódca 26 DP płk Brzechwa-Ajdukiewicz wydał podległym oddziałom rozkaz natychmiastowego wycofania się na północny brzeg Bzury. O swojej decyzji nie powiadomił przełożonego, ani sąsiada – 16 Dywizji Piechoty, która znalazła się w sytuacji krytycznej.
W tym czasie II/10 pp walczył w pobliżu stacji kolejowej. I batalion był również w kontakcie ogniowym z przeciwnikiem. Bataliony oderwać się mogły od Niemców dopiero po południu. Odbywało się to pod silnym ogniem artylerii niemieckiej. Wieczorem z linii ubezpieczeń odeszły pododdziały osłonowe. Niemcy, zaskoczeni nagłym odwrotem wojsk polskich, ograniczyli się początkowo do pościgu ogniowego.
Prawie dwutygodniowe wycofywanie się pułku bez walki i tragiczny odwrót z południowego brzegu Bzury, spowodowało rozgoryczenie, rozprzężenie i dezorganizację. Hugon Zieliński w swojej kronice tak opisywał ówczesne położenie:
Późnym popołudniem dowódca 10 pułku piechoty zaczął organizować obronę. I/10 pp zajął stanowiska w Kompinie, III batalion dopiero nocą zorganizował obronę na wschód od Gągolina Południowego, a w odwodzie pozostał II batalion. W nocy z 14 na 15 września, w rejonie Kozłowa Szlacheckiego, Niemcy przekroczyli rzekę. II batalion, okupując to znacznymi stratami, zdołał odrzucić nieprzyjaciela. Po walce zluzował go I batalion, a II bp wrócił do odwodu. 10 pułk piechoty przedstawiał sobą wciąż znaczącą wartość bojową. Niestety, nie powiodły się kolejne natarcia wielkich jednostek na Skierniewice, a plan generała Kutrzeby należało dostosować do nowej sytuacji.
15 września III batalion 10 pp zorganizował obronę na wschodnim skraju Gągolina Południowego, I batalion obsadzał przeprawę w Kompinie, a II batalion pozostawał w odwodzie. Od 15 września 26 DP miała działać w składzie GO gen. Knolla-Kownackiego i stanowić osłonę prawego skrzydła grupy operacyjnej. Dywizja miała przekroczyć Bzurę między Nidą a Rawką. Grupę uderzeniową miał stanowić 18 pp i III batalion 10 pp. Grupa wspierana miała być artylerią i trzema kompaniami czołgów TKS. I i II batalion 10 pp miały osłaniać natarcie i bronić odcinka Bzury.
Natarcie ruszyło rano 16 września. Działająca w osamotnieniu 26 DP atakowała trzema batalionami. W tym czasie 14 Dywizja Piechoty dopiero dochodziła na pozycje wyjściowe. Nacierający III/10 pp mjr. Zygmunta Roszkowskiego atakował zgodnie z wcześniej ustaloną trasą wzdłuż linii: wschodni skraj Gągolina Południowego – Kozłów Szlachecki Nowy – Kozłów Szlachecki Stary, zaś dowódca 18 pp zdecydował się ominąć silnie broniony przez Niemców las. Kierunki działania batalionów stały się rozbieżne. Zanotowano jednak pewne sukcesy. 9 kompania 10 pp zdobyła Kozłów Szlachecki Nowy. Bojąc się jednak odcięcia przez czołgi, por. Jan Domański po pewnym czasie wycofał kompanię aż od Gągolina Południowego. Udany manewr przeprowadzili też czołgiści kpt. Szczepankowskiego i tym samym wprowadzili w szeregach niemieckich spore zamieszanie.
W południe III/ 10 pp wznowił natarcie na Kozłów Szlachecki Nowy. Przed Kozłowem utknął jednak pod ogniem artylerii. Zginął dowódca batalionu mjr Zygmunt Roszkowski i większość oficerów. Resztki batalionu wycofały się do Gągolina Południowego. Do końca dnia batalion odpierał ataki piechoty niemieckiej wsparte czołgami. Wehrmacht także poniósł w tych bojach znaczne straty. Walka była nierozstrzygnięta.
Dramatyczna sytuacja wojsk okrążonych nad Bzurą wymusiła dalsze reorganizacje. W nocy płk Brzechwa-Ajdukiewicz starał się uporządkować wyparte oddziały. III/10 pp rozkazem płk. Krudowskiego został wycofany do Osieka III. Tu zbierały się też resztki 10 pułku piechoty. Pułk liczył już mniej niż tysiąc żołnierzy. Wieczorem w rejon pułku wyszło natarcie piechoty niemieckiej wsparte czołgami. Atak Niemców został powstrzymany.
Zieliński napisał:
Nocą 16 na 17 września 10 pp rozpoczął wycofywał się przez miejscowości Wejsce – Rybno – Aleksandrów- Ruszki – Młodzieszyn – Justynówki – Stare Budy. Rano w rejonie koncentracji stawił się tylko III batalion. Inne pododdziały zmyliły drogę i pomaszerowały z Młodzieszyna na Wyszogród. Tam uległy rozproszeniu. W Starych Budach z resztek Armii „Pomorze” została zorganizowana obrona. Do wieczora 18 września płk. Krudowskiemu udało się skupić pod swoim dowództwem głównie III baon i plutony specjalne. Zorganizowano z żołnierzy jeden batalion. 1 kompanią dowodził por. Jan Domański, 2. – por. Stanisław Socha, 3. – por. Zbigniew Czerwiński, kompanią ckm – por. Stanisław Witkowski. Pluton zwiadowców pozostawał pod komendą por. Szczepana Sadowskiego, pluton pionierów – por. Ludomira Kozłowskiego, pluton łączności – por. Adama Krzyżanowskiego. Sztab pułku przejął zadania sztabu nowo zorganizowanego batalionu.
Dowódca pułku skierował swój zaimprowizowany batalion przez Budy Iłowieckie – Olszynki – Radziwiłkę w rejon Januszewa. W czasie nocnego marszu batalion dostał się pod silny ostrzał artylerii niemieckiej i uległ rozproszeniu. Z pozostałych żołnierzy stworzono jedną kompanię strzelecką z jednym ckm. Z 18 września odbyła się odprawa u płk. Krudowskiego. Obecni na niej byli m.in. ppłk Otton Urban, kpt. Antoni Miszewski, por. Józef Kołacz, por. Ludomir Kozłowski, ppor. Henryk Godziszewski, ppor. Szczepan Sadowski, por. Adam Krzyżanowski, por. Jan Domański. 19 września rano została podjęta ostatnia większa akcja wyjścia z okrążenia. Kontratak czołgów niemieckich z południa zepchnął Polaków w kierunku Wisły, a grupa płk. Krudowskiego została rozbita w lesie pod Giżycami. Resztki 10 pp skapitulowały pod koniec dnia w Radziwiłce.
Symbole pułku.
Chorągiew / sztandar.
29 listopada 1920 roku w Łowiczu planowano poświęcić i wręczyć pułkowi chorągiew, jednakże tego dnia odbyła się jedynie ceremonia poświęcenia sztandaru. W niedzielę 23 stycznia 1921 roku na Rynku Kościuszki w Łowiczu odbyła się ceremonia wręczenia chorągwi ufundowanej przez Okręgowe Koło Ziemianek i Związek Ziemian. W ceremonii wzięła udział delegacja pułku w składzie 13 oficerów i 50 szeregowców, dowódca Okręgu Generalnego „Łódź” generał Kajetan Olszewski, jako przedstawiciel Naczelnego Wodza i Okręgowy Inspektor Piechoty płk Józef Lewszecki oraz przedstawiciele zrzeszeń społecznych i kulturalnych, a także cechów ze sztandarami. Ceremonię poprzedziła msza polowa odprawiona przez kapelana 10 pp ks. Smolika, któremu asystował ks. kanonik Bączek. Sztandar wręczyła przewodnicząca Okręgowego Koła Ziemianek Maria Kączkowska z Lubiankowa. Chorągiew z jej rąk odebrał generał Olszewski, po czy przekazał pułkownikowi Zielińskiemu, a ten z kolei pułkownikowi Topolińskiemu. Po zakończonej uroczystości delegacja pułku została podjęta obiadem w kinie „Eos”. Wieczorem korpus oficerski garnizonu łowickiego wydał raut.
Prezydent RP zarządzeniem L. 1277/25 z 28 czerwca 1925 roku zatwierdził wzór lewej strony płachty chorągwi 10 pp.
5 lipca 1925 roku społeczeństwo łowickie ofiarowało pułkowi nową chorągiew. Sztandar, na Rynku Starego Miasta w Łowiczu, wręczył Prezydent Rzeczypospolitej Stanisław Wojciechowski. Stara chorągiew została przekazana do Muzeum Wojska w Warszawie.
Na prawej stronie chorągwi widniał czerwony krzyż kawalerski, pośrodku umieszczono haftowanego srebrną nicią orła wz. 1919 w wieńcu z gałązek wawrzynu, pomiędzy ramionami krzyża umieszczono mniejsze wieńce, w których znajduje się liczba „10”.
&lt;Na lewej stronie płata krzyż kawalerski. Pośrodku, w wieńcu laurowym, umieszczono napis „HONOR I OJCZYZNA”. W rogach, w tarczach herbowych, umieszczono symbole:
Na ramionach krzyża znajdują się napisy i daty ważne dla tradycji pułku:
Od 28 stycznia 1938 roku chorągiew pułkowa zaczęła być oficjalnie nazywana sztandarem.
W czasie kampanii wrześniowej sztandarem opiekowali się: sierż. Stanisław Kowalczyk oraz st. sierż. Henryk Wałaszczyk. W warunkach okrążenia obaj podoficerowie zdecydowali się ukryć sztandar i zakopali go w lesie nieopodal wsi Leontynów. Sierż.Kowalczyk 21 września spotkał się z dowódcą pułku już w niewoli, w Żyrardowie i poinformował dowódce o miejscu zakopania sztandaru. Potem, skierowany do obozu jenieckiego na Śląsku, Kowalczyk uciekł z niego w lecie 1941 i wrócił do Łowicza. St. sierż. Wałaszczyk zginął, w obozie zagłady w Oświęcimiu w lecie 1941. Przed aresztowaniem zdążył wskazać jednak synowi na mapie miejsce ukrycia sztandaru. W końcu maja 1942 syn Ryszard odnalazł wskazane miejsce, lecz sztandaru tam nie było. Po wojnie sztandaru szukali sierż. Kowalczyk i sierż. Malec. W Giżycach, dowiedzieli się, że sztandar 10 pp został przypadkowo odkopany i przechowywany jest przez jednego z mieszkańców. W końcu sierpnia 1959 syn dowódcy pułku Andrzej Krudowski przekazał do Muzeum WP miniaturę sztandaru 10 pp. Po opublikowaniu notatki prasowej o tym zdarzeniu oficer 10 pp Jerzy Gołębiowski pojechał do Leontynowa i odnalazł sztandar w zagrodzie rolnika Bolesława Pakuły. Jak się okazało, odnalazł on sztandar wiosną 1940 i przechowywał go w swej zagrodzie. 8 grudnia 1959 symbol 10 pp został przekazany do Muzeum WP. Sztandar był częściowo zniszczony i bez drzewca.
Odznaka pamiątkowa.
14 grudnia 1928 roku minister spraw wojskowych marszałek Polski Józef Piłsudski zatwierdził wzór i regulamin odznaki pamiątkowej 10 pułku piechoty. Odznaka o wymiarach 42x42 mm ma kształt krzyża pokrytego granatową emalią z żółtym obramowaniem. Na skrzyżowaniu ramion znajduje się okrągła tarcza otoczona srebrnym wieńcem laurowym z cyfrą pułkową „10”. Między ramionami stylizowana tarcza z nabojami karabinowymi, na której wpisane historyczne daty „1775”, „1806”, „1830” i „1918”. Jednoczęściowa – oficerska, srebro lub tombak srebrzony, emaliowana. Wykonawcami odznaki byli Wiktor Gontarczyk i Bronisław Szulecki, obaj z Warszawy.
Regulamin odznaki stanowił:
"(...) Do nadania i odebrania odznaki pamiątkowej 10 pp jest uprawniony każdorazowy dowódca pułku, który z tytułu stanowiska posiada prawo do noszenia odznaki pamiątkowej. Nadanie odznaki pamiątkowej zostaje ogłoszone w rozkazie dziennym pułku."
"Prawo do otrzymania odznaki pamiątkowej przysługuje:"
"a) oficerom i szeregowym 10 pp, którzy pozostawali w szeregach pułku w czasie działań wojennych (1XI1918 – 21 III 1921) nie mniej niż 3 miesiące na froncie, w kraju przez 1 rok,"
b) "po przesłużeniu faktycznie co najmniej 2 lat w czasie pokoju, jako oficer niezawodowy co najmniej 1 rok."
"Może też być przyznana za szczególne zasługi dla pułku lub wojska na podstawie uchwały zebrania oficerskiego zatwierdzonego przez dowódcą. (...)"
W 1931 honorową odznakę pułkową przyznano także Łowiczowi.
Żołnierze pułku.
Żołnierze 10 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="994254" url="https://pl.wikipedia.org/wiki?curid=994254" title="Browary Bydgoskie">
Browary Bydgoskie

Kujawiak Browary Bydgoskie – nieistniejący browar w Bydgoszczy
Historia.
Browar przy ul. Ustronie na stoku Wzgórza Wolności został założony w 1858 roku przez Juliusza Strelowa. Od momentu powstania do wybuchu II wojny światowej rozwijał się bardzo dynamicznie. W okresie międzywojennym, pomimo kryzysu gospodarczego, nie zmniejszał obrotów i cały czas był rozbudowywany i modernizowany.
Po 1945 roku został znacjonalizowany i jako przedsiębiorstwo państwowe działał pod nazwą Zakładów Piwowarskich w Bydgoszczy. W 1960 roku został połączony z browarem w Grudziądzu.
W 1972 awaria zaworu przy wirówce piwa w zakładzie przy ul. Ustronie spowodowała tłoczenie piwa do wodociągu miejskiego; piwo pojawiło się w kranach m.in. w budynkach przy ul. Toruńskiej i Babia Wieś.
W 1992 roku firma został przekształcona w przedsiębiorstwo prywatne i zmieniła nazwę na Kujawiak Browary Bydgoskie. W 2002 roku browar wszedł w skład grupy piwowarskiej Brau Union Polska. W 2005 roku po przejęciu austriackiego koncernu Brau Union przez korporację Heineken zakład wszedł w skład Grupy Żywiec.
W 2006 roku Grupa Żywiec podjęła decyzję o zamknięciu browaru. Produkcja marki Kujawiak została przeniesiona do Warki i Elbląga. W 2009 roku budynki zakładu piwowarskiego zostały wyburzone. W ich miejscu planowane jest wybudowanie osiedla mieszkaniowego.
W 2021 roku spółka Mazurska Manufaktura S.A., specjalizująca się w rzemieślniczym wyrobie alkoholi wysokoprocentowych oraz piwa (właściciel browaru w Szczytnie i browaru Profesja we Wrocławiu), zapowiedziała wznowienie do końca roku warzenia bydgoskiego piwa Bractwo, tym razem na terenie Bydgoskiego Parku Przemysłowo-Technologicznego w budynku przy ul. Carla Eberhardta, pełniącym niegdyś funkcję stacji transformatorowej w niemieckiej DAG Fabrik Bromberg. Produkcja miała wynosić 20 tys. hl rocznie. Z uwagi na wzrost kosztów produkcji, w 2022 roku zrezygnowano z tego projektu.

</doc>
<doc id="994256" url="https://pl.wikipedia.org/wiki?curid=994256" title="Cieplikowo">
Cieplikowo

Cieplikowo – kolonia w Polsce położona w województwie zachodniopomorskim, w powiecie gryfińskim, w gminie Trzcińsko-Zdrój.
W latach 1975–1998 miejscowość należała administracyjnie do województwa szczecińskiego.

</doc>
<doc id="994257" url="https://pl.wikipedia.org/wiki?curid=994257" title="Gucin Gaj">
Gucin Gaj

Gucin Gaj – założenie parkowe z lat 1817–1821 na terenie historycznych dóbr wilanowskich – otoczenie jednej z rezydencji filialnych pałacu wilanowskiego, do których zaliczają się także: Natolin (położony na bocznej, skierowanej na południowy zachód, osi widokowej rezydencji), Ursynów (położony na osi głównej) i Morysin (położony na wschód od pałacu wilanowskiego).
Opis.
Nazwa założenia nawiązuje do imienia wnuka Stanisława Kostki Potockiego Augusta, nazywanego Guciem.
Gucin był ogrodem z domkiem mieszkalnym i małym „gajem“ z drzewami różnych odmian, posadzonych przez znanych ludzi z epoki. Na terenie gaju zachowały się tzw. katakumby – romantyczna budowla ogrodowa, wzniesiona na przełomie XVIII i XIX w. w skarpie wiślanej, między kościołem św. Katarzyny i wsią Służew. Podziemny ceglany korytarz, na planie w kształcie litery „U”, jest sklepiony kolebkowo i ma długość ok. 60 m. Po obu stronach korytarza symetrycznie rozmieszczone wnęki; część z nich zaopatrzona w trzy rzędy nisz. Wejście znajdowało się w pawilonie o nieznanym wyglądzie. W okresie, gdy okolica ta należała do Stanisława Kostki Potockiego, prawdopodobnie było to miejsce spotkań członków loży wolnomularskiej.
Od lat 30. XIX w. budowla użytkowana jako piwnica gospodarcza; w pobliżu wejścia zbudowano szyb wentylacyjny. W późniejszym okresie pawilon z wejściem uległ całkowitemu zniszczeniu. Zawalił się również południowo-wschodni odcinek korytarza i większość ścian zamykających wnęki. Obecnie budowla jest mało dostępna i bardzo zniszczona. W połowie lat. 90. XX w. została wpisana do ewidencji zabytków jako cmentarz. Jest ostoją i miejscem zimowania nietoperzy. W 2021 w ramach działalności Wilanowskiego Parku Kulturowego na zlecenie miasta została wykonana inwentaryzacja podziemnego korytarza przy użyciu skanera laserowego.
U podnóża skarpy rośnie grupa dębów szypułkowych, będących pomnikami przyrody.

</doc>
<doc id="994263" url="https://pl.wikipedia.org/wiki?curid=994263" title="Prędkość minimalna (lotnictwo)">
Prędkość minimalna (lotnictwo)

Prędkość minimalna – minimalna prędkość z jaką płatowiec może bezpiecznie poruszać się w powietrzu bez ryzyka przeciągnięcia lub zwalenia się w locie niesterowanym. Gdy płatowiec zmniejszy prędkość poniżej prędkości minimalnej następuje spadek siły nośnej i nie można tego skompensować zwiększonym kątem natarcia, gdyż na prędkości minimalnej ten kąt jest na wielkości krytycznej i jego zwiększenie powoduje przeciągnięcie lub niekontrolowane opadanie. Inaczej jest w przypadku statku powietrznego, który może zawisnąć w powietrzu np. samolot AV-8B Harrier II, bądź dowolny śmigłowiec, gdzie prędkość minimalna wynosi 0.

</doc>
<doc id="994264" url="https://pl.wikipedia.org/wiki?curid=994264" title="Czyste (województwo zachodniopomorskie)">
Czyste (województwo zachodniopomorskie)

Czyste – kolonia w Polsce położona w województwie zachodniopomorskim, w powiecie gryfińskim, w gminie Trzcińsko-Zdrój, przy trasach linii kolejowej Godków-Pyrzyce (obecnie zawieszonej) i drogi krajowej nr 26.
W latach 1975–1998 miejscowość należała administracyjnie do województwa szczecińskiego.
Zobacz też: Czyste

</doc>
<doc id="994271" url="https://pl.wikipedia.org/wiki?curid=994271" title="Wesoła (województwo zachodniopomorskie)">
Wesoła (województwo zachodniopomorskie)

Wesoła – osada w Polsce położona w województwie zachodniopomorskim, w powiecie gryfińskim, w gminie Trzcińsko-Zdrój.
W latach 1975–1998 miejscowość należała administracyjnie do województwa szczecińskiego.
Zobacz też: Wesoła

</doc>
<doc id="994272" url="https://pl.wikipedia.org/wiki?curid=994272" title="Robert Lamezan-Salins">
Robert Lamezan-Salins

Robert Franciszek Fean Walenty Lamezan de Salins (ur. 14 sierpnia 1869 w Mödling, zm. 29 listopada 1930 w Świrzu) – hrabia, generał major cesarskiej i królewskiej Armii oraz generał dywizji Wojska Polskiego. Kawaler Orderu Virtuti Militari.
Życiorys.
Rodzina.
Był synem Edwarda, prezesa Sądu Krajowego, i Marii de Mack. Piotr Stawecki podaje, że był potomkiem austriackiej rodziny arystokratycznej pochodzenia francuskiego. Problemy z określeniem narodowości generała następująco przedstawia Jan Rydel: "Według akt austriackich języka polskiego wcale nie znał, a jedynem jego związkiem z Polską byłaby jego służba w Galicji i małżeństwo z Polką, Ireną z hrabiów Wolańskich primo voto Pinińską. W aktach polskich Lamezan podał narodowość polską. Deklarację tę wzmacnia fakt, że powierzono mu bardzo odpowiedzialne misje wojskowo-dyplomatyczne".
Wspomnianą Irenę Martynę hr. Wolańską poślubił w 1903 (wcześniej zamężna z Aleksandrem hr Pinińskim, żyjącym w latach 1864-1902). Ich córka, Irena (ur. 1904), została żoną późniejszego generała – Tadeusza Komorowskiego. Lamezan de Salins miał także dwóch przybranych synów z pierwszego małżeństwa żony (jego pasierbem był Mieczysław Piniński). Nosił tytuł hrabiego Świętego Cesarstwa Rzymskiego.
Służba w cesarskiej i królewskiej Armii.
Służbę rozpoczął 18 sierpnia 1890 w Morawskim Pułku Dragonów Nr 6 w Brnie. W latach 1894-1896 był słuchaczem Szkoły Wojennej w Wiedniu. 18 października 1907 został wyznaczony na stanowisko attaché wojskowego przy c. i k. Ambasadzie w Paryżu i Poselstwie w Brukseli. 1 listopada 1911 został mianowany podpułkownikiem. W 1912 został przydzielony do Czeskiego Pułku Dragonów Nr 7 w Stanisławowie. W maju 1913 został mu udzielony urlop zdrowotny. 1 sierpnia 1914 został mianowany pułkownikiem i powołany do służby czynnej. W czasie I wojny światowej był początkowo szefem sztabu Komendy Wojskowej we Lwowie, a następnie szefem sztabu Korpusu Hofmanna. Z dniem 1 stycznia 1919 został spensjonowany.
Służba w Wojsku Polskim.
5 grudnia 1918 został przyjęty do Wojska Polskiego. Od stycznia do czerwca 1919 był szefem Polskiej Misji Wojskowej w Bukareszcie. Od 10 do 15 czerwca tego roku był polskim przedstawicielem przy misji alianckiej we Wschodniej Małopolsce, po czym, do 20 lipca dowodził Okręgiem Etapowym „Lwów”. Następnie przewodniczył delegacji polskiej pertraktującej z Rumunią o Pokucie. Od 11 sierpnia do 7 grudnia tego roku kierował Polską Misją Wojskową w Berlinie. Po powrocie do kraju objął dowództwo 12 Dywizji Piechoty i sprawował je do 10 stycznia 1920. Formalnie został zwolniony ze tego stanowiska 12 marca.
11 stycznia 1920 został wyznaczony na stanowisko dowódcy Okręgu Generalnego „Pomorze”. W marcu otrzymał przeniesienie do Lwowa na równorzędne stanowisko dowódcy Okręgu Generalnego „Lwów”. Od 20 sierpnia do 16 września 1920, w decydującej fazie wojny z bolszewikami dowodził Frontem Południowo-Wschodnim i 6 Armią. Był członkiem Wydziału Wykonawczego Obywatelskiego Komitetu Wykonawczego Obrony Państwowej we Lwowie w 1920 roku Następnie powrócił na poprzednie stanowisko. Dowodził okręgiem lwowskim do 31 sierpnia 1921, po czym został urlopowany z powodów zdrowotnych, a z dniem 1 lipca 1922 – przeniesiony w stan nieczynny. W sierpniu 1923 powrócił do służby czynnej. Pozostawał w dyspozycji szefa Oddziału V Sztabu Generalnego WP. Był prezesem Małopolskiego Klubu Jazdy.
Z dniem 30 września 1926 został przeniesiony w stan spoczynku. Osiadł w majątku Świrz w powiecie przemyślańskim, gdzie odnowił tamtejszy zamek.
Zmarł 29 listopada 1930 w Świrze. 1 grudnia 1930 został pochowany na cmentarzu Łyczakowskim. Na tamtejszym grobowcu prof. Leona Pinińskiego została umieszczona tablica pamiątkowa, na której został wymieniony Robert Lamezan-Salins i jego żona Irena (1871-1929), pochowani w krypcie kaplicy zamkowej w Świrzu.
Opinia.
W grudniu 1922 ówczesny szef sztabu Generalnego WP i przewodniczący Biura Ścisłej Rady Wojennej, marszałek Józef Piłsudski, sporządził opinie 95 generałów pozostających w służbie czynnej. Generała Roberta Lamezan de Salins scharakteryzował w sposób następujący: "Do operacji, zdaniem moim, zupełnie niezdatny. Dowodziłby zawsze bardzo i bardzo miernie. W razie potrzeby zdatny do użycia jako dowódca OK, tylko – broń Boże – nie w Galicji, a specjalnie wschodniej, gdzie natychmiast ulegnie manii protekcyjnej w stosunku do znajomych, kolegów, krewnych i przyjaciół. Gładki w obejściu, mógłby być użyty w misjach dyplomatycznych, w których potrzebna jest jedynie obserwacja, a nie charakter czy wymaganie".

</doc>
<doc id="994273" url="https://pl.wikipedia.org/wiki?curid=994273" title="English Electric">
English Electric

English Electric – brytyjski producent silników elektrycznych, a także lokomotyw i samolotów, przejęty w roku 1968 przez koncern General Electric Company plc.
Firma English Electric Company powstała w 1918 z połączenia lub przejęcia kilku mniejszych zakładów produkujących tabor kolejowy, tramwaje, urządzenia elektryczne, samoloty i uzbrojenie. W zakresie produkcji lotniczej firma budowała do 1926 roku łodzie latające, kiedy to dział lotniczy został zamknięty z uwagi na brak zamówień. Istotne dla bytu i pozycji firmy było dostarczenie w latach 30. osprzętu dla elektryfikacji systemu angielskich Południowych Kolei ("Southern Railway"). W kolejnych latach firma przejmowała różne inne firmy, rozszerzając skalę swojej działalności, m.in. w 1946 zakłady radiotechniczne Marconi Company, a w 1955 producentów taboru kolejowego Vulcan Foundry i Robert Stephenson and Hawthorns.
W 1939, tuż przed wojną firma powróciła do produkcji lotniczej, budując na licencji bombowce Handley Page Hampden i Handley Page Halifax, a następnie w 1944 odrzutowce de Havilland Vampire. Tuż po wojnie firma zorganizowała własne biuro konstrukcyjne, w którym powstał udany bombowiec English Electric Canberra i myśliwiec English Electric Lightning, będący pierwszym brytyjskim samolotem, który przekroczył podwójną prędkość dźwięku. W 1958 dział lotniczy firmy został wyodrębniony jako firma English Electric Aviation Ltd., a w 1960 wszedł (pod naciskiem rządu) w skład koncernu British Aircraft Corporation (BAC), z udziałem 40%. W 1963 do BAC przeszedł także dział pocisków kierowanych English Electric.
W 1968 koncern English Electric został przejęty przez koncern General Electric Company plc (GEC).
Wśród produktów zakładów English Electric są także dwie serie lokomotyw elektrycznych wyprodukowane na zamówienie PKP – EP01 (E100) i EU06 oraz elektryczny wagon silnikowy EN80 eksploatowany na WKD.

</doc>
<doc id="994274" url="https://pl.wikipedia.org/wiki?curid=994274" title="Max Sell">
Max Sell

Max Sell (ur. 8 stycznia 1893 w Kilonii, zm. ?) – zbrodniarz nazistowski, SS-Obersturmführer, członek załogi niemieckich obozów koncentracyjnych Ravensbrück i Auschwitz-Birkenau. Z zawodu kupiec.
Był członkiem NSDAP, a do oddziałów "SS-Totenkopf" Sell został wcielony w chwili wybuchu wojny jako rezerwista SS (nr identyfikacyjny 35895). Początkowo, w latach 1939–1941, pełnił funkcję kierownika ("Schutzhaftlagerführer") żeńskiego obozu w Ravensbrück. Następnie od sierpnia 1942 do stycznia 1945 pełnił służbę w obozie Auschwitz-Birkenau, gdzie sprawował stanowisko "Arbeitseinsatzführera" w całym kompleksie obozowym (Auschwitz I, Auschwitz II – Birkenau i Auschwitz III – Monowitz) oraz zajmował się rabowaniem mienia więźniów. Uczestniczył także w selekcjach Żydów na rampie kolejowej w Brzezince.
O jego powojennych losach nic nie wiadomo. Uznany za zmarłego 2 października 1950.

</doc>
<doc id="994276" url="https://pl.wikipedia.org/wiki?curid=994276" title="Thomas Nagel">
Thomas Nagel

Thomas Nagel (ur. 4 lipca 1937) – amerykański filozof. Jego najbardziej znanym tekstem jest artykuł "Jak to jest być nietoperzem?" ("What Is it Like to Be a Bat?"), w którym krytykuje redukcjonistyczne poglądy w filozofii umysłu.

</doc>
<doc id="994279" url="https://pl.wikipedia.org/wiki?curid=994279" title="Alfred Schreyer">
Alfred Schreyer

Alfred Schreyer (jid. אַלפֿרעד שרייער; ur. 8 maja 1922 w Drohobyczu, zm. 25 kwietnia 2015 w Warszawie) – polski skrzypek, śpiewak i działacz społeczno-kulturalny żydowskiego pochodzenia. Był ostatnim żyjącym w Drohobyczu uczniem Brunona Schulza.
Życiorys.
Pierwsze lata życia mieszkał w Jaśle, gdzie jego ojciec dr Beno Schreyer, piastował funkcję kierowniczą w miejscowej rafinerii ropy naftowej. Od 1932 uczęszczał do Prywatnego Gimnazjum im. Henryka Sienkiewicza w Drohobyczu, gdzie był uczniem Józefiny Szelińskiej. Następnie od 1934 uczył się w drohobyckim Państwowym Gimnazjum im. Króla Władysława Jagiełły. Tam miał okazję przez cztery lata uczestniczyć w zajęciach z rysunku i prac ręcznych prowadzonych przez Brunona Schulza.
W czasie II wojny światowej została zamordowana cała jego rodzina; ojciec, brat i babcia w komorze gazowej, a matka i dziadek przez rozstrzelanie. Był więźniem kilku niemieckich obozów koncentracyjnych, kolejno w Płaszowie, Gross-Rosen, Buchenwaldzie i Taucha pod Lipskiem. Techniczne umiejętności zawdzięczane Schulzowi niejednokrotnie uratowały mu życie w latach okupacji.
W 1946 powrócił do Drohobycza. Ukończył studia muzyczne na Uniwersytecie Pedagogicznym w Drohobyczu. Był nauczycielem w Liceum Muzycznym im. Barwińskiego, natomiast w 1991 założył chór dziecięco-młodzieżowy „Odrodzenie”.
Będąc na emeryturze występował na okazyjnych koncertach grając na skrzypcach i śpiewając piosenki jidysz i przedwojenne polskie tanga.
Położył zasługi w przywracaniu pamięci o Brunonie Schulzu, m.in. uczestnicząc w kolejnych edycjach Festiwalu Brunona Schulza w Drohobyczu.
Zmarł podczas pobytu w Warszawie. Pochowany został 1 maja 2015 na cmentarzu przy ulicy 22 Stycznia w Drohobyczu. Ceremonię na cmentarzu poprzedziło pożegnanie w miejscowej synagodze Chóralnej.
Odznaczenia.
W 2012 został odznaczony Złotym Medalem „Zasłużony Kulturze Gloria Artis” i Krzyżem Oficerskim Orderu Zasługi Rzeczypospolitej.
Linki zewnętrzne.
Relacja biograficzna Alfreda Schreyera nagrana w ramach projektu "KARTA z Polakami na Wschodzie". Otwarty System Archiwizacji.

</doc>
<doc id="994280" url="https://pl.wikipedia.org/wiki?curid=994280" title="Ingwar">
Ingwar

Ingwar (inaczej Igor) - imię prawdopodobnie pochodzenia skandynawskiego (Ingwar). Pochodzi od słów "Ingwo" (bóstwo skandynawskie) i "wari" (stróż, obrońca). Obce formy: Igor Ivar, Ingwar, Ingvar (niem.).

</doc>
<doc id="994281" url="https://pl.wikipedia.org/wiki?curid=994281" title="Drzesz">
Drzesz

Drzesz – kolonia w Polsce położona w województwie zachodniopomorskim, w powiecie gryfińskim, w gminie Trzcińsko-Zdrój.
W latach 1975–1998 miejscowość należała administracyjnie do województwa szczecińskiego.
Wskazówka - występuje również wariant nazewniczy Szarpatki.

</doc>
<doc id="994282" url="https://pl.wikipedia.org/wiki?curid=994282" title="8. marca">
8. marca



</doc>
<doc id="994283" url="https://pl.wikipedia.org/wiki?curid=994283" title="Hervé de Charette">
Hervé de Charette

Hervé de Charette de La Contrie (ur. 30 lipca 1938 w Paryżu) – francuski polityk, deputowany, w latach 1995–1997 minister spraw zagranicznych.
Życiorys.
Jest potomkiem dowódcy rojalistów François de Charette, a także Karola Ferdynanda Burbona, księcia Berry, i jego pierwszej żony – Angielki Amy Brown Freeman.
Ukończył studia w "HEC Paris", a także w prestiżowej "École nationale d'administration".
Od 1986 do 2007 w każdych kolejnych wyborach był wybierany deputowanym Zgromadzenia Narodowego. Zasiadał też w radzie regionalnej Kraju Loary. Od 1989 do 2014 nieprzerwanie pełnił funkcję mera Saint-Florent-le-Vieil. Od 1986 do 1988 sprawował urząd ministra delegowanego. W latach 1993–1995 pełnił funkcję ministra mieszkalnictwa w rządzie Édouarda Balladura, następnie do 1997 kierował ministerstwem spraw zagranicznych w gabinecie Alaina Juppé.
W 1995 podobnie jak Valéry Giscard d'Estaing, a wbrew większości działaczy UDF, poparł kandydaturę Jacques'a Chiraca. W tym samym roku założył Partię Ludową na rzecz Demokracji Francuskiej, z którą w 2002 przeszedł do Unii na rzecz Ruchu Ludowego. W ramach UMP kierował niewielką centrową frakcją pod nazwą Konwencja Demokratyczna, która przekształciła się w organizację partyjną. W 2009 przeszedł do frakcji Nowego Centrum. Nie utrzymał mandatu poselskiego w 2012.
W 1996 odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="994285" url="https://pl.wikipedia.org/wiki?curid=994285" title="Zachari Sirakow">
Zachari Sirakow

Zachari Sirakow (buł. Захари Сираков, ur. 8 listopada 1977 roku w Sofii), bułgarski piłkarz, grający na pozycji defensywnego pomocnika.
Jest wychowankiem klubu Lewski Kiustendił, z którego w wieku dziewiętnastu lat trafił do Lewskiego Sofia. W zespole ze stolicy kraju grał przez pięć sezonów; łącznie w ekstraklasie rozegrał w jego barwach 99 meczów i zdobył dwa tytuły mistrzowskie oraz dwa Puchary. Od 2001 roku występował w słabszych klubach z ligi bułgarskiej, także na Cyprze. W 2004 roku przeniósł się do ówczesnego beniaminka rosyjskiej I ligi Amkaru Perm, gdzie grał do końca kariery, czyli do 2015 roku.
W reprezentacji Bułgarii zadebiutował 6 września 1998 roku w meczu z Polską (przegranym 0:3) w eliminacjach do Euro 2000 (rozegrał pełne 90 minut). Nie był powoływany przez następnych dziewięć lat. Swój drugi występ w kadrze zaliczył pod selekcjonerskim okiem Stanimira Stoiłowa 6 czerwca 2007 roku w spotkaniu eliminacyjnym do Euro 2008 z Białorusią (wszedł na boisko w '90 minucie).

</doc>
<doc id="994287" url="https://pl.wikipedia.org/wiki?curid=994287" title="Maria Joanna Radomska">
Maria Joanna Radomska

Maria Joanna Radomska (ur. 9 grudnia 1925 w Warszawie, zm. 23 czerwca 2012 w Warszawie) – polska przedstawicielka nauk rolniczych, zootechnik, specjalizująca się w genetyce i hodowli zwierząt, rektor Szkoły Głównej Gospodarstwa Wiejskiego w Warszawie.
Życiorys.
Urodziła się w inteligenckiej rodzinie. W czasie wojny należała do Armii Krajowej do Zgrupowania Jodła „IBIS”.
W 1950 ukończyła studia na Wydziale Rolniczym SGGW, a od 1962 roku była pracownikiem naukowym tej uczelni.
Po ukończeniu studiów rozpoczęła pracę w Rolniczym Zakładzie Doświadczalnym Siejnik na Mazurach, a później przeniosła się do Warszawy. Pracowała wówczas w Zakładzie Hodowli Doświadczalnej Zwierząt PAN, gdzie uzyskała stopień doktora nauk rolniczych.
Po reorganizacji w PAN-ie przeniesiono ją do Zakładu Hodowli Owiec SGGW, gdzie uzyskała stopień docenta nauk rolniczych. Objęła tam również stanowisko Kierownika Zakładu Genetyki Populacji w Katedrze Ogólnej Hodowli Zwierząt SGGW.
W 1972 została profesorem SGGW. Profesorem zwyczajnym nauk rolniczych została mianowana w 1979 roku.
W latach 1966–72 pełniła funkcję prodziekana, a następnie dziekana Wydziału Zootechnicznego. Rektorem SGGW była w latach 1981–87. Była jedną z pierwszych w Polsce kobiet, które pełniły funkcję rektora wyższej uczelni. Wcześniej od niej rektorem została Eugenia Stołyhwowa, która w latach 1950–1955 pełniła tę funkcję w Akademii Wychowania Fizycznego im. Bronisława Czecha w Krakowie.
Profesor Radomska była również działaczką opozycyjną w PRL. Należała do warszawskiego KIK-u, w listopadzie 1980 została członkiem Towarzystwa Kursów Naukowych, a w latach 1985–1989 była członkiem Prymasowskiej Rady Społecznej.
Zmarła 23 czerwca 2012, a 29 czerwca po mszy świętej w kościele św. Katarzyny została pochowana w grobie rodzinnym na warszawskich Powązkach (kw. 234–V–7).
Wybrane publikacje.
Dorobek naukowy Profesor Radomskiej to między innymi 47 rozpraw, 13 podręczników i skryptów oraz 12 ekspertyz i prac projektowych.

</doc>
<doc id="994288" url="https://pl.wikipedia.org/wiki?curid=994288" title="11 Pułk Piechoty">
11 Pułk Piechoty

Pułki (regimenty) piechoty noszące numer „11”:
Polskie:
Austro-węgierskie:
Rosyjski:
Włoski:
Francuski:

</doc>
<doc id="994292" url="https://pl.wikipedia.org/wiki?curid=994292" title="Michael Hennet Sotomayor">
Michael Hennet Sotomayor

Michael Hennet Sotomayor (ur. 20 stycznia 1983 w Puerto de la Cruz na Teneryfie) – wokalista hiszpańskiego boysbandu NASH. Jego pseudonim artystyczny brzmi Mikel. Razem z zespołem wystąpił na Konkursie Piosenki Eurowizji 2007 w Helsinkach.
Mikel w wieku sześciu lat zaczął podążać za swymi marzeniami w muzycznym teatrze E.S.T.A. W wieku lat 12 wziął udział w jego pierwszej produkcji kierowanej przez Luísa Sánchez Gijón, który pozwalał mu brać udział w tworzeniu produkcji „Vente Conmigo”.
Rok później dołączył do Agencji OLÉ. Mając 16 lat miał do czynienia z teatrem W.I.N.G.
Mniej więcej dwa lata Mikel przybył do Madrytu i rozpoczął studia. W tej właśnie szkole spotkał Basty’ego. Szybko się zaprzyjaźnili. Oboje poznali Javiego, który z kolei spotkał Ony’ego w szkole muzycznej w Sevilli.
Natychmiast stali się najlepszymi przyjaciółmi i założyli zespół NASH.

</doc>
<doc id="994298" url="https://pl.wikipedia.org/wiki?curid=994298" title="Ceprostrada">
Ceprostrada

 Ceprostrada – nazwa żółtego szlaku z Morskiego Oka na Szpiglasową Przełęcz. Prowadził on niegdyś inną drogą, lecz w 1937 roku PZN stworzył nowy wariant szlaku w związku z budową kolei linowej na Kasprowy Wierch. Użyto wielkich głazów tworzących wygodny i szeroki chodnik. Budowa spowodowała znaczne szkody przyrodnicze w otoczeniu szlaku. Nazwa "ceprostrada" pochodzi od słów "ceper" (turysta w Tatrach) i "autostrada", jako że powszechnie się uważa, że każdy turysta może go bez problemów przejść. Według pierwotnych założeń, ceprostrada miała prowadzić dalej, poprzez Szpiglasowy Wierch, Liptowskie Mury i Gładką Przełęcz, aż do Kasprowego Wierchu, jednak ze względu na protest władz czechosłowackich, ostatecznie powstał jedynie obecnie istniejący odcinek.
Przy Ceprostradzie, na wysokości ok. 1900 m n.p.m. stwierdzono występowanie paproci rozrzutka alpejska, gatunku bardzo rzadkiego, w Polsce występującego zaledwie na kilku stanowiskach w Sudetach i Tatrach.
Czas przejścia: od Schroniska PTTK przy Morskim Oku do Szpiglasowej Przełęczy 120 minut, z powrotem 90 minut. Po drugiej stronie przełęczy szlak żółty obniża się w Dolinę Pięciu Stawów Polskich pod nazwą Szpiglasowych Perci. Z samej przełęczy istnieje krótkie odbicie na Szpiglasowy Wierch, również znakowane na żółto.

</doc>
<doc id="994301" url="https://pl.wikipedia.org/wiki?curid=994301" title="Gerhard Maurer">
Gerhard Maurer

Gerhard Maurer (ur. 9 grudnia 1907 w Halle, zm. 2 kwietnia 1953 w Krakowie) - zbrodniarz hitlerowski, szef urzędu D II w ramach Głównego Urzędu Gospodarczo-Administracyjnego SS (WVHA) oraz SS-Standartenführer.
Pochodził z Saksonii, a zawodu był kupcem. Członek NSDAP od grudnia 1931 (nr 387103) i SS od sierpnia 1932 (nr 12129). W 1934 Maurer został skierowany do Monachium do pracy w administracji SS. Od początku zajmował się on zagadnieniami pracy przymusowej więźniów hitlerowskich obozów koncentracyjnych. Po włączeniu Inspektoratu Obozów Koncentracyjnych do WVHA Maurer został szefem Urzędu D II ("Amstgruppe D II"), który zajmował się sprawami niewolniczej pracy więźniów obozów. Po mianowaniu Arthura Liebehenschela komendantem Auschwitz-Birkenau rola Maurera wzrosła, gdyż został on zastępcą Richarda Glücksa, szefa Urzędu D, zajmującego się w ramach WVHA całokształtem spraw obozów koncentracyjnych. Był współodpowiedzialny za zbrodnie popełniane na więźniach obozów.
W marcu 1947 został aresztowany przez aliantów i przekazany władzom polskim. Po długim śledztwie, Maurer stanął w 1951 przed Sądem Wojewódzkim w Krakowie. 6 grudnia 1951 skazany on został na karę śmierci. Wyrok wykonano przez powieszenie w krakowskim więzieniu na początku kwietnia 1953.

</doc>
<doc id="994305" url="https://pl.wikipedia.org/wiki?curid=994305" title="Zabrody (gmina Karsin)">
Zabrody (gmina Karsin)

Zabrody (dodatkowa nazwa w j. kaszub. Zôbrodë) – osada leśna w Polsce, położona na obszarze Borów Tucholskich, w województwie pomorskim, w powiecie kościerskim, w gminie Karsin. 
Osada położona opodal wschodniego brzegu jeziora Czyste, wchodzi w skład sołectwa Wdzydze Tucholskie.
W latach 1975–1998 miejscowość administracyjnie należała do województwa gdańskiego.

</doc>
<doc id="994307" url="https://pl.wikipedia.org/wiki?curid=994307" title="Richard S. Schweiker">
Richard S. Schweiker

Richard Schultz Schweiker (ur. 1 czerwca 1926 w Norristown, zm. 31 lipca 2015 w Pomonie) – amerykański polityk, członek Partii Republikańskiej.
W latach 1961–1969 był przedstawicielem stanu Pensylwania w Izbie Reprezentantów Stanów Zjednoczonych, a w latach 1969–1981 reprezentował ten stan w Senacie Stanów Zjednoczonych. W latach 1981–1983 piastował stanowisko sekretarza Departamentu Zdrowia i Opieki Społecznej Stanów Zjednoczonych w gabinecie prezydenta Ronalda Reagana.
Był wiernym Kościoła Szwenkfeldrystów.

</doc>
<doc id="994309" url="https://pl.wikipedia.org/wiki?curid=994309" title="Obrzutka">
Obrzutka

Obrzutka – pierwsza warstwa tynku wielowarstwowego wykonana w celu zwiększenia przyczepności narzutu tynkowego do podłoża. Zwykle wykonywana z rzadkiej, mocnej zaprawy cementowej.

</doc>
<doc id="994310" url="https://pl.wikipedia.org/wiki?curid=994310" title="Wincenty Korab-Brzozowski">
Wincenty Korab-Brzozowski

Wincenty Korab-Brzozowski, pseud. Vincent de Korab (ur. w 1877 w Latakii w Syrii, zm. 3 kwietnia 1941 w Warszawie), polski poeta piszący zarówno w języku polskim jak i francuskim, którego postać owiano barwną legendą w stylu Arthura Rimbauda jeszcze za jego życia; również autor niewielkiej ilości prozy poetyckiej oraz tłumacz literatury francuskiej i orientalnej.
Swego czasu poeta kojarzony był głównie z cyganerią krakowską Młodej Polski oraz kręgiem Stanisława Przybyszewskiego. U schyłku XIX wieku dzięki głośnej publikacji "Powinowactw cieni i kwiatów o zmierzchu" (1899) osoba Wincentego Koraba-Brzozowskiego otoczona została atmosferą obyczajowego skandalu, zdobywając tym samym dość spory rozgłos. Od daty wybuchu I wojny światowej aż do czasów współczesnych jego twórczość popadła jednak w niemal całkowite zapomnienie.
Wincentego Koraba-Brzozowskiego postrzega się zazwyczaj jako przedstawiciela polskiego symbolizmu oraz późnego okresu parnasizmu; w jego synkretycznej technice poetyckiej − odrzucanej niegdyś przez krytykę literacką − współcześni badacze dopatrują się prekursorstwa względem strumienia świadomości.
Bratem i zarazem tłumaczem autora "Duszy mówiącej" był przedwcześnie zmarły poeta dekadentyzmu, Stanisław Korab-Brzozowski, z którym Wincenty napisał cykl sonetów. Z kolei ojcem obu był poeta romantyczny i powstaniec styczniowy, Karol Brzozowski.
Życiorys.
Wiódł życie "wędrownego cygana" wzorem Rimbauda, Paula Gauguina i van Gogha. Przez całe życie podróżował po Dalekim i Bliskim Wschodzie (Turcja, Izrael), w Polsce osiedlając się na krótko przed śmiercią.
Twórczość.
Był obok Antoniego Langego głównym polskim poetą, który kultywował filozofię buddyjską oraz światopogląd i tradycję Dalekiego i Bliskiego Wschodu.
„"Dusza mówiąca”".
Cały dorobek literacki Wincentego Koraba-Brzozowskiego zamyka się w tomie "Dusza mówiąca "(J. Mortkowicz, Kraków : Druk W. L. Anczyca i Sp., Warszawa, 1910)

</doc>
<doc id="994313" url="https://pl.wikipedia.org/wiki?curid=994313" title="Mikołaj Zebrzydowski (starosta raciąski)">
Mikołaj Zebrzydowski (starosta raciąski)

Mikołaj Zebrzydowski herbu Radwan (ur. prawd. 1494 w Więcborku, zm. po 1568) – starosta raciąski.
Był synem starosty żnińskiego Wojciecha Zebrzydowskiego i Elżbiety Krzyckiej (siostra Andrzeja Krzyckiego), a bratem Andrzeja, Bartłomieja i Kaspra; miał też 6 sióstr. W młodości przebywał na dworze wuja, biskupa krakowskiego Andrzeja Tomickiego, nie zdecydował się jednak na drogę kariery duchownej. W 1532 ożenił się z Anną Sempelborską herbu Nałęcz, stając się zarazem właścicielem Sępólna, po jej śmierci z Anną Oporowską. Od 1546 starosta raciąski (w dobrach biskupów kujawskich, za przyczyną brata Andrzeja).
W latach pięćdziesiątych XVI w osiedlił w swoich dobrach w okolicach Więcborka licznych osadników wyznania luterańskiego, przyczyniając się tym samym do silnego rozwoju reformacji w rejonie Krajny.

</doc>
<doc id="994315" url="https://pl.wikipedia.org/wiki?curid=994315" title="Narzut (budownictwo)">
Narzut (budownictwo)

Narzut – warstwa tynku. Wykonuje się ją na lekko stwardniałej, skropionej wodą obrzutce. Po naniesieniu zaprawę wyrównuje się za pomocą pacy lub łaty. W przypadku tynków dwuwarstwowych narzut stanowi zewnętrzną warstwę tynku.
Narzut to także technika tynkowania, polegająca na narzucaniu (nie nakładaniu) zaprawy.

</doc>
<doc id="994321" url="https://pl.wikipedia.org/wiki?curid=994321" title="Konary (powiat przysuski)">
Konary (powiat przysuski)

Konary – część wsi Głogów w Polsce, położona w województwie mazowieckim, w powiecie przysuskim, w gminie Wieniawa, nad Zalewem Domaniowskim (którego linia brzegowa w większej części rozciąga się na obszarze Konar). Wchodzi w skład sołectwa Głogów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 Konary administracyjnie należały do województwa radomskiego.
Jest podradomskim letniskiem i sezonowym ośrodkiem sportów wodnych. 
Wierni Kościoła rzymskokatolickiego należą do parafii św. Jana Chrzciciela i św. Stanisława Kostki w Mniszku.

</doc>
<doc id="994322" url="https://pl.wikipedia.org/wiki?curid=994322" title="Let Me Live">
Let Me Live

Let Me Live – piosenka brytyjskiego zespołu rockowego Queen z albumu "Made in Heaven" (wydany też jako singiel w 1996, z utworami „Bicycle Race” i „Fat Bottomed Girls” na stronie B). Jest to jedyny utwór w historii zespołu, w którym Freddie Mercury, Roger Taylor i Brian May śpiewają razem (każdy po jednej zwrotce piosenki); we wszystkich pozostałych dominuje jeden lub dwóch wokalistów, a pozostali tworzą chórki. Fragmenty, w których muzycy śpiewają wspólnie przypominają styl gospel.
Utwór został pierwotnie zarejestrowany wspólnie z Rodem Stewartem w 1983 i miał trafić na album "The Works" (1984). Podczas prac nad wersją na album "Made in Heaven" musiano ją zmienić z powodu praw autorskich i podobieństwa do utworu „Piece of My Heart”.
W chórkach wzięli udział także Rebecca Leigh-White, Gary Martin, Catherine Porter i Miriam Stockley.

</doc>
<doc id="994323" url="https://pl.wikipedia.org/wiki?curid=994323" title="Scypionyks">
Scypionyks

Scypionyks ("Scipionyx") – rodzaj niewielkiego celurozaura żyjącego we wczesnej kredzie (113 milionów lat temu) na terenie dzisiejszych Włoch. Nazwa znaczy „pazur Scipio” i pochodzi od łacińskiego imienia Scypion (Scipio) i greckiego "onyx", oznaczającego pazur. Nazwano go na cześć Scypiona Afrykańskiego Starszego. Nazwa odnosi się też do Scipione Breislaka, geologa, który pierwszy opisał formację, w której znaleziono scypionyksa. Formacja ta znana jest z doskonale zachowanych skamieniałości. Natomiast nazwa gatunkowa pochodzi od łacińskiej nazwy prowincji Benevento. Odnaleziono tylko jeden szkielet, ale z zachowanymi tkankami miękkimi. Był to osobnik młodociany (w chwili śmierci miał nie więcej niż 3 tygodnie, a być może zaledwie kilka dni). Okaz holotypowy (prawie kompletny szkielet, nie zachowała się tylko część kości tylnych kończyn i większość ogona) ma 237 mm długości; całkowita długość ciała tego osobnika włącznie z ogonem wynosiła prawdopodobnie ok. 50 cm. Czaszka ma 5,2 cm. "Scipionyx" żył na lądzie z wieloma płytkimi lagunami, gdzie zwykle brakowało tlenu. W nich osadzały się wapienie i dzięki temu odkryto wiele skamieniałych ryb, krewetek i krokodyli wraz z tkankami miękkimi.
Pożywienie.
Jako drapieżnik scypionyks polował na małe zwierzęta. Informacji o jego diecie dostarcza zachowana razem z okazem holotypowym skamieniała zawartość jego przewodu pokarmowego (kości i łuski lepidozaurów oraz łuski ryb).
Odkrycie.
Szczątki "Scipionyx" odnalazł w 1981 roku Giovanni Todesco – paleontolog amator – około 45 kilometrów od Neapolu. Myślał on, że odnalazł szczątki ptaka. Nieświadomy powagi odkrycia, umieścił je w piwnicy swego domu. Po obejrzeniu "Parku Jurajskiego" w 1993 roku uznał wraz z żoną, że prawdopodobnie znalazł dinozaura. Skamieniałość została uznana za pierwszego włoskiego dinozaura w tym samym roku przez dwóch paleontologów – Cristiana dal Sasso z Muzeum Historii Naturalnej z Milanu i Marco Signorego z Uniwersytetu im. Fryderyka II z Neapolu. W 1998 roku "Scipionyx" został umieszczony na okładce tygodnika Nature.
Tkanki miękkie.
"Scipionyx" uważany jest za jedno z najważniejszych odkryć dinozaurów – zachowała się m.in. część tchawicy, pozostałości przełyku, odcisk wątroby, całe jelito, mięśnie szyi, miednicy i kończyn tylnych oraz krezkowe naczynia krwionośne. Według Johna Rubena i współpracowników (1999) układ oddechowy "Scipionyx" (a także innych teropodów) budową bardziej przypominał układ oddechowy krokodyli niż ptaków. Ich zdaniem u "Scipionyx" i innych teropodów najprawdopodobniej występował mechanizm wentylacji płuc określany mianem „tłoczni wątrobowej” ("hepatic piston"), podobny do występującego u dzisiejszych krokodyli. Według tych autorów u teropodów prawdopodobnie występował rozwinięty mięsień w jamie brzusznej, podobny do "musculus diaphragmaticus" krokodyli przyczepionego z jednej strony do wątroby, a z drugiej – do kości miednicy. Przy wdechu mięsień ten kurczył się, powodując przesunięcie wątroby wzdłuż kręgosłupa ku miednicy; zmiana pozycji wątroby powodowała zaś rozszerzenie płuc i zmniejszenie ciśnienia w płucach umożliwiające wdech. Zdaniem Rubena i współpracowników ich hipotezę wspiera kształt kości miednicy "Scipionyx" i innych teropodów (według nich podobnych do kości miednicy krokodyli), wielkość i pozycja wątroby w jamie brzusznej "Scipionyx" (duża wątroba rozciągająca się od kręgosłupa do dolnej krawędzi jamy brzusznej) oraz odkrycie obok jego kości miednicy pozostałości włókien mięśniowych, które mogły być częścią mięśnia odpowiadającego "M. diaphragmaticus"; według tych autorów obecność „tłoczni wątrobowej” u "Scipionyx" dowodzi, że najprawdopodobniej nie występowały u niego cechy budowy układu oddechowego charakterystyczne dla ptaków, takie jak worki powietrzne. Gregory Paul (2001) wskazał jednak, że wątroba o podobnej wielkości i położeniu jak u okazu holotypowego "Scipionyx" występuje nie tylko u krokodyli, ale też u niektórych ptaków (np. u czarnowrona), u których nie występuje mechanizm „tłoczni wątrobowej”. Do kwestii wskazywanych przez Rubena i współpracowników podobieństw w budowie miednicy krokodyli i teropodów odniósł się John Hutchinson; stwierdził, że niektóre z omawianych przez Rubena i współpracowników cech budowy kości miednicy teropodów i krokodyli nie są homologiczne, zaś inne (np. wydłużona kość łonowa) w rzeczywistości występują już u bazalnych przedstawicieli kladu Archosauriformes (i tym samym nie dowodzą większego podobieństwa kości miednicy teropodów do kości krokodyli niż innych przedstawicieli Archosauriformes). Cristiano Dal Sasso i Simone Maganuco (2011) odkryli zaś, że struktura, którą Ruben i współpracownicy wzięli za włókna mięśnia podobnego do "M. diaphragmaticus" u okazu holotypowego "Scipionyx", to w rzeczywistości bryła kalcytu, niepodobna do zachowanych mięśni tego okazu. Zdaniem autorów nie ma dowodów na występowanie u "Scipionyx" mechanizmu „tłoczni wątrobowej”. Wątroba jest na tyle dobrze zachowana, że uważa się, że wiernie odwzorowuje jej kształt i kolor z czasów, kiedy zwierzę było żywe. Odkrycie jest o tyle ważne, że wcześniej sfera budowy wewnętrznej dinozaurów była głównie sferą domysłów. Później odkryto także tkanki miękkie u dinozaurów z formacji Santana z Brazylii, Hell Creek w Stanach Zjednoczonych i Yixian z Chin.
Systematyka.
"Scipionyx" jest trudny do zaklasyfikowania do konkretnej rodziny tyranoraptorów z powodu wieku osobnika i cech różnych dinozaurów, możliwe, że powinien tworzyć własną rodzinę, jednak ta nie może być uznana, gdy tworzyłby ją jeden rodzaj. Żaden z zębów nie został jeszcze zastąpiony, dlatego przypuszcza się, że odnaleziony osobnik to dopiero pisklę. Być może dlatego posiada on cechy wielu rodzin dinozaurów. Istnieją dwie główne teorie: jest to kompsognatyd lub deinonychozaur. Ma on cechy zarówno dromeozaurydów jak i troodontydów. Z analizy kladystycznej przeprowadzonej przez Cristiana Dal Sasso i Simone Maganuco (2011) wynika, że "Scipionyx" był bazalnym przedstawicielem rodziny Compsognathidae siostrzanym do rodzaju "Orkoraptor" (przez innych autorów zaliczanego do rodziny Neovenatoridae).

</doc>
<doc id="994328" url="https://pl.wikipedia.org/wiki?curid=994328" title="Mikołaja Doświadczyńskiego przypadki">
Mikołaja Doświadczyńskiego przypadki

Mikołaja Doświadczyńskiego przypadki – powieść Ignacego Krasickiego, datowana przez autora na 26 lutego 1775, opublikowana 15 marca 1776 w wydawnictwie Michała Grölla. Utwór uznawany jest za pierwszą polską powieść.
Forma utworu.
Powieść pisana jest w formie relacji pamiętnikarskiej głównego bohatera, mającej nadać utworowi cechy autentyzmu. W tym samym celu utwór miał początkowo zawierać informację, że jego tekst został jedynie odnaleziony przez Krasickiego w apteczce w domu Pani Podczaszyny, jednak informacja ta nie została ostatecznie zawarta w drukowanej wersji powieści. Nadaniu autentyczności służą również włączone w tekst inne formy gatunkowe, takie jak: list, przemówienie, inwentarz przedmiotów, znajdujących się na statku itp. 
Przedmowa utworu stanowi parodię charakterystycznego dla ówczesnych czasów zwyczaju poprzedzania tekstów literackich wstępami, w których autorzy przypochlebiają się czytelnikowi i usprawiedliwiają niedostatki utworu. 
Powieść składa się z trzech części (kompozycja trójkowa jest charakterystyczna również dla późniejszych powieści Krasickiego), z których każda stanowi odrębny typ powieściowy:
Fabuła utworu.
Księga I.
Tytułowy bohater wychowuje się w tradycyjnej polskiej rodzinie szlacheckiej. Jego edukacja domowa opiera się głównie na historiach o czarach i duchach. Trafia następnie do szkoły publicznej, prawdopodobnie jezuickiej, która także nie wyróżnia się poziomem. Po śmierci ojca szesnastoletni Mikołaj wraca do domu, gdzie jego edukacji dopełnić ma francuski guwerner, pan Damon, niewykształcony awanturnik, podający się za markiza. Uczy on bohatera głównie języka francuskiego, a także zachęca go do lektury barokowych romansów: "Artamène ou le grand Cyrus" oraz "Clélie" Madeleine de Scudéry i "Historia Hipolita" Madame d'Aulnoy. Lektura ta sprawia, że Mikołaj zakochuje się w wychowanicy swojej matki, Juliannie, noszącej to samo imię, co bohaterka powieści o Hipolicie. Matka bohatera, odkrywając tę miłość, wysyła dziewczynę do klasztoru. Mikołaj natomiast, dla dopełnienia edukacji, wyjeżdża do Warszawy z guwernerem. Tam bohater zajmuje się głównie hulankami i hazardem. Zaciągnięte przy tej okazji długi musi spłacać matka Mikołaja. Po jej śmierci bohater marzy o wyjeździe za granicę. Aby zdobyć na to fundusze zastawia trzy swoje wioski oraz klejnoty. Udaje się do Paryża, gdzie hulaszcze życie wpędza go w długi. Uciekając przed wierzycielami Mikołaj udaje się do Amsterdamu, a stamtąd planuje wypłynąć do Batawii, jednak jego statek rozbija się, Mikołaj trafia na nieznaną sobie wyspę o dziwnej nazwie - Nipu.
Księga II.
Mikołaj poznaje społeczeństwo Nipuanów, pod opieką lokalnego mędrca Xaoo i zapoznaje się z jej ustrojem i zwyczajami, co doprowadza do całkowitej reedukacji bohatera i zmiany jego poglądów. Pewnego dnia we wraku statku którym Mikołaj dotarł na wyspę, znajduje on złote, francuskie luidory oraz drogie kamienie. Bohater zdaje sobie sprawę z tego, że żyjąc wśród Nipuanów nie wykorzysta znalezionych kosztowności. Postanawia wypłynąć ukradkiem z wyspy. 
Księga III.
Stęskniony za krajem Doświadczyński postanawia wrócić do cywilizacji. Trafia na hiszpański statek, którego kapitan więzi go i w końcu sprzedaje jako niewolnika do kopalni srebra w Boliwii. Tam spotyka Indianina, który przekonuje go, że Nipuanie są prawdopodobnie jego przodkami, którzy uciekli przed kolonizacją. Poznaje również kwakra Gwilhelma, który umożliwia mu powrót do Europy. Kapitanem wiozącego Mikołaja statku jest margrabia de Vennes, z którym bohater prowadzi liczne rozmowy o możliwości zastosowania nauk nipuańskich w ramach cywilizacji europejskiej. Mikołaj trafia do Kadyksu, gdzie próbuje zachowywać się zgodnie z naukami wyniesionymi z utopijnej wyspy. Zostaje przez to schwytany przez Inkwizycję i osadzony w zakładzie psychiatrycznym. Wydostaje go stamtąd margrabia de Vennes. Mikołaj wraca do Polski, gdzie rozpoczyna cnotliwy żywot oświeconego szlachcica, dobrego dla swoich poddanych. Próbuje podjąć również działalność polityczną, ale przekonuje się, że sejm jest tak dotknięty korupcją, że nie da się tego zmienić. Po latach spotyka również dawną ukochaną, Juliannę, która zostaje jego żoną. 
Wyspa Nipu.
Nazwa wyspy.
Utopijną wyspę ówcześni badacze utożsamiali często z Japonią, ze względu na używaną w tamtych czasach łacińską nazwę tego kraju – "Nippon". Rozważano także greckie źródło nazwy, "ni-pou" oznaczające "ni-gdzie". Jednak żadna z tych hipotez nie jest całkowicie przekonująca, a nazwa wyspy może być zupełnie przypadkowa i pochodzić ze słownika geograficznego.
Organizacja i kultura.
Nipuanie nie posiadają ustroju politycznego w ścisłym tego słowa znaczeniu. Nie wierzą w inną władzę jednego człowieka nad drugim, jak tylko zwierzchność rodziców nad dziećmi. Tworzą więc system rodzin żyjących obok siebie w harmonii. Jedyną namiastką władzy jest rada starszych, ale jej rola ogranicza się do arbitrażu. Każda z rodzin posiada równy kawałek ziemi, który może uprawiać. Wszyscy mieszkańcy wyspy są równi, nie tylko społecznie i ekonomicznie, ale też jeśli chodzi o krój ubrań i fryzury. Ludzi starszych można rozpoznać jedynie po siwiźnie. Na wyspie nie zabija się zwierząt, mieszkańcy jedzą tylko jarzyny, owoce, nabiał, pieczywo. Nie używano też ostrych narzędzi. Nie występują również podatki. Małżeństwa są dożywotnie, świętuje się każdy pierwszy dzień miesiąca. Na wyspie nie uprawia się żadnych nauk, edukacja obejmuje przede wszystkim nauczanie zasad etycznych i moralnego postępowania. Każdy nauczyciel poznaje najpierw charakter swojego ucznia, następnie pracuje nad usunięciem wad jego charakteru i wdrożenie mu zasad moralnych i poczucia obowiązków, wynikających z życia w społeczności i uczy je praktycznie wypełniać. Nipuańczycy nie posiadają zorganizowanej religii, są deistami, czczącymi Istotę Najwyższą. Nie tworzą również literatury, ogranicza się ona u nich do ludowych pieśni, opiewających cnoty i dokonania przodków. Takie ujęcie przez Krasickiego roli poezji ludowej wynika z ówczesnej popularności folklorystyki, wzbudzonej m.in. przez "Pieśni Osjana". Cała koncepcja państwa nipuańskiego została natomiast zainspirowana koncepcją człowieka żyjącego w stanie natury, wyłożonymi przez Rousseau w "Emilu".

</doc>
<doc id="994332" url="https://pl.wikipedia.org/wiki?curid=994332" title="Narzut">
Narzut



</doc>
<doc id="994339" url="https://pl.wikipedia.org/wiki?curid=994339" title="Albert Sauer">
Albert Sauer

Albert Sauer (ur. 17 sierpnia 1898 w Międzyzdrojach, zm. 3 maja 1945 w Falkensee) – niemiecki zbrodniarz wojenny, komendant obozów koncentracyjnych Mauthausen-Gusen i Kaiserwald oraz SS-Sturmbannführer. W marcu 1945 zastępował także czasowo – na stanowisku komendanta Ravensbrück – Fritza Suhrena.
Życiorys.
Członek SS (nr 19180) i NSDAP (nr 862698). Służbę obozową rozpoczął w Sachsenhausen w 1937. Był pierwszym komendantem obozu koncentracyjnego Mauthausen-Gusen od sierpnia 1938 do lutego 1939.
Od listopada 1939 do stycznia 1940 był komendantem obozu przesiedleńczego na Głównej w Poznaniu. W 1940 Sauer objął funkcję komendanta „Centralnego obozu przesiedleńczego” (niem. Durchgangslager I der Umwandererzentralstelle Posen, Dienststelle Litzmannstadt) mieszczącego się w okupowanej Łodzi, w budynkach po dawnej fabryce tkanin B.A. Gliksmana przy ulicy Łąkowej 4 (niem. Wiesenstraße) znajdujących się w obrębie dzisiejszej dzielnicy Polesie.
Następnie pełnił funkcję kierownika obozu ("Schutzhaftlagerführer") w Sachsenhausen (wrzesień 1942 – kwiecień 1943). Od 1 października 1943 do 15 października 1944 Sauer był komendantem obozu koncentracyjnego głównie dla wileńskich Żydów Kaiserwald (KL) w okolicach Rygi.
W marcu 1945 pełnił tymczasowo funkcję komendanta Ravensbrück, gdyż Fritza Suhrena oddelegowano do likwidacji różnych pomniejszych podobozów.
Sauer zginął 3 maja 1945, zastrzelony przez amerykańskich żołnierzy podczas próby ucieczki.

</doc>
<doc id="994348" url="https://pl.wikipedia.org/wiki?curid=994348" title="Lychnis flos-Jovis">
Lychnis flos-Jovis



</doc>
<doc id="994352" url="https://pl.wikipedia.org/wiki?curid=994352" title="Henning Kronstam">
Henning Kronstam

Hennning Kronstam (ur. 29 czerwca 1934 w Kopenhadze, zm. 28 maja 1995 w Kopenhadze) – słynny duński baletmistrz. Przygodę z baletem rozpoczął w wieku 9 lat, w Królewskim Balecie Duńskim, w którym później pracował jako pedagog i dyrektor, a także wystąpił w ponad 120 rolach (m.in. jako Romeo w "Romeo i Julii" S. Prokofjewa, 1955, jako Książę w "Dziadku do orzechów" P. Czajkowskiego, 1971).

</doc>
<doc id="994377" url="https://pl.wikipedia.org/wiki?curid=994377" title="Leandro Fernández de Moratín">
Leandro Fernández de Moratín

Leandro Fernández de Moratín (1760–1828) – hiszpański dramaturg i poeta.
Leandro Fernández de Moratín urodził się w Madrycie 10 marca 1760. Jego ojcem był polityk i reformator (jeden z tzw. "ilustrados") Nicolás Fernández de Moratín (1737–1780), działający w latach od 1762 do 1780, matką Isidora Cabo Conde.
Zaczął pracę jako tłumacz dzieł Szekspira i Moliera. Pisał utwory poetyckie, ody, sonety i ballady, ale wyróżniał się jako dramatopisarz. Jego pierwsze próby literackie wspierał Gaspar Melchor de Jovellanos. Jako sekretarz finansisty Francisca Cabarrusa podróżował do różnych krajów europejskich, zwłaszcza Francji, w której widział wzór do naśladowania, aby rozwiązać problemy ubóstwa i zacofania kulturalnego w Hiszpanii. Po zakończeniu hiszpańskiej wojny niepodległościowej toczonej przeciwko Napoleonowi i przywróceniu monarchii absolutnej, w Hiszpanii zapanował terror i prześladowania liberałów, zwolenników konstytucji i popierających Francuzów (tzw. "afrancesados" – sfrancuziałych). Moratín był zwolennikiem bonapartystowskich rządów w Hiszpanii (Józefa Bonaparte) – musiał emigrować do Francji, gdzie mieszkał do końca życia.
Moratín starał się o rękę Franciski de Gertrudis Muñoz y Ortiz, zwanej Paquitą Muñoz. Paquita była młodszą od poety o 20 lat córką emerytowanego oficera, którą wydano za starszego od poety bogacza. Do przeżyć z tego okresu nawiązał w swojej komedii "El sí de las niñas", której tytułowa bohaterka, nosząca imię Paquita, zakochana jest w młodym Carlosie, lecz przez matkę namawiana do małżeństwa z bogatym Diego.
W roku 1790 opublikował swą pierwsza komedię: "El viejo y la niña" ("Starzec i dziewczyna"), satyrę na małżeństwo osób o dużej różnicy wieku. W 1792 napisał sztukę zatytułowaną: "La comedia nueva" ("Nowa komedia"), satyrę na ludzi piszących dramaty bez odpowiedniego przygotowania.

</doc>
<doc id="994381" url="https://pl.wikipedia.org/wiki?curid=994381" title="Dej (stopień wojskowy)">
Dej (stopień wojskowy)

Dej (tur. "dayı" 'wujek (ze strony matki)') – tytuł oficerów w dawnym tureckim wojsku janczarskim. Również tytuł tureckich namiestników w Algierii i Tunisie wybieranych dożywotnio przez rady oficerów janczarskich, a więc w rzeczywistości niezależnych w praktyce od dworu sułtańskiego w Stambule.
Aż do zakończenia wojen berberyjskich większość państw uprawiających handel w basenie Morza Śródziemnego zmuszona była płacić haracze władcom państw berberyjskich, by uchronić swe statki handlowe przed napaściami piratów bazujących w portach Algieru, Trypolisu, Tunisu i innych na wybrzeżu Afryki Północnej.

</doc>
<doc id="994382" url="https://pl.wikipedia.org/wiki?curid=994382" title="Droga wojewódzka nr 209">
Droga wojewódzka nr 209

Droga wojewódzka nr 209 (DW209) – droga wojewódzka w województwach zachodniopomorskim i pomorskim o długości 61 km łącząca Sławno z Bytowem, stanowiąc element połączenia drogowego Darłowo-Kościerzyna-Grudziądz. Droga przebiega przez 3 powiaty: sławieński (gmina Sławno), słupski (gminy: Kobylnica i Kępice) i bytowski (gminy Trzebielino, Kołczygłowy, Borzytuchom i Bytów). Droga prowadzi obszarem mezoregionów Równiny Słupskiej, Wysoczyzny Polanowskiej i Pojezierza Bytowskiego. W 2019 roku został przebudowany odcinek Suchorze- Borzytuchom

</doc>
<doc id="994385" url="https://pl.wikipedia.org/wiki?curid=994385" title="Crocuta crocuta">
Crocuta crocuta



</doc>
<doc id="994414" url="https://pl.wikipedia.org/wiki?curid=994414" title="Damian de Góis">
Damian de Góis



</doc>
<doc id="994418" url="https://pl.wikipedia.org/wiki?curid=994418" title="Koty">
Koty

Koty (Felinae) – podrodzina ssaków drapieżnych z rodziny kotowatych (Felidae).
Występowanie.
Podrodzina "kotów" obejmuje gatunki występujące w Eurazji, Afryce i Ameryce.
Systematyka.
Do podrodziny należą następujące występujące współcześnie rodzaje:
oraz rodzaje wymarłe:

</doc>
<doc id="994422" url="https://pl.wikipedia.org/wiki?curid=994422" title="Nicolás Fernández de Moratín">
Nicolás Fernández de Moratín

Nicolás Fernández de Moratín (ur. 20 lipca 1737 w Madrycie, zm. 11 maja 1780 tamże) – hiszpański poeta, dramaturg i prozaik epoki oświecenia.
Życiorys.
Studiował prawo na uniwersytecie w Valladolid, po czym otworzył praktykę adwokacką w Madrycie. Należał do kręgu "ilustrados", literatów i polityków pragnących zreformować państwo zgodnie z oświeceniowymi ideałami. Był współzałożycielem i członkiem klasycystycznej grupy literackiej Tertulia de la Fonda de San Sebastián, do której należeli także np. José Cadalso i Tomás de Iriarte.
Moratina najbardziej interesowała reforma teatru, przez co zwolennicy Oświecenia rozumieli przede wszystkim rygorystyczne przestrzeganie reguł poetyki arystotelesowskiej. Swoje poglądy przedstawił w serii esejów pod tytułem "Desengaños al teatro español" (1762-1763). Napisał kilka dramatów, w tym komedię "La petimetra" ("Modnisia", 1762) i trzy tragedie: "Lucrecia" (1763), "Hormesinda" (1770) i "Guzmán el Bueno" (1777).
Jego synem był dramaturg i poeta Leandro Fernández de Moratín (1760-1828).

</doc>
<doc id="994426" url="https://pl.wikipedia.org/wiki?curid=994426" title="Stanisław Biega (major)">
Stanisław Biega (major)

Stanisław Biega (ur. 5 września 1893 w Sanoku, zm. 27 września 1944 w Oflagu VI B Dössel) – major dyplomowany saperów Wojska Polskiego, działacz niepodległościowy, kawaler Orderu Virtuti Militari.
Życiorys.
Dzieciństwo i młodość.
Urodził się 5 września 1893 w Sanoku, jako najstarszy syn Stanisława Jana Antoniego Biegi (1862–1923) i Marii z Baumanów (córka inż. Stanisława Baumana i Jadwigi z Lubowieckich). Ojciec był prawnikiem, nauczycielem, działaczem społecznym. Stanisław Biega miał siostrę Jadwigę (1891–1983), nauczycielkę i brata Bolesława (1896–1976), dyplomatę. Jego wujami (bracia ojca) byli Henryk (ur. 1844), kanonik, rektor seminarium duchownego w Przemyślu, Leopold (1848–1910), nauczyciel, dyrektor szkoły w Sanoku, Władysław (ur. 1850), nauczyciel, dyrektor szkoły w Dynowie.
Uczęszczał do szkół w Sanoku. W 1911 zdał egzamin dojrzałości w C. K. Gimnazjum Męskim w Sanoku (w jego klasie byli m.in. Stefan Lewicki, Józef Premik, Jan Polański, Kazimierz Swoszowski, Paweł Wiktor, Edward Zegarski). Wstąpił na Politechnikę Lwowską, gdzie ukończył pięć semestrów. Równocześnie przechodził przeszkolenie wojskowe w Polowych Drużynach Sokolich.
Wkrótce po wybuchu I wojny światowej wstąpił do Legionu Wschodniego. Po rozwiązaniu Legionu w Mszanie Dolnej przedostał się do Kijowa. Na terenie Rosji działał w Związku Walki Czynnej jako komendant obwodu kijowskiego. Następnie wstąpił do I Korpusu Polskiego gen. Józefa Dowbora-Muśnickiego. 1 grudnia 1917 wstąpił do Legii Oficerskiej. W styczniu 1918, w randze podporucznika, zgłosił się na ochotnika do załogi pociągu pancernego „Związek Broni”. 14 stycznia uczestniczył w ataku 4 pułku strzelców na stację Żłobin (przez sześć godzin odpierał ataki bolszewików), 21 stycznia brał udział w wyprawie pociągu pancernego na stację Czerwony Brzeg uczestnicząc w pościgu na nieprzyjacielem. Za swoje czyny bojowe w walkach z siłami bolszewickimi pod Bobrujskiem w lutym 1918 i wykazanie niezwykłej odwagi ppor. Stanisław Biega został odznaczony Krzyżem Srebrnym Orderu Wojennego Virtuti Militari (nr 8195). W tym czasie jego dziadek Stanisław Bauman, syn powstańca listopadowego Ernesta Baumana, przekazał mu także jego Order Virtuti Militari.
Wojna polsko-bolszewicka.
Po rozwiązaniu I Korpusu, w maju 1918, przedostał się do Krakowa. Tam razem ze swoim byłym dowódcą pociągu „Związek Broni” por. Stanisławem Małagowskim zorganizowali nowy pociąg pancerny „Śmiały”. Wyruszyli na odsiecz oblężonego Lwowa podczas wojny polsko-ukraińskiej. Po zwycięstwie zostali skierowani do walk w wojny polsko-bolszewickiej na froncie litewsko-białoruskim. 8 maja 1919 został wraz częścią załogi Śmiałego przeniesiony na zdobyczną pancerkę, której zostaje dowódcą. pociąg otrzymuje nazwę Śmialy–szeroki. Dowodząc pociągiem „Śmiały Szeroki” brał udział w walkach pod Smorgoniem, Zalesiem, Mołodecznem, Starą Wilejską „"gdzie skutecznie wspierany przez piechotę zmusił niejednokrotnie atakujących bolszewików do odwrotu”". W lipcu 1919 wraca do załogi pociągu Śmiały. 
W listopadzie 1919 otrzymał przydział na instruktora w Wielkopolskiej Szkoły Podchorążych Piechoty w Poznaniu. Stamtąd został przeniesiony do Batalionu Maszynowego. W lipcu 1920 przy natarciu Armii Czerwonej na zachód, posłano go na front wraz z 15 pułkiem piechoty, ale zachorował na malarię i znalazł się w szpitalu.
Dwudziestolecie międzywojenne.
Po wyjściu ze szpitala w latach 1921–1925 pełnił obowiązki dowódcy plutonu i dowódcy kompanii reflektorów w batalionie maszynowym w Nowym Dworze Mazowieckim. 3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 62. lokatą w korpusie oficerów inżynierii i saperów, a jego oddziałem macierzystym był nadal batalion maszynowy. 31 marca 1924 roku został awansowany na kapitana ze starszeństwem z dniem 1 lipca 1923 roku i 41. lokatą w korpusie oficerów inżynierii i saperów. W 1925 roku, po ukończeniu 7-miesięcznego IV Kursu Doszkolenia Oficerów Saperów, został przydzielony z batalionu elektromechanicznego do Oficerskiej Szkoły Inżynierii na stanowisko wychowawcy.
W latach 1927–1929 odbył studia w Wyższej Szkole Wojennej w Warszawie. Następnie do 1931 służył jako oficer wyszkolenia w Dowództwie Okręgu Korpusu nr X w Przemyślu, w 1931 został przeniesiony do dowództwa 2 Brygady Saperów (do 1933). W 1934 został przeniesiony do Dowództwa Okręgu Korpusu nr I w Warszawie. 27 czerwca 1935 roku został mianowany majorem ze starszeństwem z dniem 1 stycznia 1935 roku i 5. lokatą w korpusie oficerów inżynierii i saperów. Do 1937 był na stanowisku oficera do spraw wyszkolenia w batalionie elektrotechnicznym. W 1937 został zastępcą dowódcy 2 batalionu saperów kaniowskich w Puławach. W następnym roku zajmowane przez niego stanowisko otrzymało nazwę „I zastępca dowódcy batalionu”.
Kampania wrześniowa.
W czasie kampanii wrześniowej 1939 był przydzielony do sztabu Armii „Poznań” gen. Tadeusza Kutrzeby. Wziął udział w bitwie nad Bzurą. Wraz z niedobitkami armii przedostał się do oblężonej Warszawy i wziął udział w jej obronie. Po kapitulacji załogi stolicy znalazł się w niemieckiej niewoli, w Oflagu VI B Dössel (nr jeniecki 48988/IV A). Nie doczekał wyzwolenia – zginął 27 września 1944 podczas alianckiego nalotu. Został pochowany na cmentarzu w Dössel (obecnie część miasta Warburg) razem z 184 innymi zabitymi w tym tragicznym zdarzeniu.
Symboliczna inskrypcja pamięci Stanisława Biegi została umieszczona na grobowcu rodzinnym na Cmentarzu Powązkowskim w Warszawie (kwatera PPRK-1-240).
Rodzina.
W 1923 ożenił się z Ireną, z domu Helbich. Mieli syna Stanisława (ur. 1925), który w 1944 walczył w Górach Świętokrzyskich, następnie wyjechał do Australii. Owdowiał w 1937 po długiej chorobie żony. Powtórnie się ożenił w 1938 z Eugenią Żukowską, która była później osadzona w obozie w Ravensbrück (zm. 1990). Mieli syna Macieja (1939–1993), którego ojciec nie zdołał zobaczyć po urodzeniu.

</doc>
<doc id="994434" url="https://pl.wikipedia.org/wiki?curid=994434" title="Narzut (kalkulacja)">
Narzut (kalkulacja)

Narzut – jest to wyrażona procentowo nadwyżka ceny ponad koszt wytworzenia (zakupu) odniesiona do tego kosztu, służąca pokrywaniu kosztów stałych oraz zysku.
Nieco innym ujęciem tego zagadnienia jest marża zysku, która jest wyrażoną procentowo nadwyżką ceny ponad koszt wytworzenia odniesiony do ceny.
Na przykład: Narzut wynoszący 25% jest tożsamy z marżą równą 20%.

</doc>
<doc id="994446" url="https://pl.wikipedia.org/wiki?curid=994446" title="Agaj-Han">
Agaj-Han

Agaj-Han. Powieść historyczna – powieść Zygmunta Krasińskiego, napisana w Genewie. Została ukończona w 1832 roku i wydana w 1833 (z podaną datą 1834) we Wrocławiu, pod pseudonimem „A.K.”.
Szczegóły.
Zygmunt Krasiński oparł fabułę swego utworu na podstawie "Dziejów panowania Zygmunta III" Juliana Ursyna Niemcewicza. Osnuł ją wokół malowniczych i zawiłych perypetii życiowych Maryny Mniszchówny, córki magnackiego rodu.

</doc>
<doc id="994453" url="https://pl.wikipedia.org/wiki?curid=994453" title="Szaulis">
Szaulis



</doc>
<doc id="994459" url="https://pl.wikipedia.org/wiki?curid=994459" title="Fury in the Slaughterhouse">
Fury in the Slaughterhouse

Fury in the Slaughterhouse (pol. "Szał w rzeźni"), niemiecka grupa rockowa założona w 1987 w Hanowerze przez dwóch braci: Kaia Uwe Wingenfeldera (wokalista) i Thorstena Wingenfeldera (gitarzysta i wokalista). Do zespołu dołączyli wtedy: Rainer Schumann (perkusista), Christof Stein (gitarzysta), i Hannes Schafer (basista). We wczesnych latach 90. sprzedali ponad 600 000 płyt w Niemczech.
Najbardziej znane przeboje: "Every Generation Got Its Own Disease", "Won't forget these days", "Radio Orchid", i "Trapped Today, Trapped Tomorrow".

</doc>
<doc id="994462" url="https://pl.wikipedia.org/wiki?curid=994462" title="Krążowniki lekkie typu St. Louis">
Krążowniki lekkie typu St. Louis

Krążowniki lekkie typu St. Louis – krążowniki lekkie należące do United States Navy podczas II wojny światowej. Zbudowano dwie jednostki tego typu:

</doc>
<doc id="994466" url="https://pl.wikipedia.org/wiki?curid=994466" title="USS Helena">
USS Helena

Okręty US Navy o nazwie USS „Helena”, pochodzącej od miasta Helena:

</doc>
<doc id="994474" url="https://pl.wikipedia.org/wiki?curid=994474" title="Wybrzeże Północno-Zachodnie">
Wybrzeże Północno-Zachodnie

Wybrzeże Północno-Zachodnie () – kraina geograficzna i krąg kulturowy położone w środkowej, umiarkowanej klimatycznie, części pacyficznego wybrzeża Ameryki Północnej. Obejmuje dorzecze wpadających do Oceanu Spokojnego rzek regionu (Kolumbia, Fraser), począwszy od południowo-wschodniej Alaski, przez dużą część kanadyjskiej prowincji Kolumbia Brytyjska, amerykański stan Waszyngton, znaczną część stanów Oregon i Idaho oraz północną Kalifornię.
Charakterystyka.
W okresie przed europejską kolonizacją Ameryki Północnej tereny te przez tysiące lat zamieszkiwane były przez ludy tubylcze, które z czasem utworzyły wiele stosunkowo niewielkich liczebnie i w rozmaitym stopniu zróżnicowanych plemion. Haida, Tlingit, Tsimshian, Kwakwala, Saliszowie, Nuu-chah-nulth, Heiltsuk, Nuxalk, Makah, Klallam, Chinook i kilkadziesiąt innych tamtejszych grup należało do najzamożniejszych plemion kontynentu, wyróżniających się m.in. charakterystyczną bogatą kulturą materialną i silną pozycją przywódców (wodzów). W większości były to społeczności żyjące nad brzegiem oceanu i wpadających do niego rzek, utrzymujące się z darów wód (w tym – ssaków morskich, ryb i skorupiaków). Indianie regionu rzadko zajmowali się rolnictwem (uprawiali m.in. tytoń), swoją dietę wzbogacali natomiast myślistwem i zbieractwem na bujnych w tym rejonie terenach lasów deszczowych.
Wypracowany przez mieszkańców Wybrzeża Północno-Zachodniego sposób gospodarowania i organizacji społecznej przez stulecia zapewniał im stosunkowo spokojne i dostatnie życie oraz rozwój kulturalny i duchowy. Indianie regionu znani byli jako dobrzy podróżnicy i handlarze, którzy w dużych drewnianych łodziach przemierzali nawet setki kilometrów wzdłuż krętej linii brzegowej Pacyfiku, pomiędzy licznymi wyspami i półwyspami, wymieniając towary i informacje z odległymi nierzadko plemionami. Należeli też do tych stosunkowo nielicznych grup tubylczych Ameryki Północnej, które przywiązywały dużą wagę do osobistego bogactwa, nie stroniąc od gromadzenia znacznych ilości dóbr materialnych i posiadania niewolników przez członków wyższych klas społecznych.
Charakterystyczne dla plemion regionu były duże, nierzadko kilkudziesięcioosobowe, drewniane kanu oraz wielorodzinne długie domy z desek (jedno- lub dwuspadowe, czasem bogato zdobione charakterystycznymi płaskorzeźbami i malowidłami typu heraldycznego). Miejscowi rzemieślnicy – czy wręcz artyści – wytwarzali też inne kunsztowne wyroby z drewna (a także z kamienia i kości) – od totemów rzeźbionych w wielkich pniach żywotnika (zwanego błędnie cedrem) przez ludy Tlingit, Haida i Tshimshian, po ozdobne meble, naczynia i obrzędowe maski. W plemionach mniej zróżnicowanych, jak Salish czy Chinook, symbole statusu materialnego oraz towarzyszące im obrzędy i wyroby występowały rzadziej, zachowując jednak wysoki poziom techniczny i artystyczny oraz różnorodność i oryginalność.
Wyjątkowo ważną pozycję w świecie duchowym i kalendarzu obrzędowym Indian Wybrzeża Północno-Zachodniego, odzwierciedlającą ich kluczową rolę w życiu gospodarczym, odgrywały takie zwierzęta, jak łososie i wieloryby (na jedne i drugie ludy Nootka i Makah urządzały okresowe wielkie wyprawy myśliwskie). Polowano też na foki, morświny, uchatki, wydry oraz liczne gatunki ryb morskich i słodkowodnych, przyrządzając je na różne sposoby i wykorzystując w gospodarstwie domowym także skóry, kości tłuszcz.
Specyfika życia społecznego i religijnego, obfitość dóbr materialnych oraz szczególny w regionie stosunek do nich zaowocowały też unikalnym rodzajem wielodniowych, bogatych w ceremonie i symbolikę, uroczystości zwanych potlaczami, podczas których najbogatsi członkowie poszczególnych grup rozdawali setkom zaproszonych gości (a czasem także niszczyli) liczne zgromadzone w tym celu dobra, a nawet cały swój dobytek (w tym odzież, futra, koce, łodzie, sprzęty domowe, broń i ozdoby – podczas jednej z takich uroczystości rozdano ponoć 33 tys. koców). Za swoisty rodzaj cennych dóbr, stanowiących własność poszczególnych osób, rodzin czy klanów i podlegających wymianie, uważano też wizerunki zwierzęcych przodków i mitycznych postaci, legendy i opowieści poprzednich pokoleń, szanowane imiona, stare pieśni i tańce oraz tereny myśliwskie i rybackie.
Liczne społeczności regionu, wzmacniane przez złożony system klanowy i bogate życie duchowe, nierzadko prowadziły także wojny z sąsiadującymi plemionami, rywalizując o dostęp do najlepszych źródeł pożywienia i surowców, walcząc o niewolników, wojenne łupy i prestiż. Skutecznie odpierały też pierwszych rosyjskich odkrywców i handlarzy, którzy zapuszczali się na ich tereny od połowy XVIII w. (Vitus Bering i inni), wykorzystując zarazem nowe możliwości handlowe i nowinki techniczne. Dopiero pojawienie się z początkiem XIX w. wyprawy Lewisa i Clarka, a za nimi kolejnych fal amerykańskich i kanadyjskich wędrowców, handlarzy, misjonarzy, żołnierzy, osadników i przemysłowców zapoczątkowało zasadnicze zmiany w życiu tamtejszych Indian.
Stosunkowo duża odległość Wybrzeża Północno-Zachodniego od przyczółków, a następnie centrów, europejskiej kolonizacji umożliwiła Indianom regionu stosunkowo długie – bo trwające czasem aż po koniec XIX w. – ocalenie plemiennej niezależności, tradycji, języków i ekonomicznej samowystarczalności. Część grup tubylczych regionu nie podpisała nigdy traktatów z władzami USA lub Kanady i przynajmniej formalnie zachowała do czasów współczesnych część swych tradycyjnych terenów. Większość została jednak z czasem rozbita i zmuszona do osiedlenia się w niewielkich rezerwatach. Jak wszyscy Indianie północnoamerykańscy, do połowy XX w. byli oni poddawani polityce asymilacji, a niektóre przejawy ich odrębności, jak potlacz czy połowy wielorybów, były przez dziesięciolecia zakazane.
Niektóre plemiona Wybrzeża Północno-Zachodniego toczą do dziś – nierzadko wieloletnie – batalie sądowe o zwrot utraconych terenów i bogactw naturalnych lub o odszkodowania za nie. Wiele tubylczych grup regionu w Kanadzie i USA zabiega także – ze zmiennym skutkiem – o odzyskanie politycznej autonomii i ekonomicznej niezależności, w tym o przestrzeganie praw zagwarantowanych im w historycznych traktatach (wojny rybackie) i reformy w Biurze do spraw Indian. Lokalne władze i organizacje tubylcze starają się też często – z myślą o własnych społecznościach, ale i o turystach – na własną rękę lub z pomocą władz ocalać i pielęgnować to co pozostało z ich dawnych bogatych tradycji, obrzędów, języków i religii (np. plemię Makah uzyskało w ostatnich latach zgodę władz na okazjonalne ceremonialne polowania na wieloryby, organizowane są morskie wyścigi tradycyjnych łodzi, potlacze, lokalne szkoły i muzea).
Zobacz też.
Park Narodowy Gwaii Haanas (ang. "Gwaii Haanas National Park Reserve and Haida Heritage Site") – połączenie parku narodowego i obiektu dziedzictwa narodowego na Wyspach Królowej Charlotty w Kolumbii Brytyjskiej, obejmujące m.in. wpisaną na listę UNESCO dawną wioskę plemienia Haida na SGang Gwaai (Anthony Island).

</doc>
<doc id="994477" url="https://pl.wikipedia.org/wiki?curid=994477" title="Kościół Jezusa Chrystusa Świętych w Dniach Ostatnich (ujednoznacznienie)">
Kościół Jezusa Chrystusa Świętych w Dniach Ostatnich (ujednoznacznienie)



</doc>
<doc id="994478" url="https://pl.wikipedia.org/wiki?curid=994478" title="Północno-Zachodnie Wybrzeże">
Północno-Zachodnie Wybrzeże



</doc>
<doc id="994479" url="https://pl.wikipedia.org/wiki?curid=994479" title="Błękitna stal">
Błękitna stal



</doc>
<doc id="994480" url="https://pl.wikipedia.org/wiki?curid=994480" title="Mordechaj Kuzmirer">
Mordechaj Kuzmirer

Mordechaj Kuzmirer (właśc. Motele Twerski, rebe Kuzmirer, zwany też cadykiem z Chęcin, zm. 24 czerwca 1917 w Kielcach) – chasyd, prawnuk Mordechaja Twerskiego magida z Czarnobyla i syn rabina Skwiry Dowida Twerskiego. Na początku XX wieku osiedlił się w Kazimierzu nad Wisłą, skupiając wokół siebie dużą grupę zwolenników. Po śmierci Tuwii Gutmana w 1902 r. przez kilka miesięcy pełnił obowiązki naczelnego rabina Kielc. W 1914 r. opuścił Kazimierz przenosząc się do Kielc. Tam spędził ostatnie lata życia.
Pochowany na kieleckim kirkucie. Jego grobowiec stał się celem licznych pielgrzymek chasydów z całej Polski. W latach 20. nad miejscem pochówku cadyka wzniesiono ohel. Budynek przetrwał wojnę i do 2006 r. był wykorzystywany jako pomieszczenie warsztatowe. Obecnie odrestaurowany obiekt pełni swą pierwotną funkcję.

</doc>
<doc id="994482" url="https://pl.wikipedia.org/wiki?curid=994482" title="Motele Twerski">
Motele Twerski



</doc>
<doc id="994487" url="https://pl.wikipedia.org/wiki?curid=994487" title="Dave Hobson">
Dave Hobson

David Lee Hobson (ur. 17 października 1936) – amerykański polityk, członek Partii Republikańskiej. W latach 1991-2009 przez dziewięć kadencji Kongresu Stanów Zjednoczonych był przedstawicielem siódmego okręgu wyborczego w stanie Ohio do Izby Reprezentantów Stanów Zjednoczonych.

</doc>
<doc id="994490" url="https://pl.wikipedia.org/wiki?curid=994490" title="Attilio Begey">
Attilio Begey

Attilio Begey (ur. 4 stycznia 1843 w Bormio, zm. 25 listopada 1928 w Turynie) – włoski polonofil.
Interesował się poglądami Andrzeja Towiańskiego, napisał komentarz do wydania jego "Pism". W roku 1879 wspierał organizowanie Akademii im. Adama Mickiewicza w Bolonii. Jako tłumacz współpracował m.in. z Cristiną Agosti-Garosci. W 1915 założył Turyński Komitet Pro Polonia. Po latach po zakończeniu I wojny światowej mianowano go konsulem honorowym Polski.
W 1930 roku w Turynie (przy uniwersytecie) powstał Instytut Kultury Polskiej jego imienia.
Polonistyką zainteresował także swoją najbliższą rodzinę, zwłaszcza córkę Marię Bersano Begey i wnuczkę Marinę Bersano Begey (z kulturą polską związani byli także druga córka Rosina Begey i zięć prof. Arturo Bersano).

</doc>
<doc id="994491" url="https://pl.wikipedia.org/wiki?curid=994491" title="Zalew Domaniowski">
Zalew Domaniowski



</doc>
<doc id="994492" url="https://pl.wikipedia.org/wiki?curid=994492" title="Steve Chabot">
Steve Chabot

Steven (Steve) Chabot (ur. 22 stycznia 1953) – amerykański polityk, członek Partii Republikańskiej.
W latach 1995-2009 przez siedem kolejnych dwuletnich kadencji Kongresu Stanów Zjednoczonych był przedstawicielem pierwszego okręgu wyborczego w stanie Ohio w Izbie Reprezentantów Stanów Zjednoczonych. Nieskutecznie ubiegał się o reelekcję w 2008 roku, jednak po jednej kadencji przerwy ostatecznie do Izby Reprezentantów powrócił w 2011 roku.

</doc>
<doc id="994497" url="https://pl.wikipedia.org/wiki?curid=994497" title="Sławomir Broniarz">
Sławomir Broniarz

Wincenty Sławomir Broniarz (ur. 15 lipca 1958 w Rawie Mazowieckiej) – polski nauczyciel i działacz związkowy, od 1998 prezes Związku Nauczycielstwa Polskiego.
Życiorys.
Absolwent Wydziału Filozoficzno-Historycznego Uniwersytetu Łódzkiego oraz podyplomowych studiów z historii, marketingu i zarządzania. Pracował jako nauczyciel historii, był wicedyrektorem Szkoły Podstawowej nr 8 w Skierniewicach, a w latach 1988–1995 dyrektorem Zespołu Szkół Zawodowych nr 3 w Skierniewicach.
Do ZNP wstąpił w 1981, pełnił od 1990 funkcję prezesa zarządu okręgowego związku w Skierniewicach. W 1994 został członkiem Zarządu Głównego ZNP, a rok później wiceprezesem związku. W 1998 został wybrany na prezesa ZNP podczas XXXVII Krajowego Zjazdu Delegatów ZNP, w głosowaniu pokonał Bożenę Dunajską i posła SLD Krzysztofa Baszczyńskiego. Uzyskiwał od tego czasu reelekcję na kolejne kadencje.
W 2015 z ramienia OPZZ został członkiem Rady Dialogu Społecznego. Z ramienia ZNP wszedł również w skład zarządu Europejskiego Komitetu Związków Zawodowych Oświaty i Nauki (ETUCE).
21 września 2015 został członkiem Europejskiego Komitetu Ekonomiczno-Społecznego, w którym dołączył do Grupy Pracowników. 2 października 2020 powołany na kolejną pięcioletnią kadencję. W EESC zasiadł w Sekcji Stosunków Zewnętrznych oraz Sekcji Zatrudnienia, Spraw Społecznych i Obywatelstwa.
Reformy systemu oświaty.
W 1999 był krytykiem zmian wprowadzanych przez koalicję AWS-UW. Zorganizował wtedy okupację budynku Ministerstwa Edukacji Narodowej, strajki pracowników oświaty w 1999 i zebranie 230 tys. podpisów przeciwników reformy. Zarzucał wówczas na łamach „Gazety Wyborczej”, że reforma ta przyniesie wyłącznie chaos.
8 kwietnia 2019, krytykując uprzednio zmiany w oświacie wprowadzane przez rząd PiS, stanął na czele strajku nauczycieli, do którego przystąpiło blisko 2/3 ogółu publicznych placówek oświaty.

</doc>
<doc id="994501" url="https://pl.wikipedia.org/wiki?curid=994501" title="Herve de Charette">
Herve de Charette



</doc>
<doc id="994502" url="https://pl.wikipedia.org/wiki?curid=994502" title="Mike Turner">
Mike Turner

Michael R. (Mike) Turner (ur. 11 stycznia 1960) – amerykański polityk, członek Partii Republikańskiej. Od 2003 roku jest przedstawicielem trzeciego okręgu wyborczego w stanie Ohio do Izby Reprezentantów Stanów Zjednoczonych.

</doc>
<doc id="994503" url="https://pl.wikipedia.org/wiki?curid=994503" title="Nicolas Fernandez de Moratin">
Nicolas Fernandez de Moratin



</doc>
<doc id="994504" url="https://pl.wikipedia.org/wiki?curid=994504" title="Leandro Fernandez de Moratin">
Leandro Fernandez de Moratin



</doc>
<doc id="994508" url="https://pl.wikipedia.org/wiki?curid=994508" title="Cristina Agosti-Garosci">
Cristina Agosti-Garosci

Cristina Agosti-Garosci (ur. 26 kwietnia 1881 w Turynie, zm. 2 maja 1966 tamże) – włoska polonistka, tłumaczka literatury polskiej oraz jej popularyzatorka.
Życiorys.
Absolwentka romanistyki na uniwersytecie w Turynie (jedna z pierwszych studentek tej uczelni). Po uzyskaniu tytułu doktora (na podstawie rozprawy na temat Małgorzaty z Nawarry) została zaangażowana przez włoskiego polonofila Attilia Begeya do działalności w Komitecie „Pro Polonia”, a także tłumaczenia, wraz z siostrą – Clotildą Garosci, dzieł literatury polskiej. Część jej artykułów drukowanych w prasie włoskiej pojawiło się w skróconej formie jako przedmowy do przekładów jej siostry. Była działaczką koła przyjaciół Polski i zarządu Instytutu Kultury Polskiej w Turynie założonego w 1930, a także Società pro Cultura Femminile. W 1928 uczestniczyła w kursie polonistów włoskich w Zakopanem, gdzie wygłosiła odczyt o religijności Adama Mickiewicza oraz zgromadziła materiały do tłumaczenia "Popiołów" Stefana Żeromskiego (m.in. u Kazimierza Nitscha), który zebrał ok. 20 recenzji we włoskich pismach. Publikowała w Nuova Antologia, Giornale Storico della Letteratura Italiana, Vita Italiana, Rivista di Letterature Slave i Europa Orientale. W czasie II wojny światowej zaangażowała się, jako łączniczka, w antyfaszystowskim ruchu oporu. 
Wyszła za mąż w 1906. Jej syn, Giorgio Agosti – historyk prawa, również zajmował się literaturą polską.
Przekłady.
Wraz z Clotildą Garosci:
Samodzielne:

</doc>
<doc id="994512" url="https://pl.wikipedia.org/wiki?curid=994512" title="Ralph Regula">
Ralph Regula

Ralph Regula (ur. 3 grudnia 1924 w Beach City, Ohio; zm. 19 lipca 2017 w Navarre, Ohio) – amerykański polityk, członek Partii Republikańskiej. W latach 1973–2009 przez osiemnaście kolejnych kadencji Kongresu Stanów Zjednoczonych był przedstawicielem szesnastego okręgu wyborczego w stanie Ohio w Izbie Reprezentantów Stanów Zjednoczonych.

</doc>
<doc id="994514" url="https://pl.wikipedia.org/wiki?curid=994514" title="I Was Born to Love You">
I Was Born to Love You

I Was Born to Love You – piosenka nagrana przez Freddiego Mercury’ego i wydana na singlu w 1985 roku, który promował album "Mr. Bad Guy" (1985). Utwór napisał Freddie Mercury.
W 1995 roku utwór, nagrany w nowej aranżacji, wydano na albumie zespołu Queen, "Made in Heaven".
Queen + Paul Rodgers wykonywali utwór akustycznie, śpiewali go Roger Taylor i Brian May.

</doc>
<doc id="994517" url="https://pl.wikipedia.org/wiki?curid=994517" title="Henryk Raspe">
Henryk Raspe

Henryk Raspe (ur. 1201, zm. 16 lutego 1247 w Wartburgu) – landgraf Turyngii w latach 1242–1247, antykról niemiecki w latach 1246–1247 (w opozycji do cesarza Fryderyka II).
Pochodził z dynastii Ludowingów. Był synem landgrafa Turyngii Hermana I. Od 1227 roku pełnił funkcję regenta Turyngii w imieniu swego małoletniego bratanka Hermana II. W 1242 roku został landgrafem Turyngii i prokuratorem Rzeszy. Pełnił obowiązki opiekuna młodego koregenta Konrada IV Hohenstaufa. Jako zaufany sojusznik Fryderyka II Hohenstaufa został wraz z cesarzem obłożony przez papieża ekskomuniką w 1239 roku.
W 1245 roku przekupiony przez stronnictwo propapieskie przeszedł do opozycji wobec Fryderyka II.
Po zdjęciu rzuconej na niego anatemy przez Innocentego IV, Henryk Raspe został zgodnie z wezwaniem papieskim wybrany na przywódcę niemieckich możnych, którzy mieli odsunąć od władzy Hohenstaufów. Rok później został wybrany przez część elektorów nowym królem Niemiec przeciwko Fryderykowi II i Konradowi IV.
Po objęciu władzy Henryk Raspe zdołał pokonać wojska Staufów pod Niddą, nie udało mu się jednak zwyciężyć pod Ulm. Pokonany i schorowany wycofał się do Turyngii, gdzie wkrótce zmarł. Po jego śmierci stronnictwo propapieskie wybrało nowego antykróla, którym został Wilhelm z Holandii.

</doc>
<doc id="994518" url="https://pl.wikipedia.org/wiki?curid=994518" title="Counting Crows">
Counting Crows

Counting Crows − amerykańska grupa rockowa z San Francisco, założona w 1991 roku. Ich brzmienie jest swoistą mieszanką Van Morrisona, The Band i R.E.M. Praktycznie nieznany zespół stał się sensacją 1994 roku. Wtedy Counting Crows zaprezentowali swój wielki singel "Mr. Jones", pochodzący z wydanej rok wcześniej debiutanckiej płyty "August And Everything After". Ten utwór stał się ich biletem do sławy. Błyskotliwa osobowość Adama Duritza, frontmana i twórcy piosenek zespołu, zapewniła mu stałe miejsce w prasie nie tylko muzycznej. Później grupie nie wiodło się już tak dobrze, w 1996 roku ukazała się płyta "Recovering the Satellites", a dwa lata później koncertowa "Across a Wire - Live in New York". A po słabym przyjęciu trzeciego albumu "This Desert Life" (1999) Counting Crows skupili się głównie na graniu koncertów. Jednak w połowie 2002 roku grupa powróciła z czwartą w swojej karierze płytą - "Hard Candy". Na albumie znalazła się muzyka będąca kompilacją rocka, country i staromodnego popu. Gościnnie zaśpiewali także Sheryl Crow i Ryan Adams (z tym drugim Duritz śpiewał w jego wielkim singlu "Answering Bell"). Album, zawierający 13 utworów, promował singel z przebojem "American Girls". Duritz spytany o tę właśnie płytę powiedział: Tym razem chciałem skoncentrować się głównie na melodii. Poezja jest wspaniała - czytam poezję. Ale nie mam najmniejszego zamiaru być poetą. Piszę piosenki i chcę, by zostawiły trwały ślad w pamięci słuchaczy. Z kolei w listopadzie 2003 roku, ukazała się płyta, stanowiąca podsumowanie 10 lat twórczości Counting Crows. Album "Films About Ghosts" zawiera przeboje z czterech najlepszych longplayów zespołu, wystarczy wspomnieć o "Hangin' Around", "A Long December", "Mr. Jones" czy "Big Yellow Taxi". Znalazły się tam też dwa nowe single - "Friend Of The Devil" i "She Don't Want Nobody Near".
Członkowie zespołu.
Aktualni:
Byli członkowie:
Dyskografia.
Albumy studyjne:
Albumy koncertowe:
Składanki:
Single:

</doc>
<doc id="994519" url="https://pl.wikipedia.org/wiki?curid=994519" title="Marina Bersano Begey">
Marina Bersano Begey

Marina Bersano Begey (ur. 29 września 1907 w Casale Monferrato, zm. 21 października 1992) – włoska polonistka, córka Marii Bersano Begey, wnuczka Attilia Begey.
Życiorys.
Studiowała na Uniwersytecie Jagiellońskim. Następnie, w 1931, uzyskała doktorat z polonistyki na uniwersytecie w Turynie na podstawie rozprawy "Rzym w twórczości Krasińskiego" (znaczenie Rzymu w twórczości romantyków polskich). Współpracowała z matką, Marią Bersano Begey, nad antologią współczesnej liryki polskiej (od Jana Kasprowicza do Jana Lechonia, Jerzego Lieberta i Juliana Tuwima). Pod koniec 1936 uzyskała venia legendi z polonistyki na Uniwersytecie Rzymskim. W latach 1935–1939 i 1964–1974 była profesorką polskiej literatury na turyńskim uniwersytecie. Później objęła kierownictwo w Instytucie Kultury Polskiej w Turynie. Do 1972 była dyrektorką Biblioteki Królewskiej. 
W 1979 otrzymała nagrodę Polskiego Ośrodka SEC.

</doc>
<doc id="994520" url="https://pl.wikipedia.org/wiki?curid=994520" title="Dej">
Dej



</doc>
<doc id="994521" url="https://pl.wikipedia.org/wiki?curid=994521" title="Pat Tiberi">
Pat Tiberi

Pat Tiberi, właśc. Patrick Joseph Tiberi (ur. 21 października 1962) – amerykański polityk, członek Partii Republikańskiej. Od 2001 roku jest przedstawicielem dwunastego okręgu wyborczego w stanie Ohio do Izby Reprezentantów Stanów Zjednoczonych.

</doc>
<doc id="994523" url="https://pl.wikipedia.org/wiki?curid=994523" title="Dąbie (Nowy Dwór)">
Dąbie (Nowy Dwór)

Dąbie – część wsi Nowy Dwór w Polsce, położona w województwie kujawsko-pomorskim, w powiecie sępoleńskim, w gminie Więcbork.
W latach 1975–1998 Dąbie administracyjnie należało do województwa bydgoskiego.

</doc>
<doc id="994525" url="https://pl.wikipedia.org/wiki?curid=994525" title="Dwanaście Apostołów">
Dwanaście Apostołów

Dwanaście Apostołów – część wsi Zakrzewska Osada w Polsce położona w województwie kujawsko-pomorskim, w powiecie sępoleńskim, w gminie Więcbork.
W latach 1975–1998 Dwanaście Apostołów administracyjnie należało do województwa bydgoskiego.

</doc>
<doc id="994528" url="https://pl.wikipedia.org/wiki?curid=994528" title="Dorotowo (województwo kujawsko-pomorskie)">
Dorotowo (województwo kujawsko-pomorskie)

Dorotowo – kolonia w Polsce położona w województwie kujawsko-pomorskim, w powiecie sępoleńskim, w gminie Więcbork. Dorotowo jest najdalej na zachód wysuniętą miejscowością w województwie kujawsko-pomorskim.
W latach 1975–1998 miejscowość administracyjnie należała do województwa bydgoskiego. Wieś jest otoczona licznymi lasami stanowiącymi tereny myśliwskie.
Przez Dorotowo przepływa rzeka Łobżonka. Wieś leży na terenie Krajeńskiego Parku Krajobrazowego.
W okresie międzywojennym w miejscowości stacjonowała placówka Straży Granicznej I linii „Dorotowo”.

</doc>
<doc id="994529" url="https://pl.wikipedia.org/wiki?curid=994529" title="Diamentowa karoca (powieść)">
Diamentowa karoca (powieść)



</doc>
<doc id="994532" url="https://pl.wikipedia.org/wiki?curid=994532" title="Kostrzynek">
Kostrzynek

Kostrzynek – osada w Polsce, położona w województwie wielkopolskim, w powiecie pilskim, w gminie Wysoka. Wchodzi w skład sołectwa Mościska.
W latach 1975–1998 osada należała administracyjnie do województwa pilskiego.

</doc>
<doc id="994533" url="https://pl.wikipedia.org/wiki?curid=994533" title="Runowo-Młyn">
Runowo-Młyn

Runowo-Młyn – część wsi Runowo Krajeńskie w Polsce położona w województwie kujawsko-pomorskim, w powiecie sępoleńskim, w gminie Więcbork, przy jeziorze Runowskim Większym oraz jeziorze Diabelskim.
W latach 1975–1998 Runowo-Młyn administracyjnie należało do województwa bydgoskiego.
Pierwszy znany zapis dotyczący miejscowości pochodzi z 1325 roku, kiedy była w posiadaniu cystersów z Byszewa. W miejscowości znajduje się zespół pałacowo-parkowy, zabytkowy młyn wodny i elektrownia wodna oraz wodospad na rzece Orla.

</doc>
<doc id="994534" url="https://pl.wikipedia.org/wiki?curid=994534" title="Sławetna rewolucja">
Sławetna rewolucja



</doc>
<doc id="994536" url="https://pl.wikipedia.org/wiki?curid=994536" title="Nowa Rudna">
Nowa Rudna

Nowa Rudna – część wsi Rudna w Polsce, położona w województwie wielkopolskim, w powiecie pilskim, w gminie Wysoka. Wchodzi w skład sołectwa Rudna.
W latach 1975–1998 Nowa Rudna należała administracyjnie do województwa pilskiego.

</doc>
<doc id="994538" url="https://pl.wikipedia.org/wiki?curid=994538" title="Miód korzenno-ziołowy">
Miód korzenno-ziołowy



</doc>
<doc id="994543" url="https://pl.wikipedia.org/wiki?curid=994543" title="Soul Asylum">
Soul Asylum

Soul Asylum - amerykański zespół rockowy założony w 1983 w Minneapolis (Minnesota, USA).
Zespół tworzyli gitarzysta Dan Murphy, basista Karl Mueller (zmarł w 2005, zastąpiony przez Tommy'ego Stinsona), wokalista i gitarzysta Dave Pirner oraz perkusista Grant Young (obecnie Michael Bland). Soul Asylum wydało szereg płyt, m.in. "Clam Dip &amp; Other Delights", "Grave Dancers Union", w 2004 roku ukazał się album "After the Flood: Live from the Grand Forks Prom, June 28, 1998". W 2006 zespół nagrał płytę "The Silver Lining", a w 2012 "Delayed Reaction".

</doc>
<doc id="994548" url="https://pl.wikipedia.org/wiki?curid=994548" title="Wilanów (województwo wielkopolskie)">
Wilanów (województwo wielkopolskie)

Wilanów – osada leśna w Polsce położona na Pojezierzu Leszczyńskim, w województwie wielkopolskim, w powiecie leszczyńskim, w gminie Wijewo, przy trasie drogi wojewódzkiej nr 305.
W latach 1975–1998 miejscowość administracyjnie należała do województwa leszczyńskiego.

</doc>
<doc id="994549" url="https://pl.wikipedia.org/wiki?curid=994549" title="Manute Bol">
Manute Bol

Manute Bol (ur. 16 października 1962 w Turalei, zm. 19 czerwca 2010 w Charlottesville) – koszykarz pochodzący z plemienia Dinka w Sudanie. W latach 1985–1994 występował w amerykańskiej lidze NBA, kolejno w klubach: Washington Bullets, Golden State Warriors, Philadelphia 76ers i Miami Heat.
Mierzący 231 cm wzrostu Bol, do 1993 był najwyższym zawodnikiem który kiedykolwiek grał w NBA. Później tytuł ten przeszedł w posiadanie wyższego o kilka milimetrów (oficjalny wzrost także 231 cm) – Rumuna Gheorghe Mureşana. Obaj gracze znaleźli się w jednej drużynie, Washington Bullets, w sezonie 1993/1994, choć Bol już wtedy prawie nie występował na parkiecie.
Życiorys.
Przyjechał do USA w wieku 18 lat i uczęszczał na trzy uczelnie: Fairleigh Dickinson University, University of Bridgeport i Cleveland State University. Stanął do draftu NBA w 1983 r., ale wybór dokonany przez San Diego Clippers został anulowany, z powodu zbyt młodego wieku zawodnika. Ponowny draft w 1985 zakończył się wybraniem go do drużyny Bullets.
Wysoki wzrost i niezwykle długie ramiona predestynowały go do gry obronnej, co dobrze wykorzystywał. Zasłynął wielką liczbą blokowanych rzutów. Już w debiutanckim sezonie zaliczył ich 397 (średnia 5,0 na mecz). Ma na swoim koncie rekord ligi w liczbie bloków na minutę gry (0,176) oraz ex aequo rekord w liczbie bloków w kwarcie (8) i połowie (11). Jest drugi na liście wszech czasów w liczbie bloków na mecz (3,34, za Markiem Eatonem). W jednej z gier z Orlando Magic zablokował w ciągu kilku sekund czterokrotnie rzuty przeciwników podczas jednej akcji.
W przeciwieństwie do obrony, nie imponował w ataku. Jest jedynym zawodnikiem, który ma na koncie więcej bloków (2086) niż punktów (1599). Zaliczył w karierze także 2647 zbiórek.
Niespodziewanie w drugiej połowie kariery Bol dobrze radził sobie z rzutami za 3 punkty. W sezonie 1988-89, będąc zawodnikiem Golden State Warriors, trafił 20 razy za 3 punkty (na 91 prób), a w całej karierze miał ich 43 (na 205 prób), co dało mu skuteczność 21 procent, czyli więcej niż np. Shaquille’a O’Neala czy Patricka Ewinga. Podczas rozegranego 3 marca 1993 roku meczu Phoenix Suns – Philadelphia 76ers (wynik 125–115) trafił 6-krotnie za 3 punkty, a dokonał tego w drugiej połowie zawodów.
W 1986 Bol został wybrany do drugiej piątki obrońców ligi. Zajął też drugie miejsce w głosowaniu na obrońcę roku NBA.
Po przygodzie w NBA grał jeszcze we Włoszech i Katarze. Reumatyzm zmusił go do zakończenia kariery.
Później mieszkał w Olathe w Kansas. Bardzo aktywnie udzielał się w różnorakich przedsięwzięciach charytatywnych, zwłaszcza na rzecz swego rodzinnego kraju. Założył w Kairze szkółkę koszykarską, której absolwentem jest między innymi były zawodnik Chicago Bulls – Luol Deng.
Manute Bol zmagał się z niewydolnością nerek. Zmarł 19 czerwca 2010 r. w szpitalu Charlottesville w stanie Virginia.
Osiągnięcia.
USBL
NBA

</doc>
<doc id="994550" url="https://pl.wikipedia.org/wiki?curid=994550" title="Siedmiórki">
Siedmiórki

Siedmiórki (Siedmiorki) – część wsi Wijewo w Polsce położona na Pojezierzu Leszczyńskim, w województwie wielkopolskim, w powiecie leszczyńskim, w gminie Wijewo.
Miejscowość wchodzi w skład sołectwa Wijewo. W 1921 roku stacjonowała tu placówka 17 batalionu celnego.
W latach 1975–1998 miejscowość administracyjnie należała do województwa leszczyńskiego.

</doc>
<doc id="994553" url="https://pl.wikipedia.org/wiki?curid=994553" title="Filipowo (Polska)">
Filipowo (Polska)

Filipowo – leśniczówka w Polsce położona na Pojezierzu Leszczyńskim, w województwie wielkopolskim, w powiecie leszczyńskim, w gminie Wijewo.
W 1921 roku stacjonowała tu placówka 17 batalionu celnego. W latach 1975–1998 miejscowość administracyjnie należała do województwa leszczyńskiego.
Zobacz też: Filipów

</doc>
<doc id="994557" url="https://pl.wikipedia.org/wiki?curid=994557" title="Frensdorf (Bawaria)">
Frensdorf (Bawaria)

Frensdorf – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 8 km na południe od Bamberga, nad rzeką Rauhe Ebrach, przy linii kolejowej Schlüsselfeld/Ebrach – Strullendorf - Bamberg.
Dzielnice.
W skład gminy wchodzą następujące dzielnice:
Oświata.
W gminie znajduje się 150 miejsc przedszkolnych (z 179 dziećmi) oraz szkoła podstawowa (31 nauczycieli, 608 uczniów).

</doc>
<doc id="994560" url="https://pl.wikipedia.org/wiki?curid=994560" title="The Connells">
The Connells

The Connells – amerykański zespół rockowy założony w Karolinie Północnej w mieście Raleigh w 1984 roku. W tym samym czasie wydał demo "Darker Days". Wkrótce ukazał się longplay pod tym samym tytułem (album najpierw ukazał się w Europie, a dopiero kilka miesięcy później w Stanach Zjednoczonych). Od tego czasu grupa nagrała jeszcze osiem krążków. Największy sukces The Connells odnieśli w Europie singlem "’74–’75", który znalazł się na albumie "Ring" z 1993 roku. Formację tworzą: Mike Connell, David Connell, Doug MacMillan, Steve Potak, Mike Ayers i Chris Stevenson.

</doc>
<doc id="994563" url="https://pl.wikipedia.org/wiki?curid=994563" title="Pommersfelden">
Pommersfelden

Pommersfelden – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 15 km na południe od Bambergu, nad rzeką Reiche Ebrach, przy autostradzie A3, drodze B505 i linii kolejowej Schlüsselfeld – Bamberg.
Dzielnice.
W skład gminy wchodzą następujące dzielnice:

</doc>
<doc id="994564" url="https://pl.wikipedia.org/wiki?curid=994564" title="Popowa Góra">
Popowa Góra

Popowa Góra, zwana też Księżą Górą – wzgórze w Łomży. Osobliwe miejsce pod względem historycznym i religijnym. W 1392 roku wybudowano tu kościół NMP i świętych Rozesłańców, a w 1410 do tego kościoła została przeniesiona parafia ze Starej Łomży. Straciła ona swoje znaczenie po wybudowaniu łomżyńskiej Fary. Kościół NMP i św. Rozesłańców uległ zniszczeniu podczas pożaru miasta w XVI wieku. Pod koniec XVIII wieku Popowa Góra powróciła do łask. W latach 1770-1798 wybudowano tutaj kościół oraz klasztor OO. Kapucynów, który istnieje do dzisiaj. Budowle te charakteryzuje skromny barok toskański.
Pod względem geomorfologicznym Popowa Góra jest częścią moreny czołowej leżącej na lewym brzegu pradoliny Narwi.

</doc>
<doc id="994566" url="https://pl.wikipedia.org/wiki?curid=994566" title="Carlos Alberto Gomes de Jesus">
Carlos Alberto Gomes de Jesus

Carlos Alberto, właśc. Carlos Alberto Gomes de Jesús (ur. 11 grudnia 1984 w Rio de Janeiro) – brazylijski piłkarz grający na pozycji ofensywnego pomocnika.
Carlos Alberto zaczynał karierę we Fluminense FC, gdzie w 2002 roku zdobył Campeonato Carioca. W styczniu 2004 roku przeniósł się do FC Porto (trenerem był wówczas José Mourinho). Z tym klubem zdobył mistrzostwo Portugalii oraz Puchar Mistrzów. W finale tych rozgrywek, w meczu z AS Monaco, wygranym przez Porto 3-0, Carlos Alberto strzelił pierwszego gola.
Na początku 2005 roku przeniósł się do Corinthians Paulista. Z tym klubem w 2005 roku zdobył Campeonato Brasileiro. Po kłótniach z trenerem klubu, Émersonem Leão, został na cały rok 2007 wypożyczony do swojego pierwszego klubu, Fluminense. Latem 2007 za 7,8 miliona euro trafił jednak do niemieckiego Werderu Brema. Obecnie występuje w EC Bahia.

</doc>
<doc id="994567" url="https://pl.wikipedia.org/wiki?curid=994567" title="Arenas Getxo">
Arenas Getxo

Arenas Club (znany też jako Club Arenas de Guecho lub Arenas Club de Getxo) – hiszpański klub piłkarski z siedzibą w miejscowości Getxo, nieopodal Bilbao
Historia.
Arenas to jeden z najstarszych klubów piłkarskich w Hiszpanii (założony w 1909 roku jako Arenas Football Club), współzałożyciel ligi hiszpańskiej w 1928 roku. W sezonie 2007/2008 klub występuje w grupie IV Tercera División; domowe mecze rozgrywa na stadionie Municipal de Gobela.

</doc>
<doc id="994568" url="https://pl.wikipedia.org/wiki?curid=994568" title="Strullendorf">
Strullendorf

Strullendorf – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 7 km na południowy wschód od centrum Bamberga, nad rzeką Regnitz i Kanałem Ren-Men-Dunaj, przy autostradzie A73, drodze B505 i linii kolejowej Norymberga – Lipsk i Ebrach/Schlüsselfeld - Bamberg.
Dzielnice.
W skład gminy wchodzą następujące dzielnice:
Oświata.
W gminie znajduje się 250 miejsc przedszkolnych (z 290 dziećmi) oraz szkoła podstawowa (34 nauczycieli, 627 uczniów).

</doc>
<doc id="994571" url="https://pl.wikipedia.org/wiki?curid=994571" title="Arenas Club Getxo">
Arenas Club Getxo



</doc>
<doc id="994573" url="https://pl.wikipedia.org/wiki?curid=994573" title="Grzegorz Gwiazdowski">
Grzegorz Gwiazdowski

Grzegorz Gwiazdowski (ur. 3 listopada 1974 w Lubawie) – polski kolarz szosowy. Reprezentant Polski. Pierwszy Polak, który zwyciężył w wyścigu zaliczanym do klasyfikacji Pucharu Świata (1999 – Mistrzostwa Zurychu).
Kariera sportowa.
Kolarstwo zaczął trenować w klubie Agroplon Nowe Miasto Lubawskie, następnie był zawodnikiem Agromelu Toruń, Petrochemia TP Szurkowski (1994), Joko Romar Szurkowski (1995), PZU Joko Szurkowski (1996) i ACBB Paris (1997). W peletonie amatorskim zajął m.in. 7. miejsce w Tour de Pologne w 1995. Po zakończeniu sezonu 1997 został zawodnikiem zawodowej grupy kolarskiej Cofidis. W jej barwach został wicemistrzem Polski w wyścigu szosowym ze startu wspólnego (1998), a w 1999 osiągnął swój największy sukces w karierze, wygrywając zaliczany do kolarskiego Pucharu Świata wyścig o Mistrzostwo Zurychu, a także zwyciężając w wyścigu Tour de l’Ain. W latach 2000–2001 był zawodnikiem innej francuskiej grupy La Française des Jeux, w której startował w Giro d’Italia (2000 – 58 m.) i Tour de France (2000 – 106 m.).
Reprezentował Polskę w indywidualnym wyścigu szosowym mistrzostw świata w 1995 (wyścig amatorów – nie ukończył), 1998 (31 m.) i 1999 (nie ukończył). Był członkiem kadry olimpijskiej przed Igrzyskami w Sydney (2000), ale ostatecznie nie wystąpił w tej imprezie. Zakończył karierę w 2001 w związku z problemami ze zdrowiem.
Pracuje jako kierowca ciężarówki. Był również instruktorem nauki jazdy.
Kolarstwo uprawiała także jego młodsza siostra, Daria.

</doc>
<doc id="994577" url="https://pl.wikipedia.org/wiki?curid=994577" title="Magnus I Birgersson">
Magnus I Birgersson

Magnus I Birgersson, Magnus I Ladulås (ur. 1240, zm. 18 grudnia 1290) - książę Sudermanii od 1266, król Szwecji od 1275.
Był drugim synem jarla Birgera i jego pierwszej żony Ingeborgi, siostry szwedzkiego króla Eryka XI. W 1275 stanął na czele buntu przeciwko swojemu bratu, królowi Waldemarowi.
11 listopada 1276 poślubił Jadwigę, córkę Gerarda I, hrabiego Holsztynu. Z tego małżeństwa pochodzili:
w 1278 roku zawarł ugodę z przywódcami powstania szlachty szwedzkiej którzy uwięzili jego teścia Gerarda I, którą po roku zerwał a przywódców powstania skazał na śmierć. Umocnił swoją władzę nadając przywileje podatkowe szlachcicom którzy zdecydowali się służy w jego armii oraz zacieśniając współprace z biskupami poprzez nadanie w 1281 roku wielkiego przywileju Kościołowi.

</doc>
<doc id="994580" url="https://pl.wikipedia.org/wiki?curid=994580" title="Jaime Lazcano">
Jaime Lazcano

Jaime Lazcano Escolá (ur. 30 grudnia 1909 w Pampelunie, zm. 1 czerwca 1983 w Madrycie) – hiszpański piłkarz z lat 20. i 30. XX wieku, kiedy to był zawodnikiem najpierw Realu Madryt, z którym zdobył dwa mistrzostwa Hiszpanii (stał się też zdobywcą pierwszego gola w historii ligi hiszpańskiej) i jeden Puchar Hiszpanii, a następnie Atlético Madryt. Pięciokrotny reprezentant Hiszpanii.

</doc>
<doc id="994581" url="https://pl.wikipedia.org/wiki?curid=994581" title="Agudat Israel">
Agudat Israel

Agudat Israel (hebr. "Związek Izraela", אגודת ישראל), Agudas Jisroel (jid.) lub Aguda – międzynarodowa polityczna organizacja ultraortodoksji żydowskiej, założona w 1912. Jako partia polityczna działała w wielu krajach, m.in. w Polsce do 1939, a w późniejszym czasie również w Izraelu. Partie Agudat Israel w różnych krajach tworzą Światową Federację Agudat Israel.
Początki.
"Agudat Israel" powstała podczas konferencji, która odbyła się w dniach 27–29 maja 1912 w Katowicach. Z inicjatywą powołania tej organizacji wystąpili wówczas neoortodoksi niemieccy, którzy odeszli z ruchu syjonistycznego, nie zgadzając się z programem kulturowym przyjętym przez X Światowy Kongres Syjonistyczny z 1911. Wyrażał on akceptację zachodnioeuropejskiej wiedzy i kultury. Spotkało się to ze sprzeciwem ortodoksów z ziem polskich i litewskich. Warunki uczestnictwa w ruchu spisał w 18 punktach rabin Chaim Sołowiejczyk.
W Polsce.
Do I wojny światowej ruch zdominowany był przez ortodoksów niemieckich. W 1916 niemieckie władze okupacyjne sprowadziły do Królestwa Kongresowego Emanuela Carlebacha i Pinchasa Kohna, z myślą o założeniu tu filii organizacji, która w stosunkach z państwem wykazywała się ugodowością. Dzięki działalności obu powstała "Agudat ha-Ortodoksim" (hebr. Związek Ortodoksów) w Królestwie Polskim, która nazywana też była Organizacją Żydów Ortodoksów w Polsce. Nawiązała ona kontakty z miejscową ortodoksją oraz m.in. z cadykiem z Góry Kalwarii – Abrahamem Mordechajem Alterem (cadyk w latach 1905–1948) z tamtejszej dynastii Gerów, który uznawany jest za jednego ze współzałożycieli tej organizacji w Polsce.
Dwudziestolecie międzywojenne.
Po I wojnie światowej Agudat Israel w Polsce stała się organizacją masową, skupiającą ortodoksyjnych Żydów, a polscy rabini zaczęli odgrywać czołową rolę również w światowym ruchu – Centrala do Spraw Wyznaniowych miała swoją siedzibę w Warszawie. Od 1918 organizacja nosiła w Polsce także nazwę "Agudas Szlojmej Emunej Jisroel" (jid. "Związek Prawdziwie Wiernych Izraela"). W okresie międzywojennym Agudat Israel postulowała przede wszystkim zachowanie postawy zachowawczej w sprawach związanych z judaizmem. Organizacja propagowała wzmacnianie i szerzenie zasad tej religii, a także obronę praw obywatelskich. Jej członkowie zajmowali się również działalnością filantropijną. Początkowo zajmowała stanowisko niechętne syjonizmowi, ale ewoluowało ono do ostrożnej akceptacji dla idei odrodzenia żydowskiego w Palestynie, lecz jedynie pod warunkiem ścisłego przestrzegania wszelkich praw religijnych. Agudat Israel uznawała hebrajski za język święty, a jidysz traktowała jako język codzienny, powszedni i świecki. Starała się wzmacniać pozycję gmin żydowskich (kahałów), którym pragnęła nadać charakter ściśle wyznaniowy. W skład władz organizacji wchodziła Rada Rabinów (hebr. "Moecet Gedolej ha-Tora" – "Rada Wielkich Tory"), będąca najwyższym autorytetem w sprawach halachicznych.
"Agudat Israel" wystawiała swoich kandydatów do wyborów do Sejmu i Senatu. Niechętnie ustosunkowywała się względem wszelkich akcji antyrządowych, stąd po zamachu majowym, organizacji udało się zapewnić miejsca dla swych przedstawicieli na listach sanacyjnego Bezpartyjnego Bloku Współpracy z Rządem. Z ramienia Agudat Israel w polskim parlamencie zasiadali m.in. Aleksander Zusia Friedman, Meir Szapiro, Lejb Mincberg z Łodzi, Josef Nechemia Kornitzer z Krakowa oraz Aaron Lewin z Rzeszowa.
Organizacja zdominowana była przez cadyków, przede wszystkim tych z dynastii z Góry Kalwarii. Spowodowało to rozłam – w 1931 cadyk z Bełza utworzył własną partię "Machzikej ha-Dat", a cadyk z Aleksandrowa – "Kneset Israel". Agudat Israel posiadała podporządkowane sobie organizacje pokrewne: związki młodzieżowe – "Ceirej Emunej Jisroel" (jid. "Młodzież Wierna Izraelowi") i "Ceirej Agudas Isroel" (jid. "Młodzież Związku Izraela"), organizację robotniczą – "Poalej Emunej Jisroel" (jid. "Robotnicy Wierni Izraelowi"), kobiecą – "Bnojs Agudas Jisroel" (jid. "Córki Związku Izraela") i uczniowską – "Pirchej Agudas Jisroel" (jid. "Kwiaty Związku Izraela"). Związek miał także duże wpływy w tradycyjnych żydowskich bractwach dobroczynnych, wspierał również rozwój szkolnictwa religijnego. Głównym organem prasowym organizacji był założony w 1919 dziennik "Der Jud", który w 1929 zmienił nazwę na "Dos Jidisze Togbłat" (redagował go m.in. rabin Izaak Meir Lewin).
Podczas i po II wojnie światowej.
Po wybuchu II wojny światowej, Agudat Israel, podobnie jak inne żydowskie organizacje ortodoksyjne, wezwała Żydów do obrony Rzeczypospolitej przed najeźdźcą. Podczas okupacji wielu jej działaczy brało udział w przedsięwzięciach związanych m.in. z opieką społeczną, ochroną zdrowia, organizacją nielegalnego szkolnictwa żydowskiego. Sporo energii poświęcali na przestrzeganie zasad prawa religijnego w ciężkich wojennych warunkach. Część z członków Agudat Israel brała także udział w działalności Judenratów i pracach konspiracyjnych. Szeregi organizacji zostały zdziesiątkowane podczas holocaustu.
Po zakończeniu wojny Agudat Israel wysłała w marcu 1947 oficjalne pismo do władz komunistycznych, którego przedmiotem była prośba o udzielenie zgody na wznowienie legalnej działalności. Została ona odrzucona ze względu na walkę aparatu państwowego z wszystkimi wyznaniami religijnymi. Pomimo tego, działalność członków Agudat Israel była nieoficjalnie tolerowana przez władzę do 1950. Pracowali oni w Żydowskich Kongregacjach Wyznaniowych, wysyłali emisariuszy do Związku Radzieckiego, którzy pomagali w repatriacji do Polski pozostających tam Żydów. Przeprowadzali także akcje poszukiwań dzieci, ocalałych z holocaustu, ale przebywających poza środowiskiem żydowskim, w celu niedopuszczenia do odejścia od judaizmu. Członkowie Agudat Israel często wchodzili w konflikty z syjonistyczno-ortodoksyjną organizacją Mizrachi i nie uznawali utworzonego przez władze Centralnego Komitetu Żydów Polskich. Z tego powodu niemal wszyscy wyjechali z Polski, a działalność organizacji w kraju zakończyła się.
W USA.
Pierwsze struktury organizacyjne Agudat Israel pojawiły się w Stanach Zjednoczonych w latach 30. XX wieku. Jednym z głównych liderów organizacji w USA był pochodzący z Litwy rabin Eliezer Silver. Pierwsza konferencja Agudat Israel w Stanach Zjednoczonych odbyła się w 1939. Po holokauście, bardzo duża część ocalałych z zagłady ortodoksów wyemigrowała z Europy do Ameryki, a ich liczba rosła wraz z rozwojem społeczności chasydzkich w USA.
Liderem Agudat Israel w Stanach Zjednoczonych byli m.in. Elimelech Tress, jego kuzyn Moshe Sherer, Shmuel Bloom, a od 2008 dyrektorem wykonawczym organizacji jest Leibish Becker. Pomimo tego, oficjalnie o działaniach Agudat Israel decyduje Rada Mędrców Tory, złożona z szefów "jesziw" i rabinów chasydzkich, stojących na czele dynastii lub organizacji. Rada wytycza kierunek działalności organizacji, opierając się na własnej interpretacji Tory.
W 2007 Agudat Israel była pośród 530 organizacji z Nowego Jorku, które otrzymują część z 30 milionów dolarów przeznaczanych rocznie przez fundację Carnegie Corporation na rozwój podmiotów promujących "wiedzę i zrozumienie".
Organizacja w USA posiada swą główną siedzibę na nowojorskim Manhattanie, a większość jej członków zamieszkuje Nowy Jork i New Jersey. W związku z szybkim rozwojem ortodoksyjnego judaizmu w sporej części kraju, Agudat Israel ma także swe biura w Chicago, Ohio, Marylandzie, Minneapolis, Saint Louis, jak również w stanach Teksas, Floryda i Kalifornia. Poza działalnością ściśle religijną i dobroczynną, wyznaczeni do tego członkowie organizacji w każdym z tych miejsc lobbują lokalne władze we wszystkich tych sferach prawodawstwa, które mogą mieć wpływ dla ortodoksyjnego judaizmu.
"Agudat Israel" w USA posiada własne synagogi, szkoły, sieć placówek dobroczynnych, działających na rzecz biednych, starych i niepełnosprawnych. Organizuje także np. letnie obozy młodzieżowe.
W Izraelu.
"Agudat Israel" początkowo bardzo sceptycznie odnosiła się do pomysłu budowy państwa żydowskiego w Palestynie. Postulowała prowadzenie osadnictwa na tych obszarach, jednak nie propagowała idei utworzenia organizmu państwowego. W latach poprzedzających powstanie Izraela, prowadziła politykę antysyjonistyczną, posiadając dobre stosunki z arabskimi nacjonalistami. Sytuacja zmieniła się diametralnie po 1948. Przywódca państwa Izrael, Dawid Ben Gurion zawarł z ortodoksami religijnymi nieformalne porozumienie. Na jego mocy zobowiązali się oni do popierania istnienia państwa żydowskiego w zamian za uwzględnienie w jego prawodawstwie postanowień "Halachy" (np. szabat dniem wolnym od pracy, koszerne potrawy w wojsku, nieuznawanie przez państwo świeckich ślubów itd.). Członkowie Agudat Israel wzięli udział w wyborach do Knesetu w 1949 Kandydaci partii startowali ze wspólnej listy Frontu Religijnego, skupiającej ugrupowania religijne. Po utworzeniu rządu rabin Izaak Meir Lewin został nawet ministrem opieki społecznej. Później, od początku lat 50., aż do 1977, kiedy do władzy doszedł prawicowy Likud, ugrupowanie to pozostawało w opozycji do kolejnych ekip rządzących.
W 1984 doszło do pierwszego rozłamu w partii – rabin Ovadia Yosef utworzył ugrupowanie sefardyjskich ortodoksów, "Szas". Wkrótce nowa partia stała się o wiele popularniejsza od Agudat Israel i regularnie wchodziła w skład kolejnych koalicji rządowych.
W 1988 z partii odszedł rabin Elazar Schach, stojący na czele grupy pochodzących z Litwy niechasydzkich ortodoksów – "mitnagdim". Stworzył on nowe ugrupowanie religijne – "Sztandar Tory" ("Degel Ha-Tora"). Obie partie połączyły się ponownie w 1992. Powstało wówczas ugrupowanie "Zjednoczony Judaizm Tory" ("Jahadut ha-Tora").
W styczniu 2004 pomiędzy poszczególnymi podmiotami wchodzącymi w skład Partii Tory pojawił się spór. Jego przedmiotem była odpowiedź na pytanie, czy wejść w skład rządu Ariela Szarona. Trwały wówczas negocjacje w tej sprawie z liderem "Sztandaru Tory", rabinem Josefem Szalomem Eljasziwem. Ustalił on, że pięciu deputowanych będzie czekać trzy miesiące przed przyjęciem posad rządowych. Rabbi Ja’akow Rjeh Alter z dynastii z Góry Kalwarii (Ger) zażądał jednak, aby członkowie Agudat Israel weszli natychmiast w skład gabinetu. Partnerzy ze "Sztandaru Tory" oskarżyli ich wówczas o brak szacunku dla osoby Eljasziwa. Pomimo tego, Ja’akow Litzman zaakceptował oferowane mu stanowisko szefa parlamentarnej komisji finansów. To spowodowało rozłam w partii – członkowie "Sztandaru Tory" opuścili ugrupowanie, kończąc dwunastoletnią ścisłą współpracę.
W grudniu 2005 odbyło się spotkanie pomiędzy reprezentantami obu ugrupowań. Jego głównym celem było polepszenie atmosfery w stosunkach pomiędzy oboma organizacjami i przedyskutowanie możliwości nawiązania ponownej współpracy przed wyborami w marcu 2006. Głównym problemem pozostawała kwestia sposobu przyznania poszczególnym partiom miejsc na liście wyborczej. "Sztandar Tory" nalegał, aby obie partie otrzymały równą liczbę miejsc (w przeszłości Agudat Israel otrzymywała nieco więcej miejsc niż jego partner).
W pierwszych dniach lutego 2006 "Sztandar Tory" i Agudat Israel zdecydowały się na utworzenie wspólnego ugrupowania, pomimo faktu, że wciąż nie rozwiązany pozostawał problem której z partii przyznać szóste miejsce na liście wyborczej. Zdecydowano w końcu o zawarciu kompromisu – ustalono, że przysługujące miejsce w Knesecie obejmowane będzie na zasadzie rotacji (podobnie było z piątą pozycją w poprzedniej kadencji, kiedy to dzieliły ją pomiędzy siebie dynastie Belz i Wyżnica). Porozumienie to pozwoliło na wystawienie wspólnej listy. Pomimo tego niezadowolona była dynastia Belz, która musiała poświęcić się dla dobra całej partii, rezygnując z części swojej reprezentacji parlamentarnej. Po wyborach ugrupowaniu udało się uzyskać 6 deputowanych i tym samym zwiększyć posiadaną liczbę miejsc w Knesecie o jeden mandat. Agudat Israel obsadziła 4 miejsca.
Politycy Agudat Israel.
Posłowie w drugim Knesecie.
Posłowie wybrani w wyborach w 1951: Awraham Deutsch, Szelomo Lorincz, Izaak Meir Lewin. W trakcie trwania kadencji do Knesetu wszedł: Zalman Ben Ja’akow.

</doc>
<doc id="994584" url="https://pl.wikipedia.org/wiki?curid=994584" title="Anund Jakub">
Anund Jakub

Anund Jakub (ur. około 25 lipca 1008 lub 1010, zm. 1051) – król Szwecji od 1021 lub 1022. Prawnuk Mieszka I
Był synem Olofa Skötkonunga i jego żony Estridy (Astrydy), księżniczki obodrzyckiej. Po śmierci ojca został królem Szwecji. W trakcie swego panowania utracił część Norwegii ale utrzymał niezależność od króla Danii i Anglii Kanuta.
Na jego usługach znajdowali się dwaj skaldowie: Sigvatr Þórðarson i Óttarr svarti.
Był dwukrotnie żonaty. Z pierwszego małżeństwa miał córkę Gydę, żonę duńskiego króla Swena II Estridsena.

</doc>
<doc id="994585" url="https://pl.wikipedia.org/wiki?curid=994585" title="Hierokratyzm">
Hierokratyzm

Hierokratyzm (gr. "hieros" - święty, "krátos" - władza) - odmiana ultramontanizmu (papizmu), według której władca powinien podporządkować się władzy kościelnej.
Charakterystyka.
To skrajna forma poglądu, wedle którego papież miał nie tylko pełnię władzy duchowej ("plenitudo potestatis spiritualis"), również w katolicyzmie, ale także w sferze świeckiej ("plenitudo potestatis temporalis"). Zwierzchnictwo nad władcami świeckimi miało być permanentne, a nie okazjonalne.

</doc>
<doc id="994586" url="https://pl.wikipedia.org/wiki?curid=994586" title="Another One Bites The Dust">
Another One Bites The Dust



</doc>
<doc id="994587" url="https://pl.wikipedia.org/wiki?curid=994587" title="Paweł Słowiński">
Paweł Słowiński

Paul "The Sting" Slowinski, właśc. Paweł Słowiński (ur. 24 września 1980 w Strzegomiu) – polski kick-boxer i zawodnik muay thai reprezentujący Australię. Wielokrotny mistrz świata w muay thai. Najbardziej utytułowany Polak walczący w formule K-1. Jego głównym atutem były niskie kopnięcia. Walczył zawodowo w latach 2001-2015. Pod koniec kariery rywalizował także w mieszanych sztuk walki.
Kariera w kick-boxingu.
Paweł Słowiński urodził się i wychował na Dolnym Śląsku. W wieku 15 lat wyjechał wraz z matką i bratem do Australii. Osiedli w Adelaide, gdzie Słowiński zetknął się po raz pierwszy z muay thai. Jego pierwszym trenerem został Alan Wong.
W 1999 roku Słowiński został amatorskim mistrzem Australii i został powołany do kadry Australii na prestiżowy turniej muay thai King's Cup w Bangkoku. Wygrał tam wszystkie 7 walk, zdobywając złoty medal w swojej kategorii.
W latach 1999-2005 mieszkał i trenował w Tajlandii. W 2001 roku przeszedł na zawodowstwo i zdobył swój pierwszy pas mistrza świata organizacji WMC. Rok później dwukrotnie pokonał przez nokaut słynnego tajskiego zawodnika muay thai Nokweeda Davy'ego, który na następne cztery lata został jego trenerem (obok Wonga). W 2003 roku Słowiński zdobył mistrzostwo świata WMC w kategorii ciężkiej.
W 2003 roku zadebiutował w K-1 w World Grand Prix Oceanii. Przegrał przez nokaut z Mitchem O'Hello. Rok później w tym samym turnieju odpadł w półfinale wskutek porażki z Peterem Grahamem. Równolegle do kariery w K-1 Słowiński kontynuował starty w muay thai. W 2004 roku zrezygnował z mistrzostwa świata w wadze ciężkiej, aby walczyć z Jörgenem Kruthem o pas w wadze superciężkiej. Przegrał ze Szwedem przez decyzję. W 2005 roku wygrał turniej Grand Prix WMC w kategorii ciężkiej i odzyskał mistrzostwo świata w tej wadze.
W 2006 roku Słowiński odniósł swój pierwszy poważny sukces w K-1. Wygrał World Grand Prix w Auckland, co było przepustką do występu w walce eliminacyjnej do Finału K-1 WGP w Tokio. Zmierzył się w niej z Brazylijczykiem Glaube Feitosą. Pomimo porażki Słowiński wystąpił w Finale w walce pokazowej przeciwko Badrowi Hari (przegrał przez decyzję).
W 2006 roku zdobył także mistrzostwo świata WMC w wadze superciężkiej, nokautując najpierw w walce eliminacyjnej Abdumalika Gadzieva, a potem pokonując na punkty w pojedynku o tytuł Xhavita Bajramiego.
W 2007 roku rozstał się, po 9-letniej współpracy, z Alanem Wongiem i wyjechał do Holandii, aby trenować w amsterdamskim klubie czterokrotnego mistrza K-1 Ernesto Hoosta. Już pod okiem nowego trenera w znakomitym stylu (nokautując wszystkich rywali) zdobył swój drugi tytuł K-1 – Grand Prix Europy 2007 w Amsterdamie. Dzięki temu sukcesowi we wrześniu 2007 roku znów walczył o miejsce w finale K-1 WGP, ponownie bez powodzenia – został znokautowany w pierwszej rundzie walki z aktualnym mistrzem K-1 Semmym Schiltem. Mimo to, został wybrany do walki rezerwowej w Finale WGP. Zmierzył się w niej z Amerykaninem Mighty Mo, którego znokautował niskimi kopnięciami.
Pierwszą walkę w Polsce Słowiński stoczył 28 czerwca 2008 roku podczas Mistrzostw Europy Muay Thai w Zgorzelcu. W obronie pasa mistrza świata WMC w kategorii superciężkiej pokonał Antonina Duška przez TKO.
W sierpniu 2008 roku na Hawajach (K-1 WGP in Hawaii) stoczył dramatyczny bój z Marokańczykiem Azizem Jahjah. Walka w drugiej rundzie przerodziła się w chaotyczną wymianę ciosów, po której najpierw liczony był Polak, potem Marokańczyk i w końcowych sekundach rundy znów Słowiński. W ostatniej, trzeciej rundzie, Paweł ruszył do zdecydowanego ataku na opadającego z sił Jahjah i posłał go trzykrotnie na deski, wygrywając przez nokaut. Walka ta przesądziła o przyznaniu Polakowi dzikiej karty, umożliwiającej występ w turnieju Final 16 w Seulu. Przeciwnikiem w walce, której stawką był awans do Finału WGP 2008, był Remy Bonjasky. Pojedynek był wyrównany, jednak sędziowie niejednogłośną decyzją przyznali zwycięstwo Holendrowi. Podczas Finału WGP 2008 po raz kolejny otrzymał szansę występu w walce rezerwowej. Przegrał z Melvinem Manhoefem przez nokaut w pierwszej rundzie.
W czerwcu 2009 roku znokautował na gali Champions of Champions 2 w Montego Bay reprezentanta Francji Patrice'a Quarterona w kolejnej obronie pasa mistrza świata muay thai WMC w wadze superciężkiej. W październiku tryumfował również nad Benem Edwardsem, mistrzem ISKA w wadze superciężkiej. W listopadzie przegrał jednak przez decyzję z mistrzem świata WMC w wadze ciężkiej, Thorem Hoopmanem, a trzy miesiące później z wschodzącą gwiazdą holenderskiego kick-boxingu, Hesdym Gergesem. W międzyczasie zakończył też współpracę z Ernesto Hoostem.
Do K-1 WGP powrócił po ponad rocznej przerwie w marcu 2010 roku, występując w walce wieczoru podczas K-1 World GP w Warszawie. Znokautował wtedy Konstantīnsa Gluhovsa w drugiej rundzie (w pierwszej sam był liczony). W lipcu po raz czwarty w karierze wystartował w GP Oceanii. Znokautowawszy dwóch pierwszych rywali, doszedł do finału turnieju, w którym zmierzył się w walce rewanżowej z Edwardsem. Przegrał z nim przed czasem w pierwszej rundzie na skutek 3 kolejnych nokdaunów.
20 sierpnia 2011 roku zmierzył się po raz trzeci w swojej karierze z Peterem Grahamem. Znokautował go, odbierając mu mistrzostwo świata wagi ciężkiej w kick-boxingu organizacji ISKA.
Ostatnią walkę w organizacji K-1 stoczył październiku 2012 roku na gali K-1 World Grand Prix 2012 Final 16 w Tokio. Zmierzył się wtedy z Cătălinem Moroșanu, a stawką walki był awans do Finału K-1 World Grand Prix. Polak został pokonany przez Rumuna przez jednogłośną decyzję sędziów.
W kwietniu 2015 roku Słowiński ogłosił zakończenie zawodowej kariery sportowej, wskazując na upadek K-1 i brak zainteresowania ze swojej strony dalszymi startami w MMA. W grudniu 2015 roku powrócił jednak na jeszcze jedną walkę w kick-boxingu, aby zmierzyć się z Zabitem Samiedowem na gali zorganizowanej w Groznym pod patronatem Ramzana Kadyrowa. Słowiński przegrał przez jednogłośną decyzję i definitywnie zakończył karierę.
Kariera MMA.
Na przełomie 2010-2011 roku rozpoczął przekrojowe treningi MMA. Na początku 2011 roku podpisał kontrakt z polską organizacją KSW. Do jego debiutanckiej walki miało dojść 19 marca 2011 roku na gali KSW 15. Rywalem miał być inny polski kickbokser Marcin Różalski. Do pojedynku jednak nie doszło, gdyż Słowiński wycofał się z walki na kilka tygodni przed galą, powołując się na przyczyny osobiste.
Ostatecznie Słowiński zadebiutował w MMA we wrześniu 2013 roku w Australii, pokonując na lokalnej gali MMA Down Under 4 Leamy'ego Tato (do momentu walki ze Słowińskim rekord 2-3) przez nokaut w 1. rundzie. Polak trafił rywala wysokim kopnięciem w głowę i skończył walkę serią ciosów przy siatce. Wcześniej Słowiński wznowił rozmowy z KSW i podpisał ponownie kontrakt na walkę z Marcinem Różalskim. Odbyła się ona 28 września 2013 roku na gali KSW 24. Słowiński przegrał przez poddanie w 1. rundzie. Pół roku później na gali KSW 26 stoczył on swoją trzecią i ostatnią zawodową walkę MMA, przegrywając w Warszawie przez szybki nokaut w 1. rundzie z Michałem Andryszakiem.

</doc>
<doc id="994591" url="https://pl.wikipedia.org/wiki?curid=994591" title="Grand Prix Wielkiej Brytanii na Żużlu 2001">
Grand Prix Wielkiej Brytanii na Żużlu 2001

Wyniki Grand Prix Wielkiej Brytanii 2001, drugiej eliminacji Mistrzostw Świata Grand Prix w sezonie 2001.
Były to siódme zawody o Wielką Nagrodę Wielkiej Brytanii, a pierwsze w Cardiff.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Martin Dugard i Scott Nicholls). Kontuzjowanych Petera Karlssona i Joe Screen'a zastąpili zawodnicy kwalifikowanej rezerwy Henrik Gustafsson i Grzegorz Walasek. W nawiasach podano numery stałe.
Opis.
Grand Prix Wielkiej Brytanii 2001 zwyciężył Tony Rickardsson, który pokonał w finale Jasona Crumpa, Tomasza Golloba i Niklasa Klingberga, który w swoim drugim starcie w Grand Prix w dobrym stylu awansował do wielkiego finału.
Z bardzo dobrej strony pokazał się zwycięzca poprzedniej eliminacji Tomasz Gollob, który w drodze do finału wygrał wszystkie 3 wyścigi. Choć w finale zajął trzecią pozycję wystarczyła ona do utrzymania pozycji lidera cyklu. Słabo spisał się dotychczasowy wicelider Henrik Gustafsson, który zdobył zaledwie 3 punkty i spadł na 7 pozycję w klasyfikacji generalnej. Po fatalnym starcie w GP Niemiec przełamał się Jimmy Nilsen. W drodze do półfinału wygrał 4 wyścigi, jednak nie udało mu się przedostać do wielkiego finału. Bardzo dobrze zaprezentował się też Grzegorz Walasek, który w swoim pierwszym starcie w Grand Prix zajął wysokie ósme miejsce.
Oprócz Golloba i Walaska w turnieju startował też Piotr Protasiewicz, który ukończył zawody na 14. miejscu.
W Grand Prix zadebiutował Grzegorz Walasek.

</doc>
<doc id="994592" url="https://pl.wikipedia.org/wiki?curid=994592" title="Forty w Piątnicy">
Forty w Piątnicy

Forty w Piątnicy Poduchownej – trzy potężne forty połączone systemem wałów i fos w zespół o nazwie "Główna Osłona", są fragmentem XIX-wiecznych umocnień Twierdzy Łomża.
Pięć fortów twierdzy zaczęto budować w 1887 roku. Były to najpierw ziemne reduty, następnie 3 forty w Piątnicy rozbudowano, między innymi dodając elementy betonowe. Forty w Piątnicy pierwotnie oznaczono numerami 1 (wschodni), 2 (środkowy) i 3 (zachodni), a następnie przemianowano, zgodnie z rosyjskim alfabetem, na A, B, W. 
W odróżnieniu od klasycznych twierdz fortowych obiekty w Piątnicy połączono w ciągły pas obrony, z wałami, fosami, osłoniętą drogą do szybkiego przerzutu wojsk i zaopatrzenia, a także ze schronami biernymi i bojowymi. Ponadto planowano budowę nowych fortów, wysuniętych na przedpole Twierdzy - "Kalinowo", "Rządkowo", "Czarnocin", "Jeziorko" i "Budy". Głównym budowniczym był generał . Prawdopodobnie rozbudowa nie wyszła poza fazę planowania, a w roku 1909 twierdza została skasowana.
W 1939 roku Wojsko Polskie wzmocniło fortyfikacje, budując na wałach 12 małych schronów ze stanowiskami broni maszynowej. Umocnienia w Piątnicy były głównym punktem oporu polskich wojsk podczas bitwy pod Łomżą, będącej jedną z bitew kampanii wrześniowej 1939.
Fortyfikacje w Piątnicy stanowiły nowoczesny, jednolity kompleks obronny, ze zwielokrotnionym pokryciem ogniem przedpola, zwłaszcza dróg prowadzących do Łomży. Poszczególne forty miały indywidualny, asymetryczny narys.
Legendy.
Istnieje legenda o niezbadanym dotychczas tunelu biegnącym pod rzeką Narwią i łączącym forty z klasztorem ojców kapucynów. Są to jednak niczym nieuprawnione domysły; wykonanie pod rzeką kilkukilometrowych podziemnych chodników nie miało sensu z punktu widzenia wojskowości, przekraczało możliwości techniczne ówczesnych wojsk inżynieryjnych i nie ma odzwierciedlenia w materiałach źródłowych. 
Także inna hipoteza, jakoby po II wojnie światowej forty mogły być miejscem anonimowych pochówków zamordowanych przez UB członków opozycji antykomunistycznej, nie nosi cech prawdopodobieństwa.

</doc>
<doc id="994594" url="https://pl.wikipedia.org/wiki?curid=994594" title="José Emilio Amavisca">
José Emilio Amavisca

José Emilio Amavisca (ur. 19 czerwca 1971 w Laredo, Kantabria) – były hiszpański piłkarz grający na pozycji lewego pomocnika, złoty medalista Olimpiady w Barcelonie.
Karierę zaczął w lokalnym CD Laredo, skąd trafił do Realu Valladolid, gdzie grał pięć lat (z przerwą na wypożyczenie do UE Lleida), a następnie do Realu Madryt. W 1999 został zawodnikiem Racingu Santander, a w 2001 - Deportivo La Coruña. Ostatni sezon w karierze, 2004/2005, spędził w Espanyolu.

</doc>
<doc id="994595" url="https://pl.wikipedia.org/wiki?curid=994595" title="Jose Emilio Amavisca">
Jose Emilio Amavisca



</doc>
<doc id="994596" url="https://pl.wikipedia.org/wiki?curid=994596" title="José Amavisca">
José Amavisca



</doc>
<doc id="994597" url="https://pl.wikipedia.org/wiki?curid=994597" title="Jose Amavisca">
Jose Amavisca



</doc>
<doc id="994601" url="https://pl.wikipedia.org/wiki?curid=994601" title="Inge II Młodszy">
Inge II Młodszy

Inge II Młodszy (zm. 1130) – król Szwecji od 1118.
Był synem Halstena, króla Szwecji, i młodszym bratem króla Filipa. Po śmierci tego ostatniego objął rządy.
Poślubił Ulfhildę, córkę Håkona Finnsona.

</doc>
<doc id="994602" url="https://pl.wikipedia.org/wiki?curid=994602" title="Knut Eriksson">
Knut Eriksson

Knut Eriksson (zm. 8 kwietnia 1196) – król Szwecji w latach 1167–1196.
Był synem króla Szwecji Eryka IX Świętego. W 1167 roku, po śmierci Karola VII, zdobył szwedzki tron.
Nie jest znane imię jego żony. Jego następcą na tronie szwedzkim został Swerker II Młodszy. Knut Eriksson miał prawdopodobnie czterech synów, z których Eryk X w 1208 roku został królem Szwecji.

</doc>
<doc id="994604" url="https://pl.wikipedia.org/wiki?curid=994604" title="Filip Hallstensson">
Filip Hallstensson

Filip Hallstensson (zm. 1118) – król Szwecji od 1112 roku.
Był synem króla Halstena. Objął rządy po śmierci swojego stryja Inge I Starszego. Miał współrządzić ze swoim młodszym bratem Inge II Młodszym. Był żonaty z Ingegardą, córką Haralda III, króla Norwegii. Filip pozostaje jednym z najmniej znanych królów w dziejach Szwecji.

</doc>
<doc id="994605" url="https://pl.wikipedia.org/wiki?curid=994605" title="Izopolikwasy">
Izopolikwasy

Izopolikwasy - to polikwasy powstałe przez kondensację dwóch lub więcej cząsteczek tego samego kwasu nieorganicznego, np. kwas pirofosforowy, kwasy polifosforowe, kwasy poliwanadowe.

</doc>
<doc id="994607" url="https://pl.wikipedia.org/wiki?curid=994607" title="Heteropolikwasy">
Heteropolikwasy

Heteropolikwasy - polikwasy powstałe przez kondensację cząsteczek różnych kwasów nieorganicznych, np. kwasu krzemowego i fosforowego. Znajdują zastosowanie np. jako centra katalityczne (po wbudowaniu w matrycę polimerową).

</doc>
<doc id="994616" url="https://pl.wikipedia.org/wiki?curid=994616" title="Janusz K. Kozłowski">
Janusz K. Kozłowski



</doc>
<doc id="994618" url="https://pl.wikipedia.org/wiki?curid=994618" title="Sośnica (województwo warmińsko-mazurskie)">
Sośnica (województwo warmińsko-mazurskie)

Sośnica – kolonia w Polsce położona w województwie warmińsko-mazurskim, w powiecie braniewskim, w gminie Wilczęta.
W latach 1975–1998 miejscowość administracyjnie należała do województwa elbląskiego.
Zobacz też: Sośnica

</doc>
<doc id="994619" url="https://pl.wikipedia.org/wiki?curid=994619" title="Konchiolina">
Konchiolina

Konchiolina, konchina (łac. "conchyolinum", od "concha" – „mięczak” lub „muszla”) – organiczny biopolimer wchodzący w skład zewnętrznej warstwy ochronnej muszli mięczaków. Jest również, razem z aragonitem (węglan wapnia), składnikiem masy perłowej. Nierozpuszczalna w wodzie, alkoholu i eterze.

</doc>
<doc id="994621" url="https://pl.wikipedia.org/wiki?curid=994621" title="Chmielówka (Ławki)">
Chmielówka (Ławki)

Chmielówka – część wsi Ławki w Polsce, położona w województwie warmińsko-mazurskim, w powiecie braniewskim, w gminie Wilczęta.
W latach 1975–1998 Chmielówka administracyjnie należała do województwa elbląskiego.

</doc>
<doc id="994622" url="https://pl.wikipedia.org/wiki?curid=994622" title="Karpówek">
Karpówek

Karpówek – osada w Polsce położona w województwie warmińsko-mazurskim, w powiecie braniewskim, w gminie Wilczęta.
W latach 1975–1998 miejscowość administracyjnie należała do województwa elbląskiego.

</doc>
<doc id="994624" url="https://pl.wikipedia.org/wiki?curid=994624" title="Regionalizm">
Regionalizm



</doc>
<doc id="994625" url="https://pl.wikipedia.org/wiki?curid=994625" title="Górski Las">
Górski Las

Górski Las – osada w Polsce położona w województwie warmińsko-mazurskim, w powiecie braniewskim, w gminie Wilczęta.
W latach 1975–1998 miejscowość administracyjnie należała do województwa elbląskiego.

</doc>
<doc id="994626" url="https://pl.wikipedia.org/wiki?curid=994626" title="Uniwersytet Wisconsin w Milwaukee">
Uniwersytet Wisconsin w Milwaukee

Uniwersytet Wisconsin w Milwaukee () – amerykański uniwersytet publiczny znajdujący się w Milwaukee w stanie Wisconsin.
Od 2006 uczelnia oferuje 155 programów różnego stopnia, w tym 84 programów licencjackich, 48 programów magisterskich i 22 programy doktorskie. Kształci około 28 tys. studentów.
Zespoły sportowe uniwersytetu nazywane są Panterami (Panthers). Wszystkie 15 drużyn rywalizuje w NCAA Division I. Pantery zajmują 64 miejsce w klasyfikacji sportowej na 336 drużyn.
Nauka.
Jest jednym z dwóch uniwersytetów publicznych w stanie Wisconsin przyznających stopnie doktorskie. W 2006 roku budżet uniwersytetu wynosił 45,3 miliona dolarów oraz otrzymał on 145,9 milionów dolarów pomocy federalnej, kontraktów i stypendiów.
W skład uczelni wchodzą:
Kolegium Inżynierii i Nauk Stosowanych.
Kolegium Inżynierii i Nauk Stosowanych ("University of Wisconsin-Milwaukee College of Engineering and Applied Science") oferuje program nauczania, po którym student może otrzymać stopień licencjacki, magisterski i doktorski w inżynierii cywilnej, elektrotechnice, inżynierii przemysłowej, inżynierii materiałów, budowie maszyn i informatyki.
Do najbardziej znanych absolwentów college'u należą:
Szkoła Edukacji.
Szkoła Edukacyjna ("University of Wisconsin-Milwaukee School of Education") oferuje kształcenie na poziomie niższym ("undergraduate", odpowiednik studiów licencjackich), na dziewięciu kierunkach i dodatkowo czternaście kierunków o specjalizacji na poziomie doktorskim. Program nauczania został doceniony przez U.S. News &amp; World Report i znalazł się wśród 3% najlepszych uczelni Fundacji Carnegie.
Do najbardziej znanych absolwentów tego kierunku należą:
Szkoła Architektury, Planowania i Urbanistyki.
Szkoła Architektury, Planowania i Urbanistyki ("University of Wisconsin-Milwaukee School of Architecture and Urban Planning") oferuje kształcenie na poziomie licencjackim, magisterskim i doktorskim. W jej murach naukę podejmuje 800 studentów.
Szkoła znajduje się w Budynku Architektury w miasteczku uniwersyteckim. Zajmuje on powierzchnię 143 000 stóp kwadratowych i jest jednym z największych budynków uniwersytetu.
Szkoła została sklasyfikowana w pierwszej dwudziestce najlepszych szkół w Stanach Zjednoczonych według U.S. News and World Report.
Wydział Projektowania został również sklasyfikowany w pierwszej dwudziestce i na drugim miejscu w środkowym zachodzie. W kategorii programów nowatorskich zajął trzecie miejsce.
Do najbardziej znanych absolwentów tego wydziału należą:
Szkoła Biznesu im. Sheldon B. Lubar.
Szkoła Biznesu ("Sheldon B. Lubar School of Business") mieści się w budynku Lubar Hall w miasteczku uniwersyteckim. Szkoła oferuje trzy stopnie edukacji na poziomie licencjackim, magisterskim i doktorskim. Uczęszcza do niej ponad 4000 studentów. Budynek jest siedzibą Centrum Innowacji Technologicznych, Deloitte &amp; Touche Center, Instytutu Helen Bader oraz Centrum Bostrom dla Biznesu Konkurencyjnego, Innowacji i Przedsiębiorczości.
Program Management Information Systems (MIS), według którego odbywa się nauka w szkole, został sklasyfikowany przez Association for Information Systems na 19 miejscu w Stanach Zjednoczonych i na 24 miejscu na świecie.
Miasteczko uniwersyteckie.
Miasteczko uniwersyteckie położone jest na 93 akrach w górnym East Side. Uważa się je za jedno z najbezpieczniejszych kampusów w Wisconsin. Miasteczko mieści się w pięciu budynkach położonych nad brzegiem jeziora Michigan, w odległości 10 min od centrum Milwaukee. Budynki kampusu położone są względem siebie w kształcie litery „L” i podzielone na trzy dziedzińce: centralny (środkowy), zachodni i północny.
Dziedziniec Północny.
Północna strona dziedzińca graniczy z Downer Woods, lesistym obszarem i centrum konserwacji. Po zachodniej stronie Dziedzińca Północnego znajdują się "Sandburg Residence Halls", kompleks czterech wysokich akademików. Na osiedlu tym mieszka 2 700 studentów.
W centralnej części Dziedzińca Północnego znajduje się Centrum Klotsche i jego pawilon, w którym są pomieszczenia rekreacyjne i sale sportowe. Obok znajduje się Enderis Hall, w której swoją siedzibę ma College Nauki o Zdrowiu, Szkoła Edukacji, "School of Information Studies" i "Helen Bader School of Social Welfare".
Wschodnia strona Dziedzińca Północnego jest grupą starych czerwonych budynków, w tym Holton Hall, Merrill Hall, Johnston Hall, Sabin Hall i innych. Budynki te zostały nabyte przez uniwersytet na potrzeby miasteczka uniwersyteckiego.
Dziedziniec Centralny.
W północnej części Dziedzińca Centralnego znajduje się biblioteka Uniwersytetu Wisconsin w Milwaukee. Składa się ona z trzech części: skrzydła zachodniego, wschodniego i centrum konferencyjnego na ostatnich piętrach. Zachodnie i wschodnie skrzydło zostały dobudowane, w 1967 i 1974, jako oddzielne budynki. Zostały następnie połączone przez przejście w suterenie (pomostami na drugim i trzecim piętrze).
Północne połączenia wschodniego i zachodniego skrzydła oraz czwarte piętro konferencyjne zostały dobudowane w 1987. W 1979 biblioteka została nazwana imieniem Goldy Meir, czwartej premier Izraela, która uczęszczała na uniwersytet w Milwaukee.
W południowej części Dziedzińca Centralnego znajduje się Związek Uniwersytetu Wisconsin w Milwaukee, centrum działalności studenckiej. Biblioteka Goldy Meir na północy i budynek Związku na południu są połączone przez "Ernest Spaights Plaza". Po zachodniej stronie "Ernest Spaights Plaza" znajduje się Bolton Hallnie, w którym swoje siedziby mają wydziały socjologii, antropologii, politologii, ekonomii, urbanistyki i geografii.
Na zachód od Bolton Hall znajduje się Lubar Hall, siedziba Szkoły Biznesu Sheldona B. Lubara. Jest to czteropiętrowy budynek z salami wykładowymi o łącznej powierzchni 150 000 stóp kwadratowych, z laboratoriami komputerowymi i przestrzennymi biurami. Szkoła może pomieścić 2 000 studentów w jednym czasie.
Budynek został zbudowany w 1995 i rok później nazwany "Lubar Hall" (na cześć Sheldon B. Lubar, biznesmena, obywatela i filantropa Milwaukee). Lubar był założycielem i przewodniczącym Lubar &amp; Company, Inc. Budynek został wyposażony przez firmę energetyczną Wisconsin Electric Power Company w automatyczny system oświetleniowy i kontroli temperatury. Ponadto w budynku znajduje się prawie 200 biur, trzy sale wykładowe z 750 miejscami łącznie, dziesięć klas w kształcie litery „U”, siedem klas w kształcie łuku, klasa Executive MBA, trzy laboratoria komputerowe i dwa poziomy podziemnego parkingu.
We wschodniej części "Ernest Spaights Plaza" znajduje się budynek Muzyki, budynek Teatru i Mellencamp Hall. Główne budynki na wschodniej stronie centralnego dziedzińca, włącznie z Mitchell Hall (zwane czasem "Old Main"), były pierwotną siedzibą College'u Nauczycielskiego Stanu Milwaukee.
Dziedziniec Zachodni.
Dziedziniec Zachodni jest siedzibą College'u Inżynierii i Nauk Stosowanych, znajdującego się w budynku EMS, College'u Pielęgniarstwa, znajdującego się po północno-zachodniej stronie w Cunningham Hall, Szkoły Architektury, Urbanistyki i Planowania oraz budynku Fizyki i Chemii po stronie południowej.
Budynek Szkoły Architektury, Urbanistyki i Planowania znajdujący się we wschodniej części Zachodniego Dziedzińca został dobudowany w 1993. Jego powierzchnia wynosi 143 000 stóp kwadratowych, co daje mu miejsce wśród jednych z największych szkół architektonicznych w Stanach Zjednoczonych, wybudowanych w ostatnich 40 latach. Zewnętrzna strona budynku, zaprojektowanego w kształcie litery „L”, ma ściany z cegły zaakcentowane metalowymi panelami i dużymi oknami.
Pełne szklane ściany wychodzące na centralny dziedziniec dają widok na cały dziedziniec z każdego pokoju w budynku. Wewnątrz znajdują się studia projektowania dla studentów, klasy, sala wykładowa, miejsca wystawowe, laboratoria komputerowe, biura, centrum mediów i fotografii oraz centrum badawcze.
Przy Dziedzińcu Zachodnim, między budynkami, znajduje się Engelmann Field – siedziba męskiej i żeńskiej drużyny piłkarskiej Milwaukee Panthers. Budynek-stadion o pojemności 2000 widzów wybudowano w 1973.
Historia.
Historia uniwersytetu rozpoczyna się 5 lutego 1849, kiedy to 17 chłopców przyjechało do "Madison Female Academy" by wypożyczyć jedną z klas. Data ta jest obecnie świętowana w Wisconsin jako Dzień Założycieli. W lipcu tego samego roku został założony Uniwersytet Wisconsin. Edukacja wyższa rozpoczęła się w Milwaukee w 1885, z chwilą ufundowania Stanowej Szkoły Powszechnej.
Pod koniec 1956, w wyniku połączenia starego Uniwersytetu Wisconsin i Wisconsin State College Milwaukee (następcy Stanowej Szkoły Powszechnej), powstał Uniwersytet Wisconsin w Milwaukee.
Wczesna historia uniwersytetu.
W 1880 stan Wisconsin, na skutek rosnącego popytu na wyższą edukację, złożył wniosek do Rady Regentów Szkół Powszechnych o stworzenie szkoły wyższej w obszarze miasta Milwaukee.
Powszechna Stanowa Szkoła w Milwaukee powstała w 1885, w pobliżu ulic 18. i Wells. Jej prezydentem był John J. Mapel. Przez następne 42 lata szkoła miała siedmiu prezydentów, do programu nauczania dodała program muzyczny czy program siedmiu sztuk wyzwolonych. W 1909 roku uczelnia przeniosła się do obecnej siedziby.
W 1927 szkoła zmieniła nazwę na Stanowy College Nauczycielski Milwaukee. W 1937 porzucono czteroletni program nauczania i zaoferowano program czteroletnich studiów licencjackich. Po II wojnie światowej szkoła oferowała już program studiów doktoranckich. W 1946 posadę rektora college’u objął J. Martin Klotsche i funkcję tę piastował do 1973. W 1951 szkoła ponownie zmieniła nazwę, na "Wisconsin State College of Milwaukee", a pięć lat później stała się częścią Uniwersytetu Wisconsin.
Nowy uniwersytet składał się z miasteczka uniwersyteckiego położonego blisko jeziora i Uniwersytetu Wisconsin połączonego z dolnym Milwaukee. Pierwsza ceremonia nadania stopnia naukowego Uniwersytetu Wisconsin w Milwaukee odbyła się 16 czerwca 1957. W roku następnym, 13 czerwca, burmistrz Frank P. Zeidler jako pierwszy otrzymał honorowy doktorat od uniwersytetu. W 1988 wyznaczono osiem Centrów Doskonalenia.
Lekkoatletyka.
Uniwersytet Wisconsin w Milwaukee i jego poprzednie instytucje miały w swojej historii trzy maskotki i nazwy: "Green Gulls" (Zielone Mewy) (1910–1956), "Cardinals" (Kardynałowie) (1956–1964) i Pantery (od 1964).
Milwaukee rywalizuje w dziewięciu rozgrywkach "Horizon League", której stali się członkiem w 1994. Odkąd podniesiono poziom I ligi dla wszystkich sportów NCAA w sezonie 1990/1991, Pantery Milwaukee szybko urosły do liczącego się zespołu sportowego (głównie w koszykówce i piłce nożnej). W sumie 15 zespołów Panter rywalizuje na poziomie NCAA. Inne dyscypliny, w których rywalizują drużyny uniwersytetu, to: baseball, piłka siatkowa, biegi przełajowe, męska i żeńska lekkoatletyka halowa, męska i żeńska reprezentacja w pływaniu, nurkowaniu i żeńska reprezentacja w tenisa.
Męski zespół w baseballu i żeńska drużyna siatkówki cieszyły się w ostatnich latach sukcesami. Bejsboliści wygrali sześć z dziewięciu ostatnich sezonów i występowali w trzech Turniejach NCAA. Zespół siatkarzy zakwalifikował się do sześciu z ostatnich dziewięciu Turniejów NCAA i ustanowił rekord w całej historii rozgrywek: 867-477-7 (pod koniec sezonu 2006).
Życie studenckie.
Domy.
Sandburg Halls jest największym studenckim akademikiem w miasteczku uniwersyteckim. Jest to kompleks czterech wieżowców z 2700 mieszkaniami. W budynkach znajdują się bary samoobsługowe, centrum rekreacji, kawiarnie, laboratoria komputerowe oraz kino.
W otworzonym w ostatnich latach Kenilworth Square, znajdującym się na południe od głównego miasteczka uniwersyteckiego, znajdują się apartamenty dla około 375 absolwentów i starszych studentów. W 2008 roku została otwarta rezydencja RiverView Residence Hall, znajdująca się poza miasteczkiem uniwersyteckim (na North Avenue, blisko Humboldt).
Media.
Na terenie uniwersytetu działa kilka mediów informacyjnych. Istnieją dwie gazetki studenckie "Post" i "Leader". Post jest tygodnikiem wydawanym niezależnie przez studentów. Leader jest gazetą poruszającą tematykę sztuki i rozrywki, wydawana jest w każda środę. Studenci redagują również "Front Page Milwaukee", która jest gazetą internetową.
Studencki "Journalism &amp; Mass Communication", emitowany w PantherVision, jest informacyjnym programem telewizyjnym; oglądalny dzięki "Higher Education Cable Consortium" dociera do 300 000 gospodarstw domowych w południowo-wschodnim Wisconsin.
Organizacje studenckie.
W miasteczku uniwersyteckim działa ok. 300 studenckich organizacji. Studentów reprezentuje Studenckie Stowarzyszenie Uniwersyteckie ("Student Association of the University"), które działa wspólnie z władzami uczelni.

</doc>
<doc id="994627" url="https://pl.wikipedia.org/wiki?curid=994627" title="Oughterard">
Oughterard

Oughterard (irl. "Uachtar Ard") - małe miasteczko w Irlandii, w hrabstwie Galway (prowincja Connacht), położone nad Jeziorem Corrib w odległości 26 km od Galway. Oughterard nazywane jest "Bramą do Connemara".
Miasteczko to znajduje się w tak zwanym obszarze Gaeltacht (region w którym spora liczba mieszkańców posługuje się językiem gaelickim).

</doc>
<doc id="994629" url="https://pl.wikipedia.org/wiki?curid=994629" title="Chrześcijaństwo w Indiach">
Chrześcijaństwo w Indiach

Chrześcijaństwo w Indiach jest religią napływową – legendy mówią o działalności w Indiach św. Tomasza Apostoła, na pewno zaś istniało już w starożytności.
Według tradycyjnych przekazów z Kerali, stanu, gdzie chrześcijaństwo jest najdawniejsze i najsilniejsze, Tomasz Apostoł miał działać w latach 57–72. Informacje o działalności św. Tomasza w Indiach istnieją także w pismach Ojców Kościoła. Od niego sami wywodzą swoje pochodzenie chrześcijanie świętego Tomasza. Wielu badaczy (m.in. E. Tisserant, N. Zernov, I. Silbernagl, J. Schnitzer, Jan Kieniewicz) uznaje, że św. Tomasz Apostoł i jego współpracownicy, Teofil i współzałożyciel aleksandryjskiej szkoły egzegetycznej Panten, działali nie w Indiach, a na terenach Jemenu, nazywanych dawniej czasem "India Citerior".
Chrześcijanie św. Tomasza mają być według badaczy potomkami imigrantów perskich i syryjskich osiedlających się stopniowo na Wybrzeżu Malabarskim. W 345 przybyła grupa kupca Tomasza Kany, w 774 biskupa Tomasza, w 840 grupa, której przewodzili biskupi Mar Szebe Iszu i Mar Peroz.
W roku 512 chrześcijanie świętego Tomasza przyjęli nestorianizm. W 522 ich biskupem został Kallian. Katolikos Sliba-Zka utworzył w VIII w. nestoriańską metropolię w Angamale.
Świadectwo o istnieniu chrześcijaństwa w Indiach przekazał egipski geograf Kosmas Indikopleustes, podróżujący do Indii w latach 520–525 – nie zawierają one jednak dokładniejszych informacji. Pierwsze świadectwa zachodnie pochodzą z wieku XIII.
Kościoły przedchalcedońskie.
Ormianie.
Ormianie osiedlali się wzdłuż dróg handlowych prowadzących do Chin, ich osadnictwo w Indiach sięga średniowiecza. Stałą organizację kościelną mieli jednak dopiero od nowożytności – podlegali diecezji Nowej Dżulfy. Duże wpływy zdobyli na dworze Akbara, kiedy też przybyły do Indii liczniejsze grupy Ormian. Ormianką była jedna z żon Akbara, Mariam Zamani Begum. Ormianie otrzymywali od władców indyjskich przywileje handlowe. Było wśród nich wielu lekarzy, urzędników, a przede wszystkim pośredniczących w handlu z Europą kupców. Kolejne grupy przybywały w wieku XVIII i XIX z Persji.
Ich głównymi ośrodkami były Agra, Kalkuta i Madras, a także Dhaka, Bombaj i Surat. W Agrze znajduje się pochodzący z 1582 kościół ormiański i napisy cmentarne z 1611. W Madrasie od 1794 ukazywała się wydawana przez ks. Arathuna Szumawona gazeta „Azdarar”, istniała także drukarnia oraz akademia, w której uczyli się Ormianie pochodzący z Persji. W Kalkucie istniało wydawane od 1844 czasopismo ormiańskie „Ashasser”, w którym propagowano niepodległość Armenii.
XIX-wiecznie wspólnoty ormiańskie były niewielkie (bombajska liczyła ok. 150 osób, madraska ok. 30 rodzin). Obecnie Kalkuta jest siedzibą ormiańskiego biskupstwa Indii, Australii i dalekiego Wschodu, obejmującego 2000 wiernych w Indiach i 600 w innych krajach.
Katolicyzm.
Dane statystyczne.
W roku 1912 w Indiach było 8 metropolii, 22 diecezje, 4 prefektury apostolskie, 2498 księży zakonnych i świeckich (w tym 1230 pochodzenia indyjskiego), 1121 alumnów, 638 zakonników, 3592 zakonnice i 2,21 miliona wiernych wszystkich obrządków. Dane obejmują Cejlon.
W roku 1928 w Indiach było 10 metropolii, 32 diecezje, 3 prefektury apostolskie, 3 wikariaty apostolskie, 3561 księży zakonnych i świeckich (w tym 1755 pochodzenia indyjskiego), 1589 alumnów, 896 zakonników, 8481 zakonnic i 3,32 miliona wiernych wszystkich obrządków. Dane obejmują Cejlon.
W roku 1949 w Indiach były 43 metropolie i diecezje, 5199 księży zakonnych i świeckich (w tym 3907 pochodzenia indyjskiego) i 4,3 mln wiernych wszystkich obrządków. Dane obejmują Cejlon.
W roku 1967 było w Indiach 18 metropolii, 51 diecezji, 3976 parafii, 3362 księży zakonnych, 5140 księży świeckich, 3084 alumnów, 6648 zakonników, 27037 zakonnic i 7,19 miliona wiernych wszystkich obrządków na 439 milionów mieszkańców.
W roku 1977 było w Indiach 19 metropolii, 64 diecezje, 3 wikariaty apostolskie, 6 egzarchatów apostolskich, 4237 parafii, 3956 księży zakonnych, 6142 księży świeckich, 2381 alumnów, 8417 zakonników, 41866 zakonnic i 9,18 miliona wiernych wszystkich obrządków na 598 milionów ludności.
W roku 1985 było w Indiach 19 metropolii, 92 archidiecezje i diecezje, 5421 parafii, 5185 księży zakonnych, 7327 księży świeckich, 5586 alumnów, 2561 zakonników, 52930 zakonnice i 12,55 miliona wiernych wszystkich obrządków na 732 miliony mieszkańców.
W roku 1990 było w Indiach 19 metropolii, 103 archidiecezje i diecezje, 6218 parafii, 5863 księży zakonnych, 8230 księży świeckich, 7224 alumnów, 2688 zakonników, 61817 zakonnic i 13,67 miliona wiernych wszystkich obrządków na 796 milionów mieszkańców.
W roku 1995 był w Indiach 1 patriarchat, 1 arcybiskupstwo większe, 18 metropolii, 107 diecezji, 6844 parafii, 6621 księży zakonnych, 9030 księży świeckich, 9359 alumnów, 2710 zakonników, 69106 zakonnic i 14,9 miliona wiernych na 870 milionów mieszkańców.
Historia.
Zachodowi pierwsze relacje o chrześcijanach malabarskich przekazali w XIII w. Jan z Montecorvino i Marco Polo, w XIV w. dominikanin Jordan Catala i franciszkanie Odoryk z Pordenone i Giovanni Marignolli. W XV w. Vasco da Gama mówił o 300000 chrześcijan św. Tomasza podlegających katolikosowi Bagdadu. Razem z Vasco da Gamą przybył do Indii trynitarz Pedro de Covilhão, który jednak nie podjął działalności misyjnej.
W 1456 papież Kalikst III wydał bullę podporządkowującą misję w Indiach Zakonowi Chrystusa, jednak w 1514 w Funchal powstało biskupstwo sprawujące patronat nad zamorskimi posiadłościami Portugalii. W 1534 biskupstwo Funchal zostało podniesione do godności metropolii, a w Goa powstała jej sufragania.
Pierwsze misje katolickie w Indiach wiążą się z portugalskimi odkryciami geograficznymi i rozwojem handlu – wraz z Pedrem Álvaresem Cabralem przybyło do Indii 8 franciszkanów i 8 księży świeckich, wraz z Afonsem de Albuquerque 5 dominikanów. Pierwsi franciszkanie, zajmujący się początkowo duszpasterstwem Portugalczyków, przybywali do Indii w latach 1505-1506. W 1518 założyli konwent w Goa, prowadzili także misje, m.in. w Bardez, Basseinie, Bombaju, Koczinie, Kolamie, Tamilnadzie, oraz szkoły w Kranganurze, Poinsur i Reis Magos.
Unici.
Unici indyjscy dzielą się na dwa obrządki: ryt syro-malabarski i ryt syro-malankarski. Swoje pochodzenie wiążą z działalnością św. Tomasza, należą więc do chrześcijan św. Tomasza. Jan Paweł II w liście do episkopatu Indii trzech obrządków potwierdził możliwość istnienia dla poszczególnych obrządków odrębnych konferencji episkopatu opartych na własnym prawie kanonicznym, ostatecznie jednak w 1988 na zjeździe w Kottajam została utrzymana wspólna konferencja episkopatu dla całych Indii.
Ryt syro-malabarski.
Dla obrządku syro-malabarskiego powstało w latach 1968-1972 siedem egzarchatów apostolskich (Bidżnor, Czanda, Dżagdalpur, Rajkot, Sagar, Satna i Udżdżajn). W 1977 zostały one przekształcone w diecezje, w 1984 powstała diecezja w Gorakhpurze. Powstanie w 1986 diecezji syro-malabarskiej w Thamarasserry zakończyło długotrwały spór o tworzenie parafii syro-malabarskich poza Keralą, a w 1987 papież Jan Paweł II potwierdził taką możliwość. W 1962 rozpoczęły się reformy ksiąg liturgicznych rytu, zatwierdzone przez Stolicę Apostolską w 1989. 16 XII 1992 na mocy bulli "Quae maiori" zostało utworzone arcybiskupstwo większe o uprawnieniach patriarchatu dla wiernych obrządku syro-malabarskiego metropolii Ernakulam i Czanganaczeri.
Dane statystyczne.
W 1913 były 4 egzarchaty apostolskie, 369 parafii, 64 księży zakonnych, 429 księży świeckich i 453713 wiernych rytu syro-malabarskiego.
W 1985 były 2 metropolie, 19 diecezji, 1767 parafii, 1302 księży zakonnych, 1533 księży świeckich, 1839 zakonników, 16988 zakonnic i 2,42 miliona wiernych rytu syro-malabarskiego.
W 1995 było jedno arcybiskupstwo większe, 2 metropolie, 19 diecezji i 3,15 miliona wiernych rytu syro-malabarskiego.
Ryt syromalankarski.
Metropolia w Triwandrumie i jej sufragania w Tiruwalla zostały ustanowione dla tego rytu w 1932 przez Piusa XI. Jan Paweł II ustanowił dla niego trzecią diecezję, Battery.
Obecnie sufraganiami archidiecezji Triwandrumu są eparchia Martahndomu (ustanowiona w 1996), eparchia Mavelikary (2007) i eparchia Pathanamthitty (2010). Diecezja Tiruwalli została podniesiona do rangi archidiecezji w 2006 – jej sufraganiami są eparchia Battery, ustanowiona w 2003, eparchia Muvattupuzhy (2003) i eparchia Puthur (od 2010 r.). 
Dla życia religijnego katolików tego rytu szczególne znaczenie ma aśram w Vagamon - Kurisumala Ashram, łączący tradycje mistycyzmu hinduistycznego z ascetyczną tradycją syryjską i monastyczną tradycją cystersów. Katolikiem obrządku syromalankarskiego był przewodniczący od 1988 konferencji episkopatu Indii biskup Benedict Varghese Gregorios Thangalathil. W 2010 r. papież Benedykt XVI ustanowił także egzarchat apostolski Stanów Zjednoczonych Ameryki dla katolików syromalankarskich.
Dane statystyczne.
W 1950 Kościół syromalankarski miał 655 888 wiernych.
W 1961 Kościół syromalankarski miał 418 parafii, 28 księży zakonnych, 182 księży świeckich, 56 zakonników, 389 zakonnic i 124400 wiernych.
W 1985 Kościół syromalankarski miał 1 metropolię, 2 diecezje, 361 parafii, 84 księży zakonnych, 164 zakonników, 821 zakonnic i 242000 wiernych.
W 1994 Kościół syromalankarski miał 296 000 wiernych.
W 2010 Kościół syromalankarski miał 2 metropolie, 9 diecezji.
Prawosławie.
Wspólnota prawosławna w Indiach jest niewielka. Pierwsi prawosławni tego kraju byli to kupcy melchiccy, którzy osiedlili się w Indiach południowych, podlegający początkowo Patriarchatowi Antiochii, a od VIII w. katolikosowi Romagiris.
Wierni współcześni wywodzą się z nielicznej emigracji rosyjskiej, greckiej i melchickiej. W 1924 Patriarchat Konstantynopola utworzył w Indiach stałą organizację kościelną, podlegającą utworzonej w tym samym czasie metropolii Australii i Nowej Zelandii. Od roku 1975 prawosławni w Indiach podlegają metropolicie Nowej Zelandii jako egzarsze misyjnemu Dalekiego Wschodu.
Protestantyzm.
Jedną z pierwszych w świecie misji protestanckich była luterańska Misja duńsko-halleńska (Dänisch-Hallesche Mission) powstała w 1706 w Trankebarze przy poparciu króla Danii Fryderyka IV. Od 1712 wspierali ją anglikanie, a od 1714 Kolegium Misyjne w Kopenhadze (Collegium de Cursu Evangelii Promovendo). Misjonarzami byli przesiąknięci duchem pietyzmu uczniowie szkoły misyjnej w Halle: Bartholomäus Ziegenbalg (1682/83-1719), Heinrich Plütschau (1676/77-1752), J. E. Gründler, J. Ph. Fabricius i Ch. F. Schwartz. W 1707 protestanci założyli w Trankebarze pierwszą indyjską szkołę dla dziewcząt, a w 1733 ordynowali pierwszego pastora pochodzenia indyjskiego, Aarona. W latach 1760-1801 misję protestancką prowadzili hernhuci. W 1800 w swojej posiadłości Serampur Duńczycy założyli nową misję.
W 1837 zmarł ostatni misjonarz misji duńsko-halleńskiej, a w Tankebarze (sprzedanym w 1874 Wielkiej Brytanii) pozostali już tylko misjonarze anglikańscy należący do Society for the Propagation of the Gospel in Foreign Parts.
Misje luterańskie prowadzili w XIX w. Niemcy – Norddeutsche Missiongesellschaft (od 1842), Evangelisch-Luterische Mission zu Lepizig (od 1844), Hermansburger Mission (od 1864), Schleswig-Holsteinische Misiongesellschaft zu Breklum (od 1881), Amerykanie – American Lutheran Church (of 1850) i Szwedzi – Svenska Missionsallkapet (od 1877).
Dane statystyczne.
W 1851 było w Indiach 90 tys. protestantów, do 1914 ich liczba wzrosła do miliona. W 1950 było ich 5 milionów, W 1985 8,8 miliona. Według "Operation World" w 2000 roku było 10 mln protestantów i 7 mln chrześcijan z niezależnych kościołów, z których większość powiązana była z protestantyzmem. Według tego samego źródła w 2010 roku liczba protestantów wzrosła do 26 milionów i wyznawców niezależnych kościołów do 17 mln. Największe denominacje stanowiły: Kościół Południowych Indii – 4,38 mln wiernych, Kościół Adwentystów Dnia Siódmego – 2,75 mln, Zjednoczony Kościół Ewangelicko-Luterański – 1,95 mln, Kościół Wierzących – 1,8 mln, Kościół Północnych Indii – 1,5 mln, Kościół Prezbiteriański – 1,39 mln i Kościół Metodystyczny – 1,15 mln.
Świadkowie Jehowy.
Wspólnota składa się z 56 747 głosicieli Świadków Jehowy, należących do 947 zborów; duża część z nich mieszka w stanie Kerala, ponadto znaczna liczba Świadków Jehowy żyje w Bombaju. Na dorocznej uroczystości Wieczerzy Pańskiej w 2022 roku zebrało się 152 011 osób. Działalność miejscowych wyznawców koordynuje Biuro Oddziału w Rajanukunte koło Bangalore.

</doc>
<doc id="994630" url="https://pl.wikipedia.org/wiki?curid=994630" title="Tom Latham">
Tom Latham

Thomas Latham (ur. 14 lipca 1948) – amerykański polityk, członek Partii Republikańskiej. Od 1995 do 2015 był przedstawicielem stanu Iowa do Izby Reprezentantów Stanów Zjednoczonych, najpierw przez cztery kadencje z piątego, następnie przez pięć kadencji z czwartego, a później przez jedną kadencję z trzeciego okręgu wyborczego.

</doc>
<doc id="994632" url="https://pl.wikipedia.org/wiki?curid=994632" title="Steve King">
Steve King

Steven (Steve) King (ur. 28 maja 1949 w Storm Lake) – amerykański polityk, członek Partii Republikańskiej. Od 2003 do 2013 przez pięć kadencji był przedstawicielem piątego okręgu (który uległ następnie likwidacji), a w latach 2013-2021 był przedstawicielem czwartego okręgu wyborczego w stanie Iowa do Izby Reprezentantów Stanów Zjednoczonych.

</doc>
<doc id="994635" url="https://pl.wikipedia.org/wiki?curid=994635" title="Mark Kirk">
Mark Kirk

Mark Steven Kirk (ur. 15 września 1959) – amerykański polityk, członek Partii Republikańskiej. W latach 2001-2010 był przedstawicielem dziesiątego okręgu wyborczego w stanie Illinois do Izby Reprezentantów Stanów Zjednoczonych, a od 2010 do 2017 roku senatorem Stanów Zjednoczonych z tego stanu.
22 maja 2012 przebywający na szczycie NATO w Chicago prezydent RP Bronisław Komorowski odznaczył go Krzyżem Komandorskim Orderu Zasługi RP, przyznanym w uznaniu działań prowadzonych przez niego w amerykańskim parlamencie, zmierzających do zniesienia wiz dla Polaków udających się do USA.

</doc>
<doc id="994636" url="https://pl.wikipedia.org/wiki?curid=994636" title="Jerry Weller">
Jerry Weller

Gerald C. „Jerry” Weller (ur. 7 lipca 1957) – amerykański polityk, członek Partii Republikańskiej. W latach 1995-2009 przez siedem dwuletnich kadencji Kongresu Stanów Zjednoczonych był przedstawicielem jedenastego okręgu wyborczego w stanie Illinois do Izby Reprezentantów Stanów Zjednoczonych.

</doc>
<doc id="994637" url="https://pl.wikipedia.org/wiki?curid=994637" title="John Shimkus">
John Shimkus

John Mondy Shimkus (ur. 21 lutego 1958) – amerykański polityk, członek Partii Republikańskiej. Od 1997 jest przedstawicielem stanu Illinois do Izby Reprezentantów Stanów Zjednoczonych, najpierw do 2003 z dwudziestego (który uległ następnie likwidacji), następnie z dziewiętnastego (który uległ następnie likwidacji), a od 2013 z piętnastego okręgu wyborczego.

</doc>
<doc id="994638" url="https://pl.wikipedia.org/wiki?curid=994638" title="Frederick Calvert (baron)">
Frederick Calvert (baron)

Frederick Calvert (ur. 6 lutego 1731, zm. 4 września 1771) – angielski arystokrata, właściciel kolonii Maryland, ostatni baron Baltimore. Tytuł wygasł wraz z jego śmiercią, ponieważ syn Fredericka, Henry Harford, był nieślubnym dzieckiem i w związku z tym nie mógł odziedziczyć tytułu.

</doc>
<doc id="994640" url="https://pl.wikipedia.org/wiki?curid=994640" title="Ray LaHood">
Ray LaHood

Raymond H. „Ray” LaHood (ur. 6 grudnia 1945 w Peorii w Illinois) – amerykański polityk, członek Partii Republikańskiej. W latach 1995-2009 przez siedem kolejnych kadencji Kongresu Stanów Zjednoczonych był przedstawicielem osiemnastego okręgu wyborczego w stanie Illinois do Izby Reprezentantów Stanów Zjednoczonych (nie ubiegał się o reelekcję w 2008).
Obecnie LaHood jest sekretarzem transportu w administracji prezydenta Baracka Obamy. Jest tym samym jedynym republikaninem na stanowisku sekretarza departamentu (sekretarz obrony Robert Gates, choć określa się mianem republikanina, formalnie pozostaje bezpartyjnym).
Jest synem Mary A. LeHood (Vogel), która ma niemieckie korzenie, i Edwarda M. LaHooda, Amerykanina pochodzenia libańskiego.

</doc>
<doc id="994641" url="https://pl.wikipedia.org/wiki?curid=994641" title="Pomnik Bismarcka w Hamburgu">
Pomnik Bismarcka w Hamburgu

Pomnik Bismarcka (niem. "Bismarck-Denkmal") w Hamburgu – jest najwyższym i najbardziej znanym pomnikiem Ottona von Bismarcka (ur. 1815, zm. 1898) na świecie. Znajduje się na wzgórzu ("Elbhöhe") w parku "Alter Elbpark", na skraju Nowego Miasta.
Historia.
Konkurs na pomnik został ogłoszony w 1901 roku. Pomnik wzniesiono w latach 1903–1906. Ma 34,3 m wysokości, waży 625 ton. Prace rzeźbiarskie przy pomniku wykonał Hugo Lederer. Bismarck został wystylizowany w formie posągu Rolanda.

</doc>
<doc id="994645" url="https://pl.wikipedia.org/wiki?curid=994645" title="Macrolepiota rhacodes">
Macrolepiota rhacodes



</doc>
<doc id="994647" url="https://pl.wikipedia.org/wiki?curid=994647" title="Marine nationale">
Marine nationale

Marine nationale – francuska marynarka wojenna, rodzaj sił zbrojnych we francuskich siłach zbrojnych. W jej skład wchodzi cała gama statków wodnych pływających od kutrów patrolowych po fregaty i niszczyciele rakietowe oraz jeden lotniskowiec i dziesięć okrętów podwodnych o napędzie nuklearnym (cztery z nich są przystosowane do wystrzeliwania pocisków balistycznych).
Dewizą Francuskiej Marynarki Wojennej jest "Honneur, Patrie, Valeur, Discipline" („Honor, Ojczyzna, Męstwo, Dyscyplina”).
Organizacja.
Marynarka wojenna zorganizowana jest następująco:
W 2006 w marynarce francuskiej służyło 43 771 żołnierzy oraz 10 015 pracowników cywilnych.
Warto odnotować, że "Troupes de marine" (piechota morska), zorganizowana w "Régiments d'Infanterie de Marine" (elitarne RIMa) to dzisiejsza nazwa dawnych oddziałów "Troupes Coloniales" (wojsk kolonialnych), które nie należą do marynarki, lecz do armii.
Zgodnie z założeniami francuska Marynarka Wojenna powinna dysponować dwoma lotniskowcami (aktualnie posiada tylko jeden – „Charles de Gaulle”). W chwili obecnej flota jest w stanie restrukturyzacji i przebudowy zakładającej budowę dwóch nowych lotniskowców w miejsce obecnie eksploatowanego. Do 2015 planowane jest zastąpienie obecnych niszczycieli i starszych fregat przez fregaty typów "Horizon" i FREMM.
W 2011 główne okręty marynarki francuskiej to:
Historia.
Dzieje marynarki francuskiej sięgają wczesnego średniowiecza, walk z wikingami, operacji desantowej Wilhelma Zdobywcy na wybrzeżu angielskim, bitwy pod Sluys przegranej na rzecz Anglików i pod La Rochelle, tym razem – przy udziale eskadry kastylijskiej – wygranej.
Prawdziwą siłą i znakomitym instrumentem w działaniach zewnętrznych stała się "La Royale" za panowania Ludwika XIV, który potrafił marynarkę dobrze wyszkolić i wyposażyć, co pozwoliło jej odnieść szereg zwycięstw (jak na przykład w bitwie pod Palermo oraz w starciach z Anglikami i Holendrami na początku Wojny Dziewięcioletniej. Kłopoty finansowe nie pozwoliły wykorzystać tych zwycięstw i inicjatywa znalazła się w rękach przeciwników.
XVIII wiek.
XVIII stulecie to okres rosnącej przewagi brytyjskiej Royal Navy na morzach i oceanach świata. W wojnie o sukcesję austriacką i wojnie siedmioletniej lekceważona przez nie interesującego się jej sprawami Ludwika XV marynarka francuska doznała licznych porażek, które doprowadziły niemal do jej unicestwienia. Dzieła jej odbudowy podjął się pierwszy minister Étienne-François de Choiseul, który zrozumiał, że bez posiadania silnej floty Francuzi nie mogą w żaden sposób przeciwstawić się Brytyjczykom. Świadectwem ożywienia francuskiej marynarki było m.in. pierwsze francuskie opłynięcie globu przez wyprawę badawczą Bougainville’a w roku 1766.
Dzięki Choiseulowi i jego następcom, osobiście popieranym przez żywo zainteresowanego sprawami floty Ludwika XVI, w czasie amerykańskiej wojny o niepodległość marynarka francuska wspólnie z sojuszniczą flotą hiszpańską mogła podjąć otwartą walkę z największą flotą wojenną ówczesnego świata. W najważniejszej bitwie morskiej tej wojny flota francuska pod dowództwem markiza de Grasse pokonała Brytyjczyków w zatoce Chesapeake w roku 1781, przesądzając tym samym o zagładzie odciętych od morza i zablokowanych na lądzie sił brytyjskich w bitwie pod Yorktown, co zadecydowało o niepodległości Stanów Zjednoczonych. Z kolei w Indiach Pierre de Suffren przeprowadził szereg kampanii przeciw flocie brytyjskiej w latach 1781-1783, osiągając znaczącą przewagę nad wiceadmirałem sir Edwardem Hughesem. Marynarka francuska w tej wojnie odniosła zatem strategiczne zwycięstwo, czego nie mogła zmienić nawet klęska de Grasse w bitwie pod Saintes w roku 1782. W roku 1783, po zakończeniu wojny, flota francuska liczyła 69 okrętów liniowych i 55 fregat.
Jednak rewolucja francuska, eliminując większość oficerów arystokratycznego pochodzenia, doprowadziła Marynarkę do niemalże całkowitego upadku. Wysiłki zmierzające do ponownego przywrócenia jej dawnej świetności za Napoleona uniemożliwiła śmierć admirała Louisa de Latouche Tréville’a w roku 1804 i bitwa pod Trafalgarem w roku następnym, kiedy Brytyjczycy zniszczyli znaczną część floty francuskiej i hiszpańskiej. Ta klęska zapewniła Royal Navy dominację aż do czasu zakończenia II wojny światowej.
Jedynym znaczącym zwycięstwem nad siłami brytyjskimi w czasie wojen napoleońskich była bitwa o Grand Port na Oceanie Indyjskim, wygrana przez admirała Duperré w roku 1810.
Odrodzenie w XIX stuleciu.
W swym słynnym przemówieniu z roku 1852 Napoleon III oświadczył, że „Cesarstwo to pokój” ("„L'Empire, c'est la paix”"), w rzeczywistości jednak dążył do umocnienia potęgi Francji, co zmuszało Marynarkę do licznych akcji militarnych na wodach całego świata.
W roku 1842 flotylla admirała Abela Aubert Dupetit Thouarsa zajęła Tahiti; jego bratanek Abel-Nicolas Bergasse Dupetit Thouars podjął pacyfikację Markizów w roku 1880.
Rywalizacja Napoleona III z Rosją o wpływy w Imperium Osmańskim doprowadziła do udziału Francji w wojnie krymskiej (od marca 1854 do marca 1856). Właśnie podczas tej wojny Napoleonowi udało się zawrzeć sojusz ze Zjednoczonym Królestwem, który to sojusz działał w latach późniejszych.
Za panowania Napoleona III przeprowadzono pierwsze skuteczne działania zmierzające do opanowania Indochin. Cesarz wyraził zgodę na ekspedycję flotylli okrętów w 1858 roku w celu wymuszenia na Wietnamczykach lepszego traktowania francuskich misjonarzy katolickich oraz zgody dworu w Huế na francuską obecność w tym kraju. Napoleon uważał, że bez kolonii w Azji Francja zostanie zepchnięta do roli drugorzędnej siły na arenie międzynarodowej. W Paryżu panowało ponadto przekonanie, że Francja ma do spełnienia „misję cywilizacyjną”.. To doprowadziło do inwazji na pełną skalę w roku 1861. W 1862 wojna została zakończona a Wietnam musiał oddać trzy prowincje na południu, które nazwane zostały Kochinchiną, otworzyć trzy porty dla francuskich kupców, zezwolić na nieskrępowane działanie floty francuskiej przeciwko Kambodży (co doprowadziło w roku 1867 do objęcia Kambodży francuskim protektoratem), zezwolić francuskim misjonarzom na swobodne działanie i pokryć znaczną część kosztów całej operacji.
W Chinach Francja wzięła udział, wraz z Wielką Brytanią, w drugiej wojnie opiumowej, a w roku 1860 oddziały francuskie wkroczyły do Pekinu. Chiny zostały zmuszone do złagodzenia sztywnych przepisów handlowych, dopuszczenia do wolnej żeglugi na rzece Jangcy, religijnego równouprawnienia chrześcijan i zapewnienia Francji i Wielkiej Brytanii licznych rekompensat. Wraz z interwencją w Wietnamie dało to podstawy do późniejszych wpływów francuskich w południowych Chinach.
W roku 1866 siły Marynarki Francuskiej wzięły udział w próbie skolonizowania Korei. Dały się również we znaki Japonii podczas bombardowania Shimonoseki w 1863. W czasie wojny chińsko-francuskiej (1884-1885) Marynarka Francuska pod dowództwem Amédée Courbeta zniszczyła flotę chińską podczas bitwy pod Fuzhou.
Francuska Marynarka przeprowadziła skutecznie blokadę portów meksykańskich podczas tzw. „wojny ciastkowej” w roku 1838. W okresie od stycznia 1862 do marca 1867 roku Meksyk stanowił szczególny obiekt zainteresowania Francji. Napoleon III, wykorzystując jako pretekst to, że rewolucyjne władze meksykańskie przestały spłacać zadłużenie zagraniczne kraju, postanowił utworzyć francuską strefę wpływów w Ameryce Środkowej poprzez stworzenie w Meksyku profrancuskiej monarchii; projekt gorąco popierany przez meksykańskie klasy średnie i wyższe, zainteresowane w powstaniu w kraju państwa świeckiego, wolnego od klerykalizmu. Pomysł nie wypalił, interwencja francuska zakończyła się kompletnym fiaskiem i śmiercią cesarza Maksymiliana, rozstrzelanego przez wojska Benito Juareza Garcii.
W ciągu XIX wieku marynarka wojenna odżyła, zajmując drugie miejsce na świecie za Royal Navy. Pragnąc za wszelką cenę pokonać Brytyjczyków sięgano po wynalazki, które prowadziły do szybkiego unowocześnienia floty:
Istotną rolę we wprowadzaniu nowości konstrukcyjnych odegrał konstruktor Henri Dupuy de Lôme. Ponieważ w II połowie XIX wieku stało się jednak jasne, że Francja nie mogła sobie pozwolić na ilościowe dorównanie marynarce brytyjskiej w budowie ciężkich okrętów, istotne znaczenie miała powstała wówczas doktryna tzw. „Młodej Szkoły” ("Jeune École"), wzywająca do budowy znacznej liczby mniejszych i tańszych okrętów uzbrojonych w torpedy, zdolnych do pokonania ciężkich okrętów brytyjskich. Koncepcja ta kładła nacisk na wykorzystanie nowych środków technicznych. Wyrazem koncepcji Młodej Szkoły było m.in. opracowanie klasy krążowników pancernych, mających służyć do działań rajderskich na liniach komunikacyjnych.
XX wiek.
Na początku XX wieku w rozwoju marynarki francuskiej nastąpił zastój, w rezultacie została ona prześcignięta ilościowo i jakościowo także przez floty Niemiec, będących potencjalnym wrogiem i USA. Utraciła ona pozycję lidera w postępie technicznym i z opóźnieniem wprowadziła nowe pancerniki – drednoty i krążowniki lekkie, budując nadal serie przestarzałych już przeddrednotów, krążowników pancernych i pancernopokładowych oraz małych torpedowców; zastój panował także w budowie niszczycieli i okrętów podwodnych. Mimo to, marynarka dobrze spełniała swoją rolę w czasie I wojny światowej. Na podstawie porozumienia z Brytyjczykami, głównym teatrem działań marynarki francuskiej było Morze Śródziemne. Główną operacją floty francuskiej, we współdziałaniu z brytyjską, była operacja dardanelska.
Liczba okrętów głównych klas Marynarki Francuskiej na początku / pod koniec I wojny światowej:
Podczas wojny wysiłek Francji skupiony był przede wszystkim na walkach na lądzie, a północno-wschodnia część kraju znalazła się pod okupacją, toteż budowano niewiele nowych okrętów, zwłaszcza większych klas. Utracono natomiast 4 pancerniki, 5 krążowników, 23 niszczyciele i torpedowce, 14 okrętów podwodnych, 7 krążowników pomocniczych, 49 awizów i patrolowców. W efekcie, po I wojnie światowej marynarka francuska spadła na 4. miejsce w świecie, po brytyjskiej, amerykańskiej i japońskiej; jedynie niewiele słabsza była flota włoska, postrzegana przez kolejne dwudziestolecie jako główne zagrożenie. W latach 20. wycofano większość przestarzałych okrętów, z powodów finansowych budowano niewiele nowych, głównie krążowników, niszczycieli i okrętów podwodnych (budowa okrętów liniowych była zabroniona traktatem waszyngtońskim). Bardziej dynamiczny rozwój floty miał miejsce w latach 30., zbudowano wtedy m.in. dwa nowoczesne pancerniki i rozpoczęto budowę dwóch dalszych. Mimo wczesnych prób z bazowaniem samolotów na okrętach, Francja zrezygnowała z rozwijania lotniskowców, budując tylko jeden okręt „Béarn”.
Już w roku 1909 francuski wynalazca Clément Ader przedstawił w pracy "L'Aviation Militaire" opis okrętu wyposażonego w płaski pokład-lądowisko, z niewielką wysepką nadbudówek przy jednej z burt, windami i podpokładowymi hangarami dla samolotów, lecz nie spotkało się to z zainteresowaniem we Francji, natomiast attaché morski ambasady USA w Paryżu posłał raport o tym do Waszyngtonu i to w USA w 1910 podjęto pierwsze próby operowania samolotów lądowych na okrętach.
Wynalezienie wodnosamolotu w roku 1910 zrodziło pierwsze pomysły na zbudowanie okrętu zdolnego do przenoszenia oraz startu i lądowania samolotów, wciąż jeszcze wyposażonych w pływaki. W 1911 przebudowano wodowany wcześniej tender torpedowców „Foudre” na pierwszy na świecie tender wodnosamolotów, które dokowano w hangarach na pokładzie, skąd opuszczano je na wodę za pomocą dźwigu. „Foudre” w listopadzie 1913 roku przebudowano, dodając 10-metrową platformę startową.
W okresie międzywojennym, z powodu niemożności budowy dużych liczby okrętów, w marynarce francuskiej dążono do posiadania niewielkich liczby jednostek, które przewyższały jednak swe odpowiedniki we flotach państw ościennych. Dla przykładu, stocznie francuskie zbudowały „superniszczyciele”, które w okresie II wojny światowej uważane były przez aliantów za odpowiedniki krążowników lekkich. Niszczyciele typu „Le Fantasque” pozostały do dzisiaj najszybszymi niszczycielami w historii. Okręt podwodny „Surcouf” był w swoim czasie największym i najlepiej uzbrojonym okrętem podwodnym świata. Dwa pancerniki typu "Dunkerque", opracowane w celu zwalczania niemieckich „pancerników kieszonkowych” wzbudziły wielkie zainteresowanie dużymi możliwościami bojowymi przy ograniczonej wielkości i stały się impulsem rozwoju na świecie generacji tzw. szybkich pancerników, a według opinii części ekspertów, dwa pancerniki typu „Richelieu” były najlepszymi pancernikami opracowanymi przed wojną na świecie, w ramach ograniczeń wielkości narzuconych traktatem waszyngtońskim.
Liczba okrętów głównych klas Marynarki Francuskiej w służbie w chwili ataku niemieckiego w maju 1940 (w nawiasie jednostki w ostatnim stadium budowy lub wykończenia)
Zaawansowane w budowie były także: 1 nowoczesny pancernik, 4 niszczyciele i kilka okrętów podwodnych.
II wojna światowa.
Na początku wojny marynarka francuska czynnie uczestniczyła w działaniach patrolowych na Atlantyku i w kampanii norweskiej, dokonała także bombardowania portu w Genui. Jednak po zawieszeniu broni w czerwcu 1940 roku, flota Francji natychmiast została wycofana z akcji, stając się poważnym problemem dla osamotnionej Wielkiej Brytanii.
Francuski rząd Vichy ogłosił neutralność i zobowiązał się do niewydania floty francuskiej Niemcom, co zostało zagwarantowane w warunkach rozejmu. Dowódca floty i minister marynarki François Darlan rozkazał niszczyć okręty w razie groźby wpadnięcia w obce ręce. Niemniej jednak, ryzyko przejęcia silnej floty francuskiej przez Niemców w dalszym toku wojny było realne i Brytyjczycy postanowili wyeliminować to zagrożenie. Niewielka część okrętów francuskich znajdowała się w portach brytyjskich, zostały więc przejęte przez Brytyjczyków i włączone do Floty Wojennej Wolnych Francuzów ("Forces navales françaises libres" – FNFL) lub rozbrojone i unieruchomione albo obsadzone załogami innych państw alianckich, w tym polskimi (zobacz okręty francuskie pod polską banderą).
Po zawieszeniu broni z Niemcami główne siły Francuskiej Marynarki Wojennej stacjonowały w Dakarze i w Mers el-Kebir w Afryce Północnej. Do sił tych Royal Navy wystosowała ultimatum, a po jego odrzuceniu zbombardowała i zatopiła część okrętów bazujących w Mers el-Kebir (Operacja "Catapult") 3 lipca 1940. Akcja ta wpłynęła negatywnie na wzajemne stosunki francusko-brytyjskie. We wrześniu 1940 alianci i Wolni Francuzi usiłowali wylądować w Dakarze, w listopadzie 1940 lądowali w Gabonie, w czerwcu 1941 lądowali w Syrii, w maju 1942 dokonali lądowania na Madgaskarze, a w listopadzie 1942 w Maroku i Algierii (operacja Torch). Doszło wówczas do starć okrętów francuskich wiernych rządowi w Vichy z aliantami, bez sukcesów, natomiast zakończonych zniszczeniem wielu francuskich okrętów, głównie kilkunastu niszczycieli i okrętów podwodnych. W odpowiedzi na lądowanie w Afryce północnej, Niemcy zajęli do tej pory nie okupowaną Francję rządu Vichy, wraz z portem wojennym w Tulonie, gdzie stacjonowały pozostałe siły Francuskiej Marynarki Wojennej (Operacja "Lila"). Francuzi, nie chcąc wydać floty Niemcom, zatopili ok. 80 swoich okrętów w porcie w Tulonie 27 listopada 1942, niszcząc je w takim stopniu, że nie nadawały się do remontu. Zaledwie kilka okrętów podwodnych zdecydowało się na opuszczenie portu przed opanowaniem portu przez Niemców i dołączenie do floty alianckiej. Niemcom udało się 8 grudnia 1942 opanować port w Bizercie, jednakże przejęli tam tylko niewielkie jednostki. Większość Francuzów uznała akcję niemiecką za agresję, co przyciągnęło do FNFL więcej ochotników. Wolni Francuzi otrzymali także okręty przejęte we francuskich koloniach oraz przekazane im przez Wielką Brytanię i USA. Francuskie okręty brały później udział w lądowaniu w południowej Francji (operacja "Dragoon") i w Normandii (operacja "Neptune").
Okres powojenny.
Z II wojny światowej marynarka francuska wyszła bardzo osłabiona. Trzon sił stanowiły dwa pancerniki: „Richelieu” i nowo wykończony bliźniaczy „Jean Bart”, jednakże klasa pancerników szybko straciła przydatność i w połowie lat 50. je wycofano. Oprócz nielicznych okrętów przedwojennych i uzyskanych na przełomie lat 40. i 50. od USA i w mniejszym zakresie od Wielkiej Brytanii, do służby wcielono szereg niszczycieli i mniejszych okrętów uzyskanych w ramach podziału floty niemieckiej i włoskiej. Szybko jednak nowe okręty zaczął dostarczać francuski przemysł stoczniowy, stając się od końca lat 60. wyłącznym dostawcą okrętów. Jako jedną z pierwszych zbudowano serię niszczycieli typu T47.
Nacisk na samodzielność militarną Francji i jej szerokie interesy na świecie spowodowały pojawienie się jako trzonu floty lotniskowców: początkowo amerykańskich i brytyjskich wojennej budowy, następnie w latach 60. własnej konstrukcji, ich liczba jednak nie przekraczała 2-3 z powodów finansowych. Nacisk kładziono na wyposażanie okrętów we własne systemy uzbrojenia, w tym rakietowego. W celu osłony lotniskowców rozwijano liczną grupę okrętów eskortowych, przede wszystkim niszczycieli rakietowych (zarówno niszczyciele i fregaty klasyfikowano we Francji po wojnie początkowo jako eskortowce, następnie jako fregaty). Z uwagi na konieczność osłony konwojów i ochrony terytoriów zamorskich, liczną grupą okrętów stały się także fregaty i korwety, o umiarkowanych możliwościach bojowych. Jako jedno z trzech tylko mocarstw atomowych, Francja samodzielnie opracowała i wprowadziła od 1972 do służby atomowe okręty podwodne z pociskami balistycznymi.
Po zakończeniu zimnej wojny i odprężeniu na świecie, francuska marynarka została od początku lat 90. zredukowana. Jeszcze w 1991 liczyła 2 lotniskowce, 1 śmigłowcowiec, 1 krążownik rakietowy, 16 niszczycieli rakietowych, 21 fregat, 6 atomowych okrętów podwodnych z rakietami balistycznymi, 4 atomowych i 9 konwencjonalnych myśliwskich okrętów podwodnych. Rozpoczął się także proces, rozpisany do 2015 roku, wymiany generacyjnej okrętów.

</doc>
<doc id="994649" url="https://pl.wikipedia.org/wiki?curid=994649" title="Chłodnica Górska">
Chłodnica Górska

Chłodnica Górska (ang. "Radiator Springs") – fikcyjne miasteczko występujące w amerykańskim pełnometrażowym filmie animowanym pt. "Auta". Chłodnica Górska znajduje się na drodze 66, tak jak miasto Peach Springs położone w hrabstwie Mohave, w północno-zachodniej części Arizony w Stanach Zjednoczonych. Dzięki miastu Peach Springs powstał pomysł stworzenia filmu "Auta" i nazwy miejscowości.. Oba miasta dawniej były miejscem turystycznym, lecz gdy zbudowano autostradę miasta straciły na popularności. Aczkolwiek dzięki filmowi "Auta" Peach Springs znów stało się popularne. Według filmu miejscowość została założona przez Stasieńka, któremu postawiono w niej pomnik. Według jednego z dodatków do filmu pomysł na nazwę przyszedł mu do głowy, gdy sprzedawał korki do chłodnic. Trafił tam Zygzak McQueen po tym, jak zboczył z autostrady. Jest to także miejsce zamieszkania byłej legendy wyścigów, Hudsona Horneta, który 3 razy z rzędu zdobył Złoty Tłok. 

</doc>
<doc id="994651" url="https://pl.wikipedia.org/wiki?curid=994651" title="Order Korony Króla Zwonimira">
Order Korony Króla Zwonimira

Order Korony Króla Zwonimira () – chorwackie odznaczenie wojskowe z okresu II wojny światowej.
Order został ustanowiony 15 maja 1941 przez "poglavnika" Ante Pavelicia, przywódcę Niepodległego Państwa Chorwackiego (NDH). Upamiętniał króla chorwackiego Dymitra Zwonimira, panującego w latach 1075–1089.
Było to drugie pod względem ważności odznaczenie wojskowe w NDH, po Orderze Wojskowym Żelaznej Koniczyny. Przyznawano je żołnierzom i oficerom chorwackich sił zbrojnych oraz ich sojusznikom z państw osi.
Order miał 4 klasy (srebrną, brązową i żelazną) oraz mógł występować z gwiazdą, wieńcem dębowym lub mieczami dodanymi za nadzwyczajne osiągnięcia. W okresie późniejszym ustanowiono też Wielki Order Korony Króla Zvonimira. Odznaczenie miało kształt trójliścia w kolorze białym, ze złotymi końcówkami, złotymi chorwackimi plecionkami na liściach i złotą koroną pośrodku. Na rewersie znajdowały się daty "1076 i 1941" oraz napis "Bog i Hrvati" ("Bóg i Chorwaci") w kolorze złotym.

</doc>
<doc id="994652" url="https://pl.wikipedia.org/wiki?curid=994652" title="Choroby autoimmunizacyjne">
Choroby autoimmunizacyjne



</doc>
<doc id="994654" url="https://pl.wikipedia.org/wiki?curid=994654" title="Reakcja immunologiczna">
Reakcja immunologiczna



</doc>
<doc id="994656" url="https://pl.wikipedia.org/wiki?curid=994656" title="Dan (geologia)">
Dan (geologia)

Dan (ang. "Danian")
Nazwa piętra (wieku) pochodzi od Danii.

</doc>
<doc id="994658" url="https://pl.wikipedia.org/wiki?curid=994658" title="Chotomów (przystanek kolejowy)">
Chotomów (przystanek kolejowy)

Chotomów – przystanek kolejowy w Chotomowie, w województwie mazowieckim, w Polsce.
W roku 2018 przystanek obsługiwał 1000–1500 pasażerów na dobę.

</doc>
<doc id="994660" url="https://pl.wikipedia.org/wiki?curid=994660" title="Antygeny zgodności tkankowej">
Antygeny zgodności tkankowej



</doc>
<doc id="994662" url="https://pl.wikipedia.org/wiki?curid=994662" title="Port lotniczy Campinas-Viracopos">
Port lotniczy Campinas-Viracopos

Port lotniczy Campinas-Viracopos – port lotniczy położony 14 km od Campinas i 99 km od São Paulo. Jest jednym z największych portów lotniczych w stanie São Paulo. W 2006 obsłużył 1 024 037 pasażerów.

</doc>
<doc id="994667" url="https://pl.wikipedia.org/wiki?curid=994667" title="Sikora czarnoczuba">
Sikora czarnoczuba

Sikora czarnoczuba ("Periparus rubidiventris") – gatunek niewielkiego ptaka z rodziny sikor (Paridae). Zamieszkuje Himalaje i obszary na wschód i północny wschód od nich, położone na terytoriach następujących państw: Bhutan, Chiny, Indie, Mjanma i Nepal. Nie jest zagrożony.
Systematyka.
Gatunek ten jest blisko spokrewniony z sikorą czarnopierśną ("Periparus rufonuchalis") zamieszkującą zachodnie Himalaje i okolice, niekiedy były one traktowane jako jeden gatunek. Wyróżniono kilka podgatunków "P. rubidiventris" zamieszkujących odpowiednio:
Podgatunek "beavani" nie krzyżuje się z nominatywnym (a przynajmniej takich przypadków dotąd nie stwierdzono) i być może powinien zostać podniesiony do rangi gatunku. Takson "whistleri" bywa niekiedy traktowany jako synonim "P. r. beavani". Populację z zachodniego Syczuanu proponowano wydzielić do podgatunku "szetschwanensis", ale nie jest on uznawany.
Środowisko.
Górskie lasy, głównie liściaste i mieszane. Występuje zazwyczaj w przedziale wysokości 2500–4270 m n.p.m.
Status.
W Czerwonej księdze gatunków zagrożonych IUCN sikora czarnoczuba klasyfikowana jest jako gatunek najmniejszej troski (LC, "Least Concern"). Liczebność populacji nie została oszacowana, ale ptak ten opisywany jest jako pospolity w Himalajach, Tybecie i Mjanmie, a rzadki na innych obszarach. Ze względu na brak dowodów na spadki liczebności bądź istotne zagrożenia dla gatunku, BirdLife International ocenia trend liczebności populacji jako stabilny.

</doc>
<doc id="994668" url="https://pl.wikipedia.org/wiki?curid=994668" title="Dekanat trzemeszeński">
Dekanat trzemeszeński

Dekanat trzemeszeński – jeden z 30 dekanatów archidiecezji gnieźnieńskiej, składa się z 12 parafii.

</doc>
<doc id="994669" url="https://pl.wikipedia.org/wiki?curid=994669" title="Helvetic Airways">
Helvetic Airways

Helvetic Airways – szwajcarskie linie lotnicze z siedzibą w Zurychu. Obsługują połączenia głównie do znanych kurortów nad Morzem Śródziemnym. Głównym hubem jest port lotniczy Zurych-Kloten.
Flota.
W 2018 roku średni wiek samolotów wynosił 14,9 lat.

</doc>
<doc id="994672" url="https://pl.wikipedia.org/wiki?curid=994672" title="Fala Rayleigha">
Fala Rayleigha

Fala Rayleigha – płaska fala mechaniczna należąca do rodziny fal sejsmicznych oraz akustycznych fal powierzchniowych. Jest to zaburzenie propagujące się wzdłuż powierzchni sprężystej charakteryzujące się szybkim, zależnym od długości fali, zanikaniem amplitudy w głąb podłoża. Ruch falowy obejmuje więc tylko warstwę przypowierzchniową podłoża i na głębokości rzędu długości fali praktycznie zanika (stąd miano – fala powierzchniowa). Wewnątrz ciała sprężystego mogą się propagować dwa rodzaje fal tj. poprzeczne i podłużne. Fala Rayleigha jest specyficznym złożeniem drgań podłużnych i poprzecznych do kierunku rozchodzenia się fali. Punkt na powierzchni, przez który przechodzi fala Rayleigha, porusza się po elipsie pozostającej w płaszczyźnie pionowej, równoległej do kierunku rozchodzenia się fali.
Fale Rayleigha propagują się w warunkach naturalnych na skutek gwałtownych zmian naprężeń skorupy ziemskiej (trzęsienia ziemi). Mogą być one także generowane sztucznie na powierzchni ciał sprężystych (zob. przetwornik międzypalczasty), dzięki czemu znalazły szereg zastosowań technicznych (akustoelektronika).

</doc>
<doc id="994673" url="https://pl.wikipedia.org/wiki?curid=994673" title="Przejrzyste Światło">
Przejrzyste Światło

Przejrzyste światło (tyb. འོད་གསལ་, Wylie. ‘od gsal), inna nazwa „czyste światło” – termin stosowany w buddyzmie tybetańskim związany z tantrami jogi najwyższej.
Etymologia.
Termin „Przejrzyste światło” po tybetańsku wymawia się "Ösel" (Wylie. 'od gsal). Dziamgon Kongtrul Lodro Thaje w encyklopediach buddyzmu definiuje znaczenie terminu w ten sposób, że inherentna świetlistość (Wylie. rang ’od) natury jest przejrzysta, tj. rozjaśnia (Wylie. gsal) bez żadnych przeszkód i ograniczeń. Inaczej mówiąc terminu „Przejrzyste światło” używa się w celu wyjaśniania, że pomimo nie odnalezienia żadnej inherentnej natury, jest jednak spontanicznie obecna świetlista zjawiskowość (Wylie. snang ba).
Zastosowanie terminu.
Teorie o naturze rzeczywistości.
Termin Przejrzyste Światło jest synonimem pojęcia natura Buddy stosowanego powszechnie w Mahajanie i jest potocznie rozumiany jako natura umysłu. Jednak nie jest to ścisłe rozumienie, gdyż należałoby wtedy zrównać „naturę umysłu” z „naturą buddy”, co przez to oznaczałoby, że umysł jest buddą i nawiązywało do nauk filozofii czittamatra, która jest krytykowana przez madhjamakę. Dziamgon Kongtrul Lodro Thaje w encyklopediach buddyzmu definiuje:
Stan Przejrzystego Światła można najprościej rozumieć jako naturę szczęścia, niewyczerpane źródło oświecenia i bodhićitty dla pożytku wszystkich czujących istot, nieuwarunkowaną błogość, niezależną od osiągania czy wysiłków, a wrodzoną każdemu bez względu na to ile emocjonalnych, konceptualnych lub nawykowych zaburzeń ją zakrywa. Jest wtedy jak „przejrzyste jesienne niebo”, którego nie mogą dotknąć zakrywające chmury, gdyż nie są one jego istotą.
Terminologia praktyk.
Źródło terminu pochodzi z takich tantr jak Guhjasamadźa i Kalaczakra. Jest to stan poza konceptualnymi aktywnościami i poza dualizmem „subiekt-obiekt”, wrodzony każdej czującej istocie, który kontynuowany jest nieprzerwanie nawet po śmierci poprzez kolejne odrodzenia, a gdy osiągnie się stan buddy, zwany dharmakają, jest tego podstawą. Tantry opisują, że jest to przejrzysta i świetlista natura, która sama w sobie jest wielką błogością i mądrością siunjata. Natury tej nie mogą ogarnąć mroki Niewiedzy oraz ma zdolności poznawania. Stan Przejrzystego Światła „świta” na krótko w czasie naturalnego procesu umierania, dając każdemu niezwykłą możliwość osiągnięcia wyzwolenia, jeżeli zrealizowało się w ciągu życia praktykę związaną z tantrami, mahamudrą lub dzogczen. Nauki te opisują, że aby osiągnąć oświecenie należy połączyć naturalną wrodzoną każdemu obecność Przejrzystego Światła, które nazywają „Matką”, ze stanem Przejrzystego Światła zwanego „Dzieckiem”, pochodzącym ze zrealizowania praktyki tantr lub dzogczen odnośnie do natury rzeczywistości siunjata. Wówczas spotkanie „Matki” z „Dzieckiem” jest całkowitym rozpoznaniem i zrealizowaniem.
Tantry jogi najwyższej to szczególne metody, które umożliwiają praktykującemu pod koniec życia przebywanie w stanie „Przejrzyste Światło”. Jeżeli przebywanie w „Przejrzystym Świetle” można będzie kontynuować pod koniec naturalnego procesu własnej śmierci, co po tybetańsku nazywać się będzie tukdam (wylie. thugs dam), to w zamian formowania się stanu przejściowego bardo stawania się (Wylie: srid pa bar do) nastąpi formowanie się tantrycznego „Iluzorycznego Ciała” (Wylie. sgyu-lus), „ciała” z którego następnie może być wybrane „Ciało Emanacji” (tulku, Wylie. sprul sku). Tantrycznie transformowane jest w ten sposób tworzenie się własnej samsary w tworzenie się trzech ciał Buddy odpowiadających mahajanie, odpowiednio dharmakaji, sambhogakaji i nirmanakaji. Powszechnie znanymi postaciami tulku w buddyzmie są dalajlamowie i karmapowie. Według tych tantr, jeżeli nie rozpozna się stanu Przejrzyste Światło pod koniec procesu umierania, to nastąpi stan „pośmiertny” zwany stanem bardo stawania się (Wylie: srid pa bar do).
Dzogczen nazwą Przejrzyste Światło określa pierwszy etap czteroetapowego bardo dharmaty (Wylie: chos nyid bar do). Różni się to zasadniczo od terminologii tantr jogi najwyższej, która nie uwzględnia tego bardo, a tylko bardo stawania się (Wylie: srid pa bar do). Bardo dharmaty według dzogczen jest pierwszym okresem „pośmiertnym” a bardo stawania już drugim. Bardo dharmaty dzieli się na następujące cztery etapy, które jeżeli się rozpozna, prowadzą do wyzwolenia:
Dopiero po tego nierozpoznaniach manifestuje się stopniowo Umysł (Wylie: sems), który zaczyna doświadczać zjawisk jako dualistycznie oddzielonych od niego, a w wyniku tego Umysłu następuje przekształcenie się zjawisk z bardo dharmaty (Wylie: chos nyid bar do) w sansaryczne formy pięciu żywiołów (przestrzeni, wiatru, ognia, wody, ziemi) w czasie drugiego bardo „stawania się” (Wylie: srid pa bar do), aż do odrodzenia po stanie bardo w świecie, a po odrodzeniu życie w świecie dualności „ja – inne” i konceptualności, kiedy aktywny jest Umysł (Wylie: sems).

</doc>
<doc id="994679" url="https://pl.wikipedia.org/wiki?curid=994679" title="Dekanat wągrowiecki">
Dekanat wągrowiecki

Dekanat wągrowiecki – jeden z 30 dekanatów archidiecezji gnieźnieńskiej, składający się z 9 parafii.

</doc>
<doc id="994680" url="https://pl.wikipedia.org/wiki?curid=994680" title="Dekanat witkowski">
Dekanat witkowski

Dekanat witkowski – jeden z 30 dekanatów archidiecezji gnieźnieńskiej, składający się z 7 parafii.

</doc>
<doc id="994681" url="https://pl.wikipedia.org/wiki?curid=994681" title="Kolonia Róża Wielka">
Kolonia Róża Wielka

Kolonia Róża Wielka – nieoficjalna kolonia wsi Róża Wielka w Polsce położona w województwie wielkopolskim, w powiecie pilskim, w gminie Szydłowo.
Miejscowość wchodzi w skład sołectwa Róża Wielka.
W latach 1975–1998 miejscowość należała administracyjnie do województwa pilskiego.

</doc>
<doc id="994683" url="https://pl.wikipedia.org/wiki?curid=994683" title="Dekanat wrzesiński I">
Dekanat wrzesiński I

Dekanat wrzesiński I – jeden z 30 dekanatów archidiecezji gnieźnieńskiej, składa się z 10 parafii.

</doc>
<doc id="994684" url="https://pl.wikipedia.org/wiki?curid=994684" title="Mikołaj z Jawora">
Mikołaj z Jawora

Mikołaj z Jawora, zwany Wielkim (ur. w 1355 w Jaworze, zm. 22 marca 1435 w Heidelbergu) – teolog śląski, profesor i rektor uniwersytetów w Heidelbergu i Pradze, gdzie reprezentował kolegium narodu polskiego. Razem z Maciejem z Legnicy uważany jest za krytyka Kościoła rzymskokatolickiego i propagatora idei prehusyckich reformatorów religijnych na Śląsku, np. Konrada Waldhausera. Studiował w Wiedniu w 1377 i Pradze w 1378 r. W 1405 r. napisał traktat "De superstitionibus"

</doc>
<doc id="994685" url="https://pl.wikipedia.org/wiki?curid=994685" title="Dekanat wrzesiński II">
Dekanat wrzesiński II

Dekanat wrzesiński II – jeden z 30 dekanatów archidiecezji gnieźnieńskiej, składa się z 8 parafii.

</doc>
<doc id="994686" url="https://pl.wikipedia.org/wiki?curid=994686" title="Muhamed Hadžiefendić">
Muhamed Hadžiefendić

Muhamed Hadžiefendić (ur. w 1898 r. w Tuzli, zm. 7 października 1943 r. w rejonie Tuzli) – oficer Królewskiej Armii Jugosłowiańskiej i Chorwackiej Domobrany (major), dowódca Legionu Hadžiefendicia podczas II wojny światowej.
Ukończył studia na akademii handlowej w Sarajewie. Bardziej skłaniał się jednak ku karierze wojskowej. Na początku I wojny światowej wstąpił ochotniczo do 3 bośniacko-hercegowińskiego pułku piechoty armii austro-węgierskiej, dochodząc do stopnia porucznika. Po jej zakończeniu ukończył akademię wojskową w Belgradzie, a następnie służył w armii jugosłowiańskiej do 1938 r. Osiągnął stopień majora rezerwy. 
Po najeździe wojsk osi na Królestwo Jugosławii na pocz. kwietnia 1941 r., został zmobilizowany do wojska. Jednakże zdezerterował i zorganizował w rejonie miejscowości Vodice lokalny oddział pospolitego ruszenia, walczący z resztkami wojsk jugosłowiańskich. Po zakończeniu wojny powrócił do rodzinnej Tuzli i wstąpił do Chorwackiej Domobrany, regularnych sił zbrojnych Niepodległego Państwa Chorwackiego. Został dowódcą III batalionu 8 Pułku Piechoty w stopniu majora. 
Pod koniec 1941 r. spotkał się z marszałkiem Slavko Kvaternikiem, ministrem wojny, przedstawiając mu projekt sformowania lokalnej jednostki spośród mieszkających w rejonie Tuzli muzułmanów, którym zagrażały ataki ze strony serbskich czetników i komunistycznych partyzantów. W rezultacie w grudniu 1941 r. powstała autonomiczna formacja zbrojna pod nazwą Dobrovoljacki Odjel Narodnog Ustanka Bojnika Hadžiefendicia, zwana potocznie Legionem Hadžiefendicia podporządkowana Chorwackiej Domobranie. Od marca 1942 r. była to jednostka w sile brygady (w składzie sześciu batalionów), licząca ok. 6 tys. ludzi, słabo uzbrojonych i wyszkolonych. Rekrutowała się spośród członków muzułmańskiej milicji Domdo w Bośni. Działała w północno-wschodniej części Bośni w rejonie miejscowości Tuzla, Gračanica, Brčk, Bijeljina, Zvornik, Puračić. W ciągu 1942 r. bataliony muzułmańskie toczyły walki z komunistyczną partyzantką i czetnikami oraz sprawowały służbę ochronną w rejonie Tuzli. W grudniu tego roku w miejscowości Bijeljina sformowano V batalion, a na pocz. 1943 r. – VI batalion. Według stanu na styczeń tego roku Legion był podporządkowany chorwackiej 3 Dywizji Piechoty, a jego kwatera główna mieściła się w Tuzli. 
Pod koniec stycznia ponownie walczono z partyzantami w rejonie Zvornika. W lutym dowództwo chorwackiego II Korpusu postanowiło zreorganizować muzułmańską milicję we wschodniej Bośni, tworząc z niej brygadę w składzie dwóch pułków. Plan jednak upadł z powodu chęci przywódców muzułmańskich do zachowania swojej odrębności i niezależności. Pod koniec lipca Legion pod względem taktycznym podporządkowano 369 (Chorwackiej) Dywizji Piechoty. Na przełomie lipca i sierpnia prowadził zacięte walki obronne z partyzantami. 
Major Muhamed Hadžiefendić miał bliskie kontakty z tzw. bośniackimi autonomistami z Sarajewa, którzy chcieli utworzyć z Bośni i Hercegowiny niemiecki protektorat. Z tego powodu w połowie 1943 r. podjął decyzję przyłączenia swojej jednostki do nowo formowanej przez Niemców chorwacko-muzułmańskiej 13 Dywizji Górskiej SS "Handschar". Sam został mianowany oficerem Waffen-SS. 7 października został zabity wraz z 55 swoimi ludźmi przez komunistycznych partyzantów w zasadzce koło Tuzli. Według innej wersji wydarzeń trafił do niewoli, a partyzanci wytoczyli mu proces i skazali na karę śmierci, którą natychmiast wykonali.

</doc>
<doc id="994688" url="https://pl.wikipedia.org/wiki?curid=994688" title="Dekanat zagórowski">
Dekanat zagórowski

Dekanat zagórowski – jeden z 30 dekanatów archidiecezji gnieźnieńskiej, przeniesiony w 2004 z diecezji włocławskiej, składa się z 7 parafii. Zagórów jest stolicą dekanatu od roku 1917

</doc>
<doc id="994689" url="https://pl.wikipedia.org/wiki?curid=994689" title="Duraj">
Duraj

Duraj – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="994691" url="https://pl.wikipedia.org/wiki?curid=994691" title="Ignacew Parzęczewski">
Ignacew Parzęczewski

Ignacew Parzęczewski – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="994692" url="https://pl.wikipedia.org/wiki?curid=994692" title="Dekanat złotnicki">
Dekanat złotnicki

Dekanat złotnicki – jeden z 30 dekanatów archidiecezji gnieźnieńskiej, składa się z 9 parafii.

</doc>
<doc id="994693" url="https://pl.wikipedia.org/wiki?curid=994693" title="Ignacew Podleśny">
Ignacew Podleśny

Ignacew Podleśny – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.
 przez wieś biegnie Łódzka magistrala rowerowa.

</doc>
<doc id="994697" url="https://pl.wikipedia.org/wiki?curid=994697" title="Dekanat żniński">
Dekanat żniński

Dekanat żniński – jeden z 30 dekanatów archidiecezji gnieźnieńskiej z siedzibą w Żninie.

</doc>
<doc id="994699" url="https://pl.wikipedia.org/wiki?curid=994699" title="Interakcja farmakologiczna">
Interakcja farmakologiczna

W medycynie określenie interakcja farmakologiczna lub inaczej interakcja leków stosuje się, gdy jedna substancja lecznicza wpływa na aktywność drugiej po jednoczesnym ich podaniu. Chociaż teoretycznie działanie to może być zarówno pozytywne jak i negatywne to jednak najczęściej określenie to stosuje się do interakcji niepożądanych.
Interakcje farmakologiczne mogą dawać następujące skutki ogólne:
Osobnym zagadnieniem jest wpływ obecności substancji leczniczej w płynach ustrojowych na wyniki badań laboratoryjnych, który jest nazywany interferencją analityczną.
Interakcje między podawanymi lekami są zazwyczaj łagodne i zależą od składu chemicznego, postaci leczniczej oraz czasu i miejsca podania substancji leczniczej. Prawdopodobieństwo wystąpienia interakcji farmakologicznej wzrasta wykładniczo wraz z kolejnym przyjmowanym lekiem. Ma to szczególne znaczenie w przypadku osób w starszym wieku, którzy często otrzymują od trzech do dziewięciu (lub więcej) leków. Badanie ankietowe przeprowadzone w Stanach Zjednoczonych na licznej grupie osób w wieku lat 65 i więcej wykazały, że 51% z nich przyjmuje 5 i więcej leków tygodniowo, a 12% używa powyżej 10 leków tygodniowo. Istnieją internetowe aplikacje, dzięki którym można sprawdzić czy występują interakcje farmakologiczne. Mogą również występować interakcje między podawanymi lekami i spożywaną żywnością, które nie zawsze są do przewidzenia.
Około 20% działań niepożądanych wynika z interakcji leków. Dotyczy to również przypadków śmiertelnych. Zatem znajomość interakcji farmakologicznych pozwala na szacunkową ocenę czy korzyści płynące z danej farmakoterapii znacząco przeważają nad ryzykiem działań niepożądanych.
Czynniki promujące interakcje farmakologiczne.
Uzyskanie korzyści z interakcji farmakologicznej jest możliwe. Jednakże większą uwagą obejmuje się negatywne interakcje ze względu na ich znaczenie patologiczne, a także dlatego, że mogą wystąpić nieoczekiwanie lub prowadzić do błędnej diagnozy. Do czynników czy warunków które promują pojawienie się interakcji należą:
Unikanie interakcji.
Sposoby ograniczenia wystąpienia interakcji farmakologicznych są następujące:
Interakcje lek-żywność.
Interakcje lek-żywność dotyczą wszystkich etapów "łańcucha farmakologicznego" leku, a najczęściej absorpcji leku w przewodzie pokarmowym. Może to prowadzić do obniżenia ich efektywności. Pożywienie może zmieniać właściwości biochemiczne leku, jak również zaburzać jego wydalanie z organizmu. Dlatego pewne leki powinny być podawane na czczo. W przypadku innych leków wskazane jest aby podawać je wraz z pokarmem w celu zmniejszenia podrażnienia żołądka.
Interakcje dodatków do żywności z przyjmowanymi lekami.
Powszechnie dostępne na rynku środki spożywcze zawierają oprócz składników zasadniczych także znaczne ilości substancji o dużej aktywności biologicznej i szerokim spektrum potencjalnie szkodliwego działania dla człowieka. Mowa tu o ulepszaczach, konserwantach, pozostałościach pestycydów, nawozach sztucznych, antybiotykach, hormonach wzrostu i t.p. Te wszystkie związki chemiczne, często kumulujące się w organizmie, nie tylko zatruwają organizm ale także wpływają w istotny sposób na przemiany przyjmowanych leków, osłabiając efekt terapeutyczny oraz zwiększając ich działania uboczne.
Interakcje odwrotne.
Znaczna grupa leków, wpływająca na wchłanianie, metabolizm i wydalanie wielu składników pokarmowych wywołuje niedobory żywieniowe. Wymienić tu można m.in. pankreatynę, sulfasalazynę i kolestipol, które stosowane przewlekle, mogą doprowadzić do niedoborów kwasu foliowego. Z kolei niski poziom tej witaminy powoduje m.in. zaburzenia przemiany homocysteiny, odpowiedzialnej za wzrost ryzyka miażdżycy naczyń tętniczych i żylnych. Istotne dla zdrowia osłabienie wchłaniania wielu składników odżywczych występuje głównie wtedy, gdy leki odpowiedzialne za to zjawisko przyjmowane są o nie odpowiedniej porze w stosunku do posiłków.
Wpływ leków na wchłanianie składników odżywczych. 
Wskazówki dla przyjmujących leki.
Na rynku dostępnych jest wiele leków i tzw. suplementów diety. Wszystkie te środki mogą powodować niepożądane efekty uboczne. Ludzie często biorą więcej niż jeden lek, czasami jednocześnie z tzw. suplementami diety. Prawie zawsze dotyczy to osób starszych i chorych przewlekle. W takich przypadkach działania niepożądane występują częściej. Warto zanotować poniższe praktyczne wskazówki, aby ustrzec się działań niepożądanych:
Interakcje lek-leki ziołowe.
Ziołolecznictwo to przygotowanie i stosowanie leków o pochodzeniu roślinnym. Nie należy mylić ziołolecznictwa z homeopatią, ponieważ dawki substancji aktywnych zawartych w preparatach ziołowych są znaczące i mają działanie terapeutyczne jak i mogą prowadzić do niepożądanych interakcji z konwencjonalnymi substancjami leczniczymi. Brak wiedzy teoretycznej pacjenta i brak konsultacji z lekarzem (ok. 70% chorych) w połączeniu z zachętą ze strony rodziny i przyjaciół do stosowania preparatów ziołowych wraz z lekami konwencjonalnymi sprzyja niepożądanym interakcjom. Najbardziej narażone są osoby starsze i przewlekle chorzy, którzy mają świadomość niewielkiej skuteczności farmakoterapii konwencjonalnej. Interakcje lek-leki ziołowe są bardziej nieprzewidywalne ze względu na mnogość różnych substancji zawartych w ziołach. Popularniejsze zioła zostały ujęte w poniższej tabeli
Interferencja analityczna.
Detekcja parametrów analitycznych jest oparta o fizykochemiczne interakcje pomiędzy badanymi substancjami a reagentami zaprojektowanymi specjalnie do pomiaru stężenia tych substancji. Pomiary mogą ulec zaburzeniu w związku z obecnością leku, który może podnosić lub zmniejszać niektóre wskaźniki laboratoryjne. Na przykład poziom cholesterolu i frakcji lipidowych może być przeszacowany w związku z obecnością we krwi leków psychotropowych. Nie należy mylić tej interferencji analitycznej (na poziomie "in vitro") z wpływem niektórych leków na wzrost poziomu cholesterolu we krwi w związku z wpływem na jego metabolizm ("in vivo").
Interakcje w fazie farmaceutycznej.
Są to interakcje zachodzące w wyniku zmieszania roztworów leków przed ich dożylnym podaniem pacjentowi. Obejmują fizyczno-chemiczne oddziaływanie leków względem roztworu, wynikają zatem z przewidywalnych reakcji chemicznych. Prowadzą do utraty działania biologicznego leków. Zazwyczaj obserwuje się wytrącenie osadu, ale może być brak widocznego efektu. Interakcje fazy farmaceutycznej są bardzo liczne i trudne do zapamiętania, dlatego należy kierować się prostymi regułami:
Przyczyny interakcji w fazie farmaceutycznej:
Interakcje w fazie farmakodynamicznej.
Farmakodynamika oznacza rozprzestrzenianie leku na poziomie układów, narządów i tkanek. Interakcje te dotyczą przypadku, w którym pewne substancje czynne działają na ten sam receptor lub narząd wykonawczy bądź przez procesy sprzężenia zwrotnego prowadzą do wzmocnienia lub osłabienia ich działania.
Interakcje w fazie farmakokinetycznej.
Interakcje te zachodzą w układzie LADME, a zatem na etapie:
Interakcje farmakokinetyczne wpływają przede wszystkim na stężenie leku w ustroju.
Interakcje na etapie wchłaniania.
Prowadzą do zmiany ilości lub szybkości wchłaniania leku. Interakcje te mogą być wynikiem:

</doc>
<doc id="994700" url="https://pl.wikipedia.org/wiki?curid=994700" title="Wyszcza liha (2001/2002)">
Wyszcza liha (2001/2002)

Wyszcza liha w piłce nożnej 2001/2002 – XI edycja najwyższych w hierarchii rozgrywek ligowych ukraińskiej klubowej piłki nożnej. Sezon rozpoczął się 7 lipca 2001, a zakończył się 11 czerwca 2002.
Drużyny.
Zespoły występujące w Wyszczej Lidze 2001/2002
Uwagi
Końcowa tabela.
Legenda:
Medaliści.
"(liczba meczów i goli w nawiasach)"
Uwaga: Piłkarze oznaczone "kursywą" występowali również na innych pozycjach.

</doc>
<doc id="994702" url="https://pl.wikipedia.org/wiki?curid=994702" title="Janów (gmina Parzęczew)">
Janów (gmina Parzęczew)

Janów – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.
Zobacz też: Janów

</doc>
<doc id="994703" url="https://pl.wikipedia.org/wiki?curid=994703" title="Julianki">
Julianki

Julianki – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="994705" url="https://pl.wikipedia.org/wiki?curid=994705" title="Leźnica Wielka">
Leźnica Wielka

Leźnica Wielka – wieś w Polsce położona w województwie łódzkim, w powiecie zgierskim, w gminie Parzęczew.
Historia osady.
Pierwsza zachowana źródłowo wzmianka o miejscowości Leźnica Wielka znajduje się w dokumencie konfirmacyjnym wydanym w Krakowie 1 marca 1357 r. przez króla Kazimierza Wielkiego na rzecz arcybiskupa Jarosława z Bogorii i Skotnik i metropolii gnieźnieńskiej. Pośród około 45 wsi z ziemi łęczyckiej wymienionych w dokumencie, w samej "Lesznicza maiori" własność arcybiskupia wynosiła 3 działy. Z wzmianki tej więc jasno wynika, że kościół gnieźnieński nie był właścicielem całej osady, tylko pewnej jej części.
Z czasem Leźnica Wielka stała się w całości wsią stanowiącą własność szlachecką. Już u schyłku XIV w. osadę dzierżawią dwie rodziny właścicieli wywodzące się z rodów: Jastrzębiec (Leźniccy w XV-XVI w.) oraz Janina. W wyniku licznych późniejszych transakcji i częstych zmian właścicieli osadę lub jej część spośród bardziej znanych osób i rodzin w historii posiadali m.in. bratanek arcybiskupa Wojciecha Jastrzębca – wojewoda łęczycki Ścibor z Borysławic (1 poł. XV w.), kasztelan inowłodzki Piotr Tłuk ze Strykowa herbu Jastrzębiec (2 poł. XV w.), Wincencjanna z Ujazdu - wdowa po znanym dowódcy wojsk z wojny trzynastoletniej Piotrze Duninie herbu Łabędź (2 poł. XV w.), dziekan gnieźnieński i kanonik krakowski Marcin Karnkowski herbu Junosza (1 poł. XVII w.), misjonarze łowiccy (2 poł. XVIII w.), twórca i marszałek konfederacji targowickiej – Stanisław Szczęsny Potocki herbu Piława (schyłek XVIII w.), wojewoda łęczycki i generał-lejtnant wojsk koronnych Stanisław Kostka Gadomski herbu Rola (schyłek XVIII w.), rodzina Dąbrowskich herbu Ogon skupiająca w swoim ręku liczne dobra w okolicy (przełom XVIII/XIX w.), rodzina Prądzyńskich herbu Grzymała, z której wywodził się jeden z dowódców powstania listopadowego – gen. Ignacy Prądzyński (XIX w.), rodzina Wernerów (koniec XIX/XX w.)
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="994706" url="https://pl.wikipedia.org/wiki?curid=994706" title="Radzibórz">
Radzibórz

Radzibórz – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="994707" url="https://pl.wikipedia.org/wiki?curid=994707" title="Steinbruch (OKL)">
Steinbruch (OKL)

Steinbruch (OKL) – funkcjonujący w latach (1942-1943) kryptonim kwatery Dowództwa Floty Powietrznej "Luftwaffe" – (niem. "Oberkommando der Luftwaffe") położonej ok. 30 km. na północ od Winnicy (ukr. "Вінниця"), Ukraina, obok lotniska w Kalinówce (ukr. "Калинiвка"). Na obraz kwatery oprócz lotniska składało się ok. 10 standardowych drewnianych baraków, bunkier sztabowy typu „102 V”, stacja trafo, stacja generatorów, stacja pomp, oczyszczalnia ścieków i bocznica odstawcza dla pociągu specjalnego Goeringa. Kwatera "Steinbruch" była elementem FHQ "Wehrwolf".

</doc>
<doc id="994711" url="https://pl.wikipedia.org/wiki?curid=994711" title="Żelgoszcz">
Żelgoszcz

Żelgoszcz – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="994712" url="https://pl.wikipedia.org/wiki?curid=994712" title="Chrząstówek">
Chrząstówek



</doc>
<doc id="994715" url="https://pl.wikipedia.org/wiki?curid=994715" title="Chrząstówek (powiat zgierski)">
Chrząstówek (powiat zgierski)

Chrząstówek – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="994716" url="https://pl.wikipedia.org/wiki?curid=994716" title="Gołaszyny">
Gołaszyny

Gołaszyny – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="994717" url="https://pl.wikipedia.org/wiki?curid=994717" title="Konstantki">
Konstantki

Konstantki – wieś w Polsce położona w województwie łódzkim, w powiecie zgierskim, w gminie Parzęczew. W latach 1975–1998 miejscowość należała administracyjnie do ówczesnego województwa łódzkiego.
Wieś rzędowa na południowy zachód od Ozorkowa; zagrody rozlokowane w większości po wschodniej stronie drogi biegnącej południkowo; wchodzi w skład sołectwa Bibianów; zachowany krajobraz właściwy dla osadnictwa holenderskiego; osada zasiedlona przez olędrów na początku XIX wieku; w użytkowaniu rolniczym przewaga użytków zielonych (pastwiska, łąki); pod koniec XIX wieku (1883) osada Konstantki liczyła 14 osób, stały 2 domy; według stanu na dzień 31 grudnia 2007 roku wieś liczyła 67 osób.

</doc>
<doc id="994719" url="https://pl.wikipedia.org/wiki?curid=994719" title="Kozikówka">
Kozikówka

Kozikówka – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="994721" url="https://pl.wikipedia.org/wiki?curid=994721" title="Mamień">
Mamień

Mamień – wieś w Polsce położona w województwie łódzkim, w powiecie zgierskim, w gminie Parzęczew. W latach 1975–1998 miejscowość należała administracyjnie do ówczesnego województwa łódzkiego.
Wieś wchodzi w skład sołectwa Bibianów; powstała jako osada młyńska nad rzeką Bzurą należącą do nieistniejącej dziś gminy Chociszew; zachowany krajobraz właściwy dla osadnictwa holenderskiego, zasiedlona na początku XIX w; na obszarze występują: grunty orne (kompleks żytni słaby), użytki zielone (łąki, pastwiska), lasy; według stanu na dień 31 grudnia 2007 roku wieś liczyła 13 mieszkańców; przez miejscowość przebiegają: autostrada A2, szlak kolejowy relacji Łódź – Kutno.

</doc>
<doc id="994723" url="https://pl.wikipedia.org/wiki?curid=994723" title="Nowomłyny">
Nowomłyny

Nowomłyny – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="994725" url="https://pl.wikipedia.org/wiki?curid=994725" title="Sulimy (województwo łódzkie)">
Sulimy (województwo łódzkie)

Sulimy – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.
Zobacz też: Sulimy

</doc>
<doc id="994728" url="https://pl.wikipedia.org/wiki?curid=994728" title="The Great Pretender (piosenka)">
The Great Pretender (piosenka)

The Great Pretender – utwór z 1955, napisany przez Bucka Rama, po raz pierwszy nagrany przez amerykański zespół The Platters. W połowie lat 80. XX w. Freddie Mercury, frontman brytyjskiego zespołu Queen, nagrał własną wersję piosenki.
Oryginał i covery.
Autorem słów i muzyki jest menadżer zespołu Buck Ram. Utwór był częścią soundtracku do filmu "American Graffiti".
W 1984 cover nagrała Dolly Parton do swojego albumu z nagraniami utworów z lat 50. i 60. ("The Great Pretender"). W roku 1987 utwór w Europie spopularyzował wokalista zespołu Queen, Freddie Mercury, którego wersja została wydana na singlu.
Lester Bowie rozwinął utwór do 17 minut w formie improwizacji, na swoim albumie pod tym samym tytułem. Cover nagrał także The Band, a parodię Stan Freberg.
Nawiązania do utworu.
„The Great Pretender” pojawia się także w książce niemieckiego pisarza Güntera Grassa, pt. "Blaszany bębenek" (1959).

</doc>
<doc id="994729" url="https://pl.wikipedia.org/wiki?curid=994729" title="Żyroskop akustoelektroniczny">
Żyroskop akustoelektroniczny

Żyroskop akustoelektroniczny – układ akustoelektroniczny wykorzystujący powierzchniowe fale akustyczne w materiale do określania obrotu urządzenia. Układy te należą do żyroskopów wibracyjnych. Konstruowane są różne typy żyroskopów opartych na powierzchniowej fali akustycznej, które wg zasady działania dzieli się na żyroskopy oparte na fali stojącej fali biegnącej.
Żyroskop akustoelektroniczny z falą stojącą składa się z rezonatora z AFP, poprzecznie umieszczonych przetworników międzypalczastych oraz metalowych ciężarków ulokowanych w strzałkach fali stojącej rezonatora. Stojąca fala Rayleigha powoduje ruch ciężarków w kierunku prostopadłym do podłoża. Obracanie przyrządu wokół osi symetrii rezonatora powoduje powstawanie siły Coriolisa generującej bieżącą falę Rayleigha, docierającą do przetworników międzypalczastych, konwertujących ją następnie na sygnał elektryczny o czasie trwania równym czasowi obrotu przyrządu i amplitudzie proporcjonalnej do szybkości jego obrotu.
Ostatecznie, wygenerowany w ten sposób sygnał elektryczny zawiera pełną informację o ruchu obrotowym układu żyroskopu wokół osi symetrii rezonatora.
Do głównych zalet takiego żyroskopu zaliczyć należy:

</doc>
<doc id="994730" url="https://pl.wikipedia.org/wiki?curid=994730" title="The Colour and the Shape">
The Colour and the Shape

The Colour and the Shape – drugi studyjny album amerykańskiego zespołu rockowego Foo Fighters, wydany 20 maja 1997. Album uzyskał status złotej płyty w Wielkiej Brytanii oraz platynowej płyty w Stanach Zjednoczonych, Australii i Kanadzie.

</doc>
<doc id="994734" url="https://pl.wikipedia.org/wiki?curid=994734" title="Czaplino (województwo wielkopolskie)">
Czaplino (województwo wielkopolskie)

Czaplino – osada w Polsce położona w województwie wielkopolskim, w powiecie pilskim, w gminie Szydłowo, przy trasie drogi krajowej nr 10. Miejscowość wchodzi w skład sołectwa Stara Łubianka.
Istniał tu królewski młyn Głochotka, należący do starostwa ujskiego, pod koniec XVI wieku leżał w powiecie poznańskim województwa poznańskiego. W latach 1975–1998 miejscowość należała administracyjnie do województwa pilskiego.
Zobacz też.
Czaplino

</doc>
<doc id="994737" url="https://pl.wikipedia.org/wiki?curid=994737" title="Rejon błagowieszczeński">
Rejon błagowieszczeński

3 rejony w Federacji Rosyjskiej:

</doc>
<doc id="994738" url="https://pl.wikipedia.org/wiki?curid=994738" title="Chk Chk Chk">
Chk Chk Chk



</doc>
<doc id="994740" url="https://pl.wikipedia.org/wiki?curid=994740" title="Kevin Durant">
Kevin Durant

Kevin Wayne Durant (ur. 29 września 1988 w Waszyngtonie) – amerykański koszykarz występujący na pozycji niskiego skrzydłowego, dwukrotny mistrz NBA (2017, 2018), trzykrotny mistrz olimpijski (Londyn 2012, Rio 2016 i Tokio 2020) oraz mistrz świata z Turcji (2010). Obecnie zawodnik Phoenix Suns.
Wybrany z 2. numerem w drafcie NBA w 2007 przez Seattle SuperSonics. MVP sezonu NBA 2013/14. W 2006 wystąpił w meczu wschodzących gwiazd - Nike Hoop Summit oraz McDonald’s All-American.
Kariera.
College.
Po roku studiów na University of Texas at Austin i występach w drużynie uczelnianej Texas Longhorns, kiedy notował średnio 25,8 punktu oraz 11,1 zbiórki w meczu został zgłoszony do draftu NBA. Razem z innym koszykarzem który także spędził tylko rok na studiach Gregiem Odenem byli typowani do pierwszego numeru draftu.
NBA.
Został wybrany z 2. numerem draftu w 2007 przez drużynę Seattle SuperSonics.
Swój debiut w NBA zaliczył w przegranym meczu z Denver Nuggets, w którym zdobył 18 punktów, 5 zbiórek, oraz 3 przechwyty. Swojego pierwszego game-winnera, Durant rzucił 16 listopada 2007 w wygranym meczu Sonics z Hawks w podwójnej dogrywce. Jako pierwszoroczniak pięciokrotnie był wybierany najlepszym "rookie" miesiąca (listopad, grudzień, styczeń, marzec i kwiecień). Rzucał najwięcej punktów wśród wszystkich pierwszoroczniaków (20,3 pkt/mecz co jest o 7,6 pkt/mecz więcej od któregokolwiek innego rookie oraz najlepszym wynikiem w drużynie Ponaddźwiękowców) - wraz z 4,4 zbiórki/mecz i 2,4 asysty/mecz w 80 meczach (wszystkie w pierwszej piątce). Durant był też jedynym pierwszoroczniakiem, który prowadził w pięciu statystykach w swoim zespole - wliczając średnią punktową, bloków, przechwytów, celnych oraz procent rzutów osobistych. K-Smoove zablokował też najwięcej rzutów (75) wśród wszystkich obrońców w lidze.
47 razy był najlepszym strzelcem Sonics, wliczając rekord sezonu (42 punkty) przeciwko Golden State Warriors 16 kwietnia 2008, przynajmniej 47 razy zdobywał 20 i więcej punktów oraz siedmiokrotnie 30 i więcej. Durant reprezentował też Sonics w got Milk? Rookie Challenge rzucając w nim 23 punkty.
Na koniec sezonu regularnego Kevin Durant został uznany najlepszym pierwszoroczniakiem, zostając tym samym pierwszym zawodnikiem, który tego dokonał w historii SuperSonics. Ponadto jego średnia punktowa (20,3) pobiła czterdziestoletni rekord rookie Boba Rule'a (1967/1968).
Chociaż Kevin Durant nie został wybrany do Meczu Gwiazd 2009, to i tak zapisał się w annałach tej imprezy występując w dwóch konkurencjach – w pierwszym dniu (13 lutego 2009) w T-Mobile Rookie Challenge &amp; Youth Jam, w którym jego Sophomores pokonali Rookies 122-116, a on sam został wybrany MVP tej imprezy, zdobywając 46 punktów i bijąc przy okazji wcześniejszy rekord należący do Amare'a Stoudamire'a (36 pkt w 2004). W drugim dniu tej imprezy wziął udział w inauguracyjnym All-Star Weekend, konkursie H.O.R.S.E - gdzie pokonał OJ Mayo z zespołu Memphis Grizzlies oraz Joego Johnsona z Atlanta Hawks. Co ciekawe, we wczesnej fazie konkursu zdobył już 4 litery (kto zdobędzie wszystkie 5 - H.O.R.S.E - odpada).
W samym lutym Durant był w wyśmienitej formie zdobywając przeciętnie 30,6 pkt/mecz; 6,3 zb/mecz; 3,5 as/mecz; 1,45 prze/mecz oraz 0,55 blk/mecz, rzucając ze skutecznością 54% z gry, 51% za 3 pkt, oraz 88% z linii rzutów wolnych. Suma procentowa rzutów Duranta z tego miesiąca (54 + 51 + 88) wynosi 193. Uważa się, że 180 jest świetnym wynikiem.
W sezonie 2009/2010 zajął ex aequo drugie miejsce w głosowaniu na największy postęp oraz MVP sezonu.
We wrześniu 2010 wziął udział w mistrzostwach świata rozgrywanych w Turcji. Wraz z reprezentacją USA zdobył mistrzostwo globu w finale, pokonując reprezentację gospodarzy 81:64. Po meczu został ogłoszony MVP mistrzostw, znalazł się także w pierwszej 5 turnieju.
Lider Oklahoma City Thunder 19 lutego 2012 ustanowił swój rekord kariery zdobywając 51 punktów w wygranym meczu przeciw Denver Nuggets zakończonym wynikiem 124-118 dla OKC. Innym ważnym osiągnięciem tego zawodnika było zdobycie tytułu All-Star Game MVP, w którym to meczu wystąpił w wyjściowym składzie zdobywając 36 punktów. Po zakończeniu rozgrywek zasadniczych uplasował się na drugiej pozycji w głosowaniu na MVP sezonu.
Głosami kibiców został wybrany do pierwszej piątki na mecz gwiazd NBA 2013. Na koniec rozgrywek zajął drugie miejsce w głosowaniu na MVP sezonu.
6 maja 2014 został wybrany MVP ligi za sezon 2013/14. Został też wybrany do pierwszej piątki najlepszych zawodników sezonu 2013/14.
4 lipca 2016 ogłosił, iż jako wolny agent dołączy do Golden State Warriors. 7 lipca podpisał kontrakt z tym klubem. Według doniesień umowa opiewa na kwotę 54,3 miliona dolarów i została zawarta na dwa lata, z opcją opuszczenia klubu i zostania wolnym agentem po jednym sezonie. 26 kwietnia 2017 roku w 6 meczu przeciwko Los Angeles Clippers wyrównał osiągnięcie Charlesa Barkleya w rozgrywkach play-off w zdobyczy punktowej w pierwszej połowie meczu wynoszącej 38 punktów.
7 lipca 2019 trafił do Brooklyn Nets. 9 lutego 2023 dołączył do Phoenix Suns w wyniku transferu.
Statystyki.
"Na podstawie Basketball-Reference.com "
"Stan na koniec sezonu 2018/19"

</doc>
<doc id="994741" url="https://pl.wikipedia.org/wiki?curid=994741" title="Leśny Dworek (Pokrzywnica)">
Leśny Dworek (Pokrzywnica)

Leśny Dworek – nieoficjalna nazwa leśniczówki należącej do wsi Pokrzywnica w Polsce położona w województwie wielkopolskim, w powiecie pilskim, w gminie Szydłowo.
Miejscowość wchodzi w skład sołectwa Kłoda.
W latach 1975–1998 miejscowość należała administracyjnie do województwa pilskiego.

</doc>
<doc id="994743" url="https://pl.wikipedia.org/wiki?curid=994743" title="Mikrocefal">
Mikrocefal

Mikrocefal – dinozaur z rodziny pachycefalozaurów. Znany jest z dwóch małych czaszek o średnicy 5 centymetrów. Żył około 85 milionów lat temu w późnej kredzie w Ameryce Północnej, w prowincji Alberta w Kanadzie. Być może osiągał 30 centymetrów długości. Nie został jeszcze formalnie opisany, a więc jego nazwa może ulec zmianie. Mikrocefal znaczy "mała głowa".

</doc>
<doc id="994746" url="https://pl.wikipedia.org/wiki?curid=994746" title="Rejon ałtajski">
Rejon ałtajski

2 Rejony w Federacji Rosyjskiej:

</doc>
<doc id="994753" url="https://pl.wikipedia.org/wiki?curid=994753" title="Ostatnia kohorta">
Ostatnia kohorta

Ostatnia kohorta – powieść historyczna Waldemara Łysiaka wydana w dwóch tomach przez wydawnictwo Nobilis w 2005 roku.
Opis fabuły.
Akcja utworu rozgrywa się pod koniec V wieku po Chrystusie, tj. w okresie upadku Cesarstwa rzymskiego. Z oblężonego przez barbarzyńskie plemiona Rzymu przebija się grupa desperatów pragnących odszukać na wpół mityczny "ostatni legion" (rzekomo ostatni, który nie uległ barbarzyńskiej inwazji) i sprowadzić go pod mury Rzymu by ocalić miasto. Straceńcza grupa pod dowództwem konsula Valerianusa i najlepszego żołnierza Rzymu – trybuna Fulwiusza Corvinusa "Sotera" zwanego "bogiem wojny" rusza na pełną przygód wyprawę przez barbarzyńską Europę.

</doc>
<doc id="994754" url="https://pl.wikipedia.org/wiki?curid=994754" title="Węzeł fali">
Węzeł fali

Węzeł fali – miejsce o zerowej amplitudzie drgań w ośrodku, w którym rozchodzi się fala stojąca. 
Węzeł może być wymuszony przez zewnętrzne więzy narzucone na drgające ciało, np. na drgającej strunie gitary węzły są w miejscach mocowania struny lub na progu (po dociśnięciu struny). Między węzłami wymuszonymi mogą powstawać węzły swobodne. W przypadku fali jednowymiarowej (np. fala poprzeczna na strunie), węzeł jest punktem. W przypadku fali na płaszczyźnie może być linią prostą, a w przestrzeni – płaszczyzną. W ośrodkach niejednowymiarowych obszary węzłowe mogą mieć również inne kształty. Drgające ciało, w którym powstaje fala stojąca musi zawierać przynajmniej jeden węzeł. Tak dzieje się w pręcie umocowanym na środku (może powstać tylko jeden węzeł wymuszony w miejscu mocowania) i podobnie w słupie powietrza zamkniętym w jednym końcu.
Przeciwieństwem węzła jest strzałka fali, czyli obszar maksymalnej amplitudy drgań. Obszary węzłowe oddzielane są od siebie obszarami strzałek.

</doc>
<doc id="994755" url="https://pl.wikipedia.org/wiki?curid=994755" title="Strzałka fali">
Strzałka fali



</doc>
<doc id="994766" url="https://pl.wikipedia.org/wiki?curid=994766" title="Marquitos">
Marquitos

Marcos Alonso Imaz znany pod pseudonimem boiskowym Marquitos (ur. 16 kwietnia 1933 w Santanderze, zm. 6 marca 2012 tamże) – hiszpański piłkarz, dwukrotny reprezentant Hiszpanii. Grał na pozycji obrońcy.
Kariera.
Profesjonalną karierę rozpoczął w Racingu, z którego przeszedł do Realu Madryt. W barwach tego klubu zdobył pięć mistrzostw Hiszpanii i pięć Pucharów Mistrzów.
Życie prywatne.
Jego syn Marcos Alonso Peña (zm. 9 lutego 2023) i wnuk Marcos Alonso Mendoza również są związani z piłką nożną.

</doc>
<doc id="994768" url="https://pl.wikipedia.org/wiki?curid=994768" title="WZPN">
WZPN



</doc>
<doc id="994773" url="https://pl.wikipedia.org/wiki?curid=994773" title="Hirschaid">
Hirschaid

Hirschaid – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 11 km na południowy wschód od Bamberga, nad rzeką Regnitz i Kanałem Ren-Men-Dunaj, przy autostradzie A73, drodze B22 i linii kolejowej Norymberga – Lipsk.
Dzielnice.
W skład gminy wchodzą następujące dzielnice:
Polityka.
Wójtem jest Andreas Schlund (CSU). Rada gminy składa się z 24 członków:
Współpraca.
Miejscowość partnerska:

</doc>
<doc id="994775" url="https://pl.wikipedia.org/wiki?curid=994775" title="E-tygodnik Dobry Humor">
E-tygodnik Dobry Humor



</doc>
<doc id="994777" url="https://pl.wikipedia.org/wiki?curid=994777" title="Sørvágur (gmina)">
Sørvágur (gmina)

Sørvágur (far. "Sørvágs kommuna") – gmina na Wyspach Owczych, duńskim terytorium zależnym na Oceanie Atlantyckim. Sąsiaduje z Vága kommuna. Siedzibą jej władz jest Sørvágur.
Gmina zajmuje wschodnią część wyspy Vágar oraz wyspę Mykines, wraz z przybrzeżnymi wysepkami oraz szkierami. Zajmuje powierzchnię 84,5 km².
Według danych na 1 stycznia 2014 gminę zamieszkuje 1 095 osób.
Historia.
W 1872 roku powstała Vága Prestagjalds kommuna, obejmująca obszar regionu Vágar. W 1915 roku podzieliła się ona na cztery mniejsze gminy, w tym Sørvágs kommuna. 1 stycznia 2005 roku przeprowadzono na Wyspach Owczych redukcję liczby gmin, wskutek czego do Sørvágs kommuna włączone zostały dwie jednostki administracyjne: Bíggjar kommuna (północno-zachodnia część wyspy Vágar) oraz Mykinesar kommuna (wyspa Mykines). Jej powierzchnia zwiększyła się ponad dwukrotnie.
Populacja.
Obecnie gminę zamieszkuje 1 095 osób. Współczynnik feminizacji wynosi tam ponad 98 (na 543 kobiety przypada 552 mężczyzn). 28% społeczeństwa stanowią osoby poniżej dwudziestego roku życia, natomiast 24,5% ludzie, którzy przekroczyli sześćdziesiąty rok życia. Największą grupą w przedziałach dziesięcioletnich są osoby w wieku 40-49 lat (14,70%), drugą zaś ludzie w wieku 10-19 lat (14,34%).
Liczba ludności gminy liczona jest od roku 1960 w ramach jej ówczesnych granic. Wynosiła ona wówczas 928 ludzi i wzrastała (958 osób w 1970) do 1977, kiedy wyniosła 973 osoby. Następnie zaobserwowano krótkotrwały spadek liczby mieszkańców (966 osób w 1983), która ostatecznie zaczęła rosnąć (968 ludzi w 1985) do 1 004 osób w 1990 roku. W latach 90. Wyspy Owcze dotknął kryzys gospodarczy, przez który wielu mieszkańców zdecydowało się wyemigrować z archipelagu. Populacja gminy Sørvágur zmniejszyła się do 911 osób w 1995 roku i 886 ludzi w 2000. W roku 2005 po włączeniu innych jednostek administracyjnych liczba ludności wyniosła 1 081 i po krótkotrwałym okresie wzrostu (1 139 osób w 2005 roku) ponownie zaczęła maleć.
Polityka.
Burmistrzem gminy jest Sune Jacobsen z Partii Ludowej. Prócz niego w gmina posiada sześciu radnych, wybieranych w wyborach powszechnych. Ostatnie wybory samorządowe odbyły się w 2012 roku, a ich wyniki dla gminy Sørvágur przedstawiały się następująco:
Frekwencja wyniosła 83,05% (z 820 uprawnionych zagłosowało 682 osoby). Oddano jedną pustą i żadnej błędnie wypełnionej karty do głosowania.

</doc>
<doc id="994781" url="https://pl.wikipedia.org/wiki?curid=994781" title="Katastrofa lotu Air Canada 621">
Katastrofa lotu Air Canada 621

Katastrofa lotu Air Canada 621 – katastrofa lotnicza, jaka miała miejsce 5 lipca 1970 roku w Międzynarodowym Porcie Lotniczym Pearson, w Toronto, w Kanadzie. W wyniku pożaru samolot DC-8 odbywającego lot Air Canada 621 runął na ziemię, zabijając wszystkie 109 osób na pokładzie maszyny.
Lot.
Rejs nr 621 opuścił Międzynarodowy Port Lotniczy Montreal o 7:17 bezchmurnym, słonecznym rankiem 5 lipca 1970 roku. Na pokładzie nowej czterosilnikowej maszyny serii DC-8 (DC-8-63, nr rej. CF-TIW) miejsca zajęło stu pasażerów i dziewięcioosobowa załoga. Przysłany przed dwoma miesiącami odrzutowiec wykonał tylko 453 godziny lotu. 50-minutowy rejs miał zakończyć się w porcie Pearson w Toronto, by stamtąd wyruszyć w dalszą trasę – do Los Angeles. Podczas całej podróży sterowanie przejął kapitan samolotu – Peter Hamilton. Był to doświadczony pilot Air Canada – w towarzystwie pracował od 1946 roku. W kokpicie towarzyszyli mu: drugi pilot – Donald Rowland, a także mechanik pokładowy – Gordon Hill. Do niemal samego końca podróż przebiegała bez zakłóceń.
Przed lądowaniem.
Dwie minuty po godzinie ósmej – w odległości 12 km od docelowego lotniska – sprawdzona została lista "Before-Landing Check", po czym załoga zaczęła przygotowywać się do lądowania.
Według procedur Air Canada podczas opuszczania podwozia należało uzbroić spojlery samolotu. Spojlery wolno było uruchomić po przyziemieniu. Procedurę tę jednak Hamilton i Rowland umyślnie omijali – prawdopodobnie obaj obawiali się ich przypadkowego uruchomienia podczas schodzenia. Drugi pilot wolał uzbrajać je podczas manewru zwanego "wytrzymaniem" (ang. "flare") — poziomy lot nad pasem tuż przed samym przyziemieniem; podczas "wytrzymania" pilot zmniejsza energię kinetyczną i pęd samolotu. Natomiast kapitan uważał, że spoilery należy uzbroić dopiero po przyziemieniu. Pomiędzy pilotami powstał więc rodzaj umowy, mówiący o tym, że kiedy kapitan pilotuje samolot, drugi pilot uzbraja spojlery w momencie, który kapitan uważa za słuszny (na ziemi) i odwrotnie. Podczas lotu 621 stery dzierżył kapitan, więc uzbrojenie spojlerów należało do drugiego pilota i zgodnie z umową miał je uzbroić na ziemi i natychmiast po ich uzbrojeniu uruchomić je. Drugi pilot przyzwyczaił się więc do tego, że lecąc z tym kapitanem wykonywał obie czynności niemal równocześnie – najpierw uzbrojenie, a później natychmiastowe uruchomienie.
Jednak podczas tego lotu drugi pilot zaproponował uzbrojenie spojlerów podczas "wytrzymania", na co początkowo nie chciał się zgodzić kapitan. W końcu jednak kapitan dał za wygraną mówiąc: "OK, give them to me on the flare, I'm tired of fighting it" ("Dobrze, dawaj je na wytrzymaniu, męczy mnie sprzeczka z tobą."). Przygotowując się do wykonania manewru "wytrzymania" kapitan zmniejszył prędkość maszyny i po chwili drugi pilot uzbroił spojlery. Ale odruchowo (prawdopodobnie dlatego, że tak zawsze robił lecąc z tym kapitanem) natychmiast je też uruchomił, czego pod żadnym pozorem nie wolno robić w powietrzu. Maszyna znajdowała się wówczas na wysokości ponad 15 m nad powierzchnią pasa nr 32. Minęła godz. 8:05. Nagle maszyna zaczęła gwałtownie opadać. Drugi pilot natychmiast zorientował się w swojej pomyłce, o czym świadczą wypowiedziane dwukrotnie słowa "Sorry, Pete!". Było już jednak za późno.
Katastrofa.
Kapitan postąpił odruchowo: szybko ściągnął kolumnę sterowniczą dając pełną moc na wszystkie cztery silniki. Dziób samolotu zaczął się wznosić, jednak samolot nieustannie opadał, ponieważ zwiększenie mocy silników wymaga kilku sekund. Po chwili odrzutowiec uderzył o powierzchnię pasa startowego: siła uderzenia oderwała od skrzydła silnik nr 4 wraz z pylonem i fragmentem skrzydła. Z uszkodzonych zbiorników zaczęło wyciekać paliwo, po chwili nastąpił zapłon. Równocześnie pracujące pełną mocą silniki spowodowały, że po odbiciu się od pasa samolot zaczął się wznosić. 
W chwili gdy piloci unieruchomili spojlery, DC-8 zaczął się wznosić szybciej. Uszkodzony samolot ciągnął za sobą smugę dymu i płomieni. Samolot osiągnął wysokość niespełna 950 metrów. Załoga, nie do końca świadoma uszkodzeń, chciała zrobić krąg i ponownie lądować na pasie 32, ale z uwagi na pozostające na nim odłamki kontrola zasugerowała podejście na pas 23. 
W dwie i pół minuty po pierwszej kolizji z ziemią – o 8:09 – samolotem wstrząsnęła silna eksplozja na końcówce prawego skrzydła – w miejscu wybuchu silnika nr 4. Na ziemię posypały się szczątki konstrukcji skrzydła. Po sześciu sekundach maszyną wstrząsnęła kolejna eksplozja, w wyniku której odpadł płonący silnik nr 3. 6,5 sekundy później nastąpiła trzecia, niszcząca prawe skrzydło detonacja. W wyniku utracenia dwóch silników i większości z konstrukcji skrzydła, samolot ze 109 osobami na pokładzie rozpoczął głębokie nurkowanie i z dużą prędkością uderzył o ziemię eksplodując.
Wszyscy ponieśli śmierć. Ostatnim, zarejestrowanym głosem z "czarnej skrzynki" było urwane zdanie, wypowiedziane przez niezidentyfikowanego członka załogi: "Straciliśmy skrzydło...".
Przyczyny.
Oficjalny kanadyjski raport nie zawiera stwierdzeń na temat przyczyn katastrofy, jednak badający sprawę odkryli, iż z tragedią związane są tylne spojlery samolotu uruchomione zbyt wcześnie, co przyczyniło się do pierwszego upadku maszyny.

</doc>
<doc id="994782" url="https://pl.wikipedia.org/wiki?curid=994782" title="Buttenheim">
Buttenheim

Buttenheim – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 15 km na południowy wschód od Bamberga, przy autostradzie A73 i linii kolejowej Norymberga–Lipsk.
Dzielnice.
W skład gminy wchodzą następujące dzielnice:
Oświata.
W gminie znajduje się 150 miejsc przedszkolnych (ze 135 dziećmi) oraz szkoła podstawowa (15 nauczycieli, 322 uczniów).

</doc>
<doc id="994785" url="https://pl.wikipedia.org/wiki?curid=994785" title="Omeizaur">
Omeizaur

Omeizaur () – zauropod z rodziny euhelopów (Euhelopididae); jego nazwa znaczy „jaszczur z Omei (Emei Shan)”.
Gatunek żył w epoce późnej jury (ok. 154–144 mln lat temu) na terenach Azji. Długość ciała 10–15 m, wysokość ok. 4 m, masa ok. 4 t. Miał szczególnie długą szyję oraz ogon zakończony kostną maczugą wielkości piłki futbolowej (prawdopodobnie do obrony przed drapieżnikami). Jego szczątki znaleziono w Chinach, w skałach formacji Shaximiao.
Gatunki:

</doc>
<doc id="994787" url="https://pl.wikipedia.org/wiki?curid=994787" title="Altendorf (powiat Bamberg)">
Altendorf (powiat Bamberg)

Altendorf – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 13 km na południowy wschód od Bamberga, nad rzeką Regnitz i Kanałem Ren-Men-Dunaj, przy autostradzie A73 i linii kolejowej Norymberga – Lipsk.
Dzielnice.
W skład gminy wchodzą dwie dzielnice:
Religia.
1555 spośród mieszkańców wyznaje katolicyzm, 287 ewangelicyzm a pozostałe 240 osób inne religie lub są ateistami.
Oświata.
W gminie znajduje się 75 miejsc przedszkolnych (z 59 dziećmi) oraz szkoła podstawowa (15 nauczycieli, 322 uczniów).

</doc>
<doc id="994788" url="https://pl.wikipedia.org/wiki?curid=994788" title="Urząd Bezpieczeństwa Ustaszy">
Urząd Bezpieczeństwa Ustaszy

Urząd Bezpieczeństwa Ustaszy (chor. Ustaška Nadzorna Služba, UNS) – instytucja sił bezpieczeństwa ustaszy w Niepodległym Państwie Chorwackim (NDH) podczas II wojny światowej
Urząd został utworzony 16 sierpnia 1941 r. na bazie dotychczas istniejących Służby Wywiadu Ustaszy i Administracji Obozów Koncentracyjnych. Podlegał bezpośrednio Komendzie Głównej Ustaszy. Do jego zadań należało pełnienie funkcji wywiadowczych i kontrwywiadowczych oraz policji politycznej. Na jego czele znajdowała się Centrala UNS podzielona na 4 Biura:
Urząd dzielił się na 3 Sekcje:
Urząd przechodził kilkakrotne reorganizacje, a ostateczna jego struktura i zadania zostały wypracowane 20 kwietnia 1942 r. Na jego czele stała Komenda Główna UNS; jej szefem był: Dido Kvaternik (do października 1942 r.), Drago Jilek (do grudnia 1942 r.), Filip Crvenković (do 21 stycznia 1943 r.). Szef Komendy Głównej UNS był bezpośrednio podległy poglavnikowi Ante Paveliciowi. W jej skład wchodziły następujące komórki organizacyjne:
UNS został zlikwidowany 21 stycznia 1943 r. Większość jego zadań przejął nowy urząd wywiadowczy pod nazwą Ustaška nadzorna služba, UNS i Ravnateljstvo za javni red i sigurnost (RAVSIGUR), który podlegał ministerstwu spraw wewnętrznych. Jedynie III Sekcja UNS odpowiadająca za system obozów koncentracyjnych przeszła do Glavno ravnateljstvo za javni red i sigurnost (GLAVSIGUR), zaś IV Sekcja (Personalna) – do PTS (Poglavnikov tjelesna sdrug).
Linki zewnętrzne.
Historia Urzędu Bezpieczeństwa Ustaszy (jęz. angielski)

</doc>
<doc id="994790" url="https://pl.wikipedia.org/wiki?curid=994790" title="Pettstadt">
Pettstadt

Pettstadt – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 8 km na południe od Bamberga, nad rzekami Rauche Ebrach, Aurach i Regnitz, przy drodze B505 i linii kolejowej Ebrach/Schlüsselfeld – Bamberg.
Dzielnice.
W skład gminy wchodzą następujące dzielnice:

</doc>
<doc id="994791" url="https://pl.wikipedia.org/wiki?curid=994791" title="Rejon alejski">
Rejon alejski

Rejon alejski (ros. "Алейский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w środkowej części Kraju Ałtajskiego i ma powierzchnię 3,4 tys. km². Na jego obszarze żyje 20,4 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 44 wsiach i osadach.
Ośrodkiem administracyjnym rejonu jest miasto Alejsk, liczące 28,7 tys. mieszkańców (2005 r.), niewchodzące jednak w skład rejonu i stanowiące miasto wydzielone.
Rejon został utworzony 27 maja 1924 r.

</doc>
<doc id="994794" url="https://pl.wikipedia.org/wiki?curid=994794" title="Rejon ałtajski (Kraj Ałtajski)">
Rejon ałtajski (Kraj Ałtajski)

Rejon ałtajski (ros. "Алтайский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w południowo-wschodniej części Kraju Ałtajskiego i ma powierzchnię 3,4 tys. km². Na jego obszarze żyje ok. 26,9 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 15 wsiach i osadach.
Ośrodkiem administracyjnym rejonu jest wieś Ałtajskoje.
Rejon został utworzony w 1925 r.

</doc>
<doc id="994795" url="https://pl.wikipedia.org/wiki?curid=994795" title="Euhelop">
Euhelop

Euhelop ("Euhelopus") – rodzaj zauropoda z rodziny Euhelopodidae żyjącego we wczesnej kredzie na obecnych terenach Azji. Został opisany w 1929 roku przez Carla Wimana na podstawie skamieniałości odkrytych w chińskiej prowincji Szantung pod nazwą "Helopus zdanskyi" jako pierwszy dinozaur z Chin. Nazwa "Helopus" – oznaczająca „bagienna stopa” – jest jednak zajęta przez rodzaj ptaka, dlatego zauropod został w 1956 roku przemianowany przez Alfreda Romera na "Euhelopus". Izolowane zęby przypisywane do przedstawicieli tego rodzaju odnaleziono również w formacji Yixian w prowincji Liaoning. "Euhelopus" był zauropodem średnich rozmiarów – osiągał około 10,5 m długości przy masie 3800 kg. Miał bardzo długą szyję, mierzącą około 4,5 m długości, a ważącą wraz z głową około 210 kg. Analizy biomechaniczne dowodzą, że "Euhelopus" żerował z szyją wyprostowaną ku górze, posturą przypominając nieco żyrafę, mimo iż taka pozycja szyi pochłaniała więcej wydatków energii.
Przez długi czas "Euhelopus" był uznawany za blisko spokrewnionego z innymi chińskimi zauropodami, takimi jak omeizaur, mamenchizaur i szunozaur. Analiza kladystyczna przeprowadzona przez Jeffreya Wilsona i Paula Upchurcha (2009) sugeruje jednak, że grupa obejmująca te rodzaje nie jest monofiletyczna, a "Euhelopus" jest bliżej spokrewniony z tytanozaurami. Innym jego stosunkowo bliskim krewnym mógł być "Erketu", a kolejne spokrewnione z nim zauropody mogły występować na obecnych terenach Europy.

</doc>
<doc id="994799" url="https://pl.wikipedia.org/wiki?curid=994799" title="Rejon bajewski">
Rejon bajewski

Rejon bajewski (ros. "Баевский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w północno-zachodniej części Kraju Ałtajskiego i ma powierzchnię 2,74 tys. km². Na jego obszarze żyje ok. 13,5 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 15 wsiach.
Ośrodkiem administracyjnym rejonu jest wieś Bajewo.
Rejon został utworzony w styczniu 1924 r.

</doc>
<doc id="994802" url="https://pl.wikipedia.org/wiki?curid=994802" title="Rejon bijski">
Rejon bijski

Rejon bijski (ros. "Бийский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży we wschodniej części Kraju Ałtajskiego i ma powierzchnię 2,2 tys. km². Na jego obszarze żyje ok. 35,7 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 36 wsiach.
Ośrodkiem administracyjnym rejonu jest miasto Bijsk, liczące 227,6 tys. mieszkańców, nie wchodzące jednak w skład rejonu i stanowiące miasto wydzielone.
Rejon został utworzony w 1924 r.

</doc>
<doc id="994803" url="https://pl.wikipedia.org/wiki?curid=994803" title="Pod Bubnowem">
Pod Bubnowem

Pod Bubnowem – część wsi Sęków w Polsce położona w województwie lubelskim, w powiecie włodawskim, w gminie Urszulin.
W latach 1975–1998 Pod Bubnowem administracyjnie należało do województwa chełmskiego.

</doc>
<doc id="994806" url="https://pl.wikipedia.org/wiki?curid=994806" title="Koło Młyna (Łowiszów)">
Koło Młyna (Łowiszów)

Koło Młyna – część kolonii Łowiszów w Polsce położona w województwie lubelskim, w powiecie włodawskim, w gminie Urszulin.
W latach 1975–1998 Koło Młyna administracyjnie należało do województwa chełmskiego.

</doc>
<doc id="994808" url="https://pl.wikipedia.org/wiki?curid=994808" title="Ile jest życia">
Ile jest życia

Ile jest życia – polski, obyczajowy serial telewizyjny z 1974 roku, adaptacja powieści Romana Bratnego pod tym samym tytułem.
Opowiada losy przyjaciół, których połączyła wspólna walka w powstaniu warszawskim, a podzieliły późniejsze życiowe wybory. Serial rozgrywa się na przestrzeni 20 lat bezpośrednio po wojnie.
Fabuła.
Po wyzwoleniu Warszawy, Jerzy i Zbyszek Janasowie, powstańcy, wyjeżdżają rozpocząć nowe życie na Ziemie Odzyskane. Rozczarowany biegiem spraw Zbyszek decyduje się na ucieczkę do Paryża. Jerzy wraz z nowym kolegą Włodkiem wraca do Warszawy. Tam kończy studia na politechnice, żeni się. Kilka lat później na polowaniu, w którym bierze udział Jerzy, śmiertelnie postrzelony zostaje wysoki funkcjonariusz UB. Był to wypadek, ale z uwagi na zawód zmarłego, zdarzenie jest interpretowane jako zamach. Oskarżony o zabójstwo zostaje Jerzy: przemawia przeciw niemu powstańcza przeszłość, ucieczka brata na Zachód, krótkotrwałe aresztowanie w 1945 roku za opowiadanie dowcipów politycznych. W uwolnieniu od nieprawdziwych zarzutów nie pomagają mu nawet wpływy wojewody Jakuszyna, uczestnika polowania, który widział zdarzenie, a z Jerzym poznał się podczas pracy na Ziemiach Odzyskanych.
W więzieniu Jerzy spędza 6 lat. W tym czasie odchodzi od niego żona, która postanawia nie wracać ze stypendium w Paryżu. Dzięki politycznej odwilży Janas ma możliwość pracy w biurze projektów. Wojenna przyjaźń z dziennikarzem Andrzejem i prawnikiem Dionizym trwa. Cieniem na relacje kolegów kładzie się romans żony Dionizego z dziennikarzem oraz wyniosłość Dionizego, który kłopoty małżeńskie stara powetować sobie zaangażowaniem w karierę zawodową. W niejasnych okolicznościach samobójstwo popełnia Andrzej, prawdopodobnie zmęczony obłudą zawodowej pracy, w której musi chwalić nijaką socjalistyczną rzeczywistość i obłudą swojego postępowania, zdradzania zaufania przyjaciół. Na jego pogrzebie Jerzy po raz pierwszy od lat spotyka brata. Zbyszek przywozi z Paryża wieści o Annie, byłej żonie brata.
Jerzy mimo wielu problemów kontynuuje karierę projektanta. Żeni się po raz drugi, z koleżanką z pracy. Jest też wykładowcą na swojej byłej uczelni. Jednym z jego studentów jest syn przyjaciół Dionizego i Danieli. Chłopak ma problemy w nauce, które próbuje rozwiązać poprzez znajomość ojca z profesorem Janasem. Kacper, syn Jerzego, kończy szkołę teatralną. Jest aktorem w teatrze kierowanym przez Włodka, dawnego kolegę ojca z Ziem Odzyskanych. Serial kończy się wizytą Jerzego na planie filmu wojennego, w którym główną rolę gra Kacper. Jerzy po raz drugi w swoim życiu staje wśród ruin stolicy. Tym razem są to jednak tylko filmowe dekoracje.

</doc>
<doc id="994810" url="https://pl.wikipedia.org/wiki?curid=994810" title="Zarudka">
Zarudka

Zarudka – część wsi Babsk położona w Polsce, w województwie lubelskim, w powiecie włodawskim, w gminie Urszulin.
W latach 1975–1998 Zarudka administracyjnie należała do województwa chełmskiego.

</doc>
<doc id="994814" url="https://pl.wikipedia.org/wiki?curid=994814" title="Heiligenstadt in Oberfranken">
Heiligenstadt in Oberfranken

Heiligenstadt in Oberfranken, Heiligenstadt i.OFr. – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży w Szwajcarii Frankońskiej, około 21 km na wschód od Bamberga.
Dzielnice.
W skład gminy wchodzą następujące dzielnice:
Położenie.
Gminy sąsiadujące:

</doc>
<doc id="994815" url="https://pl.wikipedia.org/wiki?curid=994815" title="Kozłowiec (półwysep)">
Kozłowiec (półwysep)

Kozłowiec (kaszb. "Kòzłówc") – zalesiony półwysep o rozwiniętej linii brzegowej na obszarze gminy Dziemiany w obrębie Wdzydzkiego Parku Krajobrazowego. Oddziela Jezioro Radolne od jeziora Wdzydze.
Na zachodzie znajdują się trzy zatoki jeziora Wdzydze „Retoszyc”, „Nycyny” i „Płęska” (zostaną objęte ochroną postulowanego rezerwatu Zatoki Plęskie). Na północnym wschodzie znajduje się „Wdzydzki Krzyż” – skrzyżowanie dwóch rynien polodowcowych – południkowej (jeziora Jelenie i Wdzydze) oraz równoleżnikowej (jeziora Radolne i Gołuń). Przy tzw. „Kozłowym Cyplu” znajduje się wąski kanał wejściowy, prowadzący na jezioro Wdzydze, którym przepływa rzeka Wda. Miejsce to cechuje się zmiennym i silnym prądem. Na południe od Kozłowca znajduje się wyspa Ostrów Wielki. Obszar półwyspu jest miejscem lęgowym szlachara.
Półwysep Kozłowiec został wydany w dniu 5 listopada 1765 przez starostę kościerskiego Konstantego Tumberger-Nowowieyskiego Kazimierzowi Szalewskiemu. Potwierdza to specjalny przywilej własności półwyspu z prawem do części jeziora i pastwisk. 
O Kozłowcu pisał w swojej powieści dr Aleksander Majkowski.

</doc>
<doc id="994816" url="https://pl.wikipedia.org/wiki?curid=994816" title="Olszowo">
Olszowo

Olszowo – część wsi Babsk położona w Polsce, w województwie lubelskim, w powiecie włodawskim, w gminie Urszulin.
W latach 1975–1998 Olszowo administracyjnie należało do województwa chełmskiego.
Przypisy.
 

</doc>
<doc id="994818" url="https://pl.wikipedia.org/wiki?curid=994818" title="Rejon błagowieszczeński (Kraj Ałtajski)">
Rejon błagowieszczeński (Kraj Ałtajski)

Rejon błagowieszczeński (ros. "Благовещенский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w zachodniej części Kraju Ałtajskiego i ma powierzchnię 3,7 tys. km². Na jego obszarze żyje ok. 34,8 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 31 wsiach. 84,1% mieszkańców rejonu stanowią Rosjanie, 6,6% – Niemcy, 5,3% – Ukraińcy, a 1,7% – Kazachowie.
Ośrodkiem administracyjnym rejonu jest wieś Błagowieszczenka.
Rejon został utworzony w 1925 r.

</doc>
<doc id="994819" url="https://pl.wikipedia.org/wiki?curid=994819" title="Dyszczytno">
Dyszczytno

Dyszczytno – część wsi Stare Załucze położona w Polsce, w województwie lubelskim, w powiecie włodawskim, w gminie Urszulin.
W latach 1975–1998 Dyszczytno administracyjnie należało do województwa chełmskiego.
Według danych CODGiK w miejscu lokalizacji brak zabudowy.

</doc>
<doc id="994822" url="https://pl.wikipedia.org/wiki?curid=994822" title="Grobelki (Michałów)">
Grobelki (Michałów)

Grobelki – kolonia wsi Michałów położona w Polsce, w województwie lubelskim, w powiecie włodawskim, w gminie Urszulin.
W latach 1975–1998 koloniać administracyjnie należała do województwa chełmskiego.

</doc>
<doc id="994828" url="https://pl.wikipedia.org/wiki?curid=994828" title="Anita Desai">
Anita Desai

Anita Mazumdar Desai (ur. 24 czerwca 1937 w Mossoorie, Indie) – indyjska pisarka, trzykrotnie nominowana do Nagrody Bookera, którą w 2006 roku wygrała jej córka Kiran Desai.
W swoich wczesnych powieściach poruszała tematykę rodzinną oraz problem alienacji kobiet klas średnich. Jej późniejsze utwory dotyczą między innymi niemieckiego antysemityzmu, upadku tradycji i zachodnich stereotypów dotyczących Indii.
Początki.
Córka Niemki Toni Nime i bengalskiego biznesmena D.N. Mazumdara. W domu posługiwała się językiem niemieckim, poza nim zaś bengalskim, hindi, urdu i angielskim. Języka angielskiego nauczyła się w szkole i jak się później okazało, stał się on językiem, w którym tworzyła swoje utwory. Zaczęła pisać w wieku zaledwie siedmiu lat, dwa lata później opublikowała pierwsze opowiadanie. Mimo iż język niemiecki był jej pierwszym językiem, Anita w dzieciństwie nigdy nie odwiedziła Niemiec. Stało się to dopiero w jej dorosłym życiu.
Uczęszczała do Queen Mary’s Higher Secondary School w Delhi, a w roku 1957 uzyskała licencjat z języka angielskiego na tym Uniwersytecie. W rok później poślubiła biznesmena Ashvina Desai i razem wychowali czwórkę dzieci.
Kariera.
Desai zadebiutowała w 1963 roku powieścią "Cry The Peacock". W 1984 roku wydała "In Custody", powieść nominowaną do Nagrody Bookera. W roku 1993 została nauczycielem twórczego pisania w Massachusetts Institute of Technology. Jej ostatnia powieść – "The Zig Zag Way", opublikowana w 2004 roku rozgrywa się w realiach dwudziestowiecznego Meksyku.
Desai nauczała w Mount Holyoke College i Smith College. Jest członkinią Royal Society of Literature, American Academy of Arts and Letters oraz Girton College na Uniwersytecie Cambridge.
Film.
W roku 1993 Merchant Ivory Productions wyprodukowało "In Custody" w reżyserii Ismaila Merchanta i ze scenariuszem Shahrukh Husain. Rok później film zdobył złoty medal prezydenta Indii dla najlepszego filmu.

</doc>
<doc id="994830" url="https://pl.wikipedia.org/wiki?curid=994830" title="Światowy Synod Przywództwa Kościoła">
Światowy Synod Przywództwa Kościoła

Światowy Synod Przywództwa Kościoła – ciało przywódcze Społeczności Chrystusa, w skład którego wchodzi: Pierwsze Prezydium, Kworum Dwunastu Apostołów oraz Przewodnicząca Rada Biskupia. Synod zgromadza się w Świątyni Independence. Światowy Synod Przywództwa Kościoła został powołany decyzją Światowej Konferencji w 2002 r., zastępując dotychczasowe ciało przywódcze – Synod Zespolony. Nowe rozporządzenie pozwala na uczestnictwo w Synodzie Przywództwa Kościoła dodatkowych członków, co nie było możliwe w Synodzie Zespolonym.
Obrady Światowego Synodu Przywództwa Kościoła ustalają konsensus w wielu ważnych dla Społeczności Chrystusa kwestiach takich, jak tworzenie ośrodków misyjnych, zajęcie stanowiska w sprawie homoseksualizmu, czy ustalanie terminów obrad Światowej Konferencji. W 2006 r. Synod postanowił zrestrukturyzować światową centralę Kościoła i zredukować liczbę opłacalnych służb kościelnych (administratorów pól misyjnych).

</doc>
<doc id="994834" url="https://pl.wikipedia.org/wiki?curid=994834" title="Aleksander Janowski">
Aleksander Janowski

Aleksander Janowski (ur. 20 października 1866 w Warszawie, zm. 9 października 1944 w Komorowie) – polski podróżnik, pionier krajoznawstwa, autor przewodnika "Wycieczki po kraju" (1900–1903), pedagog, współzałożyciel Polskiego Towarzystwa Krajoznawczego (1906), urzędnik ministerialny w II RP.
Życiorys.
Absolwent Szkoły Technicznej Kolejowej Towarzystwa Drogi Żelaznej Warszawsko-Wiedeńskiej przy ul. Chmielnej 88/90 w Warszawie.
Był jednym ze współzałożycieli Polskiego Towarzystwa Krajoznawczego i prezesem towarzystwa w latach 1922–1929. Zajmował się badaniami polskiej emigracji w Stanach Zjednoczonych, Ameryce Południowej i na Syberii. W latach 1900–1903 opublikował czterotomowy ilustrowany przewodnik po Królestwie Polskim zatytułowany "Wycieczki po Kraju".
Po odzyskaniu przez Polskę niepodległości został urzędnikiem Ministerstwa Wyznań Religijnych i Oświecenia Publicznego na stanowisku kierownika referatu oświaty pozaszkolnej, a później naczelnika Wydziału Oświaty Pozaszkolnej.
Zmarł po upadku powstania warszawskiego w Komorowie, a 18 października 1947 roku po ekshumacji został pochowany na cmentarzu Powązkowskim w Warszawie (aleja zasłużonych-1-52,53).
Upamiętnienie.
W Kielcach, Łodzi, Sosnowcu i Warszawie znajdują się ulice nazwane jego imieniem.
W Kampinoskim Parku Narodowym jego imieniem nazwano żółty południkowy szlak z Leoncina do Leszna.
Trzy tezy krajoznawstwa.
Swoje przemyślenia o krajoznawstwie podsumował w trzech tezach:

</doc>
<doc id="994844" url="https://pl.wikipedia.org/wiki?curid=994844" title="Ludy pierwotne">
Ludy pierwotne

Ludy pierwotne – termin wprowadzony na przełomie XIX i XX wieku przez ewolucjonistów na oznaczenie ludów tubylczych, których styl życia pozostał niezmieniony od początków historii ludzkości. Ludy pierwotne nie znają rolnictwa, pisma, udomowionych zwierząt ani organizacji społecznych większych niż plemię. Utrzymują się z myślistwa i zbieractwa, wyznają zazwyczaj animizm i szamanizm.
Współcześnie do ludów pierwotnych zaliczają się m.in.:

</doc>
<doc id="994847" url="https://pl.wikipedia.org/wiki?curid=994847" title="Konklawe 1513">
Konklawe 1513

Konklawe 4 – 11 marca 1513 – konklawe, które odbyło się po śmierci Juliusza II i wyniosło na tron papieski Leona X.
Śmierć Juliusza II.
Papież Juliusz II zmarł 21 lutego 1513. Włochy od blisko dwu dziesięcioleci były areną wojny, którą toczyły – w zmieniających się konfiguracjach sojuszniczych – Francja, Hiszpania i państwa włoskie. Juliusz II był przeciwnikiem Francuzów i dwa lata przed śmiercią utworzył Ligę Świętą przeciwko Francji. Polityka ta wywołała sprzeciw grupy profrancusko nastawionych kardynałów, którzy w 1511 zwołali sobór do Pizy, będący w opozycji do papieża. W odpowiedzi papież ekskomunikował pięciu kardynałów i zwołał własny sobór. Krótko po jego otwarciu zmarł. Ponadto rosło zagrożenie ze strony Imperium osmańskiego, zwłaszcza dla Węgier.
14 stycznia 1505 Juliusz II wydał bullę unieważniającą wybór papieża w drodze świętokupstwa.
Lista uczestników.
Kolegium Kardynalskie liczyło 31 pełnoprawnych kardynałów, z czego w konklawe wzięło udział 25:
Wśród elektorów było dziewiętnastu Włochów, dwóch Hiszpanów, Francuz, Niemiec, Węgier i Anglik. Trzynastu z nich mianował Juliusz II, dziesięciu – Aleksander VI, a po jednym – Innocenty VIII (Medici) i Sykstus IV (Riario).
Nieobecni.
Sześciu elektorów nie przybyło na konklawe (trzech Francuzów, Włoch, Hiszpan i Niemiec):
Trzech z nich mianował Aleksander VI, trzech Juliusz II.
Ponadto czterech innych kardynałów – inicjatorów schizmatyckiego soboru w Pizie, mimo ich próśb, nie zostało dopuszczonych do udziału w konklawe z uwagi na ciążące na nich ekskomuniki. Byli to: Bernardino Lopez de Carvajal, Federico di Sanseverino, Guillaume Briçonnet i René de Prie.
Kandydaci na papieża.
Wedle powszechnej opinii największe szanse na tiarę miało mieć dwóch najbogatszych kardynałów: Domenico Grimani i Tamás Bakócz, a w dalszej kolejności Riario i Fieschi. Pozycja Grimaniego wydawała się tym silniejsza, że miał on oficjalne poparcie swej ojczyzny, Republiki Wenecji, a ponadto cieszył się powszechnym szacunkiem z uwagi na prawe i cnotliwe życie. Z kolei przeciwko ambitnemu Bakóczowi zdawało się przemawiać wyłącznie jego węgierskie pochodzenie. W rzeczywistości jednak, po niedawnym potwierdzeniu przez Sobór Laterański V bulli przeciwko symonii, szanse bogatych purpuratów były mniejsze niż kiedykolwiek w ciągu poprzednich stu lat, gdyż nikt nie miał ochoty dawać pretekstu do oskarżeń o świętokupstwo i tym samym kwestionowania legalności wyboru. Ponadto Grimaniemu bardzo mocno sprzeciwiali się Hieronim de Vich, ambasador Hiszpanii, oraz hrabia Carpi, ambasador cesarza. Kandydatem popieranym przez cesarza był Adriano Castelli, podczas gdy Hiszpania sprzyjała kardynałowi Riario. Za papabile uważano też Mediciego i Carretto da Finale, których szanowano jako ludzi prawych i co do których nie było żadnych podejrzeń o niemoralne życie, co w ówczesnym Świętym Kolegium wcale nie było regułą.
Konklawe.
Konklawe rozpoczęło się 4 marca mszą do Ducha Świętego, którą celebrował archiprezbiter Świętego Kolegium Tamás Bakócz i w której uczestniczyło 24 kardynałów. Dopiero po mszy, ale jeszcze tego samego dnia, dołączył Adriano di Castello. Dla trzech chorych kardynałów przygotowano specjalne cele, o znacznie bardziej komfortowych warunkach. Byli to Soderini, Sisto della Rovere oraz Medici, który mimo młodego wieku był w bardzo kiepskim stanie z powodu pewnej dość wstydliwej przypadłości (cierpiał na schorzenie odbytu). Przez pierwszych kilka dni kardynałowie układali tekst kapitulacji wyborczej, który ustalono i podpisano dopiero 9 marca. Jej postanowienia obejmowały kontynuację walki z Turkami i znaczne ograniczenia władzy papieża na rzecz Świętego Kolegium, a także przyznawały liczne przywileje finansowe kardynałom. 10 marca odczytano bullę Juliusza II przeciw symonii i przystąpiono do pierwszego głosowania. Wobec braku zdecydowanego faworyta i wyraźnie zarysowanych podziałów wielu kardynałów postanowiło zagłosować na kandydatów z góry przegranych, licząc na to, że w międzyczasie dojdzie do wyklarowania sytuacji i uzgodnienia właściwego kandydata. O mało nie doprowadziło to do wyboru na papieża niezbyt cenionego, liczącego już ponad 80 lat hiszpańskiego kardynała Jaime Serra, którego nawet teoretycznie nie rozważano jako kandydata do tiary. Wyniki pierwszego głosowania przedstawiały się następująco:
Kardynałowie Raffaele Riario, Sisto della Rovere, Bandinello Sauli, Matthäus Schinner, Luigi d’Aragona, Marco Cornaro, Sigismondo Gonzaga, Alfonso Petrucci oraz wszyscy nieobecni kardynałowie nie otrzymali ani jednego głosu. Fabrizio del Carretto był jedynym nie-kardynałem, na którego oddano głos – poparł go angielski kardynał Christopher Bainbridge.
Zaskakujące wyniki pierwszego głosowania skłoniły elektorów do poszukiwania kompromisu. W toku negocjacji 10 marca szybko okazało się, że liczą się tylko dwaj kandydaci: Riario i Medici. 52-letniego kamerlinga popierali w większości starsi kardynałowie (m.in. Bakócz), natomiast niespełna 38-letni Medici miał poparcie frakcji „młodych”, której trzon tworzyli Sauli, Cornaro, Aragona, Petrucci, Gonzaga, del Monte i Schinner. Decydujące dla wyniku konklawe okazało się przekonanie kilku starszych elektorów (zwł. Soderiniego i Castello) do kandydatury Medyceusza. Ważnym argumentem był zły stan zdrowia kandydata, który zdawał się gwarantować, że mimo młodego wieku nie będzie on panował nazbyt długo. Ponadto liczono, że papież z potężnego rodu książęcego będzie w stanie opierać się obcym mocarstwom takim jak Francja, Hiszpania czy Cesarstwo, które ingerowały w sprawy Włoch. Widząc, że większość jego zwolenników przeszła na stronę Medyceusza, Riario uznał swą porażkę i sam udzielił poparcia młodszemu kontrkandydatowi.
Wybór Leona X.
11 marca kardynał Medici został wybrany na papieża, otrzymując głosy wszystkich elektorów z wyjątkiem własnego i – być może – prymasa Węgier, który był jednym z jego największych oponentów na tym konklawe. Elekt przybrał imię Leon X.
Leon X był ostatnim papieżem, który w chwili wyboru nie miał święceń kapłańskich. 15 marca 1513 został wyświęcony na kapłana, a dwa dni później konsekrowany na biskupa przez biskupa Ostii Raffaele Riario. 19 marca protodiakon Farnese koronował nowego papieża na schodach bazyliki watykańskiej.

</doc>
<doc id="994848" url="https://pl.wikipedia.org/wiki?curid=994848" title="Tokyo Sexwale">
Tokyo Sexwale

Tokyo Sexwale, Mosima Gabriel Sexwale (ur. 5 marca 1953) - południowoafrykański biznesmen i polityk, działacz przeciw apartheidowi i więzień polityczny. Minister ds. osiedli ludzkich od 10 maja 2009.
Jego przydomek "Tokyo" jest związany z uprawianiem przez Sexwale w młodości sztuki walk karate.
Młodość i edukacja.
Sexwale urodził się w mieście Orlando West w Soweto. Jego ojciec był urzędnikiem w szpitalu. Dorastał wśród wstrząsów i chaosu czarnego getta, jakim było Soweto. Sexwale ukończył w 1973 Orlando West High School.
Pod koniec lat 60. został członkiem Ruchu Świadomości Czarnych oraz lokalnym liderem radykalnego Ruchu Studentów Południowej Afryki. Na początku lat 70. wstąpił do Afrykańskiego Kongresu Narodowego (ANC, "African National Congress") i jego zbrojnego ramienia "Umkhonto we Sizwe" ("Włócznia Narodu"). Następnie w czasie pobytu w Suazi zdobył "Certificate in Business Studies" na Uniwersytecie Botswany, Lesotho i Suazi.
W 1975 Sexwale opuścił Afrykę, podejmując szkolenie wojskowe w ZSRR, gdzie zdobył doświadczenie w inżynierii wojskowej.
Więzienie.
Po powrocie do RPA w 1976 Sexwale został schwytany przez południowoafrykańskie siły bezpieczeństwa. Razem z 11 innymi osobami, po ponad dwuletnim procesie w Sądzie Najwyższym w Pretorii, został oskarżony o terroryzm i konspirację w celu obalenia prawowitego rządu. Został wysłany do najbardziej strzeżonego więzienia, na Wyspę Robben, z wyrokiem 18 lat. Jego współwięźniem był m.in. Nelson Mandela. Został zwolniony po 13 latach, w czerwcu 1990, po zawarciu porozumienia przez Afrykański Kongres Narodowy i Partię Narodową.
Kariera polityczna.
Po zwolnieniu z więzienia Sexwale powrócił do Johannesburga, gdzie stanął na czele Departamentu Współpracy ANC. W 1991 został przewodniczącym ANC w regionie Pretoria-Witwatersrand-Vereeniging (PWV) i pozycję tę zajmował do 1997.
Po pierwszych wolnych wyborach prezydenckich w Południowej Afryce w 1994 Sexwale został premierem prowincji PWV. Z polityki zrezygnował w 1998. Powody tej decyzji nie są do końca wyjaśnione. Wymienia się tu wewnętrzne rozgrywki w Afrykańskim Kongresie Narodowym (ANC) oraz osobiste nieporozumienia z ówczesnym wiceprezydentem Thabo Mbekim, z którym rywalizował o sukcesję po prezydencie Nelsonie Mandeli.
Na początku 2007 pojwaiły się spekulacje na temat powrotu Sexwale do polityki i ubiegania się przez niego o stanowisko przewodniczącego Afrykańskiego Kongresu Narodowego, a w perspektywie sukcesję po prezydencie Mbekim w 2009. Obok Jocoba Zumy był on bowiem wymieniany jako główny kandydat na to stanowisko. Ostatecznie jednak, w grudniu 2007 przewodniczącym ANC został wybrany Jacob Zuma.
10 maja 2009 nowo wybrany prezydent Jacob Zuma ogłosił skład swojego gabinetu, w którym Tokyo Sexwale został ministrem ds. osiedli ludzkich.
Działalność prywatna.
Po wycofaniu się z życia politycznego w 1998 Sexwale założył "Mvelaphanda Holding", firmę, którą kieruje do dzisiaj. Działa ona w branży górniczej i energetycznej. Zajmuje się m.in. wydobywaniem diamentów.
Sexwale jest również znany jako filantrop. Jest donatorem m.in. Fundacji Nelsona Mandeli, "Global Philanthropists Circle", "Business Trust" oraz "Robben Island Ex-Prisoners Trust". Jest także kawalerem licznych orderów i odznaczeń państwowych.

</doc>
<doc id="994850" url="https://pl.wikipedia.org/wiki?curid=994850" title="Piatnickizaur">
Piatnickizaur

Piatnickizaur ("Piatnitzkysaurus floresi") – drapieżny teropod z kladu tetanurów (Tetanurae).
Żył w okresie jury (ok. 165 mln lat temu) na terenach Ameryki Południowej. Długość ciała ok. 5 m, masa do 400 kg. Jego szczątki znaleziono w Argentynie (prowincja Chubut).
Pierwotnie "Piatnitzkysaurus" był zaliczany do rodziny allozaurów. Obecnie jego pozycja filogenetyczna jest niepewna; z analiz kladystycznych wynika, że mógł być przedstawicielem rodziny Megalosauridae, przedstawicielem nadrodziny Megalosauroidea nienależącym do rodziny Megalosauridae lub przedstawicielem kladu Tetanurae bardziej bazalnym niż megalozauroidy.

</doc>
<doc id="994854" url="https://pl.wikipedia.org/wiki?curid=994854" title="Universal Records">
Universal Records



</doc>
<doc id="994859" url="https://pl.wikipedia.org/wiki?curid=994859" title="Rejon burliński">
Rejon burliński

Rejon burliński (ros. "Бурлинский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w północno-zachodniej części Kraju Ałtajskiego i ma powierzchnię 2.746 km². Na jego obszarze żyje ok. 15 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 25 wsiach. Rosjanie stanowią 61% ogółu mieszkańców, Ukraińcy - 19%, Kazachowie - 10,3, a Niemcy - 7,7%.
Ośrodkiem administracyjnym rejonu jest wieś Burła.
Rejon został utworzony w 1925.

</doc>
<doc id="994862" url="https://pl.wikipedia.org/wiki?curid=994862" title="Rajstopy dziecięce">
Rajstopy dziecięce

Rajstopy dziecięce to rodzaj rajstop przeznaczonych dla dzieci w wieku przedszkolnym i wczesnoszkolnym. Wykonane sa najczęściej z bawełny z domieszką innych komponentów, takich jak poliamid, elastan, czy lycra. Rajstopy dziecięce są nieprzezroczyste, najczęściej jednobarwne, choć w ostatnich latach na rynku dostępne są rajstopy różnobarwne i wzorzyste, które cieszą się sporą popularnością.
Popularność rajstop dziecięcych jest różna wśród dzieci w zależności od płci i wieku dziecka. Dla dziewczynek rajstopy są powszechnym elementem ubioru o każdej porze roku, najczęściej z wyłączeniem ciepłych letnich dni. Chłopcy, z kolei, noszą rajstopy dziecięce tylko zimą lub późną jesienią, kiedy temperatura na dworze spada istotnie poniżej zera. Noszone są przez nich wyłącznie pod spodniami pełniąc funkcję ocieplającą. Czasami, zwłaszcza młodsi chłopcy, noszą rajstopy dziecięce bez spodni, zazwyczaj w domu lub w przedszkolu. Z wiekiem, zarówno dziewczynki jak i chłopcy, noszą rajstopy dziecięce coraz mniej chętnie. Maksymalny wiek, w jakim dzieci przestają nosić rajstopy dziecięce, wynosi dla chłopców zazwyczaj ok. 10-11 lat, zaś dla dziewczynek ok. 12-13 lat.

</doc>
<doc id="994865" url="https://pl.wikipedia.org/wiki?curid=994865" title="Giovanni Maver">
Giovanni Maver

Giovanni Maver (ur. 18 lutego 1891 w Korčuli, zm. 12 lipca 1970 w Rzymie) – włoski slawista i polonista, profesor slawistyki Uniwersytetu w Rzymie, doktor honoris causa Uniwersytetu Warszawskiego (1958), członek zagraniczny Polskiej Akademii Nauk.
Życiorys.
Uczył się w Chorwacji (szkoły podstawowe: Korčula, Dubrownik, szkoła średnia: Split), a w 1909 roku rozpoczął studia filologiczne na uniwersytecie w Wiedniu. Kontynuował je we Florencji (1911) i w Paryżu (1913/1914). W 1913 roku doktoryzował się w Wiedniu na podstawie dysertacji "Einfluss der vorchristlichen Kulte auf dieToponomastik Frankreichs" (Wien 1914). Na krótko przed wybuchem I wojny światowej pracował jako lektor języka włoskiego na uniwersytecie we Frankfurcie nad Menem. W 1920 roku objął Katedrę Filologii Słowiańskiej na Uniwersytecie w Padwie, później zaś Katedrę Języka i Literatury Polskiej na Uniwersytecie „La Sapienza” w Rzymie.
Jego uczniami byli m.in. Bruno Meriggi i Sante Graciotti, Riccardo Picchio.
W 1925 roku po raz pierwszy wyjechał do Polski, później wielokrotnie ją odwiedzał. W latach 1929–1948 był redaktorem w dziale literatury obcej w "Enciclopedia italiana". W roku 1952 założył czasopismo „Ricerche Slavistiche”. Publikował m.in. w „Rivista di Cultura”. Napisał wiele rozpraw o twórczości Juliusza Słowackiego (m.in. komentarz do "Podróży na Wschód i" interpretację "Króla-Ducha"). Na wyróżnienie zasługują także jego prace na temat polskiej poezji wojennej, o "Podróży po krajach słowiańskich" Sapiehy, "Trylogii" Sienkiewicza, związkach kulturalnych polsko-włoskich.

</doc>
<doc id="994866" url="https://pl.wikipedia.org/wiki?curid=994866" title="Rejon bystroistocki">
Rejon bystroistocki

Rejon bystroistocki (ros. "Быстроистокский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w południowo-wschodniej części Kraju Ałtajskiego i ma powierzchnię 1804 km². Na jego obszarze żyje ok. 12,4 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 11 wsiach.
Ośrodkiem administracyjnym rejonu jest wieś Bystryj Istok.
Rejon został utworzony 27 maja 1924 r.

</doc>
<doc id="994867" url="https://pl.wikipedia.org/wiki?curid=994867" title="Leiden Centraal">
Leiden Centraal

Leiden Centraal – główny dworzec kolejowy w Lejdzie, w prowincji Holandia Południowa. Stacja została otwarta w 1842. Ma 3 perony.

</doc>
<doc id="994868" url="https://pl.wikipedia.org/wiki?curid=994868" title="Megalozauroidy">
Megalozauroidy

Megalozauroidy (Megalosauroidea); synonim: spinozauroidy (Spinosauroidea) – nadrodzina dinozaurów z grupy teropodów.
Pierwotnie nadrodzina była nazywana "Spinosauroidea" (Stromer, 1915). Należą do niej duże teropody, zgrupowane w 2 rodziny: megalozaurów (Megalosauridae) i spinozaurów (Spinosauridae).
Możliwa klasyfikacja megalozauroidów (Benson, 2010):

</doc>
<doc id="994871" url="https://pl.wikipedia.org/wiki?curid=994871" title="Rejon chabarski">
Rejon chabarski

Rejon chabarski (ros. " район") – rejon na terenie wchodzącego w skład Rosji syberyjskiego Kraju Ałtajskiego
Rejon zamieszkuje ok. 21,3 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto.
Ośrodkiem administracyjnym rejonu jest wieś Chabary.

</doc>
<doc id="994872" url="https://pl.wikipedia.org/wiki?curid=994872" title="D4D">
D4D

Dick4Dick (również D4D) – polski zespół założony w Gdańsku w 2004 roku. Grupa początkowo prezentowała muzykę z pogranicza rocka, popu i muzyki elektronicznej. Zespół znany jest z ekstrawaganckich koncertów i dosadnych tekstów piosenek. 
W 2006 grupa dostała nagrodę magazynu Aktivist "Nocne Marki" dla najlepszego zespołu. W 2009 powstał komiks autorstwa Jakuba Rebelki pt. "Dick4Dick: Harem Zordaxa". Członkowie grupy wystąpili też w filmie Marcina Wrony „Moja Krew”. Są założycielami studia nagraniowego i wydawnictwa Dickie Dreams. W 2009 roku zespół podpisał kontrakt z wytwórnią Mystic Production.

</doc>
<doc id="994873" url="https://pl.wikipedia.org/wiki?curid=994873" title="Outside the Wall">
Outside the Wall

Outside the Wall – utwór muzyczny brytyjskiego zespołu rockowego Pink Floyd. Pochodzi z wydanego w 1979 roku concept albumu "The Wall", i stanowiąc dla niego swoistą kodę, koncentruje się przede wszystkim na moralnym podsumowaniu opowiadanej przezeń historii gwiazdora rockowego o imieniu Pink.
W wersji pochodzącej z koncertowego albumu prezentującego materiał z "The Wall" (zatytułowanego "Is There Anybody Out There? The Wall Live 1980–81") strona muzyczna utworu została dodatkowo wzbogacona o dwa nowe instrumenty – harmonię i mandolinę. Na tej ostatniej grał gitarzysta grupy David Gilmour.
Z tekstu tego utworu została zaczerpnięta nazwa zespołu towarzyszącego Rogerowi Watersowi podczas jego solowych tras – The Bleeding Heart Band.
Fabuła.
"Outside the Wall" jest jedynym utworem na płycie, który wnosi bardzo niewiele do jej właściwej fabuły; ta historia kończy się bowiem w momencie zburzenia muru pod koniec "The Trial". Jeśli chodzi o samego Pinka, to znajdujemy tu zaledwie potwierdzenie, że otaczająca go "„ściana”" rzeczywiście legła już w gruzach, lecz z pewnością nie ma jakiekolwiek wyjaśnienienia, co tak naprawdę oznaczało to dla bohatera. Nie takie było też założenie. Jest to raczej ogólna konkluzja, odautorski komentarz, wykrystalizowanie i zaprezentowanie myśli przewodniej płyty – czyli tezy o cykliczności procesów wycofywania się i resocjalizacji. Po powrocie do społeczeństwa i zburzeniu swego muru człowiek zostaje ponownie wystawiony na wszystkie te ciosy, które przyczyniły się do jego wzniesienia, i tym samym cały proces rozpoczyna się od nowa. Tego rodzaju posłowie na koniec dzieła muzyczno-dramatycznego, którego zadaniem jest spojrzenie na jego fabułę niejako „z zewnątrz” i z pewnym dystansem, jest charakterystyczne także dla Bertolta Brechta, jednej z inspiracji muzycznych dla ekipy pracującej nad "The Wall".
Wersja filmowa.
Na potrzeby filmu została zarejestrowana dłuższa i bardziej dopracowana wersja utworu, która trwa nieco ponad cztery minuty i zawiera partie orkiestry i chóru (prawdopodobnie pod batutą Michaela Kamena.) Także wokal jest tu inny, bardziej melodyjny niż na płycie. To wykonanie nigdy nie doczekało się oficjalnego wydania, aczkolwiek zostało wykorzystane na potrzeby koncertu "The Wall Live in Berlin" wystawionego przez Watersa na placu Poczdamskim w 1990.
Kompozycja.
"Outside the Wall" jest jednym z najcichszych momentów na płycie. W tle słychać dobiegające gdzieś z oddali dźwięki skrzypiec oraz dziecięce głosy. Charakterystyczny jest tutaj sposób przedstawienia tekstu; nie tyle jest to śpiew, co raczej swoista melodeklamacja, która lepiej podkreśla specyficzny, zdystansowany charakter tego utworu. Kończąca go 15-sekundowa linia melodyczna stanowi duplikację wstępu do pierwszej piosenki, "In the Flesh?". Innym zabiegiem służącym podkreśleniu takiej koncepcji są słowa kończące ostatni utwór i rozpoczynające pierwszy. "Outside the Wall" kończy się zwrotem "„czy to nie tutaj...”", natomiast to, co najpierw słyszymy w "In the Flesh?", to kontynuacja tej frazy: "„...zaczynaliśmy?”". Takie „klamry” spinające początek i koniec albumu mają za zadanie podkreślić, że proces, który został na nim przedstawiony, trwa nieprzerwanie i każda próba wyrwania się poza ten zaklęty krąg prowadzi tylko z powrotem na jego początek.

</doc>
<doc id="994874" url="https://pl.wikipedia.org/wiki?curid=994874" title="Rejon celinny (Kraj Ałtajski)">
Rejon celinny (Kraj Ałtajski)

Rejon celinny (ros. "Целинный район") – rejon na terenie wchodzącego w skład Rosji syberyjskiego Kraju Ałtajskiego
Rejon zamieszkuje ok. 23,1 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto.
Ośrodkiem administracyjnym rejonu jest wieś Celinnoje.

</doc>
<doc id="994876" url="https://pl.wikipedia.org/wiki?curid=994876" title="Amsterdam Lelylaan">
Amsterdam Lelylaan

Amsterdam Lelylaan – wiaduktowa stacja kolejowa w Amsterdamie, w prowincji Holandia Północna, wybudowana na podstawie projektu Roba M.J.A. Steenhuisa i otwarta 1 czerwca 1986. W 1997 roku miała miejsce jej renowacja zgodnie z projektem tego samego architekta. Stacja składa się z 2 peronów, z których jeden wykorzystywany jest przez pociągi Nederlandse Spoorwegen, a drugi przez metro linii 50.
Stacja znajduje się około 5 km na południowy zachód od Dworca Centralnego w Amsterdamie, w dzielnicy Slotervaart. Powstała wraz z linią kolejową Amsterdam Centraal-Schiphol.

</doc>
<doc id="994878" url="https://pl.wikipedia.org/wiki?curid=994878" title="Rejon czaryszski">
Rejon czaryszski

Rejon czaryszski (ros. "Чарышский район") – rejon na terenie wchodzącego w skład Rosji syberyjskiego Kraju Ałtajskiego
Rejon zamieszkuje ok. 15,9 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto.
Ośrodkiem administracyjnym rejonu jest wieś Czaryszskoje.

</doc>
<doc id="994882" url="https://pl.wikipedia.org/wiki?curid=994882" title="Zarządzanie ryzykiem projektowym">
Zarządzanie ryzykiem projektowym

Zarządzanie ryzykiem w projekcie – zarządzanie polegające na monitorowaniu i obniżaniu ryzyka do poziomu akceptowalnego przez menedżera projektu.
Według metodyki PMBOK "zarządzanie ryzykiem" składa się z następujących procesów głównych:
Planowanie zarządzania ryzykiem.
Jest to zbiór czynności, które mają na celu z jednej strony skłonienie menedżera projektu do przygotowania i zorganizowania procesu zarządzania ryzykiem, z drugiej zaś mają one doprowadzić do powstania infrastruktury organizacyjnej, której zadaniem będzie podjęcie działań zmierzających do: izolowania i zmniejszenia ryzyka, eliminowania ryzyka (jeśli jest to możliwe i uzasadnione), przy-gotowania alternatywnych sposobów działania oraz określenia rezerw czasowych i pieniężnych w celu zabezpieczenia przed zagrożeniami mogącymi pojawić się podczas planowania i wykonywania prac projektowych.
Materiałami wejściowymi do planowania procesu zarządzania ryzykiem są: karta projektu, polityka organizacji w zakresie zarządzania ryzykiem, ewidencja ról i obowiązków pracowników, wytyczne dotyczące tolerancji interesariuszy (udziałowców projektu) wobec możliwych ryzyk, szablony planu zarządzania ryzykiem w firmie (jeżeli takie istnieją) oraz struktura podziału pracy. Materiały te powinny być wykorzystane podczas spotkań, których celem będzie stworzenie planu zarządzania ryzykiem. Plan taki powinien zawierać:
Identyfikacja ryzyka.
Są to działania, których celem jest wykrycie źródeł ryzyka, a następnie ich usystematyzowanie według przyjętych kategorii. Identyfikacja ryzyka w metodyce PMBOK jest procesem iteracyjnym, wykonuje się ją wielokrotnie zarówno podczas planowania, jak i w trakcie realizacji projektu.
Materiałami wejściowymi do identyfikacji ryzyka są:
Proces identyfikacji ryzyka w metodyce PMBOK może być wspierany wieloma narzędziami i technikami. Wydaje się to oczywiste, gdyż przewidzenie, jakie zdarzenia mogą istotnie wpłynąć na niezrealizowanie planowanych zadań projektowych jest czynnością trudną i nie zawsze w pełni możliwą do wykonania. Do najważniejszych technik należą:
W wyniku użycia jednej bądź wielu powyższych technik zespół zarządzający ryzykiem otrzymuje: listę zidentyfikowanych źródeł ryzyka usystematyzowaną według określonych kategorii oraz spis czynności wyzwalających (symptomów, sygnałów ostrzegawczych) wskazujących, że wkrótce może dojść lub że już doszło do wystąpienia niekorzystnego zdarzenia.
Analiza jakościowa ryzyka.
Głównym zadaniem tej fazy procesu zarządzania ryzykiem jest oszacowanie wielkości prawdopodobieństwa i skutków zaistnienia zidentyfikowanych uprzednio ryzyk. Na tym etapie wykonuje się hierarchizację zidentyfikowanych niebezpieczeństw według ich potencjalnego wpływu na proces realizacji przedsięwzięcia. Uzyskane wyniki będą stanowiły podstawę do dalszego planowania reakcji na niekorzystne zjawiska. Jakościowa analiza ryzyka wymaga zastosowania odpowiednich narzędzi. Autorzy metodyki zalecają, by użyć na tym etapie technik macierzowych. Wielokrotne zastosowanie podczas realizacji przedsięwzięcia tych prostych narzędzi umożliwia zaobserwowanie trendów, które mogą stanowić podstawę do podjęcia uzasadnionych decyzji o intensyfikacji lub ograniczeniu działań związanych z zarządzaniem ryzykiem. Materiałami wyjściowymi do jakościowej analizy ryzyka są: plan zarządzania ryzykiem, lista zidentyfikowanych ryzyk wraz z podziałem ich na kategorie, raport o stanie zaawansowania projektu, charakterystyka typu projektu (informacja o tym na ile realizowany projekt jest nowatorski a w czym jest podobny do wykonanych już przedsięwzięć), charakterystyka dokładności danych, na podstawie których dokonano identyfikacji i opisu ryzyka (dane te powinny być ocenione pod kątem ich wiarygodności i dostępności), zestaw przyjętych w firmie skal prawdopodobieństwa i mierników skutków wystąpień zagrożeń oraz listę założeń które zostały przyjęte w procesie identyfikacji i oceny źródeł ryzyka. Podstawowe narzędzia i techniki używane do jakościowej analizy ryzyka to: lista prawdopodobieństw i skutków ryzyka (korzysta się tu ze skal opisowych np. bardzo wysokie, umiarkowane, niskie i bardzo niskie), macierze ocen prawdopodobieństwa i skutków wystąpienia ryzyka (stosuje się w nich w zależności od potrzeb skale liniowe lub logarytmiczne), badanie złożoności projektu (ocenia się stabilność założeń projektowych oraz ewentualne skutki wpływu błędów popełnionych przy ich formułowaniu), ranking dokładności danych (bada się dokładność i obiektywność danych wykorzystanych przy planowaniu projektu). Rezultatem jakościowej analizy ryzyka jest: ogólny ranking projektu pod kątem ryzyka (pozwalający na porównanie poziomu ryzyka z ryzykami występującymi w innych projektach), lista hierarchii ryzyka (umożliwiająca wyszczególnienie źródeł ryzyka o bardzo dużym potencjalnie negatywnym wpływie na projekt, czy też prawdopodobnie nieistotnych dla projektu), trendy wynikające z rezultatów jakościowej analizy ryzyka przeprowadzonej wielokrotnie podczas realizacji projektu.
Ilościowa analiza ryzyka.
Proces ten ma na celu określenie wymiernych wartości wielkości prawdopodobieństwa oraz skutków wystąpienia zdarzeń niekorzystnych zarówno dla poszczególnych czynności projektu, jak i dla całego przedsięwzięcia. Pomiar taki pozwala ustalić w wielkościach wymiernych szansę osiągnięcia celów projektu, określić poziomy niezbędnych rezerw, przeprowadzić szczegółową analizę typu, „co-jeśli”. Ilościowa analiza ryzyka często jest poprzedzana badaniami jakościowymi. Materiałami wejściowymi do ilościowej analizy ryzyka są: plan zarządzania ryzykiem, lista zidentyfikowanych ryzyk, lista hierarchii ryzyk, lista ryzyk do dalszej analizy, dane historyczne, opinie ekspertów oraz rezultaty innych procesów planowania w danym projekcie. Narzędzia wykorzystywane do analizy ilościowej różnią się między sobą ze względu na stopień skomplikowania. Do najczęściej używanych należą: ankiety (przeprowadza się je wśród interesariuszy projektu i ekspertów w celu wyznaczenia wielkości prawdopodobieństwa i skutków wystąpienia ryzyka), analiza wrażliwości (pozwala na wyznaczenie, które ryzyka mają potencjalnie największy wpływ na przebieg planowanego projektu), analiza drzew decyzyjnych (ustala diagram następstw wraz z określonym ich prawdopodobieństwem i kosztami, zawiera każdą z możliwych logicznych ścieżek zdarzeń mogących pojawić się w trakcie realizacji projektu) oraz symulacje (najczęściej wykorzystuje się metodę Monte Carlo po to, by określić prawdopodobieństwo osiągnięcia określonego celu projektu i dokonać ilościowego pomiaru wpływu potencjalnych niekorzystnych zdarzeń na projekt, co ma pozwolić na ustalenie wielkości kosztowych i harmonogramowych rezerw, które mogą okazać się niezbędne w trakcie realizacji przedsięwzięcia). Efektem przeprowadzenia analizy ilościowej ryzyka dla danego projektu są: lista zmierzonych ilościowo ryzyk uszeregowanych według priorytetów, analiza probabilistyczna projektu (zawiera prognozy dotyczące kosztów i czasów realizacji zadań), wielkości prawdopodobieństwa osiągnięcia celów kosztowych i czasowych, trendy charakteryzujące wyniki ilościowej analizy ryzyka (dane te są uzyskiwane na podstawie kilkukrotnego przeprowadzenia analizy ilościowej).
Kluczowa dla skutecznej analizy ryzyka jest jakość (w tym aktualność) danych stanowiących o właściwym kierunku podejmowanych decyzji. Do nowych narzędzi wykorzystywanych w ilościowej analizie ryzyka (projektowego) zaliczyć można analizę "big data".
Planowanie reakcji na ryzyko.
Jest to proces opracowywania wariantów postępowania dotyczących czynności zmniejszających zagrożenia i zwiększających potencjalne korzyści dla sformułowanych celów projektowych. Plan reakcji na ryzyko to kluczowy etap procesu zarządzania ryzykiem, gdyż opracowuje się w nim metody reagowania na zdarzenia korzystne i niekorzystne. Skuteczność planowania reakcji na ryzyka zadań zagrożonych ma bezpośredni wpływ na wzrost lub spadek ryzyka realizacji całego projektu. Planowane reakcje muszą być proporcjonalne do skutków wystąpienia niekorzystnych zjawisk, likwidować (lub niwelować) wpływy danego zagrożenia w sposób kosztowo efektywny oraz być realizowane terminowo. Materiałami wejściowymi do planowania reakcji na ryzyko są: plan zarządzania ryzykiem, lista hierarchii ryzyk, ranking projektu pod względem ryzyka, lista zmierzonych ilościowo ryzyk uszeregowanych według priorytetów, analiza probabilistyczna projektu, prawdopodobieństwo osiągnięcia celów kosztowych i czasowych, lista potencjalnych metod reakcji, progi ryzyka (są to wielkości akceptowalne ryzyka przyjęte przez organizację), lista dysponentów ryzyka (zestawienie interesariuszy, którzy mają możliwości reakcji na dane ryzyko), lista wspólnych ryzyk (ewidencja zjawisk niekorzystnych, które mogą wywierać wielorakie skutki na proces realizacji projektu) oraz trendy będące wynikami wielokrotnie przeprowadzonej jakościowej i ilościowej analizy ryzyka. W procesie planowania reakcji na ryzyka powszechnie stosuje się kilka strategii. Do każdego z ryzyk należy tak dobrać plan postępowania, by podjęte działania były jak najbardziej skuteczne. Do najbardziej popularnych strategii zalicza się:
Rezultatami procesu planowania reakcji na ryzyka są: plan reakcji na ryzyka, ewidencja ryzyk rezydualnych (lista ryzyk, które jeszcze pozostają w projekcie po wdrożeniu strategii unikania, przenoszenia i łagodzenia ryzyka), ewidencja ryzyk wtórnych (są to ryzyka, które powstają w wyniku wdrożenia strategii reagowania na ryzyko), postanowienia kontraktowe (umowy wraz zakresami odpowiedzialności, jakie przejmują na siebie inne podmioty współuczestniczące w realizacji projektu), wielkości niezbędnych kwoty rezerw projektowych (są to tzw. bufory finansowo-zasobowe zarezerwowane przez menedżerów na wypadek wystąpienia sytuacji niekorzystnych), materiały wyjściowe do innych procesów oraz materiały wejściowe do weryfikacji całości planu projektu (rezultaty planowania reakcji na ryzyko powinny być uwzględnione w ostatecznym planie projektu).
Monitorowanie i kontrola ryzyka.
Jest to proces wdrożenia planu zarządzania ryzykiem, nieustannej obserwacji i nadzorowaniu zidentyfikowanych ryzyk, identyfikacji nowo powstałych zagrożeń oraz systematycznego oceniania skuteczności podejmowanych działań prewencyjnych. To właśnie monitorowanie i kontrola ryzyka dostarcza informacji niezbędnych do podejmowania decyzji wyprzedzających pojawienie się niekorzystnych zdarzeń. Celem monitorowania ryzyka jest ustalenie czy:
Materiałami wejściowymi do procesu monitorowania i kontroli ryzyka są: plan zarządzania ryzykiem, plan reakcji na ryzyko, raporty będące wynikiem komunikacji podczas planowania i realizacji projektu, zestawienia dodatkowych wyników identyfikacji i analiz ryzyka (wykrycie nowych źródeł ryzyka), ewidencje proponowanych lub już wdrożonych zmian zakresów projektu. Do narzędzi i technik stosowanych do monitorowania oraz kontroli ryzyka są zaliczane: audyty reakcji na ryzyko, okresowe przeglądy ryzyka w projekcie, analizy wartości wypracowanej, zestawienia pomiarów technicznych (ewidencja planowanych i osiągniętych wyników podczas przebiegu realizacji projektu) oraz opisy dodatkowo planowanych reakcji na ryzyko. W wyniku wykonania procesu monitorowania i kontroli ryzyka powstają: plany improwizacyjne (ewidencja reakcji na zagrożenia wcześniej nie zidentyfikowane), listy działań korygujących, aktualizacje planów reakcji na ryzyko, baza danych o ryzykach w danym projekcie (jest to bardzo cenne repozytorium wiedzy, umożliwiające prawidłowe planowanie zarządzania ryzykiem w przyszłych projektach) oraz uaktualnione listy kontrolne zidentyfikowanych ryzyk.
O charakterze każdego rodzaju ryzyka decydują trzy podstawowe składniki: zdarzenie, prawdopodobieństwo oraz straty/dotkliwość.
Niskie prawdopodobieństwo oraz niezbyt dotkliwe skutki oznaczają niskie ryzyko.
Wysokie prawdopodobieństwo oraz bardzo dotkliwe skutki oznaczają wysokie ryzyko.
Wysokie prawdopodobieństwo oraz niezbyt dotkliwe skutki oznaczają niskie ryzyko dla ostatecznego powodzenia projektu.

</doc>
<doc id="994883" url="https://pl.wikipedia.org/wiki?curid=994883" title="Sebastiano Ciampi">
Sebastiano Ciampi

Sebastiano Ciampi (ur. 30 października 1769 w Pistoi, zm. 14 listopada 1847 w Galluzzo koło Florencji) – włoski filolog, ksiądz, badacz związków włosko-polskich.
Życiorys.
Studiował w seminarium w Pistoi i po krótkim pobycie na uniwersytecie w Pizie otrzymał święcenia kapłańskie w 1795 r. W 1796 przeprowadził się do Rzymu. W latach 1796–1798 nauczał greckiego i retoryki, od 1801 profesor uniwersytetu w Pizie. Został zaproszony przez Komisję Wyznań i Oświecenia Królestwa Polskiego i w latach 1817-1822 wykładał literaturę na Królewskim Uniwersytecie Warszawskim oraz język grecki w Liceum Warszawskim. Następnie zamieszkał we Florencji i został korespondentem naukowym gromadzącym materiały dotyczące historii i kultury Polski jak również związków polsko-włoskich. Część z nich wysłał do Polski. W 1830 ponownie odwiedził Polskę, co opisał w publikacji pt. "Viaggio in Polonia nella state del 1830".
Korespondował z m.in. Zygmuntem Krasińskim, Fryderykiem Chopinem, Joachimem Lelewelem.

</doc>
<doc id="994885" url="https://pl.wikipedia.org/wiki?curid=994885" title="Megalosauroidea">
Megalosauroidea



</doc>
<doc id="994887" url="https://pl.wikipedia.org/wiki?curid=994887" title="Abel Bonnard">
Abel Bonnard

Abel Bonnard (ur. 19 grudnia 1883 w Poitiers, zm. 31 maja 1968 w Hiszpanii) – francuski poeta i pisarz, minister edukacji narodowej w rządzie Francji Vichy.
Uczył się w Marsylii, a następnie w Lycée Louis-le-Grand w Paryżu. Po jego ukończeniu podjął studia z literatury w paryskim École du Louvre. Wszedł również w skład Académie française (wydalono go z niej po zakończeniu II wojny światowej za kolaborację z Niemcami). Zaangażował się też w działalność polityczną, popierając idee wyznawane przez Charlesa Maurrasa, przywódcę Action Française. Jego poglądy polityczne miały charakter faszyzujący. W okresie Francji Vichy był ministrem edukacji narodowej od 18 kwietnia 1942 do 20 sierpnia 1944 rokou. Przez francuskich nacjonalistów był nazywany la Gestapette. Po wojnie zbiegł do frankistowskiej Hiszpanii. W kraju został zaocznie skazany na karę śmierci. W roku 1960 powrócił do Francji, aby oczyścić się przed sądem z działalności okupacyjnej. Ponownie uznany za winnego kolaboracji wyjechał z powrotem do Hiszpanii.

</doc>
<doc id="994888" url="https://pl.wikipedia.org/wiki?curid=994888" title="Spinosauroidea">
Spinosauroidea



</doc>
<doc id="994889" url="https://pl.wikipedia.org/wiki?curid=994889" title="Spinozauroidy">
Spinozauroidy



</doc>
<doc id="994890" url="https://pl.wikipedia.org/wiki?curid=994890" title="Rejon jegoriewski (Kraj Ałtajski)">
Rejon jegoriewski (Kraj Ałtajski)

Rejon jegoriewski (ros. "Егорьевский район") – rejon na terenie wchodzącego w skład Rosji syberyjskiego Kraju Ałtajskiego.
Rejon leży w południowo-zachodniej części Kraju Ałtajskiego i ma powierzchnię 2,5 tys. km². Na jego obszarze żyje ok. 15,9 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 19 wsiach. Rosjanie stanowią 93,7% ogółu mieszkańców, Niemcy – 2,5%, a Kazachowie – 1,2%.
Ośrodkiem administracyjnym rejonu jest wieś Nowojegoriewskoje.
Rejon został utworzony w 1935 r.

</doc>
<doc id="994892" url="https://pl.wikipedia.org/wiki?curid=994892" title="Love Buzz">
Love Buzz

Love Buzz – utwór holenderskiego zespołu rockowego Shocking Blue, który znalazł się na ich drugim albumie "At Home", wydanym w roku 1969. Blisko dwadzieścia lat później został on nagrany przez amerykański zespół grunge’owy Nirvana, natomiast w roku 2004, jako jeden z utworów z albumu "Always Outnumbered, Never Outgunned" swoją wersje/remix pod tytułem "Phoenix" opublikowała brytyjska grupa The Prodigy.
Wersja Nirvany.
Nagranie amerykańskiego zespołu zostało wydane na singlu, będącym pierwszym w dyskografii grupy. Promował on ich debiutancki album "Bleach". Singiel „Love Buzz” został wydany w ograniczonej liczbie 1000. egzemplarzy, które zostały ręcznie podpisane numerami. Na stronie B singla znalazł się utwór „Big Cheese”. Publikacją małej płyty zajęła się wytwórnia Sub Pop, która spopularyzowała gatunek grunge. W 2004 roku, utwór znalazł się w zestawie "With the Lights Out", na płycie DVD.

</doc>
<doc id="994893" url="https://pl.wikipedia.org/wiki?curid=994893" title="Arturo Cronia">
Arturo Cronia

Arturo Cronia (ur. 13 grudnia 1896, zm. 1967 w Padwie) – włoski badacz związków włosko-polskich, slawista.
Od roku 1940 był profesorem języka i literatury serbsko-chorwackiej na uniwersytecie w Padwie. Do 1966 prowadził tam Instytut Filologii Słowiańskiej. W 1958 wydał "La conoscenza del mondo slavo in Italia", w której dowodzi, że związki polsko-włoskie są (w porównaniu z innymi narodami europejskimi) znacznie wcześniejsze i ważniejsze niż ówcześnie uważano.

</doc>
<doc id="994894" url="https://pl.wikipedia.org/wiki?curid=994894" title="Kontrola parlamentarna">
Kontrola parlamentarna

Kontrola parlamentarna – sprawowanie przez parlament kontroli nad działalnością innych organów państwowych. 
Kontrola może być przeprowadzana pod kątem:
Sprawowana jest bądź przez cały parlament (jego izby), bądź przez wyspecjalizowane, podległe parlamentowi organy (komisje lub pojedynczych parlamentarzystów). Instrumentem działania komisji sejmowych są dezyderaty i opinie, posłowie posiadają prawo interpelacji (dotyczących spraw o charakterze zasadniczym) i zapytań (w celu uzyskania informacji o aktualnych problemach polityki państwa). Wyspecjalizowanym organem kontrolnym podległym Sejmowi jest w Polsce Najwyższa Izba Kontroli, której Sejm może zlecać przeprowadzenie kontroli. 
Kontrola parlamentarna dotyczy głównie rządu, zasadniczym jej instrumentem jest absolutorium – udzielenie go przez Sejm oznacza formalnie pozytywną ocenę wykonania ustawy budżetowej. W bardzo ograniczonym stopniu kontroli podlega prezydent – ocenie podlegać może przestrzeganie przez prezydenta konstytucji i innych ustaw, parlament nie może jednak ingerować w prowadzoną przez prezydenta politykę (wyjątek stanowi tu obowiązek uzyskania zgody na ratyfikację niektórych ważniejszych umów).

</doc>
<doc id="994896" url="https://pl.wikipedia.org/wiki?curid=994896" title="Rejon jelcowski">
Rejon jelcowski

Rejon jelcowski (ros. "Ельцовский район") – rejon na terenie wchodzącego w skład Rosji syberyjskiego Kraju Ałtajskiego.
Rejon leży we wschodniej części Kraju Ałtajskiego i ma powierzchnię 2.158 km². Na jego obszarze żyje ok. 7,9 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 19 wsiach.&lt;br&gt;Rosjanie stanowią 94,7% ogółu mieszkańców rejonu, a Niemcy – 2,4%.
Ośrodkiem administracyjnym rejonu jest wieś Jelcowka.
Na terenie rejonu znajduje się jedna z części Parku Narodowego „Sałair”.

</doc>
<doc id="994897" url="https://pl.wikipedia.org/wiki?curid=994897" title="Den Haag Mariahoeve">
Den Haag Mariahoeve

Den Haag Mariahoeve – stacja kolejowa w Hadze, w prowincji Holandia Południowa. Jest najdalej na północ wysuniętą stacją kolejową Hagi. Posiada 3 perony.

</doc>
<doc id="994898" url="https://pl.wikipedia.org/wiki?curid=994898" title="Kościół św. Katarzyny w Zamościu">
Kościół św. Katarzyny w Zamościu

Kościół św. Katarzyny w Zamościu – barokowy kościół na Starym Mieście w Zamościu, wzniesiony w II poł. XVII wieku. Jest to kościół filialny wchodzący w skład parafii katedralnej pw. Zmartwychwstania Pańskiego i św. Tomasza Apostoła.
Bliźniaczą względem zamojskiego kościoła świątynią jest Kościół św. Michała Archanioła w Sandomierzu.
Lokalizacja.
Poreformacki kościół św. Katarzyny znajduje się w północnej części zamojskiej starówki, z głównym wejściem od południa (niewielki placyk J. Jaroszewicza połączony z ul. L. Zamenhofa). 
Historia.
Kościół i klasztor reformatów ufundował IV ordynat Ordynacji Zamojskiej, Marcin Zamoyski oraz Hieronim Żaboklicki, ówczesny chorąży bracławski, związany z rodziną Zamoyskich. Budowa założenia według projektu J. M. Linka miała miejsce w latach 1680–1686. Początkowo była to świątynia pw. św. Andrzeja – do czasu rozbiorów Polski.
Okres pod zaborem austriackim.
Po przejęciu miasta przez Austrię, jeszcze w XVIII wieku dokonano kasaty zakonu, a w 1806 przeznaczono ją na magazyn wojsk austriackich. 
Okres pod zaborem rosyjskim.
Po przejęciu miasta przez kolejnego zaborcę, Rosję, klasztor został rozebrany, a budynek kościoła, tak jak większość pozostałych obiektów w okresie zaborów, pozbawiono wielu elementów architektury i wystroju na styl klasycystyczny, m.in. rozebrano barokowe szczyty oraz sygnatury. Niemniej jednak zachowane zostało barokowe sklepienie krzyżowo-kolebkowe czy też pilastry i płyciny na ścianach od zewnątrz. 
Okres po I wojnie światowej.
Po odzyskaniu przez Polskę niepodległości mieścił się tu przez krótki okres teatr, ale ostatecznie, po renowacji w latach 1925–1926, przywrócono budynkowi funkcję kościoła (szkolnego) pw. św. Katarzyny (1927). Podczas II wojny światowej w krypcie pod kościołem ukryto skrzynię z obrazem "Hołd pruski" Jana Matejki.
Okres po II wojnie światowej.
Po II wojnie światowej pojawił się tu marmurowy pomnik z urną wypełnioną prochami profesorów i uczniów zamojskich szkół średnich, jakich pozbawiono życia w czasie tej wojny. Ponadto znajdują się tu relikwie św. Andrzeja Boboli, a od niedawna relikwie św. Pio z Pietrelciny sprowadzone z Włoch. W roku 1939 w podziemiach kościoła przetrzymywano obraz Jana Matejki "Hołd Pruski", który był wówczas poszukiwany przez Niemców. Obraz po niecałych trzech miesiącach trafił z powrotem do Krakowa.
Pod koniec lat 90. minionego stulecia przywrócono pierwotny wygląd zewnętrzny kościoła, zwłaszcza dach i szczyty od frontu, pośrodku i przy tylnej ścianie; wzbogacono również elewacje. Później przeprowadzono także prace remontowe wewnątrz świątyni. Po zachodniej stronie, w miejscu dawnego klasztoru, planowana jest budowa „Domu Trzeciego Tysiąclecia im. Kardynała Stefana Wyszyńskiego”.
Wyposażenie.
We wnętrzu tego jednonawowego kościoła można zauważyć takie elementy wystroju jak drewniane ołtarze, późnobarokowy obraz "św. Katarzyny pod Madonną z Dzieciątkiem" (I poł. XVIII wieku), rzeźby aniołów w stylu rokoko oraz obrazy miejscowych malarzy (z XX wieku) przedstawiające m.in. św. Huberta, św. Teresę. Jest tu także chór oparty o 3 arkady z kolumnami.
Otoczenie.
Kościół został także otoczony nowymi murami, a przy wejściu na jego teren od północy stoi pomnik-krzyż poświęcony ofiarom katyńskim z 1940 r.

</doc>
<doc id="994903" url="https://pl.wikipedia.org/wiki?curid=994903" title="Cyril Ramaphosa">
Cyril Ramaphosa

Matamela Cyril Ramaphosa (ur. 17 listopada 1952 w Soweto) – południowoafrykański polityk, prawnik, działacz związkowy i biznesmen. W latach 2014–2018 wiceprezydent Południowej Afryki, od 2017 przewodniczący Afrykańskiego Kongresu Narodowego, od 2018 prezydent Południowej Afryki. W latach 2020–2021 przewodniczący Unii Afrykańskiej.
Jest laureatem wielu prestiżowych wyróżnień i nagród międzynarodowych. W 1987 otrzymał szwedzką Nagrodę im. Olofa Palmego. W 2004 zajął 34. miejsce w rankingu "Great South Africans""." W 2007 i 2019 został umieszczony na liście 100 najbardziej wpływowych osób na świecie według tygodnika „Time”.
Życiorys.
Młodość i edukacja.
Urodził się w obozie Soweto, niedaleko Johannesburga. W 1971 ukończył "Mphaphuli High School" w Sibasa w Venda. W 1972 rozpoczął studia prawnicze na Uniwersytecie Limpopo.
W czasie studiów zaangażował się w działalność polityczną i wstąpił do Organizacji Studentów Południowej Afryki (SASO, "South African Students Organistaion").
W 1974 został zatrzymany za organizowanie manifestacji, spędził jedenaście miesięcy w miejscu odosobnienia. W 1976, w następstwie zamieszek w Soweto, został po raz kolejny zatrzymany. Przez sześć miesięcy przetrzymywany był na John Vorster Square, na mocy ustawy o terroryzmie. Po zwolnieniu kontynuował studia na University of South Africa (UNISA), które ukończył w 1981.
Działalność polityczna i związkowa.
Po zakończeniu nauki, Ramaphosa wstąpił do Rady Związków Zawodowych Południowej Afryki (CUSA, "Council of Unions of South Africa") jako jej doradca prawny. W 1982 w jej ramach powołał do życia Narodowy Związek Górników (NUM, "National Union of Mineworkers").
Został wybrany jego sekretarzem generalnym i pozycję tę zajmował aż do czerwca 1991. Pod jego przywództwem liczba członków wzrosła z 6 tys. w 1982 do 300 tys. w 1992. Stanowiło to prawie połowę wszystkich pracowników w sektorze górniczym. Jako sekretarz generalny, Ramaphosa przewodził także największemu strajkowi w historii RPA.
W 1991 Ramaphosa został sekretarzem generalnym Afrykańskiego Kongresu Narodowego (ANC, "African National Congress"). Odegrał wiodącą rolę w czasie negocjacji ANC z Partią Narodową w sprawie zniesienia apartheidu.
W wyniku pierwszych wolnych wyborów w kraju w 1994, Ramaphosa został członkiem parlamentu. 24 maja 1994 został wybrany przewodniczącym Zgromadzenia Konstytucyjnego i odgrywał centralną rolę w rządzie jedności narodowej.
Działalność pozapolityczna.
Z polityki wycofał się w styczniu 1997, gdy przegrał wyścig o prezydencką nominację z ówczesnym wiceprezydentem Thabo Mbekim. Zaangażował się w działalność prywatną i biznesową. Został dyrektorem "New Africa Investments Limited" oraz szeregu innych firm. W 2007 niektóre media spekulowały, że Ramaphosa może powrócić do polityki i wziąć udział w wyścigu prezydenckim w 2009.
Razem z byłym prezydentem Finlandii, Marttim Athisaarim został wyznaczony inspektorem do nadzorowania rozbrojenia IRA w Irlandii Północnej. Ramaphosa był również konsulem honorowym Islandii w Południowej Afryce.
Powrót do polityki.
W 2012 roku Ramaphosa powrócił do polityki, został wiceprzewodniczącym Afrykańskiego Kongresu Narodowego, a 26 maja 2014 objął stanowisko wiceprezydenta tego kraju, które sprawował do 14 lutego 2018.
Prezydent Republiki Południowej Afryki.
14 lutego 2018, po rezygnacji Jacoba Zumy, zaczął pełnić obowiązki prezydenta RPA. 15 lutego 2018 Zgromadzenie Narodowe wybrało go oficjalnie na kolejnego prezydenta. Swoją pierwszą podróż międzynarodową po objęciu nowego urzędu odbył do Angoli (marzec 2018), gdzie spotkał się z prezydentem João Lourenço.
W styczniu 2019 pogratulował prezydentowi Wenezueli Nicolásowi Maduro wyboru na kolejną kadencję. W maju 2019 kierowany przez niego Afrykański Kongres Narodowy odniósł decydujące zwycięstwo w wyborach parlamentarnych. Dzięki temu Ramaphosa został wybrany na swoją pierwszą pełną kadencję.
Od 10 lutego 2020 do 6 lutego 2021 sprawował funkcję przewodniczącego Unii Afrykańskiej.
Ramaphosa był chwalony na całym świecie za swoje działania przeciwko epidemii COVID-19 w Południowej Afryce.
Życie prywatne.
Jest żonaty, ma czworo dzieci.

</doc>
<doc id="994904" url="https://pl.wikipedia.org/wiki?curid=994904" title="Gianfranco Ravasi">
Gianfranco Ravasi

Gianfranco Ravasi (ur. 18 października 1942 w Merate) – włoski duchowny katolicki, biblista, specjalista od języka hebrajskiego, wysoki urzędnik Kurii Rzymskiej, kardynał prezbiter od 2010, w latach 2007–2022 przewodniczący Papieskiej Rady ds. Kultury.
Biografia.
W 1966 uzyskał święcenia kapłańskie w Mediolanie z rąk kardynała Giovanniego Colombo. Był prefektem Biblioteki-Pinakoteki Ambrozjańskiej i wykładowcą teologii biblijnej na Wydziale Teologicznym Północnych Włoch. Od 1995 jest członkiem Papieskiej Komisji Biblijnej. Ravasi jest też autorem rozważań Drogi Krzyżowej w rzymskim Koloseum w 2007. 3 września 2007 papież Benedykt XVI powołał go na przewodniczącego Papieskiej Rady Kultury, która co roku honoruje artystów Medalem Per Artem Ad Deum, oraz komisji ds. Dziedzictwa Kulturowego Kościoła i komisji ds. Archeologii. Sakrę biskupią przyjął 29 września z rąk papieża. 20 października 2010 znalazł się na ogłoszonej przez papieża liście nowych kardynałów. Kreacja kardynalska miała miejsce na konsystorzu zaplanowanym na 20 listopada 2010. Wraz z kard. Ravasim, kreowany był wówczas m.in. kard. Kazimierz Nycz.
Gianfranco Ravasi popularny jest we Włoszech jako popularyzator Pisma Świętego. Prowadzi programy w telewizji, publikuje w prasie. Od lat 80. wydaje też pozycje książkowe na temat Biblii, m.in. komentarze do różnych ksiąg biblijnych. Od 2007 roku co tydzień publikuje artykuły biblijne w Przewodniku Katolickim.
Dwukrotnie osobiście wręczał Medal Per Artem ad Deum podczas Międzynarodowej Wystawy Budownictwa i Wyposażenia Kościołów Sztuki Sakralnej i Dewocjonaliów Sacroexpo w Targach Kielce - w 2009 roku Wojciechowi Kilarowi, a w 2012 - Ennio Morricone.
28 września 2012 otrzymał doktorat honoris causa Katolickiego Uniwersytetu Lubelskiego Jana Pawła II.
Brał udział w konklawe 2013, które wybrało papieża Franciszka.
3 maja 2021 został podniesiony przez papieża Franciszka do rangi kardynała prezbitera.
W związku z reformą Kurii Rzymskiej ogłoszoną w konstytucji apostolskiej "Praedicate Evangelium" z dniem 5 czerwca 2022 Papieska Rada ds. Kultury została zniesiona, a jej uprawnienia, wraz z uprawnieniami zniesionej Kongregacji Edukacji Katolickiej przejęła nowo utworzona Dykasteria ds. Kultury i Edukacji. Tym samym Ravasi zakończył przewodniczenie Radzie.
18 października 2022 po ukończeniu 80 lat utracił prawo do udziału w konklawe.
Publikacje w Polsce.
Seria "Rozumieć Stary Testament":
Seria "Zgłębiać Biblię":

</doc>
<doc id="994905" url="https://pl.wikipedia.org/wiki?curid=994905" title="Rejon kałmański">
Rejon kałmański

Rejon kałmański (ros. "Калманский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w środkowej części Kraju Ałtajskiego i ma powierzchnię 1,82 tys. km². Na jego obszarze żyje ok. 14,8 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 24 wsiach.
Ośrodkiem administracyjnym rejonu jest wieś Kałmanka.
Rejon został utworzony w 1935 r.

</doc>
<doc id="994908" url="https://pl.wikipedia.org/wiki?curid=994908" title="Twist of Fate">
Twist of Fate

Twist Of Fate - drugi solowy singel Siobhan Donaghy oraz drugi promujący album Revolution In Me.
Lista utworów.
CD: 1
CD: 2

</doc>
<doc id="994910" url="https://pl.wikipedia.org/wiki?curid=994910" title="Rejon kamieński (Kraj Ałtajski)">
Rejon kamieński (Kraj Ałtajski)

Rejon kamieński (ros. "Каменский район") – rejon na terenie wchodzącego w skład Rosji syberyjskiego Kraju Ałtajskiego.
Rejon leży w północno-zachodniej części Kraju Ałtajskiego i ma powierzchnię 3621 km². Na jego obszarze żyje ok. 16,5 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 32 wsiach.
Ośrodkiem administracyjnym rejonu jest miasto Kamień nad Obem, liczące 45,3 mieszkańców (2005), nie wchodzące jednak w skład rejonu i stanowiące miasto wydzielone.

</doc>
<doc id="994911" url="https://pl.wikipedia.org/wiki?curid=994911" title="Timuhha Hvedĕrĕ">
Timuhha Hvedĕrĕ

Timuhha Hvedĕrĕ (czuw. Тимухха Хĕветĕрĕ; ur. 1 grudnia 1887, zm. 25 stycznia 1941) - znawca języka czuwaskiego, współautor obecnego alfabetu czuwaskiego, autor wielu publikacji dotyczących kultury i języka Czuwaszów, m.in. Gramatyka Czuwaska:Fonetyka i Morfologia (1924) oraz Pisany czuwaski (1926).

</doc>
<doc id="994914" url="https://pl.wikipedia.org/wiki?curid=994914" title="Rejon kluczewski">
Rejon kluczewski

Rejon kluczewski (ros. "Ключевский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w zachodniej części Kraju Ałtajskiego i ma powierzchnię 3043 km². Na jego obszarze żyje ok. 20,7 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 21 wsiach.
Ośrodkiem administracyjnym rejonu jest wieś Kluczy.
Rejon został utworzony w 1928 r.

</doc>
<doc id="994915" url="https://pl.wikipedia.org/wiki?curid=994915" title="Timuhha Hvedere">
Timuhha Hvedere



</doc>
<doc id="994919" url="https://pl.wikipedia.org/wiki?curid=994919" title="Rejon kosichiński">
Rejon kosichiński

Rejon kosichiński (ros. Косихинский район) – rejon na terenie wchodzącego w skład Rosji syberyjskiego Kraju Ałtajskiego.
Rejon leży w północno-wschodniej części Kraju Ałtajskiego i ma powierzchnię 1,877 km², położony jest ok. 68 kilometrów od Barnaułu. Na jego obszarze żyje (według danych z 2013 roku) 17 054 osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 28 wsiach. Rosjanie stanowią 91,7% ogółu mieszkańców rejonu, Ukraińcy - 1,6%, a Niemcy - 4,1%.
Ośrodkiem administracyjnym rejonu jest wieś Kosicha.

</doc>
<doc id="994923" url="https://pl.wikipedia.org/wiki?curid=994923" title="Rejon krasnogorski (Kraj Ałtajski)">
Rejon krasnogorski (Kraj Ałtajski)

Rejon krasnogorski (ros. "Красногорский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w południowo-wschodniej części Kraju Ałtajskiego i ma powierzchnię 3,07 tys. km². Na jego obszarze żyje ok. 18,9 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 35 wsiach.
Ośrodkiem administracyjnym rejonu jest wieś Krasnogorskoje.
Rejon został utworzony w 1924 r.

</doc>
<doc id="994926" url="https://pl.wikipedia.org/wiki?curid=994926" title="Hipoteza Knudsona">
Hipoteza Knudsona

Hipoteza Knudsona – hipoteza tłumacząca proces nowotworzenia, mówiąca, że nowotwór powstaje na skutek nagromadzenia się mutacji w DNA komórki. Zarys teorii przedstawił Carl O. Nordling w 1953, a następnie sformułował ją Alfred G. Knudson w 1971. Praca Knudsona pośrednio doprowadziła do zidentyfikowania onkogenów. W 1998 Knudsona nagrodzono za tę pracę Nagrodą im. Alberta Laskera.
Nordling w 1953 roku w artykule w British Journal of Cancer odnotował, że częstość występowania nowotworów u ludzi na terenach uprzemysłowionych rośnie proporcjonalnie do 6. potęgi wieku pacjentów. Korelację tę można wytłumaczyć zaistnieniem sześciu różnych mutacji poprzedzających powstanie nowotworu. Knudson w swojej pracy o siatkówczaku ("retinoblastoma"), rodzaju nowotworu siatkówki przeprowadził analizę statystyczną występowania tego guza. Wiadomo było wtedy, że "retinoblastoma" występuje zarówno u dzieci, u których jest rodzinny, i u dorosłych, u których występuje sporadycznie. Ponadto, u dzieci siatkówczak występuje często obustronnie, co potwierdza fakt wrodzonej predyspozycji do tego nowotworu. Wnioski Knudsona były następujące: do rozwoju siatkówczaka prowadzą dwa uszkodzenia DNA ("two hits"). U dzieci z siatkówczakiem pierwsze uszkodzenie DNA było wrodzone, i każde następne prowadziło od razu do wystąpienia nowotworu, dlatego następowało to stosunkowo wcześnie. U dorosłych nie było wrodzonej zmiany w DNA, więc obydwa uszkodzenia musiały powstać spontanicznie – stąd różnica w okresie pojawienia się nowotworu. 
Późniejsze badania wykazały, że kancerogeneza zależy od aktywacji onkogenów i wyłączenia genów supresorowych (antyonkogenów). Gen odpowiedzialny za siatkówczaka, "RB1", okazał się być genem supresorowym.

</doc>
<doc id="994927" url="https://pl.wikipedia.org/wiki?curid=994927" title="Lustracja (starożytny rytuał)">
Lustracja (starożytny rytuał)

Lustracja (łac. "lustrare" – rozjaśniać, czyścić) - rzymski i grecki obrzęd oczyszczający , podczas którego dokonywano uroczystej procesji a w niektórych wypadkach złożenie ofiary ze świni, barana lub byka.
Opis obrzędu.
Ceremonia miała miejsce dla chłopców w dziewiąty dzień życia, dla dziewcząt ósmy., Procesja tworzyła magiczną granicę wokół oczyszczanego dziecka. Na koniec ceremonii chłopcy byli prezentowani z założonym amuletem, najczęściej złotym (nazywanym bullą) a umieszczanym w skórzanym woreczku zawieszonym na szyi. Bulla była noszona przez chłopca aż do osiągnięcia wieku męskiego, kiedy dziecięca toga "praetexta" z purpurowym obrąbkiem była zamieniana na zwykłą prostą męską togę. Punktem kulminacyjnym obrzędu lustracji było nadanie imienia, które było dodawane do oficjalnego spisu rzymskiego. Istotną częścią obrzędu było wróżenie losu dziecka z lotu ptaków.
Cele lustracji.
Jednym z celów lustracji było uwolnienie nowo narodzonych dzieci od władzy złych sił, które mogły je opanować w czasie porodu. Obrzęd lustracji miał też zastosowanie dla oczyszczenia miast, obiektów, budynków a czasem dla oczyszczenia miejsca jakiejś zbrodni. Jako przykład lustracji można podać oczyszczenie Aten przez Epimenidesa z Krety po masakrze kylońskiej. Obrzęd lustracji stosowano też w stosunku do plonów, zwierząt hodowlanych, nowych kolonii ale też armii wyruszających na bitwę. W tym wypadku lustracja odbywała się na brzegu morza, połowa ofiary była wrzucana do morza, połowa spalana na ołtarzu. Jako przykład można tu podać lustrację armii macedońskiej. Zwierzę ofiarne – pies – zostało przecięte na pół. Wojsko znajdowało się między dwiema połówkami zwierzęcia ofiarnego, które zostało rzucone w przeciwne kierunki.
Przepisy lustracji w rzymskim mieście Iguvium opisują ceremonię składającą się z procesji kapłanów wokół cytadeli miasta i w jej trakcie złożenia ofiary przy trzech bramach budynku. Należy sądzić, że bramy były uznawane za miejsca newralgiczne i słabe, a więc wymagające w ten sposób wzmocnienia.
Zobacz też : Lustrum.

</doc>
<doc id="994928" url="https://pl.wikipedia.org/wiki?curid=994928" title="Rejon krasnoszczokowski">
Rejon krasnoszczokowski

Rejon krasnoszczokowski (ros. "Краснощёковский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w południowej części Kraju Ałtajskiego i ma powierzchnię 3.543 km². Na jego obszarze żyje ok. 22,1 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto.
Ośrodkiem administracyjnym rejonu jest wieś Krasnoszczokowo położona 316 km od Barnaułu.
Rejon został utworzony w 1934 r.
Przez terytorium rejonu przepływają rzeki: Czarysz, Inia (rzeka), Maralicha, Tałowka.
Część rejonu zajmuje Rezerwat przyrody „Tigiriekskij”.
Podział administracyjny.
Rejon jest podzielony na 14 gmin (ros. "сельсоветов")
Ogólnie w rejonie jest 29 wsi i osiedli. Największe z nich to: Karpowo-2, Maralicha, Ust-Kozłucha, Nowoszypunowo, Bieriezowka, Charłowo, Wierch-Kamyszenka.

</doc>
<doc id="994929" url="https://pl.wikipedia.org/wiki?curid=994929" title="Hipoteza dwóch uderzeń">
Hipoteza dwóch uderzeń



</doc>
<doc id="994930" url="https://pl.wikipedia.org/wiki?curid=994930" title="Rejon krutichiński">
Rejon krutichiński

Rejon krutichiński (ros. "Крутихинский район") – rejon na terenie wchodzącego w skład Rosji syberyjskiego Kraju Ałtajskiego.
Rejon leży w północnej części Kraju Ałtajskiego i ma powierzchnię 2.051 km². Na jego obszarze żyje ok. 13,8 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 17 wsiach.
Ośrodkiem administracyjnym rejonu jest wieś Kruticha.
Rejon został utworzony w 1974 r.

</doc>
<doc id="994933" url="https://pl.wikipedia.org/wiki?curid=994933" title="EPF">
EPF



</doc>
<doc id="994937" url="https://pl.wikipedia.org/wiki?curid=994937" title="Grupa elementarna">
Grupa elementarna



</doc>
<doc id="994942" url="https://pl.wikipedia.org/wiki?curid=994942" title="Rejon kułundiński">
Rejon kułundiński

Rejon kułundiński (ros. "Кулундинский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w zachodniej części Kraju Ałtajskiego i ma powierzchnię 1,98 tys. km². Na jego obszarze żyje ok. 20,5 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 35 wsiach, spośród których największą jest Kułunda, licząca ok. 15,5 tys. mieszkańców (2003 r.), tj. ok. 3/4 całej populacji rejonu; Kułunda stanowi też jego ośrodek administracyjny.
Rejon kułundiński został utworzony w 1938 r.

</doc>
<doc id="994943" url="https://pl.wikipedia.org/wiki?curid=994943" title="Hero i Leander">
Hero i Leander

Hero i Leander – tragiczni kochankowie w mitologii greckiej. Hero była kapłanką bogini Afrodyty w Sestos nad cieśniną Hellespont. Leander mieszkał w Abydos na przeciwległym, azjatyckim brzegu cieśniny. 
Mit.
Młodzi poznali się podczas Adoniów odprawianych na wyspie Sestos nad cieśniną Hellespont. Zakochali się w sobie, ale Hero była poświęcona przez rodziców dla bogini i nie mogła poślubić Leandra. By utrzymać związek w tajemnicy, uzgodnili, że Leander będzie przypływał wpław do ukochanej każdej nocy wiedziony światłem lampki, którą Hero zawiesiła w oknie swojej izby, znajdującej się na wieży. Gdy nadchodził ranek, kochanek wracał do Abydos. Pewnej burzowej nocy lampka zgasła i Leander straciwszy orientację utonął w morzu. Kiedy rankiem Hero zobaczyła zwłoki ukochanego wyrzucone na brzeg Sestos, odebrała sobie życie skacząc ze swojej wieży.
Hero i Leander w kulturze.
Na przełomie IV i V wieku Muzajos stworzył poemat w 340 heksametrach zatytułowany "Hero i Leander". W 1541 Clément Marot napisał francuską wersję tego poematu. Polska wersja powstała w 1572 za sprawą Jana Walentego Jakubowskiego. Natomiast autorem angielskiej wersji z 1598 był Christopher Marlowe. W 1693 Alessandro Scarlatti napisał operę "Leander". W 1808 Friedrich Schiller stworzył wiersz o tytule "Hero i Leander". Karol Kurpiński skomponował w 1816 operę o tytule "Hero i Leander". Alfred Tennyson napisał w 1830 wiersz zatytułowany "Hero to Leander". W 1831 za sprawą Franza Grillparzera powstała sztuka "Gra uczuć i fal morskich", która przedstawiała temat tragicznych kochanków, a w 1880 Frederick Leighton namalował obraz "Ostatnie oczekiwanie Hero" przedstawiającą Hero oczekującą na ukochanego w tragiczną noc. W 1881 za sprawą Dantego Gabriela Rossetti powstał wiersz "Lampa Hero".

</doc>
<doc id="994949" url="https://pl.wikipedia.org/wiki?curid=994949" title="Rejon kurjinski">
Rejon kurjinski

Rejon kurjinski (, "Kurjinskij rajon") – rejon na terenie wchodzącego w skład Rosji Kraju Ałtajskiego
Rejon leży w południowej części Kraju Ałtajskiego i ma powierzchnię 2500 km². Na jego obszarze żyje ok. 14,6 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto.
Ośrodkiem administracyjnym rejonu jest wieś Kurja.
Rejon został utworzony w 1924.

</doc>
<doc id="994950" url="https://pl.wikipedia.org/wiki?curid=994950" title="Lustracja (ujednoznacznienie)">
Lustracja (ujednoznacznienie)



</doc>
<doc id="994951" url="https://pl.wikipedia.org/wiki?curid=994951" title="Rejon kytmanowski">
Rejon kytmanowski

Rejon kytmanowski (ros. "Кытмановский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w północno-wschodniej części Kraju Ałtajskiego i ma powierzchnię 2,55 tys. km². Na jego obszarze żyje ok. 17,1 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 35 wsiach.
Ośrodkiem administracyjnym rejonu jest wieś Kytmanowo.
Rejon został utworzony w 1937 r.

</doc>
<doc id="994954" url="https://pl.wikipedia.org/wiki?curid=994954" title="Estadio Azteca">
Estadio Azteca

Estadio Azteca () – stadion piłkarski w Meksyku, jeden z największych na świecie. Dwukrotna arena finałów mistrzostw świata. Właścicielem stadionu jest meksykańska grupa mediowa Televisa.
Estadio Azteca został wybudowany na Letnie Igrzyska Olimpijskie 1968 – rozgrywano na nim spotkania turnieju piłkarskiego. Jego projektantem był Pedro Ramírez Vázquez. Pierwsze spotkanie na nowym stadionie odbyło się 29 maja 1966. W tym dniu Club América zremisował z Torino FC 2:2.
W 1970 stadion był jedną z aren MŚ 1970. Odbyło się na nim 10 spotkań, w tym mecz finałowy Brazylia-Włochy wygrany przez Canarinhos 4:1. 16 lat później na Azteca rozegrano 9 meczów MŚ 86, w tym ponownie finał, tym razem Argentyna-Niemcy (3:2).
Od 1990 Azteca może pomieścić 114 465 widzów. Wcześniej jego pojemność wynosiła nawet 130 tys. ludzi. Na stadionie swoje mecze rozgrywa reprezentacja Meksyku, a także klubowe jedenastki América oraz Socio Águila F.C.

</doc>
<doc id="994957" url="https://pl.wikipedia.org/wiki?curid=994957" title="Henri de Man">
Henri de Man

Henri de Man, po flamandzku Hendrik de Man (ur. 1885, zm. w 1953 r. w Szwajcarii) – belgijski neosocjalistyczny działacz polityczny i publicysta oraz teoretyk, wiceprezydent, a następnie prezydent Belgijskiej Partii Robotniczej, minister prac publicznych w okresie międzywojennym.
W okresie przed wybuchem I wojny światowej był aktywnym działaczem socjalistycznym. Podczas wojny popierał aliantów zachodnich. Po jej zakończeniu podjął studia z socjologii na Uniwersytecie Waszyngtońskim w Seattle w USA. Następnie przeniósł się do Niemiec, gdzie zajmował się kwestami rozwoju nowoczesnego socjalizmu i społeczeństwa, publikując prace na ten temat. Krytykował marksizm z pozycji socjalnych. Po powrocie do Belgii został wiceprezydentem Belgijskiej Partii Robotniczej (Parti ouvrier belge, POB), a po śmierci dotychczasowego prezydenta Emile’a Vandervelde w 1938 roku objął jego funkcję. Na początku lat 30. opracował plan gospodarczy pod nazwą „Het Plan De Man”, wzorujący się na Nowym Ładzie prezydenta USA Franklina Delano Roosevelta. Został on wprowadzony w życie w 1933 roku. Miał poprzez szeroko zakrojone roboty publiczne i interwencjonizm państwa doprowadzić do odbudowania gospodarki belgijskiej po kryzysie gospodarczym, a jednocześnie zablokować próby przejęcia władzy przez ugrupowania faszystowskie i skrajnie prawicowe. W 1935 roku Henri de Man został ministrem prac publicznych, dzięki czemu mógł osobiście nadzorować realizację swojego planu. Był gorącym zwolennikiem króla Leopolda III i jego matki królowej Elżbiety.
Po najeździe Niemiec na Belgię i kapitulacji w maju 1940 roku, podjął decyzję o samorozwiązaniu Belgijskiej Partii Robotniczej. Opublikowany przez niego w lipcu 1940 r. manifest do socjalistów stwierdzał, że dzięki załamaniu się systemu parlamentarnego i panowania plutokracji w nowych warunkach rysuje się perspektywa sprawiedliwości społecznej oraz zapowiadał utworzenie Organizacji Odrodzenia Narodowego. W tym celu de Man dokonał zjednoczenia związków zawodowych pod patronatem niemieckim w Unię Pracowników Umysłowych i Fizycznych (UTMI). Ze względu na probelgijskie (tj. unitarystyczne) poglądy został represjonowany przez flamandzkich kolaborantów nazistowskich i przez hitlerowskie władze, po Wielkanocy 1941 roku, zabroniły mu one wystąpień publicznych. Wyjechał on z Belgii i zamieszkał w La Clusaz, w Saubaudii we Francji. Po zajęciu Belgii przez aliantów zbiegł do Szwajcarii. W kraju skazano go zaocznie za kolaborację z Niemcami.
Zginął w 1953 roku w wypadku samochodowym.

</doc>
<doc id="994959" url="https://pl.wikipedia.org/wiki?curid=994959" title="Rejon łoktiewski">
Rejon łoktiewski

Rejon łoktiewski (ros. "Локтевский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w południowej części Kraju Ałtajskiego i ma powierzchnię 2,34 tys. km². Na jego obszarze żyje ok. 33,9 tys. osób; nieco ponad 50% populacji stanowi ludność wiejska.
Ośrodkiem administracyjnym rejonu jest miasto Gorniak, liczące ok. 15,6 mieszkańców (2005 r.). Oprócz niego na terenie rejonu znajduje się 26 wsi.
Rejon został utworzony w 1924 r.

</doc>
<doc id="994961" url="https://pl.wikipedia.org/wiki?curid=994961" title="Rejon mamontowski">
Rejon mamontowski

Rejon mamontowski (ros. "Мамонтовский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w środkowej części Kraju Ałtajskiego i ma powierzchnię 2297 km². Na jego obszarze żyje ok. 14,8 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 20 wsiach.
Ośrodkiem administracyjnym rejonu jest wieś Mamontowo.
Rejon został utworzony w 1924 r.

</doc>
<doc id="994964" url="https://pl.wikipedia.org/wiki?curid=994964" title="You’re My Best Friend">
You’re My Best Friend

You’re My Best Friend – ballada rockowa brytyjskiej grupy Queen, autorstwa Johna Deacona. Utwór pochodzi z albumu "A Night At The Opera" (1975). W 1981 piosenka trafiła na kompilację "Greatest Hits".
Deacon napisał utwór dla swojej żony Veroniki i zagrał ją na fortepianie elektrycznym Wurlitzer oraz gitarze basowej.
Utwór wykorzystano w takich programach i filmach jak "Różowe lata 70." (odcinek "Hyde’s Father"), "Simpsonowie" ("Moe Baby Blues"), "Wysyp żywych trupów" (podczas napisów), "Will &amp; Grace" (odcinek końcowy, maj 2006), "Sztuka zrywania", serial "Na imię mi Earl" ("Something to Live For").
Zapis na żywo znajduje się na albumie Live Killers.

</doc>
<doc id="994965" url="https://pl.wikipedia.org/wiki?curid=994965" title="Rejon michajłowski (Kraj Ałtajski)">
Rejon michajłowski (Kraj Ałtajski)

Rejon michajłowski (ros. Михайловский район) – rejon na terenie wchodzącego w skład Rosji syberyjskiego Kraju Ałtajskiego.
Rejon leży w południowo-zachodniej części Kraju Ałtajskiego i ma powierzchnię 3,1 tys. km². Na jego obszarze żyje ok. 23,8 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 9 wsiach.
Ośrodkiem administracyjnym rejonu jest wieś Michajłowskoje.
Rejon został utworzony w 1941 r.

</doc>
<doc id="994966" url="https://pl.wikipedia.org/wiki?curid=994966" title="Silnik piezoelektryczny">
Silnik piezoelektryczny



</doc>
<doc id="994968" url="https://pl.wikipedia.org/wiki?curid=994968" title="USS Yorktown (CV-10)">
USS Yorktown (CV-10)

USS Yorktown (CV-10) (następnie CVS-10) – amerykański lotniskowiec z okresu II wojny światowej i wojny koreańskiej. Drugi okręt typu "Essex".
Film "The Fighting Lady" z 1944 poświęcony jest lotniskowcowi USS „Yorktown”.
Historia.
Stępkę pod USS „Yorktown” położono 1 grudnia 1941 roku w stoczni Newport News. Wodowanie miało miejsce 21 stycznia 1943 roku, a oddanie do służby nastąpiło 15 kwietnia 1943 roku. Po wejściu do służby okręt udał się na Pacyfik, gdzie wziął aktywny udział w walkach z Japończykami.
Swój szlak bojowy rozpoczął od ataków lotniczych na wyspę Marcus 31 sierpnia 1943. 5 października 1943 roku jego samoloty pokładowe atakowały wyspę Wake, a 10 listopada 1943 roku wzięły udział w walkach o Wyspy Gilberta. W styczniu 1944 roku wspierał desant na Wyspy Marshalla. 19 czerwca 1944 roku „Yorktown” wziął udział w bitwie na Morzu Filipińskim, gdzie tylko podczas pierwszego dnia bitwy jego samoloty pokładowe zestrzeliły 37 samolotów wroga, a 20 czerwca dokonały udanego ataku na japoński lotniskowiec „Zuikaku”. Po wspieraniu desantu w zatoce Leyte w listopadzie 1944 roku okręt w grudniu wziął udział w akcji ratunkowej związanej z zatonięciem podczas tajfunu Cobra trzech amerykańskich niszczycieli.
W styczniu 1945 roku działając w rejonie Tajwanu i Sajgonu samoloty pokładowe z „Yorktowna” zatopiły 44 japońskie jednostki pływające. W marcu 1945 roku jego samoloty pokładowe atakowały cele na terenie wysp japońskich. Podczas tych misji okręt był wielokrotnie atakowany przez lotnictwo japońskie, a jeden z takich ataków zakończył się 18 marca 1945 roku śmiercią 5 członków załogi. W kwietniu 1945 roku jego samoloty wspierały desant na Okinawę. Podczas tej operacji 7 kwietnia 1945 roku samoloty pokładowe „Yorktowna” odparły atak japońskiej grupy bojowej, w wyniku którego trafiły m.in. wielokrotnie pancernik „Yamato”.
Po wojnie okręt został 9 stycznia 1947 roku wycofany ze służby i skierowany do rezerwy. W związku z napiętą sytuacją międzynarodową okręt ponownie wszedł do służby 20 lutego 1953 roku. W marcu 1955 roku okręt poddano gruntownej przebudowie obejmującej m.in. pokład startowy i nadbudówkę, tak aby przystosować go obsługiwania samolotów z napędem odrzutowym.
1 września 1957 roku „Yorktown” został przeklasyfikowany na lotniskowiec do zwalczania okrętów podwodnych, a następnie poddany przebudowie, która trwała do lutego 1958 roku. Następnie do listopada 1969 roku zapewniał ochronę przeciw okrętom podwodnym jednostkom floty, a także brał udział w licznych ćwiczeniach związanych ze zwalczaniem okrętów podwodnych. W grudniu 1968 roku był główną jednostką zabezpieczającą powrót z orbity astronautów z misji Apollo 8.
USS „Yorktown” został wycofany ze służby 27 czerwca 1970 roku i w dwusetną rocznicę powstania United States Navy 13 października 1975 roku przekształcony w okręt muzeum, stojący dziś nieopodal Charleston.

</doc>
<doc id="994969" url="https://pl.wikipedia.org/wiki?curid=994969" title="Gribojedow (zespół muzyczny)">
Gribojedow (zespół muzyczny)

Gribojedow – zespół muzyczny z Torunia, założony w 1999, grający muzykę alternatywną z elementami jazzu, folku, muzyki elektronicznej. 
W 2005 zespół stworzył muzykę do filmu Lekarz Drzew w reżyserii Janusza Zaorskiego, również muzykę w etiudzie Landryneczka w reżyserii Barbary Białowąs, nagrodzonej za najlepszą reżyserię na festiwalu OFFskary 2006.
Zespół występował między innymi w Holandii oraz na festiwalu Jazz Od Nowa Festival 2004.
Skład.
Wcześniej z zespołem związani byli: Michał Bryndal, Jacek Gil, Bartek Staszkiewicz, Adam Staszewski, Hubert Połoniewicz, Jacek Kościuszko, Edyta Błażejewicz, Bartosz Bartczak.

</doc>
<doc id="994970" url="https://pl.wikipedia.org/wiki?curid=994970" title="Niemiecki Rejon Narodowy">
Niemiecki Rejon Narodowy

Rejon niemiecki narodowy (ros. Немецкий национальный район, niem. "Nationalkreis Halbstadt") – rejon na terenie wchodzącego w skład Rosji syberyjskiego Kraju Ałtajskiego.
Położenie i powierzchnia.
Rejon leży w południowej Syberii, w północno-zachodniej części Kraju Ałtajskiego, w pobliżu granicy z Kazachstanem.
Powierzchnia regionu wynosi niespełna 2 tys. km², obszar ten stanowi równina, będąca częścią Stepu Kułundyńskiego.
Na obszarze rejonu nie ma rzek ani jezior.
Fauna i flora.
Naturalną roślinność tych terenów stanowi roślinność stepowa, złożona głównie z traw (np. ostnic) i innych roślin zielnych (jak bylice), a także z pojedynczych drzew, głównie brzóz, klonów i topoli. Obecnie większość tego typu roślinności ustąpiła miejsca kulturom rolnym.
Faunę rejonu reprezentują m.in. – ze ssaków – liczne gatunki gryzoni, zające i lisy, a z ptaków – wróblowate, wrony, sroki, gawrony, sikory, szpaki, sowy i in.
Klimat.
Na terenie rejonu panuje suchy klimat umiarkowany, typu ostro kontynentalnego. Charakteryzuje się on znacznym zróżnicowaniem temperatur – występują tutaj zarówno bardzo ostre zimy, jak i bardzo ciepłe lata. Średnia temperatura powietrza w styczniu to –19 °C, zaś w lipcu +22,2 °C. Opady nie są obfite; przeciętnie rocznie spada ich tutaj od 220 do 240 mm.
Ludność.
Na obszarze niemieckiego rejonu narodowego żyje 20.052 osób (2006 r.); całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto.
Według deklaracji narodowości ze spisu powszechnego z 2002 r. Rosjanie stanowią 59,3% ogółu mieszkańców rejonu, Niemcy – 31,8%, a Ukraińcy – 5,3%. W rzeczywistości udział Niemców jest prawdopodobnie wyższy, zaś według niemieckich szacunków ok. 90% populacji posiada niemieckich przodków. Miejscowi Niemcy są w dużej mierze zrusyfikowani w codziennym życiu w większości posługują się językiem rosyjskim; niemiecki jest używany niemal wyłącznie przez starszych mieszkańców regionu.
Osady.
Na terenie rejonu znajduje się 13 wsi: Galbsztadt, Kusak, Griszkowka, Nikołajewja, Kamyszy, Szumanowksa, Podsosnowo, Riedkaja Dybrawa, Orłowo, Polewoje, Protasowo i Diegtiałowo.
Ośrodek administracyjny.
Ośrodkiem administracyjnym rejonu jest założona w 1908 r. wieś Galbsztadt, położona 430 ok. km na zachód od Barnaułu. Miejscowość ta liczy 1645 mieszkańców.
Sfera społeczna.
Na terenie rejonu funkcjonują szkoły podstawowe, przedszkola, szkoły zawodowe, artystyczne i muzyczne, obiekty sportowe: sale i stadiony, biblioteki, kluby, muzeum historyczno-krajoznawcze itd. Większość tych instytucji skoncentrowana jest w ośrodku administracyjnym rejonu – Galbsztadcie.
Gospodarka.
Rolnictwo.
Podstawą gospodarki rejonu jest rolnictwo. Największe znaczenie ma produkcja zbóż; ważną rośliną uprawną są też słoneczniki. Na terenach sztucznie nawadnianych istnieje także uprawa roślin pastewnych oraz warzyw.
Istnieje także rozwinięta hodowla zwierząt, o kierunku mleczno-mięsnym.
Przemysł.
W rejonie istnieje drobny przemysł spożywczy, który zajmuje się obróbką płodów rolnych regionu. Zaliczyć należy tutaj olejarnie, młyny, niewielkie zakłady mięsne i masarnie, browary, zakład produkujący chałwę. Część z tych przedsięwzięć powstała ze środków uzyskanych w ramach pomocy rządu niemieckiego.
Transport.
Głównym szlakiem komunikacyjnym na terenie rejonu jest droga kołowa łącząca Sławgorod z Kamieniem nad Obem, przechodząca m.in. przez „stolicę” rejonu – Galbsztadt.
Przez teren regionu nie przebiega linia kolejowa, a najbliższa stacja położona jest ok. 40 km od Galbsztadtu.
Historia.
Niemiecki rejon narodowy został utworzony w 1927 r. Początkowo nosił on nazwę "rejon oktiabrski". Tworzenie autonomicznych jednostek administracyjnych dla mniejszości narodowych zamieszkujących ZSRR było elementem obowiązującej w początkowym okresie istnienia tego państwa polityki tzw. "korienizacji", tj. przyznawania uprawnień mniejszościom narodowym, niegdyś dyskryminowanym przez carat. W jej ramach powstały także m.in. także polskie rejony autonomiczne (tzw. "Marchlewszczyzna" i "Dzierżowszczyzna"). Według szacunków, w chwili powstania regionu Niemcy i osoby niemieckiego pochodzenia stanowiły 96% populacji. Od połowy lat 30., wraz z umacnianiem się stalinizmu, w polityce Związku Radzieckiego rozpoczęto odchodzenie od zasady "korienizacji" i rozpoczęto powrót do polityki rusyfikacji. Z tego też powodu w 1937 r. niemiecki rejon narodowy w Kraju Ałtajskim został zlikwidowany, mimo iż zdecydowaną większość jego ludności stanowili Niemcy. Rozpoczęto działania zmierzające do rusyfikacji miejscowej ludności, m.in. zakazano wydawania niemieckojęzycznego czasopisma "„Rote Fahne”" ("Czerwony sztandar").
Po niemieckim ataku na ZSRR w 1941 r. i spowodowanym nim wysiedleniu Niemców Nadwołżańskich, część z nich osiedlono w Kraju Ałtajskim, m.in. na terenie byłego rejonu niemieckiego.
Na fali reform związanych z rozpadem ZSRR w 1991 r. rejon niemiecki został utworzony ponownie. Rejon otrzymał sporą pomoc finansową ze strony rządu RFN, który sfinansował całkowicie lub współfinansował w kosztach budowy m.in. 3 mleczarni, 2 ubojni, 1 piekarni oraz szpitala.

</doc>
<doc id="994974" url="https://pl.wikipedia.org/wiki?curid=994974" title="Karin Witkiewicz">
Karin Witkiewicz



</doc>
<doc id="994975" url="https://pl.wikipedia.org/wiki?curid=994975" title="Rejon nowiczichinski">
Rejon nowiczichinski

Rejon nowiczichinski (ros. Новичихинский район) – rejon na terenie wchodzącego w skład Rosji syberyjskiego Kraju Ałtajskiego
Rejon leży w południowo-zachodniej części Kraju Ałtajskiego i ma powierzchnię 3,1 tys. km². Na jego obszarze żyje ok. 11,5 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 16 wsiach.
Ośrodkiem administracyjnym rejonu jest wieś Nowiczicha.
Rejon został utworzony w 1925 r.

</doc>
<doc id="994977" url="https://pl.wikipedia.org/wiki?curid=994977" title="Sliver (singel)">
Sliver (singel)

Sliver – singel grunge'owego zespołu Nirvana. Tekst utworu i muzykę napisał Kurt Cobain. Do singla został nakręcony teledysk, w którym wystąpiła córka Cobaina, Frances Bean Cobain. Jest to jedyne nagranie Nirvany, w którym na perkusji zagrał Dan Peters.

</doc>
<doc id="994978" url="https://pl.wikipedia.org/wiki?curid=994978" title="Rejon pawłowski (Kraj Ałtajski)">
Rejon pawłowski (Kraj Ałtajski)

Rejon pawłowski (ros. "Павловский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w północnej części Kraju Ałtajskiego i ma powierzchnię 2.230 km². Na jego obszarze żyje ok. 41,5 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Ludność rejonu zamieszkuje w 35 wsiach.
Ośrodkiem administracyjnym rejonu jest wieś Pawłowsk, licząca ok. 14,9 tys. mieszkańców (2003 r.).
Rejon został utworzony w 1925 r.

</doc>
<doc id="994980" url="https://pl.wikipedia.org/wiki?curid=994980" title="Jan I Sverkersson">
Jan I Sverkersson

Jan I Sverkersson (ur. 1201, zm. 10 marca 1222) – król Szwecji od 1216 roku, z dynastii Swerkerydów.
Był synem Swerkera II i jego drugiej żony Ingegardy, córki Birgera Brosa. W 1216 roku po śmierci Eryka X został wybrany królem Szwecji. Koronacja Jana I odbyła się w 1219 roku. Zmarł bezżennie i bezpotomnie.

</doc>
<doc id="994981" url="https://pl.wikipedia.org/wiki?curid=994981" title="Lanerossi Vicenza">
Lanerossi Vicenza



</doc>
<doc id="994984" url="https://pl.wikipedia.org/wiki?curid=994984" title="Eintracht Brunszwik">
Eintracht Brunszwik

Eintracht Brunszwik (), właśc. Braunschweiger Turn- und Sportverein Eintracht von 1895 e. V. – niemiecki klub piłkarski z Brunszwiku. W sezonie 2022/2023 gra w 2. Bundeslidze.
Historia.
Klub został założony jako "FuCC Eintracht" w 1895. Był zarówno klubem piłkarskim jak i krykietowym. W 1906 zmienił nazwę na "FC Eintracht 1895 e.V." by w 1920 zmienić nazwę na "Eintracht Brunszwik". Po II wojnie światowej został założony ponownie jako "TSV Brunszwik" by w 1949 zmienić nazwę na obecnie obowiązującą.
Kiedy w 1963 ustanowiono obecny system rozgrywek ligowych, Eintracht był jednym z założycieli. W sezonie 1966/1967 klub odniósł swój największy sukces w historii zdobywając mistrzostwo. Atutem tamtej drużyny była solidna obrona, albowiem przeciwnicy zdołali jej strzelić tylko 27 bramek. Klub był bliski mistrzostwa w 1977 ale ostatecznie był trzeci tracąc do ówczesnego mistrza zaledwie 1 punkt.
W 1973 jako pierwszy klub w Niemczech, zgodził się na umieszczenie loga sponsora (Jägermeister) na swoich strojach. Klub otrzymał za to 100 tys. marek. Wywołało to w tych czasach olbrzymie kontrowersje. Mimo tego klub wyznaczył trend, obowiązujący do dziś.
W sezonie 1980/1981 zespół awansował z 2. Bundesligi do Bundesligi. Rozegrał w niej sezony 1981/1982, 1982/1983, 1983/1984 i 1984/1985, po czym został zdegradowany. Dwa lata później w sezonie 2. Bundesligi 1986/1987 spadł do Regionalligi. Od tego czasu balansował pomiędzy drugim i trzecim poziomem rozgrywek. W sezonie 3. Ligi 2010/2011 ponownie awansował do 2. Bundesligi, a w edycji 2. Bundesligi 2012/2013 zapewnił sobie awans do Bundesligi, po 28 latach.

</doc>
<doc id="994985" url="https://pl.wikipedia.org/wiki?curid=994985" title="Rejon pankruszychiński">
Rejon pankruszychiński

Rejon pankruszychiński (ros. "Панкрушихинский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w północno-zachodniej części Kraju Ałtajskiego i ma powierzchnię 2,7 tys. km². Na jego obszarze żyje ok. 16,6 tys. osób; całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Na terenie rejonu znajduje się 30 wsi.
Ośrodkiem administracyjnym rejonu jest wieś Pankruszycha.
Rejon został utworzony 12 września 1924 r.

</doc>
<doc id="994990" url="https://pl.wikipedia.org/wiki?curid=994990" title="Galbsztadt">
Galbsztadt

Galbsztadt (ros. "Гальбштадт", niem. "Halbstadt") – wieś na rosyjskiej Syberii, Kraju Ałtajskim, administracyjne centrum Niemieckiego Rejonu Narodowego.
Miejscowość założono w 1908.
Po zlikwidowaniu niemieckiego rejonu w 1938, do 1991 nosiła nazwę "Niekrasowo". Leży 430 km na zachód od stolicy Kraju - Barnaułu; ludność liczy 1645 osób.

</doc>
<doc id="994991" url="https://pl.wikipedia.org/wiki?curid=994991" title="Miłość, muzyka, mordobicie">
Miłość, muzyka, mordobicie

Miłość, muzyka, mordobicie – trzeci album zespołu Big Cyc wydany w 1992 przez Bass Records. W 1998 nakładem Silvertonu ukazała się reedycja albumu.
Skład.
gościnnie

</doc>
<doc id="994997" url="https://pl.wikipedia.org/wiki?curid=994997" title="Rejon pierwomajski (Kraj Ałtajski)">
Rejon pierwomajski (Kraj Ałtajski)

Rejon pierwomajski (ros. "Первомайский район") – rejon na terenie wchodzącego w skład Rosji syberyjskiego Kraju Ałtajskiego
Rejon leży w północno-wschodniej części Kraju Ałtajskiego i ma powierzchnię 3.616 km². Na jego obszarze żyje ok. 48,4 tys. osób (2005 r.); całość populacji stanowi ludność wiejska, gdyż w skład tej jednostki podziału terytorialnego nie wchodzi żadne miasto. Na terenie rejonu znajduje się 51 wsi. &lt;br&gt;Rosjanie stanowią 93,9% ogółu mieszkańców rejonu, Ukraińcy – 1,4%, a Niemcy – 2,0%.
Ośrodkiem administracyjnym rejonu jest miasto Nowoałtajsk, liczące 74 tys. mieszkańców (2005 r.), które jednak nie wchodzi w skład rejonu i stanowi miasto wydzielone.
Rejon został utworzony w 1965 r.

</doc>
<doc id="994999" url="https://pl.wikipedia.org/wiki?curid=994999" title="Funkcja sklejalna">
Funkcja sklejalna



</doc>
<doc id="995000" url="https://pl.wikipedia.org/wiki?curid=995000" title="Interpolacja funkcjami sklejalnymi">
Interpolacja funkcjami sklejalnymi



</doc>
<doc id="995002" url="https://pl.wikipedia.org/wiki?curid=995002" title="Splajn">
Splajn



</doc>
<doc id="995010" url="https://pl.wikipedia.org/wiki?curid=995010" title="New Maps of Hell">
New Maps of Hell

New Maps of Hell – czternasty studyjny album amerykańskiego zespołu punk-rockowego Bad Religion. Wydany 10 lipca 2007 roku.

</doc>
<doc id="995012" url="https://pl.wikipedia.org/wiki?curid=995012" title="Czaplino">
Czaplino



</doc>
<doc id="995013" url="https://pl.wikipedia.org/wiki?curid=995013" title="Luca Paciuoli">
Luca Paciuoli



</doc>
<doc id="995015" url="https://pl.wikipedia.org/wiki?curid=995015" title="Mozart">
Mozart

Jego rodzina:

</doc>
<doc id="995017" url="https://pl.wikipedia.org/wiki?curid=995017" title="Rotterdam Centraal">
Rotterdam Centraal

Rotterdam Centraal – główny dworzec kolejowy w Rotterdamie, w prowincji Holandia Południowa. Jest jednym z największych dworców kolejowych w Holandii.

</doc>
<doc id="995020" url="https://pl.wikipedia.org/wiki?curid=995020" title="İmişli">
İmişli

İmişli – miasto w Azerbejdżanie, w rejonie İmişli, nad rzeką Araks.
Liczba ludności w 2006 r. wynosiła 31 700.

</doc>
<doc id="995024" url="https://pl.wikipedia.org/wiki?curid=995024" title="Kompania Forteczna „Jeleśnia”">
Kompania Forteczna „Jeleśnia”

152 kompania forteczna „Jeleśnia” – pododdział Wojska Polskiego, sformowany w sierpniu 1939, dowodzony przez por. Bronisława Lepczaka.
152 kompania forteczna „Jeleśnia” weszła w skład 1. Brygady Górskiej płk. Janusza Gaładyka.

</doc>
<doc id="995025" url="https://pl.wikipedia.org/wiki?curid=995025" title="Język lushootseed">
Język lushootseed

Język lushootseed (nazwa własna: ) – język z rodziny języków salisz używany przed kolonizacją w stanie Waszyngton, między Cieśniną Pugeta i Górami Kaskadowymi. Język lushootseed posiada dwa dialekty: północny i południowy. Dialekt północny jest używany przez plemiona: Nuwhaha, Mesekwegwils, Chobaabish, Smaliwhu, Miskaiwhu, Swinomish, Nookachamps, Sauk, Suiattle, Suquamish, Kikiallus, Skagit, Stillaguamish, Snohomish, Kwehtlmamish, Staktalijamish i Skykomish. Dialektu południowego używali: Sammamish, Snoqualmie, Suquamish, Saktamish, Stkehlmish, Duwamish, Stkamish, Yilalkoamish, Skopamish, Smulkamish, Puyallup, Tkwakwamish, Homamish, Squaxin, Shotlemamish, Sahewamish, Tapeeksin, Squiaitl, Nusebchatl, Stehcass, Nisqually i Meshal.
Niezwykłą cechą języka lushootseed jest zupełny brak nazalizacji. Głoski nosowe, takie jak /m/ i /n/ pojawiają się jedynie w archaicznym stylu używanym przy opowiadaniu mitów, a także w mowie do dzieci. Język ten posiada także bardzo bogate słownictwo związane z gospodarką morską i połowami łososia.

</doc>
<doc id="995026" url="https://pl.wikipedia.org/wiki?curid=995026" title="Ałtajskoje">
Ałtajskoje

Ałtajskoje (ros. "Алтайское") – wieś na terenie wchodzącego w skład Rosji syberyjskiego Kraju Ałtajskiego.
Miejscowość położona jest ok. 250 km od Barnauła, liczy ok. 14 tys. mieszkańców i jest ośrodkiem administracyjnym rejonu ałtajskiego.

</doc>
<doc id="995028" url="https://pl.wikipedia.org/wiki?curid=995028" title="Schiedam Centrum">
Schiedam Centrum

Schiedam Centrum – największy dworzec kolejowy w Schiedam, w prowincji Holandia Południowa. Posiada 3 perony do obsługi pociągów i 2 do obsługi metra.

</doc>
<doc id="995029" url="https://pl.wikipedia.org/wiki?curid=995029" title="Araz">
Araz



</doc>
<doc id="995030" url="https://pl.wikipedia.org/wiki?curid=995030" title="Bajewo">
Bajewo

Bajewo (ros. "Баево") – wieś na terenie wchodzącego w skład Rosji syberyjskiego Kraju Ałtajskiego.
Miejscowość położona jest ok. 230 km od Barnauła i jest ośrodkiem administracyjnym rejonu bajewskiego.

</doc>
<doc id="995032" url="https://pl.wikipedia.org/wiki?curid=995032" title="Znak orła">
Znak orła

Znak orła – polski kolorowy, kostiumowy serial telewizyjny dla młodzieży z 1977 roku.
Scenariusz serialu oparty jest na wcześniejszym polskim serialu telewizyjnym "Gniewko, syn rybaka" Bohdana Poręby z 1969 roku. Fabuła oparta jest na historycznych postaciach (Władysław Łokietek, komtur Henryk von Plauen, Kazimierz Wielki) i prawdziwych zdarzeniach z historii Polski.
Opis fabuły.
Gniewko, po śmierci wszystkich bliskich z rąk Brandenburczyków, ucieka z rodzinnej wsi Rybitwy do Gdańska. Tam trafia na podstępnego Hanysza. Wkrótce zostaje oddany na wychowywanie do Sulisława, rycerza z polskiej załogi Gdańska. Chłopak chce dorównać swojemu opiekunowi i gdy ten rusza pomagać Łokietkowi w tłumieniu buntu mieszczaństwa w Krakowie, Gniewko wyrusza jego śladem. W drodze do Krakowa ponownie spotyka Hanysza, zabójcę archidiakona z dworu książęcego.
Po kilku latach Gniewko towarzyszy już Sulisławowi w wyprawach. Tropiąc Brandenburczyków, którzy przed laty zamordowali całą jego rodzinę, Gniewko ratuje życie córce kasztelana łęczyckiego. W obozie Łokietka Gniewko otrzymuje „Znak orła”, na dowód zaufania, którym obdarza go książę oraz specjalną misję do wypełnienia. W obozie ukrywa się Hanysz, który jest szpiegiem Krzyżaków. Gniewko, mimo zasadzki urządzonej przez nieprzyjaciela wypełnia misję.
W kolejnych odcinkach akcja przenosi się do 1331 roku. Gniewko nadal posługuje się „Znakiem orła”, wypełniając zadania powierzone mu już przez króla Władysława. W czasie jednej z wypraw spotyka pierwszy raz po latach uratowaną niegdyś Agnieszkę, córkę kasztelana. Gniewko w tajnej misji, ukryty na zamku w Malborku jest świadkiem szantażowania starosty wielkopolskiego przez Krzyżaków. Gniewko rusza na dwór księcia Kazimierza, ostrzec go przed zamachem. Doradcą na dworze księcia jest Hanysz, który donosi Krzyżakom o podsłuchaniu ich planów przez Gniewka.
Hanysz wkrada się w łaski kasztelana Łęczyckiego. Organizuje zasadzkę, w której Krzyżacy zabijają podróżującego kasztelana. Hanysz pozornie ratuje życie córce kasztelana, licząc, że Agnieszka, ukochana Gniewka, doprowadzi go do niego. Złapany przez Krzyżaków Gniewko zostaje poddany okrutnym torturom. W uwolnieniu się pomaga mu starosta Wielkopolski, wciąż szantażowany przez Krzyżaków.
Gniewko dociera w końcu do Łokietka. Wyjawia mu plany zakonu. Król organizuje zasadzkę. W bitwie pod Płowcami ginie Sulisław. Król Władysław przekazuje miecz starego rycerza Gniewkowi i pasuje go do stanu rycerskiego.

</doc>
<doc id="995036" url="https://pl.wikipedia.org/wiki?curid=995036" title="Błagowieszczenka">
Błagowieszczenka

Błagowieszczenka (ros. Благовещенка) – osiedle typu miejskiego w Rosji, w Kraju Ałtajskim, siedziba administracyjna rejonu błagowieszczeńskiego. 
Miejscowość położona jest ok. 275 km od Barnaułu.

</doc>
<doc id="995037" url="https://pl.wikipedia.org/wiki?curid=995037" title="Silnik z falą Rayleigha">
Silnik z falą Rayleigha

Silnik z falą Rayleigha – liniowy silnik ultrasoniczny poruszany energią fali Rayleigha. 
Podczas propagacji fali Rayleigha punkty materialne biorące udział w ruchu falowym zataczają trajektorie eliptyczne w kierunku przeciwnym do kierunku propagacji fali. Ruch ten na zasadzie tarcia może powodować przesuwanie po powierzchni podłoża propagacji drobnych przedmiotów (np. suwaka).
Kierunek ruchu suwaka zależy od tego, który z przetworników międzypalczastych jest aktualnie pobudzany. Prędkość ruchu i siła działająca na suwak silnie zależą od częstotliwości fali i jej amplitudy oraz współczynnika tarcia pomiędzy suwakiem a podłożem propagacji. Siłę tarcia zwiększa się zwykle stosując specjalne konstrukcje suwaka oraz elementy dociskające go do podłoża (zwykle docisk sprężynowy lub magnetyczny).
Ze względu na dużą precyzję ruchu silniki takie znalazły zastosowanie w precyzyjnych układach pozycjonujących (mikroskopia elektronowa, manipulatory stosowane w mikrotechnologii, biologii, medycynie i in.).
Obok silników liniowych konstruowane są także silniki półrotacyjne i rotacyjne.

</doc>
<doc id="995038" url="https://pl.wikipedia.org/wiki?curid=995038" title="Delft (stacja kolejowa)">
Delft (stacja kolejowa)

Delft – stacja kolejowa w Delfcie, w prowincji Holandia Południowa. Stacja została otwarta w 1847. Posiada 2 perony.

</doc>
<doc id="995039" url="https://pl.wikipedia.org/wiki?curid=995039" title="Burła (wieś)">
Burła (wieś)

Burła (ros. "Бурла") – wieś na terenie wchodzącego w skład Rosji syberyjskiego Kraju Ałtajskiego.
Miejscowość położona jest ok. 450 km od stolicy Kraju - miasta Barnauł i jest ośrodkiem administracyjnym rejonu burlińskiego.

</doc>
<doc id="995040" url="https://pl.wikipedia.org/wiki?curid=995040" title="Kazimierz Witkiewicz">
Kazimierz Witkiewicz

Kazimierz Józef Witkiewicz (ur. 12 listopada 1924 w Krakowie, zm. 13 lipca 2018 tamże) – polski aktor teatralny i filmowy.
Życiorys.
W 1945 ukończył Studio Dramatyczne Iwona Galla w Krakowie. Debiutował w Teatrze Polskim we Wrocławiu, w którym występował przez rok. Przez następny rok występował w Katowicach. Później, niemal całe życie, związany był z teatrami krakowskimi, m.in. Teatrem Starym i Teatrem im. Juliusza Słowackiego. W teatrze występował do 1986 r.
W filmie debiutował rolą kapitana w "Żołnierzu zwycięstwa" Wandy Jakubowskiej. Szerokiej publiczności znany przede wszystkim z roli Włocha Francesco Romanellego w filmie Tadeusza Chmielewskiego "Nie lubię poniedziałku" (1971). Znacząca w jego karierze była także rola Felicjana Dulskiego w filmie "Dulscy" Jana Rybkowskiego oraz gen. Władysława Sikorskiego w filmie i serialu "Do krwi ostatniej..." Jerzego Hoffmana. W 1985 r. po raz ostatni zagrał w filmie. Był to "Tumor Witkacego".
Był zatrudniony w następujących teatrach:
Zmarł 13 lipca 2018 r. w Krakowie. 18 lipca został pochowany na Cmentarzu Podgórskim w Krakowie (kwatera IX-2-12).

</doc>
<doc id="995041" url="https://pl.wikipedia.org/wiki?curid=995041" title="Bystryj Istok">
Bystryj Istok

Bystryj Istok (ros. "Быстрый Исток") – wieś na terenie wchodzącego w skład Rosji syberyjskiego Kraju Ałtajskiego.
Miejscowość położona jest ok. 254 km na południe od stolicy Kraju – miasta Barnauł i jest ośrodkiem administracyjnym rejonu bystroistockiego.

</doc>
<doc id="995044" url="https://pl.wikipedia.org/wiki?curid=995044" title="Chabary">
Chabary

Chabary (ros. "Хабары") – wieś na terenie wchodzącego w skład Rosji syberyjskiego Kraju Ałtajskiego.
Miejscowość jest ośrodkiem administracyjnym rejonu chabarskiego.

</doc>
<doc id="995045" url="https://pl.wikipedia.org/wiki?curid=995045" title="Rejon cielinny">
Rejon cielinny



</doc>
<doc id="995046" url="https://pl.wikipedia.org/wiki?curid=995046" title="Celinnoje">
Celinnoje

Celinnoje (ros. "Целинное") – wieś na terenie wchodzącego w skład Rosji syberyjskiego Kraju Ałtajskiego.
Miejscowość jest ośrodkiem administracyjnym rejonu celinnego.

</doc>
<doc id="995049" url="https://pl.wikipedia.org/wiki?curid=995049" title="Czaryszskoje">
Czaryszskoje

Czaryszskoje (ros. "Чарышское") – wieś na terenie wchodzącego w skład Rosji syberyjskiego Kraju Ałtajskiego.
Miejscowość jest ośrodkiem administracyjnym rejonu czaryszskiego.

</doc>
<doc id="995053" url="https://pl.wikipedia.org/wiki?curid=995053" title="Wilczy Kąt (Wrocław)">
Wilczy Kąt (Wrocław)



</doc>
<doc id="995054" url="https://pl.wikipedia.org/wiki?curid=995054" title="Nowojegoriewskoje">
Nowojegoriewskoje

Nowojegoriewskoje (ros. "Новоегорьевское") – wieś (ros. село, trb. sieło) na terenie wchodzącego w skład Rosji syberyjskiego Kraju Ałtajskiego.
Miejscowość położona jest ok. km od Rubcowsk i jest ośrodkiem administracyjnym rejonu jegoriewskiego.

</doc>
<doc id="995055" url="https://pl.wikipedia.org/wiki?curid=995055" title="Hrabstwo Piatt">
Hrabstwo Piatt

Hrabstwo Piatt – hrabstwo w USA, w stanie Illinois, z liczbą ludności wynoszącą 16 365, według spisu z 2000 roku. Siedzibą administracji hrabstwa jest Monticello.
Geografia.
Według spisu hrabstwo zajmuje powierzchnię 1140 km², z czego 1 140 km² stanowią lądy, a 0 km² (0,07%) wody.
W przybliżeniu 91% z tego obszaru są to tereny uprawne, 3% stanowią pastwiska, 1% obszary lesiste i 5% inne (obszary miejskie, drogi wodne, autostrady). Ukształtowanie terenu waha się od 650 do 800 stóp n.p.m.
Historia.
Hrabstwo Monroe powstało 27 stycznia 1841 roku z terenów dwóch hrabstw: Macon i De Witt. Swoją nazwę obrało na cześć Jamesa A. Piatt, miejscowego działacza i współtwórcy hrabstwa.
Siedziba Hrabstwa – Monticello, została założone 1 lipca 1837, kiedy to James A. Piatt zarejestrował w archiwach budynku sądu w Decatur zakup ziemi zwanej później Monticello. W trakcie przyjęcia 4 lipca, 1837 roku ziemia otrzymała swoją nazwę na cześć rezydencji Thomasa Jeffersona Monticello w Wirginii.
Demografia.
Według spisu z 2000 roku hrabstwo zamieszkuje 16 365 osób, które tworzą 6475 gospodarstw domowych oraz 4726 rodzin. Gęstość zaludnienia wynosi 14 osób/km2. Na terenie hrabstwa jest 6798 budynków mieszkalnych o częstości występowania wynoszącej 6 budynków/km2. Hrabstwo zamieszkuje 98,83% ludności białej, 0,24% ludności czarnej, 0,08% rdzennych mieszkańców Ameryki, 0,13% Azjatów, 0,02% mieszkańców Pacyfiku, 0,14% ludności innej rasy oraz 0,57% ludności wywodzącej się z dwóch lub więcej ras, 0,62% ludności to Hiszpanie, Latynosi lub inni.
W hrabstwie znajduje się 6475 gospodarstw domowych, w których 32,60% stanowią dzieci poniżej 18. roku życia mieszkający z rodzicami, 63,30% małżeństwa mieszkające wspólnie, 6,80% stanowią samotne matki oraz 27,00% to osoby nie posiadające rodziny. 23,70% wszystkich gospodarstw domowych składa się z jednej osoby oraz 11,80% żyje samotnie i ma powyżej 65. roku życia. Średnia wielkość gospodarstwa domowego wynosi 2,50 osoby, a rodziny 2,96 osoby.
Przedział wiekowy populacji hrabstwa kształtuje się następująco: 25,10% osób poniżej 18. roku życia, 6,80% pomiędzy 18. a 24. rokiem życia, 27,60% pomiędzy 25. a 44. rokiem życia, 25,00% pomiędzy 45. a 64. rokiem życia oraz 15,50% osób powyżej 65. roku życia. Średni wiek populacji wynosi 40 lat. Na każde 100 kobiet przypada 95,40 mężczyzn. Na każde 100 kobiet powyżej 18. roku życia przypada 91,90 mężczyzn.
Średni dochód dla gospodarstwa domowego wynosi 45 752 USD, a dla rodziny 52 218 dolarów. Mężczyźni osiągają średni dochód w wysokości 36 762 dolarów, a kobiety 23 606 dolarów. Średni dochód na osobę w hrabstwie wynosi 21 075 dolarów. Około 3,60% rodzin oraz 5,00% ludności żyje poniżej minimum socjalnego, z tego 4,80% poniżej 18. roku życia oraz 6,20% powyżej 65. roku życia.

</doc>
<doc id="995057" url="https://pl.wikipedia.org/wiki?curid=995057" title="Kaplica Heinzlów">
Kaplica Heinzlów

Kaplica Rodziny Heinzlów – nagrobna kaplica-mauzoleum znajdująca się na Starym Cmentarzu przy ul. Ogrodowej w Łodzi. Wybudowana w latach 1899–1903 w stylu neorenesansowym, według projektu berlińskiego architekta Franza Schwechtena. Wystawiona w celu upamiętnienia jednego z największych łódzkich fabrykantów, na zlecenie wdowy Pauliny z Volkmanów oraz ich potomków. 
Architektura.
Zbudowana w stylu neorenesansowym, swoim kształtem nawiązuje do kaplicy Zygmuntowskiej na Wawelu, będąc zarazem jednym z ostatnich projektów kaplic grobowych w takiej formie na ziemiach polskich. Wzniesiona na planie prostokąta o bokach 10,4×9,5 m z nakrywającą go kopułą. W części tylnej do bryły dostawiona została absyda w kształcie trapezu (widok z zewnątrz) o półkolistym wnętrzu. Wejście stanowi dwukolumnowy dorycki portyk, z dużymi dwuskrzydłowymi dębowymi drzwiami (wzorowanymi na tym z Cappella Pazzi przy kościele Santa Croce we Florencji) nabijanymi guzami z brązu. Dodatkowo drzwi ozdobione zostały rozetowymi i groteskowymi płycinami odlanymi również z brązu. Nad wejściem umieszczono tympanon z przedstawieniami Chrystusa Miłosiernego i otaczających go aniołów. Zewnętrzne ściany pokryte zostały rustyką przeplataną pseudokolumnami, w części środkowej umieszczono aediculowe ślepe okna. Ściany ponad kolumnami wieńczy fryz tryglifowo–metopowy o ornamencie roślinnym. 
Kopuła została umieszczona na tamburze. Jego dekorację stanowi dwanaście prostokątnych okien oddzielanych od siebie naturalnej wielkości płaskorzeźbami aniołów. Same figury przyciągają starannych wykonaniem, o doskonale oddanych detalach. Szczyt kopuły wieńczy krzyż.
Wnętrze wykonane zostało z kremowego piaskowca szydłowieckiego. Niegdyś we wnętrzu znajdował się wykonany w marmurze posąg Juliusza Heinzla (obecnie zaginiony). W absydzie znajdują się schody prowadzące do krypt.

</doc>
<doc id="995060" url="https://pl.wikipedia.org/wiki?curid=995060" title="Jelcowka">
Jelcowka

Jelcowka (ros. "Ельцовка") – wieś na terenie wchodzącego w skład Rosji syberyjskiego Kraju Ałtajskiego.
Miejscowość została założona w 1770 Położona jest w odległości ok. 313 km od stolicy kraju – miasta Barnauł, liczy ok. 2 566 mieszkańców i jest ośrodkiem administracyjnym rejonu jelcowskiego.

</doc>
