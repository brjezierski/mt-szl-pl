<doc id="995061" url="https://pl.wikipedia.org/wiki?curid=995061" title="Kościół św. Wojciecha w Jeleśni">
Kościół św. Wojciecha w Jeleśni

Kościół świętego Wojciecha w Jeleśni – barokowy kościół należący do parafii pod wezwaniem świętego Wojciecha w Jeleśni. Znajduje się w górnej części wsi, przy drodze głównej, prowadzącej na granicę polsko-słowacką w Korbielowie. Kościół o cechach pseudobazyliki: trzy nawy, nawa główna bez okien; orientowany. Budynek został wpisany do rejestru zabytków (wraz z plebanią z roku 1817) dnia 20 sierpnia 1986 roku. W zewnętrznej architekturze kościoła widoczne są wpływy słowackie (kopuła wieży zbliżona jest do kopuł kościołów w Liptovskich Matiasovcach i Rabčy).
Kościół posiada wieżę kwadratową o dwóch kondygnacjach z uskokami i zaokrągleniami na narożnikach, zakończoną zwieńczeniem w postaci kopulastego hełmu. We wnęce (na zewnątrz) ustawionej w stronę drogi głównej (na wschód) znajduje się Pieta; dawniej umieszczony był krucyfiks.
Historia.
Kościół świętego Wojciecha w Jeleśni nie jest pierwszym kościołem w Jeleśni. Pierwszy został zbudowany w roku 1584 przez mieszkańców wsi na tak zwanej roli Witkowej. Należał on do fary kościoła żywieckiego Narodzenia NMP (obecna konkatedra diecezji bielsko-żywieckiej). W tym samym roku Jan Wayzer z Kubina wykonał do kościoła dzwon, na którym został wyryty napis: "Vox mea, vox vitae, voco vos, ad sacra venite Anna 1584" ("Głos mój, głos życia, woła was, do świętości przybywajcie, Roku 1584").
W roku 1618 proboszczem kościoła żywieckiego został ks. Wojciech Gagatowski, który zbudował na miejscu drewnianego kościoła (spłonął z nieznanych przyczyn) nowy kościół ze składek parafian. Nazwał go swoim imieniem, obierając za patrona kościoła świętego Wojciecha. Dziesięć lat później, w 1628 r., ówczesna właścicielka dóbr żywieckich, królowa Konstancja Habsburżanka, założyła i uposażyła w Jeleśni kościół parafialny. Kościół został erygowany przez komisarza biskupiego Jerzego Królikowskiego, a poświęcony przez krakowskiego biskupa pomocniczego księdza Tomasza Oborskiego w roku 1636. Po erekcji, kościół jeleśniański został odłączony od parafii żywieckiej i stał się odrębną parafią.
Dnia 10 grudnia 1658 roku zostały poświęcone przez krakowskiego biskupa pomocniczego Mikołaja Oborskiego (bratanka Tomasza) ołtarz główny oraz ołtarz świętego Wojciecha, natomiast 28 lipca 1670 roku nieistniejące ołtarze świętych Anny i Magdaleny oraz świętych Jana Chrzciciela i Sebastiana.
W 1668 roku Benedykt Briot Lotaryńczyk odlał drugi dzwon z wizerunkiem Jana Chrzciciela i Matki Bożej z Dzieciątkiem oraz z krucyfiksem i kartuszem z małym dzwonem.
W 1685 ks. Sebastian Chabowski sprowadził do kościoła nowy dzwon. Znajduje się na nim napis: "Vox mea sonatin ansibus tuis. Anno 1685" ("Głos mój rozbrzmiewa w uszach twoich. Rok 1685"). Dwa lata później ks. Sebastian Chabowski zmarł i został pochowany w północnej części chóru kościelnego. Na jego grobie, wybudowanym w 1680, znajduje się epitafium koloru czarnego ze złoconymi słowami w języku łacińskim: "Grób ten zbudowano w roku Pańskim 1680 dnia 3 czerwca. Dzisiaj mnie jutro tobie! Ktokolwiek wzwyż ku szczytom dążysz, chwały i przepychu pragniesz, przystań tu! Boć jutro może zamknie Parka drogę twego życia. Czcigodny ojciec Sebastian Chabowski, pleban jeleśniański".
Dnia 8 grudnia 1712 papież Klemens XI wyraził zgodę na utworzenie przy kościele Bractwa Świętego Józefa. Bractwo w uroczystej procesji zostało wprowadzone do kościoła 20 września 1724.
W roku 1847 książę Karol Ludwik Habsburg ufundował do kościoła wielki dzwon o wadze 798 kg.
9 lutego 1916 w Jeleśni zjawił się oddział żołnierzy austriackich z oficerem, który zawiadomił proboszcza, że ma oddać największy dzwon. Mimo licznych zabiegów nie udało się go uratować. Rok później zarekwirowano drugi dzwon kościelny, a w 1918 50 cynowych piszczałek z nowych organów.
Po II wojnie światowej na wieży kościoła zamontowano radiostację, która transmitowała Msze Święte sprawowane w kościele. Ze względu na nielegalny montaż anteny, radiostacja została zamknięta.
Freski.
Przed renowacją ścian kościoła, na suficie nawy głównej znajdowały się postaci świętych Kościoła katolickiego, które zostały usunięte ze stropu (w roku 2005); w prezbiterium znajduje się fresk przedstawiający Ostatnią Wieczerzę, pochodzący z XX wieku.
Organy.
Na chórze, na który prowadzą schody z kruchty, znajdują się 23- głosowe organy piszczałkowe. Instrument posiada 2 manuały oraz pedał, a także tak zwane wolne kombinacje. Organy o trakturze pneumatycznej (jedyny taki instrument w dekanacie jeleśniańskim) zostały zbudowane w 1900 r. przez firmę Otto Rieger z Karniowa na Śląsku Opawskim.
Dyspozycja organów:
Manuał I
Manuał II
Pedał
Teren przykościelny.
Obok kościoła zachował się fragment dawnego cmentarza przykościelnego. Znajduje się tam 10 płyt nagrobnych kamiennych z zachowanymi napisami i kilkanaście nagrobków (m. in. Artura Zipsera- miejscowego nauczyciela, zmarłego w 1881, Józefa Łazarskiego – nauczyciela szkoły ludowej w Jeleśni, posła do galicyjskiego sejmu krajowego we Lwowie). Pod ścianą zachodnią znajdują się 4 grobowce miejscowych księży z XX w.
Na cmentarzu przy kościele został pochowany także Józef "Ślopek" Juraszek. Po jego pogrzebie ludzie umieścili nad jego grobem obelisk, który zaginął w niejasnych okolicznościach.
Wokół budynku kościoła rosną drzewa, uznane przez konserwatora przyrody za zabytkowe. Część z nich została wycięta, bowiem zagrażała budynkowi kościoła i nagrobkom.
W latach 90. XX w., w północnej części placu kościelnego, została wybudowana kaplica pogrzebowa, odrestaurowana i zaopatrzona w chłodnię na dwie trumny w 2011 roku.
Ponowne poświęcenie.
23 kwietnia 2004 roku, ksiądz biskup Tadeusz Rakoczy dokonał poświęcenia nowego ołtarza w kościele. Na nowo zostały także namaszczone odnowione ściany świątyni.

</doc>
<doc id="995063" url="https://pl.wikipedia.org/wiki?curid=995063" title="Kałmanka">
Kałmanka

Kałmanka (ros. " Калманка") – wieś na terenie wchodzącego w skład Rosji syberyjskiego Kraju Ałtajskiego.
Miejscowość położona jest w odległości ok. 45 km na południe od stolicy kraju – miasta Barnauł i jest ośrodkiem administracyjnym rejonu kałmańskiego.

</doc>
<doc id="995064" url="https://pl.wikipedia.org/wiki?curid=995064" title="Candy/Molly’s Lips">
Candy/Molly’s Lips

Candy/Molly's Lips – singel grunge'owego zespołu Nirvana (Molly's Lips) i rockowego zespołu The Fluid. Został wydany w styczniu 1991 roku tylko na płycie winylowej przez wytwórnie Sub Pop. Oryginalną wersję „Molly's Lips” stworzył rockowy zespół The Vaselines. „Molly's Lips” znalazł się na albumach Nirvany takich jak: "Hormoaning" i "Incesticide".

</doc>
<doc id="995065" url="https://pl.wikipedia.org/wiki?curid=995065" title="Paris-Saint-Lazare">
Paris-Saint-Lazare



</doc>
<doc id="995066" url="https://pl.wikipedia.org/wiki?curid=995066" title="Kluczy">
Kluczy

Kluczy (ros. " Ключи") – wieś na terenie wchodzącego w skład Rosji syberyjskiego Kraju Ałtajskiego.
Miejscowość położona jest w odległości ok. 383 km od stolicy kraju – miasta Barnauł i jest ośrodkiem administracyjnym rejonu kluczewskiego.

</doc>
<doc id="995068" url="https://pl.wikipedia.org/wiki?curid=995068" title="Kosicha">
Kosicha

Kosicha (ros. "Косиха") – wieś na terenie wchodzącego w skład Rosji syberyjskiego Kraju Ałtajskiego.
Miejscowość położona jest w odległości ok. 68 km od stolicy kraju – miasta Barnauł i jest ośrodkiem administracyjnym rejonu kosichińskiego. Miejsce pobytu polskich Sybiraków w trakcie II wojny światowej.

</doc>
<doc id="995071" url="https://pl.wikipedia.org/wiki?curid=995071" title="Krasnogorskoje">
Krasnogorskoje

Krasnogorskoje (ros. Красногорское) – wieś w Rosji, w Kraju Ałtajskim.
Miejscowość położona jest w odległości ok. 233 km od stolicy Kraju Ałtajskiego – miasta Barnauł i jest ośrodkiem administracyjnym rejonu krasnogorskiego. Została założona w 1811 roku.

</doc>
<doc id="995073" url="https://pl.wikipedia.org/wiki?curid=995073" title="Krasnoszczokowo">
Krasnoszczokowo

Krasnoszczokowo (ros. "Краснощёково") – wieś na terenie wchodzącego w skład Rosji syberyjskiego Kraju Ałtajskiego.
Miejscowość położona jest w odległości ok. 316 km od stolicy kraju – miasta Barnauł i jest ośrodkiem administracyjnym rejonu krasnoszczokowskiego.

</doc>
<doc id="995076" url="https://pl.wikipedia.org/wiki?curid=995076" title="Kruticha">
Kruticha

Kruticha (ros. "Крутиха") – wieś na terenie wchodzącego w skład Rosji syberyjskiego Kraju Ałtajskiego.
Miejscowość położona jest w odległości ok. 230 km od stolicy kraju – miasta Barnauł i jest ośrodkiem administracyjnym rejonu krutichińskiego.

</doc>
<doc id="995077" url="https://pl.wikipedia.org/wiki?curid=995077" title="Fred T. Hunt Memorial Award">
Fred T. Hunt Memorial Award

Fred T. Hunt Memorial Award – nagroda przyznawana każdego sezonu w lidze American Hockey League zawodnikowi, który wykazywał się największą wytrwałością, uczciwą grą i poświęceniem. Laureat nagrody jest wybierany przez zawodników i członków mediów skupionych wokół American Hockey League. Trofeum zostało nazwane od imienia i nazwiska Freda T. Hunta zawodnika, głównego managera i dyrektora drużyny Buffalo Bisons, który zdobył w całej swojej karierze sześć razy Puchar Caldera. Pierwsza nagroda była ufundowana przez zespół Buffalo Sabres.

</doc>
<doc id="995078" url="https://pl.wikipedia.org/wiki?curid=995078" title="Pałac Ballestremów">
Pałac Ballestremów



</doc>
<doc id="995079" url="https://pl.wikipedia.org/wiki?curid=995079" title="Kurja (rejon kurjinski)">
Kurja (rejon kurjinski)

Kurja () – wieś ("sieło") w Rosji w Kraju Ałtajskim.
Miejscowość położona jest w odległości ok. 279 km od stolicy Kraju – miasta Barnauł i jest ośrodkiem administracyjnym rejonu kurjinskiego. Według danych z 2016 roku liczyła 3375 mieszkańców. Znajduje się w niej dom kultury, a także otwarte w 2013 Muzeum Kałasznikowa.
10 listopada 1919 roku w Kurji urodził się znany konstruktor broni Michaił Kałasznikow.

</doc>
<doc id="995080" url="https://pl.wikipedia.org/wiki?curid=995080" title="Andrzej Jarecki">
Andrzej Jarecki

Andrzej Jarecki (ur. 3 maja 1933 w Warszawie, zm. 7 maja 1993 koło Waverly) – polski dramaturg, poeta, satyryk, krytyk teatralny i tłumacz.
Życiorys.
Absolwent XXV Liceum Ogólnokształcącego im. Józefa Wybickiego w Warszawie. Ukończył polonistykę na Uniwersytecie Warszawskim w 1955. Jeden z twórców i uczestników Studenckiego Teatru Satyryków.
W latach 70. dyrektor Teatru Rozmaitości w Warszawie. W czasie stanu wojennego związany z opozycją solidarnościową, pisał teksty do paryskiej „Kultury” (pod pseudonimem „Krajowiec”). W 1990 mianowany przez rząd Tadeusza Mazowieckiego radcą kulturalnym ambasady RP w Waszyngtonie.
Andrzej Jarecki był autorem wielu piosenek satyrycznych, współpracował z Olgą Lipińską, jeden z jego utworów to charakterystyczna piosenka „Kuku na muniu” z programu Kabaretu Olgi Lipińskiej pt. „Bal” z 1990, potem wykorzystywana regularnie jako piosenka finałowa w latach 1990–1992. Tłumaczył liczne teksty z literatury rosyjskiej, m.in. wiersze Nikołaja Olejnikowa i innych „oberiutów”. Wraz z Gustawem Gottesmanem dokonał pierwszego przekładu na język polski libretta legendarnego musicalu "Les Misérables" "Boublila" (libretto francuskie) i Schönberga (muzyka) opartego na powieści "Nędznicy" Wiktora Hugo, który w latach 1989–2000 wystawiany był w gdyńskim Teatrze Muzycznym im. Danuty Baduszkowej w reżyserii Jerzego Gruzy.
Zmarł w wyniku obrażeń odniesionych w wypadku samochodowym na autostradzie w pobliżu Waverly w stanie Tennessee, w drodze do Little Rock w Arkansas, gdzie miał dokonać otwarcia Klubu Polskiego (w wypadku zginął też Hubert Romanowski, radca naukowy ambasady). Został pochowany 19 maja 1993 na Cmentarzu Powązkowskim w Warszawie (kwatera 174-3-7). 

</doc>
<doc id="995083" url="https://pl.wikipedia.org/wiki?curid=995083" title="Kułunda">
Kułunda

Kułunda (ros. "Кулунда") – wieś na terenie wchodzącego w skład Rosji syberyjskiego Kraju Ałtajskiego.
Miejscowość położona jest w odległości ok. 343 km od stolicy kraju – miasta Barnauł, liczy ok. 15,5 tys. mieszkańców (2003) i jest ośrodkiem administracyjnym rejonu kułundińskiego.

</doc>
<doc id="995085" url="https://pl.wikipedia.org/wiki?curid=995085" title="Kytmanowo">
Kytmanowo

Kytmanowo (ros. "Кытманово") – wieś (ros. село, trb. sieło) na terenie wchodzącego w skład Rosji syberyjskiego Kraju Ałtajskiego.
Miejscowość położona jest w odległości ok. 170 km od stolicy kraju – miasta Barnauł i jest ośrodkiem administracyjnym rejonu kytmanowskiego.

</doc>
<doc id="995088" url="https://pl.wikipedia.org/wiki?curid=995088" title="Mamontowo">
Mamontowo

Mamontowo () – wieś (ros. село, trb. sieło) na terenie wchodzącego w skład Rosji syberyjskiego Kraju Ałtajskiego.
Miejscowość powstała w 1780 i położona jest w odległości ok. 191 km od stolicy kraju – miasta Barnauł. Ośrodek administracyjny rejonu mamontowskiego.
W 2003 liczył 9300 mieszkańców.

</doc>
<doc id="995089" url="https://pl.wikipedia.org/wiki?curid=995089" title="Michajłowskoje (Kraj Ałtajski)">
Michajłowskoje (Kraj Ałtajski)

Michajłowskoje (ros. "Михайловское") – wieś (ros. село, trb. sieło) na terenie wchodzącego w skład Rosji syberyjskiego Kraju Ałtajskiego.
Miejscowość położona jest w odległości ok. 360 km od stolicy kraju – miasta Barnauł i jest ośrodkiem administracyjnym rejonu michajłowskiego.

</doc>
<doc id="995090" url="https://pl.wikipedia.org/wiki?curid=995090" title="Gribojedow">
Gribojedow



</doc>
<doc id="995093" url="https://pl.wikipedia.org/wiki?curid=995093" title="Gabi Gold">
Gabi Gold

Gabi Gold właśc. Gabriela Goldová-Dobrodinská (ur. 25 maja 1973 w Hawierzowie) – czeska piosenkarka, aktorka występująca w Polsce.
Życiorys.
Gabriela Goldová przed kamerami zadebiutowała w wieku 10 lat w telewizyjnej adaptacji opery dla dzieci Františka Trnky pt. "Wesele Komara", gdzie wcieliła się w rolę Biedronki w Telewizji Czeskiej Ostrawa. Następnie zaczęła grać na gitarze klasycznej i śpiewać w chórze dziecięcym, potem w młodzieżowym. W tym samym okresie zainteresowała się nowoczesnym tańcem scenicznym i rozpoczęła prywatne zajęcia z aktorstwa musicalowego. Potem zaczęła wykonywać muzykę popularną. W 1989 roku wygrała konkurs muzyki popularnej "Talent", dzięki czemu otrzymała propozycję śpiewu w zespole Retroband Františka Trnky, grającym czeskie evergreeny i wraz z nim wystąpiła w kilku programach telewizyjnych dla Telewizji Czeskiej Ostrawa i radiowych dla Czeskiego Radia Ostrawa. Podczas nauki w liceum uczyła się tańca scenicznego oraz gry aktorskiej pod kierunkiem profesora Jindřicha Neuwirtha. Oprócz muzyki Gabriela Goldová zajmowała się także kulturystyką (była najmłodszą czeską trenerką kulturystyki kondycyjnej dla kobiet).
W 1991 roku po maturze dostała się na pedagogikę na Uniwersytecie Ostrawskim i do konserwatorium na wydział aktorstwa musicalowego oraz została wokalistką zespołu tanecznego Lady M., który pod patronatem duńskiej agencji (z powodów komercyjnych prezentowała ten zespół jako duński) koncertował w krajach Europy Zachodniej. Zespół grał również w m.in. na afterparty zorganizowanym po występie Tiny Turner i Falca w jednym z klubów w Sankt Moritz. W 1994 roku zespół się rozpadł, po czym Gabriela Goldová założyła własny zespół Lady G., a następnie w 1996 roku zespół CASH, z którym w 1997 roku po zdobyciu srebrnej „Dĕčinskiej kotvy” we współpracy z Zdenkiěm Krásným nagrała płytę pt. "Country memory".
Jednak przełomowy moment dla Gabrieli Goldovej nastąpił w 1997 roku po występie w Polsce na Międzynarodowym Festiwalu Miss Wakacji 1997 w Ustroniu, podczas którego poznała znanego polskiego satyryka i komika – Tadeusza Drozdę, z którym wkrótce nawiązała współpracę oraz rozpoczęła pracę w Polsce pod pseudonimem Gabi Gold. Występowała wraz Tadeuszem Drozdą w programie pt. "Herbatka u Tadka" na TVP2 oraz w różnych programach telewizyjnych TVP1, TVP2 (m.in. "Europa da się lubić", "Śpiewające fortepiany", "Kabaretowy Klub Dwójki"), TV Polonia, TVN oraz w programie pt. "„Na stojaka”" na HBO. W 2000 roku nagrała swoją pierwszą solową płytę pt. "13 Golden Country Hits".
W latach 1998–1999 jako Gabriela Jeřábková występowała na przemian w roli Prudie w praskim musicalu pt. "Benzyna i makijaż".
W marcu 2001 roku w Telewizji Czeskiej wykonała piosenkę pt. „Paříž” (Paryż), która stała się hitem w czeskich stacjach radiowych. Jesienią tego samego roku wraz z Františkiem Kaslem stworzyła świąteczny singiel pt. „Jediný lék”, który bardzo szybko stał się jednym z najpopularniejszych singli w Czechach. Wiosną 2002 roku we współpracy z wydawnictwem Popron Music nagrała swój pierwszy album z całkowicie nowymi utworami w języku czeskim pt. "Jsem tu já!", po czym zaczęła występy na czeskich scenach i w programach telewizyjnych na kanałach Telewizji Czeskiej, Prima TV i TV Nova.
W 2004 roku w Czechach nagrała płytę pt. "Ještě že tě mám", która została w Polsce wydana pod nazwą "Malowany dzbanek" oraz wzbogacona o piosenkę pt. „Dobra noc, dobry dzień” w języku polski z muzyką Zdeňka Bartáka do słów Jacka Cygana. Na przełomie 2006 i 2007 roku Gabi Gold założyła zespół Gabi Gold Band, w którym zaangażowała polskich muzyków. Grupa wykonywała covery z repertuaru m.in. Maryli Rodowicz i Anny Jantar oraz wydała album pt. "Gabi Gold". Na singlu promującym tę płytę ukazał się utwór "Malovaný džbánku" z repertuaru Heleny Vondráčkovej).
Od 2014 roku jest członkiem zespołu "Gold of Shania Twain" oraz w tym samym roku wcieliła się w rolę sprzedawczyni w filmie pt. "Babovřesky 2".
W 2014 roku Gabi Gold wznowiła karierę w Polsce, tym razem na śląskiej scenie muzycznej. Piosenki często pojawiają się na antenie Radia Piekary oraz w telewizyjnej "Liście Śląskich Szlagierów" emitowanej na TVS. W marcu 2016 roku odbył się telewizyjny koncert promujący najnowszą płytę artystki pt. "Miłość zmienia wszystko". Od 2019 roku jest współprowadzącą program pt. "My Wam to zagramy" w TVS.
Życie prywatne.
Gabi Gold była trzykrotnie zamężna. Z pierwszym mężem ma córkę Gabrielę (ur. 1997), która studiuje na kierunku menedżera sztuki na Uniwersytecie Ekonomicznym w Pradze.
Drugim mężem był czeski aktor i prezenter telewizyjny Marek Dobrodinský, z którym ma syna Marka juniora (ur. 2002). To małżeństwo również zakończyło się rozwodem.
Potem poznała producenta muzycznego Michała Kracika. Para zaręczyła się po 5 latach znajomości, jednak w marcu 2007 roku Michał Kracik zmarł na raka.
W grudniu 2008 roku wyszła po raz trzeci za mąż za Michala Břízę – brata czeskiego hokeisty Petra. To małżeństwo również zakończyło się rozwodem. Obecnie związana jest Radkiem, właścicielem jednego browaru Royal Czech Beer, którego poznała w 2009 roku.

</doc>
<doc id="995094" url="https://pl.wikipedia.org/wiki?curid=995094" title="Norman R. „Bud” Poile Trophy">
Norman R. „Bud” Poile Trophy

Norman R. „Bud” Poile Trophy – trofeum przyznawane każdego sezonu w lidze American Hockey League zespołowi, który zdobył największą liczbę punktów w zachodniej konferencji. Trofeum zostało nazwane na cześć Buda Poile'a, członka Hockey Hall of Fame.

</doc>
<doc id="995095" url="https://pl.wikipedia.org/wiki?curid=995095" title="Dworzanin polski">
Dworzanin polski

Dworzanin polski – zwierciadło Łukasza Górnickiego, będące parafrazą traktatu "Il cortegiano" Baltazara Castiglione. 
Przekład czy parafraza?
Manierą epoki Łukasza Górnickiego było tłumaczenie zagranicznych dzieł tak, aby zachować formę i rytm oryginału, nie trzymano się jednak ściśle treści. Górnicki starał się dopasować "Dworzanina" do polskich realiów. Polak wyrzucił wiele wątków - spośród 100 anegdot zachował 40 oryginalnych i dodał 40 własnych. Podkreślił także ważną rolę dialogu znamienitych postaci: Wojciecha Kryskiego, Stanisława Maciejowskiego, Andrzeja Kostki, Aleksandra Myszkowskiego, Jana Dreśniaka, Stanisława Wapowskiego, Stanisława Bojanowskiego i Stanisława Lupy Podlodowskiego (teścia Jana Kochanowskiego). Te osobistości na kartach "Dworzanina polskiego" spotkały się w 1549 roku w rezydencji biskupa Samuela Maciejowskiego w podkrakowskim Prądniku (w oryginale był to dwór Guidobalda Montefeltro w Urbino). Z ich rozmów wyłania się wizerunek idealnego dworzanina, łączącego pochodzenie i maniery z wykształceniem, powściągliwością i honorem. W przekazie można zauważyć odniesienia do atmosfery ówczesnego Krakowa, dworów magnackich i dworu królewskiego.
Za ten utwór Górnicki otrzymał w 1561 roku tytuł szlachecki i herb Ogończyk.
Zmiany w stosunku do oryginału.
"Dworzanin polski" składa się z czterech ksiąg. W przedmowie autor wyjaśnia, dlaczego dokonał zmian względem oryginału. Jedną z nich było wykreślenie postaci kobiecych, które w oryginale oddawały klimat włoskiego dworu. Usunięcię wątków homoerotycznych Górnicki usprawiedliwił słowami: "ten zły zwyczaj do nas nie przyszedł i dlatego szkoda go też było i wspominać". Wersy o filozofii, muzyce i literaturze Górnicki zastąpił opisami języka polskiego. Wszyscy rozmówcy to autentyczne postacie historyczne, jednak spotkanie w takim gronie w rzeczywistości nie miało miejsca.

</doc>
<doc id="995098" url="https://pl.wikipedia.org/wiki?curid=995098" title="Rejon nowoczichiński">
Rejon nowoczichiński



</doc>
<doc id="995100" url="https://pl.wikipedia.org/wiki?curid=995100" title="Nowiczicha">
Nowiczicha

Nowiczicha (ros. Новичиха) – wieś (ros. село, trb. sieło) w Rosji, w Kraju Ałtajskim.
Miejscowość położona jest w odległości ok. 251 km od Barnaułu i jest ośrodkiem administracyjnym rejonu nowiczichinskiego.

</doc>
<doc id="995101" url="https://pl.wikipedia.org/wiki?curid=995101" title="Nowoczicha">
Nowoczicha



</doc>
<doc id="995103" url="https://pl.wikipedia.org/wiki?curid=995103" title="Czarna Góra (województwo warmińsko-mazurskie)">
Czarna Góra (województwo warmińsko-mazurskie)

Czarna Góra (niem. "Juden") – osada w Polsce położona w województwie warmińsko-mazurskim, w powiecie elbląskim, w gminie Pasłęk. Miejscowość wchodzi w skład sołectwa Rydzówka.
W latach 1975–1998 miejscowość administracyjnie należała do województwa elbląskiego.
Zobacz też: Czarna Góra 

</doc>
<doc id="995104" url="https://pl.wikipedia.org/wiki?curid=995104" title="Pankruszycha">
Pankruszycha

Pankruszycha (ros. "Панкрушиха") – wieś (ros. село, trb. sieło) na terenie wchodzącego w skład Rosji syberyjskiego Kraju Ałtajskiego.
Miejscowość położona jest w odległości ok. 300 km od stolicy kraju – miasta Barnauł i jest ośrodkiem administracyjnym rejonu pankruszychińskiego.

</doc>
<doc id="995108" url="https://pl.wikipedia.org/wiki?curid=995108" title="Līvāni">
Līvāni

Līvāni – miasto na Łotwie, w okręgu Preiļi, około 170 km na południowy wschód od Rygi, nad Dźwiną; 9492 mieszkańców (2005). Līvāni otrzymało prawa miejskie w 1926.
Znajduje się tu prawosławna cerkiew Włodzimierskiej Ikony Matki Bożej oraz stacja kolejowa Līvāni, położona na linii Ryga - Dyneburg.

</doc>
<doc id="995109" url="https://pl.wikipedia.org/wiki?curid=995109" title="Pawłowsk (Kraj Ałtajski)">
Pawłowsk (Kraj Ałtajski)

Pawłowsk (ros. "Павловск") – wieś (ros. село, trb. sieło) na terenie wchodzącego w skład Rosji syberyjskiego Kraju Ałtajskiego.
Miejscowość została założona w 1763 Położona jest w odległości ok. 59 km od stolicy kraju – miasta Barnauł, liczy ok. 14,9 tys. mieszkańców (2003) i jest ośrodkiem administracyjnym rejonu pawłowskiego.

</doc>
<doc id="995110" url="https://pl.wikipedia.org/wiki?curid=995110" title="Good Charlotte Video Collection">
Good Charlotte Video Collection

Good Charlotte Video Collection – płyta DVD z zapisem wszystkich teledysków Good Charlotte do połowy 2003 r. Do każdej piosenki zamieszczony jest także komentarz. Płyta w USA zyskała miano platynowej.

</doc>
<doc id="995111" url="https://pl.wikipedia.org/wiki?curid=995111" title="Przerysowani">
Przerysowani



</doc>
<doc id="995113" url="https://pl.wikipedia.org/wiki?curid=995113" title="Gulbene">
Gulbene

Gulbene (hist. niem. "Schwanenburg") – miasto na Łotwie, w Liwonii, w okręgu Gulbene; 9484 mieszkańców (2005). Nazwa miejscowości pochodzi od łotewskiego "gulbis" – łabędź.
Przez miasto przepływa rzeka Krustalīce, prawobrzeżny dopływ Pededze. Gulbene położone jest w odległości 180 km od Rygi.
Stacja kolejowa Gulbene połączona jest linią szerokotorową z Pļaviņas i dalej z Rygą oraz linią wąskotorową z Alūksne (33 km długości; 750 mm). Duży i monumentalny dworzec kolejowy w stylu dworkowym z kilkoma peronami, położony nieco poza centrum, jest jednym z najbardziej charakterystycznych obiektów. W źródłach polskich miasto określano jako Szwanbork.
Historia.
Na przełomie X i XI w. znajdował się tu gródek Liwów, była to budowla o konstrukcji drewniano-ziemnej. W 1244 roku zameczek ten podlegał arcybiskupowi ryskiemu. Na miejscu budowli o konstrukcji drewniano-ziemnej w 1340 roku wybudowany został solidny zamek z kamieni. W latach 1561–1621 Gulbene znajdowało się w granicach Rzeczypospolitej Obojga Narodów, na terenie województwa wendeńskiego.
Zamek arcybiskupów ryskich w Gulbene został zniszczony przez wojska moskiewskie w 1577 r., w pierwszym etapie wojny polsko-rosyjskiej. W roku 1588 Stefan Batory nadał go wraz z resztą starostwa marienburskiego Olbrachtowi Łaskiemu.
W okolicy dawnego zamku w pierwszej połowie XIX wieku rodzina von Wolff (pochodząca ze Śląska i nieutrzymująca kontaktów z von Wolffami z pobliskiego Stāmerienā) wzniosła dwa kompleksy pałacowe: biały pałac i czerwony pałac wraz z budynkami gospodarczymi, w tym ujeżdżalnię koni i oranżerię. Zespoły pałacowe w przeszłości położone były w oddaleniu od osiedla Gulbene, a obecnie znajdują się w obrębie miasta. Z pałaców w lepszym stanie zachowania jest czerwony. W latach siedemdziesiątych XX w. dobudowano do niego budynek z białej cegły, a całość wykorzystywana była na szkołę. Współcześnie (2008) w białej dobudówce mieści się siedziba gminy Stradi współpracującej z gminą Kętrzyn, a w dawnym pałacu centrum edukacyjne dla dorosłych. Dawna ujeżdżalnia zaadaptowana została na salę konferencyjną w 2007 r. Tworzy ona jeden kompleks z hotelem i restauracją. Odtworzony został już park krajobrazowy wchodzący w skład całego zabytkowego kompleksu. W dalszej kolejności nastąpi restauracja białego pałacu. Kompleks o nazwie „Vecgulbenes Muiža” należy do Elmārsa Pitury (Polak z pochodzenia).
Przy ulicy Brīvības oddzielającej zespoły pałacowe od terenu, na którym znajduje się kościół luterański, w roku 1929 postawiono pomnik dla uczczenia pamięci mieszkańców Gulbene i okolic, którzy zginęli w walce o niepodległość Łotwy. W czasie II wojny światowej pomnik został zniszczony przez Armię Czerwoną. Pomnik odrestaurowano w 1992 r.
Kościoły.
Kolejność niżej wymienionych kościołów jest adekwatna do liczby wiernych danego wyznania.
Jubileusz 80-lecia miasta.
Gulbene otrzymało prawa miejskie w 1928 roku. Z okazji 80-lecia nadania praw miejskich pod koniec lipca 2008 roku w Gulbene odbyły się kilkudniowe uroczystości. W mieście w ostatnią sobotę i niedzielę lipca odbywają się „Dni Gulbene”. W ramach „Dni Gulbene” odbywa się parada wózków. Uczestniczą w niej rodzice z niemowlakami w wózkach. Korowód maszerujący ulicami miasta poprzedza zwykle orkiestra dęta. Dni Gulbene w roku 2008 miały wyjątkowo uroczystą oprawę ze względu na jubileusz nadania praw miejskich. Odbywały się występy zespołów artystycznych i koncerty, w tym także w wykonaniu zespołów z Rygi. Z okazji jubileuszu miasto wydało bankiet w dawnej ujeżdżalni (w 2006 roku była tu jeszcze ruina). W bankiecie uczestniczyło ponad czterysta osób, w tym delegacje zagraniczne.
Herb.
W 1938 roku przyjęto herb miasta: płynący srebrny łabędź na czarnym polu. Dnia 4 czerwca 2002 roku łotewska komisja heraldyczna zatwierdziła szczegóły herbu i flagi miasta.
Muzeum Historii i Sztuki w Gulbene.
Muzeum w Gulbene jako samodzielna jednostka organizacyjna powstało 1 stycznia 1982 roku. Pierwotnie była to izba pamięci założona po 1960 roku przy Radzie Miasta. Izba w 1975 roku przekształcona została w Muzeum Miejskie. Od 1978 roku było ono filią Muzeum w Alūksne. W latach 1982–1994 muzeum zajmowało I piętro budynku przy ul. Rīgas 49, a do roku 2001 roku w ciasnych pomieszczeniach Miejskiego Domu Kultury. Samodzielną siedzibę muzeum otrzymało po opuszczeniu przez Armię Czerwoną budynku dawnej oranżerii przy ul. Brīvības 10. Po przeprowadzonym remoncie muzeum przeprowadziło się do nowej siedziby pod koniec 2001 roku. W zbiorach muzeum znajduje się ponad 52 tys. eksponatów, w tym: zbiory szklanych fotonegatywów, dokumenty, pocztówki, obrazy i zbiory etnograficzne.

</doc>
<doc id="995114" url="https://pl.wikipedia.org/wiki?curid=995114" title="USS Yorktown (CVS-10)">
USS Yorktown (CVS-10)



</doc>
<doc id="995118" url="https://pl.wikipedia.org/wiki?curid=995118" title="Talpity">
Talpity

Talpity (Tolpity) – wieś w Polsce położona w województwie warmińsko-mazurskim, w powiecie elbląskim, w gminie Pasłęk.
Miejscowość wchodzi w skład sołectwa Rydzówka.
Według TERYT wieś występuje pod nazwą Talpity, lokalnie używana jest nazwa Tolpity.
W latach 1975–1998 miejscowość administracyjnie należała do województwa elbląskiego.

</doc>
<doc id="995123" url="https://pl.wikipedia.org/wiki?curid=995123" title="Fast Future Generation">
Fast Future Generation

Fast Future Generation to płyta DVD zawierająca zapis podróży poppunkowego zespołu Good Charlotte po Japonii.

</doc>
<doc id="995128" url="https://pl.wikipedia.org/wiki?curid=995128" title="Pedagogika międzykulturowa">
Pedagogika międzykulturowa

Pedagogika międzykulturowa – dział pedagogiki poświęcony problematyce społeczności zróżnicowanych kulturowo, etnicznie, religijnie, językowo.
Korzeni pedagogiki międzykulturowej szukać należy w niemieckiej pedagogice dla cudzoziemców. W połowie lat 80. XX wieku pedagogika dla cudzoziemców uległa reorientacji w kierunku pedagogiki adresowanej zarówno do grup mniejszościowych, jak i większościowych w danym społeczeństwie. Zmiana ta miała na celu zaakcentowanie potrzeby integracji współistniejących obok siebie kultur, ale nie poprzez asymilację, wchłonięcie większości przez mniejszość.

</doc>
<doc id="995129" url="https://pl.wikipedia.org/wiki?curid=995129" title="Here She Comes Now/Venus in Furs">
Here She Comes Now/Venus in Furs

Here She Comes Now / Venus in Furs – singel, tzw. split, zespołów Nirvana oraz Melvins. Singel został wydany w 1000 egzemplarzy w 20 różnych kolorach. Oba utwory są coverami The Velvet Underground i pochodzą z albumu "Heaven and Hell: A Tribute to The Velvet Underground, Volume One". W 2004 wersja Nirvany znalazła się na box secie "With the Lights Out".

</doc>
<doc id="995130" url="https://pl.wikipedia.org/wiki?curid=995130" title="Wujek (Zawadówka)">
Wujek (Zawadówka)

Wujek – część wsi Zawadówka położona w Polsce, w województwie lubelskim, w powiecie włodawskim, w gminie Urszulin.
W latach 1975–1998 Wujek administracyjnie należał do województwa chełmskiego.
Historia.
W wieku XIX samodzielna wieś wchodząca w skład dóbr Zawadówka.
Według spisu powszechnego z roku 1921 kolonia Wujek liczyła 8 domów zamieszkałych przez 74 mieszkańców w tym 9 prawosławnych.
Wujek jako samodzielna kolonia wymieniona była w skorowidzu miejscowości z roku 1967, w składzie gromady Urszulin.

</doc>
<doc id="995132" url="https://pl.wikipedia.org/wiki?curid=995132" title="Go (ujednoznacznienie)">
Go (ujednoznacznienie)



</doc>
<doc id="995133" url="https://pl.wikipedia.org/wiki?curid=995133" title="Otole">
Otole

Otole (niem. "Ottilienhof") – osada w Polsce położona w województwie warmińsko-mazurskim, w powiecie szczycieńskim, w gminie Pasym.
W latach 1975–1998 miejscowość należała administracyjnie do województwa olsztyńskiego.

</doc>
<doc id="995134" url="https://pl.wikipedia.org/wiki?curid=995134" title="Pasym (osada w województwie warmińsko-mazurskim)">
Pasym (osada w województwie warmińsko-mazurskim)

Pasym – osada w Polsce położona w województwie warmińsko-mazurskim, w powiecie szczycieńskim, w gminie Pasym.
W latach 1975–1998 miejscowość należała administracyjnie do województwa olsztyńskiego. 

</doc>
<doc id="995136" url="https://pl.wikipedia.org/wiki?curid=995136" title="Jerry Moran">
Jerry Moran

Jerry Moran (ur. 29 maja 1954) – amerykański polityk, członek Partii Republikańskiej.
W latach 1997-2011 przez siedem kolejnych dwuletnich kadencji Kongresu Stanów Zjednoczonych był przedstawicielem pierwszego okręgu wyborczego w stanie Kansas do Izby Reprezentantów Stanów Zjednoczonych.
Od 2011 reprezentuje stan Kansas w Senacie Stanów Zjednoczonych.

</doc>
<doc id="995137" url="https://pl.wikipedia.org/wiki?curid=995137" title="Tylkówko">
Tylkówko

Tylkówko (w użyciu także nieurzędowa nazwa Tylkówek, niem. "Scheufelsmühle") – wieś w Polsce położona w województwie warmińsko-mazurskim, w powiecie szczycieńskim, w gminie Pasym.
W latach 1975–1998 miejscowość należała administracyjnie do województwa olsztyńskiego.

</doc>
<doc id="995141" url="https://pl.wikipedia.org/wiki?curid=995141" title="Skrzypy (województwo warmińsko-mazurskie)">
Skrzypy (województwo warmińsko-mazurskie)

Skrzypy (niem. "Steinhof bei Rosengarten") – osada w Polsce położona w województwie warmińsko-mazurskim, w powiecie węgorzewskim, w gminie Węgorzewo.
W latach 1975–1998 miejscowość administracyjnie należała do województwa suwalskiego.
Obecnie w miejscowości nie ma zabudowy. Obecnie jest w tym miejscu śródpolny nieużytek z pojedynczymi drzewami.

</doc>
<doc id="995142" url="https://pl.wikipedia.org/wiki?curid=995142" title="Zacisz">
Zacisz

Zacisz (dawniej "Róża-Zacisz") – osada leśna w Polsce położona w województwie warmińsko-mazurskim, w powiecie węgorzewskim, w gminie Węgorzewo.
W latach 1975–1998 miejscowość administracyjnie należała do województwa suwalskiego.

</doc>
<doc id="995143" url="https://pl.wikipedia.org/wiki?curid=995143" title="Silphium">
Silphium



</doc>
<doc id="995145" url="https://pl.wikipedia.org/wiki?curid=995145" title="Motya">
Motya



</doc>
<doc id="995152" url="https://pl.wikipedia.org/wiki?curid=995152" title="Epoka geologiczna">
Epoka geologiczna

Epoka geologiczna – formalna jednostka geochronologiczna podziału dziejów Ziemi (np. plejstocen), mająca od kilku do kilkudziesięciu milionów lat. Epoka wchodzi w skład okresów, dzieli się natomiast na wieki.
Za kryteria wyróżnienia przedziałów czasowych dla poszczególnych epok przyjmowano zwykle wielkie ruchy górotwórcze, pojawienie się lub wymarcie charakterystycznych organizmów roślinnych lub zwierzęcych.
Chronostratygraficznym odpowiednikiem epoki jest oddział.

</doc>
<doc id="995154" url="https://pl.wikipedia.org/wiki?curid=995154" title="Grobelki">
Grobelki



</doc>
<doc id="995156" url="https://pl.wikipedia.org/wiki?curid=995156" title="Irish Draft">
Irish Draft



</doc>
<doc id="995161" url="https://pl.wikipedia.org/wiki?curid=995161" title="Todd Tiahrt">
Todd Tiahrt

Todd Tiahrt (ur. 15 czerwca 1951) – amerykański polityk, członek Partii Republikańskiej. W latach 1995-2011 przez osiem kolejnych, dwuletnich kadencji Kongresu Stanów Zjednoczonych był przedstawicielem czwartego okręgu wyborczego w stanie Kansas do Izby Reprezentantów Stanów Zjednoczonych. Należy do kościoła Zborów Bożych.

</doc>
<doc id="995162" url="https://pl.wikipedia.org/wiki?curid=995162" title="Sekretny świat misia Beniamina">
Sekretny świat misia Beniamina

Sekretny świat misia Beniamina (ang. "The Secret World of Benjamin Bear", 2003-2006) – kanadyjsko-brytyjski serial animowany, opowiadający o potajemnym życiu i niezwykłych przygodach pluszowych misiów. Za dnia są grzecznymi pluszakami, jednak gdy tylko spuścimy je z oczu, ożywają. Serial był nadawany w godzinach porannych w TVP1. Od 1 marca 2009 roku jest również nadawany na kanale MiniMini.
Obsada.
i inni
Wersja polska.
Wersja polska: HAGI FILM I VIDEO WROCŁAW
Reżyseria: Igor Kujawski
Dialogi: Piotr Skotnicki
Realizacja: Jacek Kaźmierczak i Robert Maniak
Wystąpili:
i inni
Piosenkę śpiewał: Mariusz Kiljan

</doc>
<doc id="995164" url="https://pl.wikipedia.org/wiki?curid=995164" title="122 mm haubica wz. 1910">
122 mm haubica wz. 1910



</doc>
<doc id="995165" url="https://pl.wikipedia.org/wiki?curid=995165" title="Aksjomat pary">
Aksjomat pary

Aksjomat pary (nieuporządkowanej) – jeden z aksjomatów teorii mnogości Zermela-Fraenkla. Stwierdza on istnienie dla dowolnych dwóch elementów zbioru złożonego wyłącznie z tych dwóch elementów.
Postać formalna.
Dla dowolnych zbiorów formula_1 i formula_2 istnieje zbiór formula_3 którego jedynymi elementami są formula_1 i formula_5 Formalnie:
Korzystając z aksjomatu ekstensjonalności, łatwo można pokazać istnienie dokładnie jednego takiego zbioru dla dowolnych danych formula_1 i formula_5 Zbiór ten nazywamy parą nieuporządkowaną formula_1 i formula_2 i oznaczamy formula_11
Uwaga
Dalsze konstrukcje.
Mając już daną parę zbiorów, możemy teraz zdefiniować zbiór złożony tylko z jednego elementu formula_16 czyli zbiór jednoelementowy:
Zbiór formula_18 należy oczywiście odróżniać od zbioru formula_19
Mając dane zbiory formula_16 formula_21 formula_3 możemy zatem skonstruować zbiory formula_23 formula_24 i dalej wobec aksjomatu pary formula_25 Korzystając z aksjomatu sumy, otrzymamy stąd zbiór formula_26 zwany "trójką nieuporządkowaną". Postępując dalej analogicznie, możemy definiować zbiory złożone z trzech, czterech itd. elementów.
Przy pomocy tej konstrukcji możemy skonstruować dowolne zbiory skończone. Istnienie zbioru nieskończonego wynika z aksjomatu nieskończoności i jest niezależne od aksjomatu pary.
Para uporządkowana.
Możemy także zdefiniować parę uporządkowaną zbiorów formula_1 i formula_28
Aksjomat pary zapewnia istnienie, a aksjomat ekstensjonalności jednoznaczność tej definicji.

</doc>
<doc id="995169" url="https://pl.wikipedia.org/wiki?curid=995169" title="John Wain">
John Wain

John Barrington Wain (ur. 14 marca 1925, zm. 24 maja 1994) – poeta, powieściopisarz i krytyk angielski. Przez większość życia pracował jako dziennikarz – wolny strzelec oraz jako pisarz, autor tekstów i recenzji dla prasy i radia. Zwolennik lewicowego liberalizmu, buntował się przeciwko społecznemu konformizmowi.
Życiorys.
Urodził się w Stoke-on-Trent w angielskim hrabstwie Staffordshire. Uczęszczał do St John’s College na Uniwersytecie Oxfordzkim, gdzie uzyskał tytuł licencjata w 1946 r. i magistra w 1950. Jednym z jego wykładowców był C.S. Lewis; Wain spotkał przyjaciół Lewisa stanowiących nieformalną grupę literacką Inklingowie, ale do niej nie należał.
Wykładał na Uniwersytecie Reading, a także przez jeden semestr uczył retoryki w Gresham College w Londynie. W 1973 r. został na pięć lat wybrany Profesorem Poezji na Uniwersytecie Oxfordzkim; niektóre z jego wykładów zostały zebrane w tomie "Professing Poetry".
Twórczość.
Pierwszą powieść, "Hurry on down", napisał w 1953 roku; jest to humorystyczna powieść łotrzykowska o młodym człowieku, który skończywszy studia odwraca się od konwencjonalnego społeczeństwa. Do innych ważniejszych powieści Waina zaliczają się "Strike the father dead" (1962), opowieść o buncie jazzmana przeciw konwencjonalnemu ojcu, i "Young shoulders" (1982), laureatka nagrody Whitbread, dramatyczna historia chłopca zmagającego się ze śmiercią najbliższych. Jego niekonwencjonalny sposób pisania przejawiał się między innymi tym, że - niezgodnie z zasadami angielskiej ortografii - w tytułach książek stosował małe litery.
Wain bywa łączony z grupą tzw. młodych gniewnych (Angry Young Men), radykalnych angielskich pisarzy, którzy w latach 1950. przeciwstawiali się konserwatywnym elementom społeczeństwa. Jednak silniejszy był jego związek z grupą poetów The Movement, do której należeli m.in. Kingsley Amis, D. J. Enright, Thom Gunn, Elizabeth Jennings i Philip Larkin. Poeci The Movement stosowali nowoczesne środki wyrazu w połączeniu z dyscypliną formalną.
Wain był również krytykiem literackim, autorem prac o innych pisarzach z angielskiego regionu Midlands, m.in. Arnoldzie Bennetcie, Samuelu Johnsonie (za którą uzyskał w 1974 roku nagrodę James Tait Black Memorial Prize) i Williamie Szekspirze. Pisał też o amerykańskim poecie Theodorze Roethke i pisarzu Edmundzie Wilsonie. Za zbiór esejów "Preliminary Essays" otrzymał w 1958 r. Somerset Maugham Award.

</doc>
<doc id="995170" url="https://pl.wikipedia.org/wiki?curid=995170" title="Rick Renzi">
Rick Renzi

Richard George „Rick” Renzi (ur. 11 czerwca 1958) – amerykański polityk, członek Partii Republikańskiej. W latach 2003–2009 był przedstawicielem pierwszego okręgu wyborczego w stanie Arizona do Izby Reprezentantów Stanów Zjednoczonych.

</doc>
<doc id="995173" url="https://pl.wikipedia.org/wiki?curid=995173" title="Weneda Dobaczewska">
Weneda Dobaczewska

Weneda Dobaczewska z domu Rudzińska (ur. 1 września 1926 w Wilnie, zm. 22 czerwca 2007 w Warszawie) – pionierka geodezji satelitarnej w Polsce, była Przewodnicząca Komisji Geodezji Satelitarnej KBKiS PAN, oraz wieloletni kierownik Zakładu Geodezji Planetarnej Instytutu Geofizyki, a następnie Centrum Badań Kosmicznych PAN. Członek i Sekretarz Naukowy, Komitetu Geodezji PAN oraz Komitetu Badań Kosmicznych i Satelitarnych PAN. Matka Jacka Jana Dobaczewskiego fizyka, profesora Uniwersytetu Warszawskiego. W latach 1947–1951 studiowała na Politechnice Warszawskiej, następnie pracowała na Politechnice w charakterze asystenta do 1962. Pochowana na cmentarzu Powązkowskim (kwatera 246-4-8/9).

</doc>
<doc id="995176" url="https://pl.wikipedia.org/wiki?curid=995176" title="SV Ratibor 03">
SV Ratibor 03

SV Ratibor 03 – górnośląski klub piłkarski utożsamiany z przedwojenną społecznością niemiecką miasta Racibórz. Powstał w 1903 roku w Ratibor (obecny Racibórz) w II Rzeszy. Był pierwszym zarejestrowanym klubem piłkarskim na Górnym Śląsku. Obecnie nie istnieje.
Historia.
Do 1911 nosił nazwę FC Ratibor. Założycielem klubu był Fritz Seidl. W sezonie 1933/1934 klub w "Gauliga Schlesien" (śląskiej lidze okręgowej – najwyższej klasie rozgrywkowej w ówczesnej strukturze rozgrywek piłkarskich w Rzeszy) zajął 6. miejsce, w sezonie 1934/1935 uplasował się na 4. pozycji, w sezonie 1935/1936 na 7. pozycji, w sezonie 1936/1937 miał ostatnie miejsce. Klub powrócił do "Gauligi Schlesien" w sezonie 1938/1939 i zajął 7. miejsce.

</doc>
<doc id="995179" url="https://pl.wikipedia.org/wiki?curid=995179" title="Jeff Flake">
Jeff Flake

Jeff Flake (ur. 31 grudnia 1962) – amerykański polityk, członek Partii Republikańskiej. Od roku 2001 był przedstawicielem stanu Arizona w Izby Reprezentantów Stanów Zjednoczonych, najpierw z pierwszego, a od 2003 roku z szóstego okręgu wyborczego.
W 2012 roku został wybrany do Senatu na miejsce Republikanina Jona Kyla. W wyborach pokonał Demokratę Richarda Carmonę 49.2%-46.2%
Zasiadając w Senacie był jednym z tych Republikanów, którzy najbardziej krytykowali Donalda Trumpa, najpierw jako kandydata, a potem Prezydenta USA. Z tego względu stracił poparcie konserwatywnego elektoratu Partii Republikańskiej i – wobec skrajnie niekorzystnych sondaży zrezygnował z ubiegania się o ponowny wybór.

</doc>
<doc id="995180" url="https://pl.wikipedia.org/wiki?curid=995180" title="Go (film 1999)">
Go (film 1999)

Go - amerykański film z 1999 roku.
Opis fabuły.
Film określany przez niektórych jako młodzieżowe "Pulp Fiction". Jedna historia opowiadana jest z trzech punktów widzenia.
Ronna Martin (Polley), kasjerka w supermarkecie, potrzebuje 400 dolarów na zapłatę zaległego czynszu. Wraz z koleżanką, Claire Montgomery (Holmes) postanawia zdobyć pieniądze kupując 20 pigułek ecstasy od dealera Todda (Olyphant) i potem sprzedać je z zyskiem. Sprawy jednak komplikują się, gdy okazuje się, że potencjalni kontrahenci współpracują z policją (Fichtner). Tymczasem Simon (Askew), znajomy dziewczyn, jedzie z kolegami zabawić się do Las Vegas i pakuje się w poważne kłopoty.

</doc>
<doc id="995181" url="https://pl.wikipedia.org/wiki?curid=995181" title="Juliusz Jung">
Juliusz Jung

Juliusz Jung także Adolf Jung (ur. 1837 w Stuttgarcie ?, zm. 1916 w Kaltentahl k. Stuttgartu) – niemiecki architekt, działający w Łodzi, m.in. projektant pałacu Poznańskiego przy ul. Ogrodowej.
Życiorys.
W 1860 roku ukończył paryską École des Beaux-Arts, a w 1867 Politechnikę w Stuttgarcie. Około 1884 roku przybył do Łodzi i objął stanowisko budowniczego zakładów Poznańskiego (do ok. 1900). Pracował przy budowie synagogi “postępowej” przy ul. Spacerowej (1881–1887) według projektu Adolfa Wolffa.
Prawdopodobnie był autorem pierwszego projektu przędzalni Poznańskiego przy ul. Ogrodowej z 1876 roku. Prowadził prace (ok. 1884–1900) przy jej odbudowie oraz przy innych budowlach przemysłowych zakładów Izraela Poznańskiego. Projektant budowy pałacu Poznańskiego przy ul. Ogrodowej, prawdopodobnie pierwszej wersji z 1888, częściowo tylko zrealizowanej, oraz nowej wersji z 1898, realizowanej do 1902.

</doc>
<doc id="995182" url="https://pl.wikipedia.org/wiki?curid=995182" title="Adolf Jung">
Adolf Jung



</doc>
<doc id="995183" url="https://pl.wikipedia.org/wiki?curid=995183" title="Cywilizacja prawosławna">
Cywilizacja prawosławna

Cywilizacja prawosławna – jedna z cywilizacji wyróżnianych przez Samuela Huntingtona w pracy "Zderzenie cywilizacji".
W ujęciu Samuela Huntingtona na obszarach, gdzie dominującą religią jest prawosławie, powstała specyficzna cywilizacja oparta na odrzuceniu demokracji na rzecz różnych form autokratycznych i ogromnych różnicach w poziomie życia oraz technologii pomiędzy centrami (zwłaszcza Moskwą) a prowincją. Przyczyn takiego stanu rzeczy Huntington upatrywał w bizantyjskim rodowodzie kultury tego obszaru, utrwaleniu się w toku historii (niewola tatarska, carat) niedemokratycznych form władzy oraz ograniczonemu kontaktowi z zachodnimi ruchami kulturalnymi i umysłowymi, zwłaszcza renesansem i oświeceniem.
Do obszaru cywilizacji prawosławnej Huntington zaliczał obszar byłego Związku Radzieckiego oraz Grecję, Rumunię, Bułgarię i Serbię.
Huntington przewidywał szybki upadek cywilizacji prawosławnej poprzez jej kulturowe zlanie się z cywilizacją zachodnią, jego zdaniem ten proces już rozpoczął się po rozpadzie ZSRR. Twierdził również, że niektóre obszary tradycyjnie przynależne cywilizacji prawosławnej są obecnie przejmowane przez cywilizację islamską.
Inni historiozofowie różnie nazywają tę cywilizację, Arnold Joseph Toynbee określa ją jako "ortodoksyjnochrześcijańską" (odgałęzienie w Rosji). Feliks Koneczny określał cywilizację panującą w Rosji jako "turańską".
Pojęcie cywilizacji prawosławnej, jako określenie wspólnego obszaru kulturowego krajów zamieszkanych przez większość wyznawców prawosławia i zarazem podstawy przyszłej współpracy tych krajów, zostało przejęte przez rosyjskie koła rządowe związane z prezydentem Władimirem Putinem. W rosyjskiej publicystyce cywilizacji prawosławnej przypisywane są jednak nieco inne cechy – zdolność do pokojowego współistnienia (w szczególności z islamem), zachowanie tradycyjnej duchowości w odróżnieniu od laickiego Zachodu.

</doc>
<doc id="995184" url="https://pl.wikipedia.org/wiki?curid=995184" title="Trent Franks">
Trent Franks

Trent Franks (ur. 19 czerwca 1957) – amerykański polityk, członek Partii Republikańskiej. Od 2003 do 2017 był przedstawicielem stanu Arizona w Izbie Reprezentantów Stanów Zjednoczonych, najpierw z drugiego, a od 2013 z ósmego okręgu wyborczego.

</doc>
<doc id="995190" url="https://pl.wikipedia.org/wiki?curid=995190" title="Pilastry">
Pilastry



</doc>
<doc id="995192" url="https://pl.wikipedia.org/wiki?curid=995192" title="Independência Futebol Clube">
Independência Futebol Clube



</doc>
<doc id="995195" url="https://pl.wikipedia.org/wiki?curid=995195" title="Crazy (singel Williego Nelsona)">
Crazy (singel Williego Nelsona)

Crazy – ballada autorstwa Williego Nelsona, jeden z największych przebojów nagranych przez Patsy Cline, a w późniejszym czasie także przez samego Nelsona.
Nelson napisał ten utwór w 1961. Nie był jeszcze wówczas znany jako piosenkarz, ale był autorem szeregu hitów wykonanych przez innych artystów, a napisanych przez niego. Początkowo Wilson zaoferował tę piosenkę Billy'emu Walkerowi, ale kiedy temu nie spodobał się ten utwór, został on zaśpiewany przez wówczas dopiero zdobywającą sławę Patsy Cline. W jej wykonaniu piosenka dotarła na szczyt listy przebojów i stała się jednym z jej największych przebojów, a magazyn muzyczny Rolling Stone umieścił ją na 85 miejscu listy 500 utworów wszech czasów magazynu Rolling Stone (a VH1 umieściło ten utwór na 63 miejscu "100 najlepszych piosenek rock and rollowych).
Podmiotem lirycznym utworu jest osoba, która opowiada o swoim zauroczeniu z jej obecnym kochankiem:
Według samego autora oryginalny tytuł utworu brzmiał "Stupid" (ang. głupek).
Utwór był wykonywany przez wielu artystów (płci obojga), śpiewali go między innymi Julio Iglesias, Kenny Rogers, kidneythieves, LeAnn Rimes i The Waifs.
Piosenkę też można usłyszeć w wielu filmach, a także w grze komputerowej .
W lutym 2020 utwór ten (w wersji śpiewanej przez Patsy Cline) towarzyszył Tyson'owi Fury podczas wejścia do ringu na rewanżową walkę z Deontayem Wilderem. Tyson Fury został wówczas wniesiony na lektyce, ubrany w królewskie szaty. "Crazy" to ulubiona piosenka matki Fury'ego, Amber. Również ojciec pięściarza, John Fury często śpiewał ten utwór podczas podróży z rodziną. Mówi się, że wobec traumatycznego, wypełnionego awanturami rodziców dzieciństwa, to właśnie "Crazy" kojarzy się Tysonowi z nielicznymi momentami rodzinnej idylli.

</doc>
<doc id="995198" url="https://pl.wikipedia.org/wiki?curid=995198" title="AZS Silesia Rebels">
AZS Silesia Rebels

Silesia Rebels Katowice – polski zespół futbolu amerykańskiego, członek Związku Futbolu Amerykańskiego w Polsce, występujący w Polskiej Futbol Lidze.
Historia.
Decyzja o założeniu klubu zapadła 8 kwietnia 2006 roku po spotkaniu Kamila Plewni, Sławomira Szymusia, Adama Kłosa oraz Szymona Widery. Pierwszy trening odbył się 15 kwietnia na boisku KS Kolejarz przy ulicy Asnyka w Katowicach. Na treningu zjawiło się 14 osób. Trenerem Silesii został Wojciech „E.Tee.” Grzybek. W drugiej połowie maja, w niepełnym składzie, Miners wzięli udział w mini-turnieju futbolu amerykańskiego w Obornikach Śląskich. Grali w dwóch meczach z Devils Wrocław i Kraków Tigers i w obydwóch przegrali do 0. 26 września drużyna staje się sekcją AZS przy Uniwersytecie Śląskim. W październiku Miners odnieśli swe pierwsze zwycięstwo w historii, pokonując w towarzyskim meczu Kraków Tigers 46:14. Debiut w Polskiej Lidze Futbolu Amerykańskiego miał miejsce w 2007 roku. AZS Silesia Miners zainaugurowali sezon spotykając się na boisku z niepokonaną dotąd drużyną Warsaw Eagles i otarli się o zwycięstwo, przegrywając stosunkiem 7:6. Z warszawskim zespołem „Górnicy” spotkali się raz jeszcze w półfinale, by pokonać go 16:13. Tym samym śląska drużyna dotarła do finału, który przegrała z wrocławskim zespołem The Crew, zdobywając tytuł Wicemistrza Polskiej Ligi Futbolu Amerykańskiego.
Kolejny sezon 2008 był dla AZS Silesia Miners szczególnie ciężki, a w końcowym rozrachunku drużyna spadła na VI miejsce w tabeli. Rok 2009 przyniósł duże zmiany w sferze organizacji i zarządzania drużyną, a przede wszystkim w sztabie trenerskim. „Górników” opuścił Wojciech „E.Tee” Grzybek, który został jednym z trenerów Devils Wrocław. Na jego miejsce pojawił się związany od dwóch lat z drużyną Jeff Shiffman i jego asystent Nathan Dewey. Efekty tych zmian widoczne były podczas spotkania „Górników” z „Diabłami”, które zakończyło się wynikiem 34:20 dla zespołu z Górnego Śląska. W rozegranym 4 października meczu półfinałowym Miners pokonali Warsaw Eagles 31:26 i po raz drugi w swej historii awansowali do finału rozgrywek. 17 października AZS Silesia Miners zdobyli pierwszy w swej historii tytuł mistrzów Polski, pokonując w finale The Crew Wrocław 18:7. Po zdobyciu tytułu zespół został uhonorowany także tytułem „Drużyny miesiąca” listopada 2009 przez federację IFAF.
Do 2011 roku zespół występował jako Silesia Miners, obecną nazwę przyjął po fuzji z klubem Warriors Ruda Śląska w styczniu 2012.
 

</doc>
<doc id="995202" url="https://pl.wikipedia.org/wiki?curid=995202" title="Tadeusz Doktór">
Tadeusz Doktór

Tadeusz Grzegorz Doktór (ur. 13 października 1950 w Warszawie, zm. 20 czerwca 2007) – polski psycholog i socjolog religii, ekspert w zakresie nowych ruchów i kultur religijnych, teoretyk astrologii, adiunkt w Instytucie Stosowanych Nauk Społecznych UW. Autor wielu książek popularnonaukowych. 
Absolwent Katolickiego Uniwersytetu Lubelskiego. Pracę doktorską pt. "Psychospołeczne uwarunkowania uczestnictwa w ruchach kultowych" obronił w 1988 na Uniwersytecie Warszawskim w Instytucie Psychologii. Habilitował się w 2004 na UW w zakresie socjologii na podstawie dzieła "Innowacje religijne: Ruchy, uczestnicy, reakcje społeczne".
Pochowany na cmentarzu ewangelicko-reformowanym w Warszawie (kwatera 12-7-4).

</doc>
<doc id="995204" url="https://pl.wikipedia.org/wiki?curid=995204" title="Agremiação Sportiva Arapiraquense">
Agremiação Sportiva Arapiraquense

Agremiação Sportiva Arapiraquense – brazylijski klub piłkarski z siedzibą w mieście Arapiraca leżącym w stanie Alagoas.
Historia.
Klub Associação Sportiva Arapiraquense powstał 25 września 1952 roku. Założycielami klubu byli miejscowi przedsiębiorcy oraz władze miasta, które postanowiły o powstaniu klubu w miejsce poprzednio istniejącego w mieście Ferroviário de Arapiraca. Pierwszym prezesem nowego klubu został Antônio Pereira Rocha.
W 1953 roku ASA zadebiutował w lidze stanu Alagoas (Campeonato Alagoano). ASA dotarł do finału, gdzie miał zmierzyć się z klubem Ferroviário. Gdy Ferroviário odmówiło gry z ASA, klub dezycją stanowej federaci piłkarskiej uznany został za mistrza stanu. Było to pierwsze mistrzostwo stanu Alagoas w historii klubu ASA.
Obecną nazwę, Agremiação Sportiva Arapiraquense, klub przyjął 4 września 1977 roku.
W roku 1979 ASA wystąpił w pierwszej lidze brazylijskiej (Campeonato Brasileiro Série A), w której zajął 40 miejsce. Swoim dobrym występom klub zawdzięcza przydomek "Fantama das Alagoas" (czyli "Duchy Alagoas").
W 1982 roku na pewien czas dodano do barw klubowych kolor zielony, jednak wkrótce wycofano się z tego pomysłu. ASA odniosła szereg sukcesów wraz z nastaniem nowego tysiąclecia, zdobywając mistrzostwo stanu w 2000, 2001, 2003 i 2005 roku.
W roku 2000 ASA przystąpił do rozgrywek tzw. Zielonego Modułu "Copa João Havelange" (odpowiednika trzeciej ligi brazylijskiej), jednak został wyeliminowany już w pierwszej rundzie.
W roku 2001 klub zadebiutował w Copa do Brasil, jednak już w pierwszej rundzie wyeliminowany został przez klub Vitória.
W 2002 roku ASA drugi raz przystąpił do Copa do Brasil i w pierwszej rundzie sensacyjnie wyeliminował potężny SE Palmeiras. W drugiej rundzie jednak ASA wyeliminowany został przez klub Confiança.

</doc>
<doc id="995205" url="https://pl.wikipedia.org/wiki?curid=995205" title="Michel Marcel Navratil">
Michel Marcel Navratil

Michel Marcel Navratil (ur. 12 czerwca 1908 w Nicei, zm. 30 stycznia 2001 w Montpellier) – francuski filozof, jeden z pasażerów "Titanica". Był profesorem filozofii na uniwersytecie w Montpellier, sławę zawdzięczał jednak przede wszystkim wydarzeniom związanym z rejsem "Titanica".
Życiorys.
Był synem Michela Navratila (ur. 1880), krawca, emigranta słowackiego, który na początku XX wieku osiedlił się we Francji i zawarł związek małżeński z Marcelle Carretto (ur. 1890), mającą korzenie włoskie. Z tego małżeństwa urodziło się dwóch synów – Michel (ur. 1908) i Edmond Roger (ur. 5 marca 1910 w Nicei). Nieporozumienia małżeńskie doprowadziły jednak do separacji na początku 1912. Ojciec, któremu pozostawiono prawo widywania dzieci, korzystając z okresu świąt wielkanocnych, zabrał obu synów do Anglii, gdzie pod przybranym nazwiskiem Hoffman cała trójka wsiadła na pokład "Titanica". Współpasażerom Navratil przedstawiał się jako niemiecki antykwariusz i wdowiec.
W chwili katastrofy Michel Navratil senior zadbał, by obaj synowie znaleźli się w łodzi ratunkowej, a starszemu z nich przekazał przesłanie do matki. Sam katastrofy nie przeżył. Młodzi Navratilowie znaleźli się pod opieką pasażerki Margaret Hays; byli jedynymi dziećmi, które przeżyły katastrofę bez opieki rodziców, co przyniosło im przydomek "sierot z "Titanica"". Po zejściu na ląd wszczęto poszukiwania krewnych, które utrudniało fałszywe nazwisko, na jakie ojciec kupił bilety. Na podstawie numeru biletów zdołano jednak ustalić miejsce ich nabycia, co z kolei doprowadziło do przedstawienia w biurze biletowym fotografii Navratila. Niezależnie od tych działań matka rozpoznała synów na podstawie zdjęć i relacji prasowej o sierotach z "Titanica". Po potwierdzeniu tożsamości w maju 1912 przybyła do USA i zabrała synów na pokładzie "Oceanica" z powrotem do Europy.
W dorosłym życiu Michel Marcel Navratil ukończył studia filozoficzne, a w 1952 obronił doktorat (rozprawa "Les tendances constitutives de la pensée vivante"). Był później profesorem filozofii i nauk o literaturze na uniwersytecie w Montpellier. Po przejściu na emeryturę w 1969 otrzymał tytuł profesora honorowego. W 1933 poślubił studentkę filozofii, z którą miał troje dzieci (córka Michèle została psychoanalitykiem, druga córka Elisabeth tłumaczką z języka niemieckiego i krytykiem muzycznym, syn Henri urologiem). Owdowiał w 1970. Elisabeth Navratil opublikowała książkę "Les enfants du Titanic", poświęconą losom rodziny w związku z katastrofą "Titanica".
Michel Navratil ponownie znalazł się w USA w 1987, z okazji 75. rocznicy zatonięcia "Titanica". Jego młodszy brat Edmond, który pracował jako dekorator wnętrz i architekt, a w czasie II wojny światowej dostał się do niewoli, już wówczas nie żył – zmarł w wieku 43 lat w 1953. Michel Navratil otrzymał m.in. honorowe członkostwo szwajcarskiego towarzystwa "Titanica" (Titanic Verein Schweiz). Zmarł w styczniu 2001 jako jeden z ostatnich pasażerów, ostatni Francuz i prawdopodobnie ostatni mężczyzna (jako ostatniego mężczyznę wymieniało go m.in. Titanic Historical Society, natomiast jak podano m.in. w "Die Welt", w czerwcu 2001 zmarł Włoch Antonio Martinelli, który również jako dziecko miał płynąć "Titanikiem").

</doc>
<doc id="995207" url="https://pl.wikipedia.org/wiki?curid=995207" title="Naomi Novik">
Naomi Novik

Naomi Novik (ur. 30 kwietnia 1973 w Nowym Jorku) – amerykańska pisarka polskiego pochodzenia, znana z serii fantastycznych książek "Temeraire". Laureatka nagród: Nebula, Campbella, Locusa, Mythopoeic oraz Comptona Crooka.
Życiorys.
Jej matka jest Polką, a ojciec Litwinem żydowskiego pochodzenia. Jak sama pisze, wychowała się na polskich bajkach i twórczości Tolkiena. Zdobyła stopień licencjata z literatury na Uniwersytecie Browna w Providence, a studia magisterskie z zakresu nauk informatycznych ukończyła na Uniwersytecie Columbia. Jest zamężna z przedsiębiorcą i pisarzem Charlesem Ardai. Mieszkają na Manhattanie, mają córkę Evidence (ur. 2010).
Uczestniczyła w projektowaniu gry "", dopóki nie odkryła, iż woli pisać niż tworzyć gry komputerowe.
Nagrody.
Jej pierwsza powieść, "Smok Jego Królewskiej Mości", zaczynająca serię "Temeraire", jest alternatywną historią wojen napoleońskich, w świecie, w którym oprócz ludzi walczą także inteligentne smoki. "Smok Jego Królewskiej Mości" wygrał nagrody Locusa w kategorii Debiut powieściowy i Comptona Crooka (2007), był także nominowany do nagrody Hugo za najlepszą powieść i World Fantasy Award.
Powieść "Wybrana" zdobyła liczne nagrody: Nebulę dla najlepszej powieści (2015), Locusa dla najlepszej powieści fantasy, British Fantasy Award i Mythopoeic dla literatury fantasy w kategorii literatura dla dorosłych (2016), była także nominowana do nagrody Hugo.
Powieść "Moc srebra" zdobyła nagrodę Locusa dla najlepszej powieści fantasy (2019), była także nominowana do Hugo i Nebuli.

</doc>
<doc id="995215" url="https://pl.wikipedia.org/wiki?curid=995215" title="Vorwärts-Rasensport Gleiwitz">
Vorwärts-Rasensport Gleiwitz

Vorwärts-Rasensport Gleiwitz (znany również pod nazwami "Vorwärts RaSpo Gleiwitz", "VfR Gleiwitz") – śląski klub piłkarski powstały w Gleiwitz (obecne Gliwice) w Rzeszy Niemieckiej. Obecnie nie istnieje. W latach 30. XX wieku był jednym z lepszych klubów piłkarskich w Niemczech, w 1936 roku zdobył 4. miejsce w mistrzostwach Niemiec, w klasyfikacji ogólnej z lat 1933–1944 klub uplasował się na 10. miejscu w Niemczech.
Historia.
Vorwärts-Rasensport Gleiwitz powstał w 1926 roku z połączenia "SC Vorwärts Gleiwitz" i "Rasensportverein 09 Gleiwitz". Piłkarze grali na stadionie „Jahn-Stadion” o pojemności 15,000 widzów (dane z 1941 roku) przy ulicy Leipzigerstraße (obecne boisko pomiędzy ulicą Poniatowskiego i Okrzei w Gliwicach). W sezonie 1923/1924 klub jeszcze jako "Vorwärts Gleiwitz" zdobył mistrzostwo niemieckiej części Górnego Śląska, lecz w rozgrywkach o mistrzostwo południowo-wschodnich Niemiec (niem.: "Sud-Ost-Deutschland") zdobył ostatnie miejsce. W sezonie 1926/1927 ponownie zdobył mistrzostwo niemieckiej części Górnego Śląska, natomiast w rozgrywkach o mistrzostwo południowo-wschodnich Niemiec uplasował się w połowie stawki. W sezonie 1931/1932 zdobył kolejne mistrzostwo niemieckiej części Górnego Śląska, w rozgrywkach o mistrzostwo południowo-wschodnich Niemiec wywalczył 3 miejsce. W sezonie 1932/1933 klub był drugi niemieckiej części Górnego Śląska (po Beuthen 09), ale dostał się do dalszych rozgrywek i został wicemistrzem południowo-wschodnich Niemiec. Dało mu to przepustkę do rozgrywek play-off o mistrzostwo Niemiec. W rozgrywkach tych grało 16 drużyn – zwycięzców regionalnych Gaulig. Przegrał jednak 9:0 w pierwszym meczu z klubem Fortuna Düsseldorf. W sezionie 1933/1934 klub uplasował się na 4 miejscu w Gauliga Schlesien. W sezonie 1934/1935 zdobył mistrzostwo niemieckiej części Śląska, lecz nie osiągnął sukcesów w dalszych rozgrywkach. W sezonie 1935/1936 klub został drugi raz mistrzem niemieckiej części Śląska, dostając się do rozgrywek krajowych. Klub grał w grupie 2, odbył następujące mecze: VfR Gleiwitz – Werder Brema 5:2, 4:2; VfR Gleiwitz – Eimsbütteler TV 0:3, 4:1; VfR Gleiwitz – 5:0, 3:1. Uplasował się na pierwszym miejscu w swojej grupie. W półfinałach przegrał jednak z Fortuną Düsseldorf 3:1. Następny mecz – o 3 miejsce – został również przegrany 8:1, tym razem z FC Schalke 04. Jest to najwyższy sukces klubu z Górnego Śląska w rozgrywkach niemieckich. W następnym sezionie 1936/1937 klub uplasował się na 2 miejscu w Gauliga Schlesien, w sezonie 1937/1938 został trzeci raz mistrzem niemieckiej części Śląska, lecz nie osiągnął sukcesów w dalszych rozgrywkach. W kolejnym sezionie 1938/1939 kolejny – czwarty raz – klub zostaje mistrzem niemieckiej części Śląska, lecz również bez sukcesów w dalszych rozgrywkach. W sezonie 1939/1940 klub uplasował się na pierwszym miejscu w grupie „Oberchlesien” w Gauliga Schlesien, jednak bez większych sukcesów w rozgrywkach krajowych. W sezonie 1940/1941 klub uplasował się na 2 miejscu w Gauliga Oberschlesien, w sezonie 1942/1943 na 5 miejscu, a w sezonie 1943/1944 na 8 miejscu. Tak jak większość śląsko-niemieckich klubów na Śląsku zakończył działalność do końca II wojny światowej.
Sukcesy.
¹ 

</doc>
<doc id="995219" url="https://pl.wikipedia.org/wiki?curid=995219" title="Wojciech Prus">
Wojciech Prus

Wojciech Prus OP (ur. 10 kwietnia 1964 w Poznaniu) – polski dominikanin, patrolog, duszpasterz dzieła Lednica 2000.
Życiorys.
Wstąpił do zakonu w 1984. Jako nastolatek uczęszczał do prowadzonego przez o. Jana Górę duszpasterstwa młodzieży przy poznańskim klasztorze i na odprawiane przez niego niedzielne msze święte o godzinie 17 – popularne „siedemnastki”.
Po maturze wstąpił do Zakonu Kaznodziejskiego. Święcenia kapłańskie przyjął 2 czerwca 1990. Studiował patrystykę w Instytucie Patrystycznym „Augustianum” przy Papieskim Uniwersytecie Laterańskim w Rzymie. W latach 1994–1998 duszpasterz krakowskiej „Beczki”, od 1998 w Warszawie był odpowiedzialny za sprawy gospodarcze Polskiej Prowincji Dominikanów, od 2006 roku mieszka w Poznaniu, był dyrektorem Wydawnictwa Polskiej Prowincji Dominikanów „W drodze” oraz subprzeorem poznańskiego klasztoru. Ceniony spowiednik, autor bajek dla dzieci, w wolnych chwilach lubi rysować i malować. Wierny kibic piłkarskiej drużyny Lecha Poznań. Wspólnie z o. Pawłem Kozackim OP wydał książkę-rozmowę "Spowiedź bez końca. O grzechu, pokucie i nowym życiu" (wyd. W drodze, Poznań 2010).
Obecnie jest duszpasterzem dzieła Lednica 2000.

</doc>
<doc id="995220" url="https://pl.wikipedia.org/wiki?curid=995220" title="Ağdam">
Ağdam

Ağdam (orm. Akna, Ակնա; do 2010 Aghdam, Աղդամ) – miasto w rejonie Ağdam w Azerbejdżanie, w latach 1993-2020 "de facto" dzielnica miasta Askeran w rejonie Askeran nieuznawanego państwa Republika Górskiego Karabachu. Zgodnie z warunkami porozumienia pokojowego z 9 listopada 2020 Ağdam wróciło pod kontrolę Azerbejdżanu 19 listopada 2020.
Historia.
Miejscowość Ağdam leżącą na równinie, u stóp Gór Karabaskich, założono w 1741. Wraz z okolicznymi terenami wchodziła w skład chanatu karabaskiego, a od 1822 w skład Imperium Rosyjskiego. W 1828 otrzymała prawa miejskie. W latach 1868–1870 architekt Kərbəlayı Səfixan Qarabaği wzniósł tutaj wielki meczet miejski o dwóch minaretach. W latach 1918–1920 miasto wchodziło w skład Demokratycznej Republiki Azerbejdżanu, a od 1920 Azerbejdżańskiej Socjalistycznej Republiki Radzieckiej. 
Niegdyś żywe centrum regionu ze 150 tys. mieszkańców, obecnie prawie całkowicie opuszczone w wyniku walk w konflikcie o Górski Karabach pomiędzy ormiańską ludnością a Azerbejdżanem. W lipcu 1993 azerski Ağdam został zdobyty przez siły ormiańskie, co rozpoczęło tworzenie „strefy buforowej” wokół Górskiego Karabachu. Miasto zostało najpierw zniszczone przez ostrzał artyleryjski, później zaś wielokrotnie szabrowane, głównie w celu pozyskania cegieł i innych materiałów budowlanych służących odbudowie zniszczonych karabaskich miast, m.in. Stepanakertu. Mieszkańcy uciekli w inne rejony Azerbejdżanu, do Armenii i do Iranu. Jedynym niezrujnowanym budynkiem jest meczet, używany przez Ormian jako stodoła, co budzi protesty organizacji islamskich. Ze względu na położenie tuż przy zamrożonej linii frontu między siłami azerskimi i ormiańskimi, w tzw. strefie buforowej, władze Republiki Górskiego Karabachu zabraniały pobytu tam turystom.
Pod koniec 2010 władze Republiki Górskiego Karabachu zdecydowały, że Aghdam zostaje przemianowany na Akna (orm. Ակնա) i staje się jedną z dzielnic miasta Askeran. Zdaniem rządu RGK w Aghdam/Akna mieszkało w tym czasie ponad 360 mieszkańców, którzy zajmowali się głównie rolnictwem i hodowlą zwierząt. 
Pomimo faktycznego braku kontroli ze strony Azerbejdżanu, miasto Ağdam było deklarowane jako oficjalna siedziba azerbejdżańskiego klubu piłkarskiego Qarabağ Ağdam, grającego w pierwszej lidze azerskiej.

</doc>
<doc id="995221" url="https://pl.wikipedia.org/wiki?curid=995221" title="Petare">
Petare

Petare – miasto w północnej Wenezueli, w stanie Miranda, nad rzeką Guaire, w aglomeracji Caracas. Liczy 577 tysięcy mieszkańców. Funkcjonuje tu głównie przemysł papierniczy.
Historia.
Osada została założona w 1621 roku przez hiszpańskich właścicieli ziemskich. Początkowo miała nazwę Dulce Nombre de Jesús de Petare. Z powodu umiejscowienia na żyznym obszarze, osada stała się centrum handlowym produkującym kawę, kakao i trzcinę cukrową. W 1691 roku założono tu pierwszy kościół. Z powodu wojen gangów i zamieszek popadło w ruinę.
Transport.
W mieście znajduje się stacja metra.

</doc>
<doc id="995223" url="https://pl.wikipedia.org/wiki?curid=995223" title="W drodze (wydawnictwo)">
W drodze (wydawnictwo)

W drodze – Wydawnictwo Polskiej Prowincji Dominikanów z siedzibą przy ulicy Kościuszki 99 w Dzielnicy Cesarskiej w Poznaniu.
Działalność wydawnicza obejmuje kilka kierunków: duchowość, teologię, psychologię i wiarę, ekumenizm, nauczanie społeczne Kościoła, filozofię, kulturę i literaturę. Publikuje dzieła zarówno klasyków chrześcijańskiej duchowości (m.in. św. Tomasza z Akwinu, św. Katarzyny ze Sieny, Mistrza Eckharta, Juliany z Norwich), jak i autorów współczesnych.
W 2008 r. powieść Jana Grzegorczyka "Cudze pole" (ostatni tom "Przypadków księdza Grosera"), wydana wspólnie z wydawnictwem Zysk i S-ka, została uhonorowana nagrodą Stowarzyszenia Wydawców Katolickich – Feniksem.
Uznaniem cieszą się dwie serie wydawnicze:
Od 1973 roku Wydawnictwo wydaje również miesięcznik „W drodze” poświęcony życiu chrześcijańskiemu.

</doc>
<doc id="995226" url="https://pl.wikipedia.org/wiki?curid=995226" title="Bərdə">
Bərdə

Bərdə – miasto w Azerbejdżanie, w rejonie Bərdə.
Liczba ludności w 2010 r. wynosiła ok. 38 tys.
W mieście rozwinął się przemysł spożywczy, materiałów budowlanych.

</doc>
<doc id="995232" url="https://pl.wikipedia.org/wiki?curid=995232" title="Turmero">
Turmero

Turmero – miasto w Wenezueli, w stanie Aragua, w gminie Santiago Mariño; 313 615 mieszkańców (2012).
W mieście rozwinął się przemysł spożywczy oraz drzewny.

</doc>
<doc id="995236" url="https://pl.wikipedia.org/wiki?curid=995236" title="Southern California Institute of Architecture">
Southern California Institute of Architecture

Southern California Institute of Architecture (SCI-ARC) – prywatna wyższa szkoła architektury w Los Angeles, założona w 1972 przez Raya Kappe, Thoma Maynea i Michaela Rotondi.
Jest niezależną instytucją kształcącą architektów, z kampusami w Los Angeles właściwym i jego północnym przedmieściu Santa Monica.
SCI-ARC szybko zyskała reputację innowacyjnej i jednej z najbardziej awangardowych uczelni amerykańskich w zakresie architektury. Oferuje swym studentom zagraniczne programy semestralne w Azji (SCI-ARC Kioto), w Ameryce Południowej (SCI-ARC Ibero, Meksyk) oraz w Europie (SCI-ARC Vico Morcote, Szwajcaria).

</doc>
<doc id="995237" url="https://pl.wikipedia.org/wiki?curid=995237" title="Santa Teresa">
Santa Teresa

Santa Teresa del Tuy – miasto w Wenezueli w stanie Miranda. W 2006 roku liczyło 286 tys. mieszkańców

</doc>
<doc id="995238" url="https://pl.wikipedia.org/wiki?curid=995238" title="Transcendencja">
Transcendencja



</doc>
<doc id="995241" url="https://pl.wikipedia.org/wiki?curid=995241" title="Baruta">
Baruta

Baruta – jedna z pięciu politycznych i administracyjnych dzielnic miasta Caracas, w Wenezueli. Pozostałe cztery to: Chacao, El Hatillo, Libertador i Sucre. Ten podmiot prawny jest znany jako Dystrykt Stołeczny Caracas. Baruta jest także jedną z 21 gmin, które tworzą stan Miranda w Wenezueli.
Według danych szacunkowych na rok 2012 liczy 305 398 mieszkańców.

</doc>
<doc id="995242" url="https://pl.wikipedia.org/wiki?curid=995242" title="Naparstek">
Naparstek

Naparstek – kapturek ochronny nakładany na palec podczas szycia. Zabezpiecza przed ukłuciem się igłą podczas wbijania jej w twardy materiał.
Potocznie "naparstkiem" nazywa się niewielką ilość cieczy, taką by się zmieściło w naparstku – pojęcie to pochodzi z początków XIX wieku, gdy naparstki stosowano jako miarki do mocnego alkoholu.
Historia.
Najstarszy naparstek (wykonany z brązu) znaleziono w Pompejach. Pochodzi z I wieku n.e. Prawdopodobnie najstarszy naparstek w Polsce (i jeden z najstarszych w Europie) znaleziono w czerwcu 2007 podczas wykopalisk archeologicznych w Sobkowie w województwie świętokrzyskim. Ma około 2000 lat. Zrobiono go z gliny. Bardzo przypomina dzisiejsze naparstki, ma jedynie grubsze ścianki. Wewnątrz naparstka zachował się ślad paznokcia osoby, która go wykonała z gliny lub użytkowała.
Zakłada się go na środkowy palec prawej ręki. Wierzch naparstka pokryty jest najczęściej wgłębieniami, o które opiera się uszko igły.
Wielkość naparstka należy dopasować do obwodu palca – zbyt duży zsuwa się z palca podczas pracy, zbyt mały uciska i powoduje drętwienie palca wynikające z utrudnienia krążenia krwi. W krawiectwie lekkim i bieliźniarstwie używa się naparstków z dnem, w krawiectwie ciężkim, przy szyciu tkanin grubych i ciężkich stosuje się naparstki bez dna.
Najczęściej naparstki wykonywane są z metalu, gumy, skóry, szkła, drewna albo porcelany. Dawniej robiono je też niekiedy z kości (w tym z kości słoniowej), rogu albo srebra. Niektóre były zdobione półszlachetnymi kamieniami. Naparstki są często przedmiotami kolekcjonerskimi.
Nazwa.
Określenie "naparstek" jest jednym z reliktów prasłowiańskiej nazwy palca: "*prst", która zanikła w języku polskim, a zachowała się w , czy (patrz: wspólnota bałtosłowiańska).

</doc>
<doc id="995244" url="https://pl.wikipedia.org/wiki?curid=995244" title="Matka Joanna od Aniołów (film)">
Matka Joanna od Aniołów (film)

Matka Joanna od Aniołów – czarno-biały polski film fabularny z 1960 roku w reżyserii Jerzego Kawalerowicza, zrealizowany na podstawie opowiadania Jarosława Iwaszkiewicza pod tym samym tytułem. Bohaterem filmu jest jezuita Józef Suryn (Mieczysław Voit). Przybywa on do klasztoru na Smoleńszczyźnie celem wypędzenia złych duchów, które opętały tamtejsze zakonnice, wśród nich – tytułową matkę przełożoną (Lucyna Winnicka).
"Matka Joanna od Aniołów" powstała w Zespole Filmowym „Kadr” pod kierownictwem artystycznym Tadeusza Konwickiego, który był współscenarzystą utworu. Konwicki i Kawalerowicz starali się dochować wierności pierwowzorowi literackiemu. Scenariusz filmu, zatwierdzony przez Komisję Ocen Scenariuszy, szybko skierowano do realizacji. Zdjęcia do filmu wykonał Jerzy Wójcik, natomiast scenografię opracowali Roman Mann i Tadeusz Wybult.
"Matka Joanna od Aniołów" została bardzo dobrze przyjęta przez krytyków. Film doceniano za formę artystyczną (w tym za grę światłocieni), ale równocześnie odczytywano go jako komentarz do ówczesnych stosunków pomiędzy władzą komunistyczną a Kościołem katolickim. W kręgach kościelnych film Kawalerowicza i Konwickiego wywołał oburzenie ze względu na rzekomo antyklerykalną treść. Zarazem "Matka Joanna od Aniołów" okazała się wielkim sukcesem festiwalowym, albowiem na Międzynarodowym Festiwalu Filmowym w Cannes otrzymała Srebrną Palmę, przegrywając rywalizację jedynie z "Viridianą" (1961) Luisa Buñuela.
Fabuła.
W niewielkim klasztorze na Smoleńszczyźnie złe duchy opętały zakonnice; ofiarą diabła stał się również proboszcz, który zostaje spalony na stosie. Ponieważ diecezjalni egzorcyści nie mogą uwolnić zakonnic spod wpływów szatana, do klasztoru przybywa specjalizujący się w egzorcyzmach jezuita Józef Suryn. Misję rozpoczyna, modląc się po łacinie w izbie gospody i wiesza na ścianie dyscyplinkę. W sali jadalnej gospody Suryn napotyka szlachcica Wincentego Wołodkowicza, który lekko drwi z ascetycznych rytuałów nowo przybyłego księdza.
Odbywszy rozmowę z nowym proboszczem parafii, Suryn spotyka się z matką przełożoną klasztoru, Joanną od Aniołów. Ta z dumą mówi o swoim opętaniu i oświadcza, że w jej ciele kryje się osiem demonów. Jedyna zakonnica wolna od wpływów szatana, Małgorzata od Krzyża, zawdzięcza spokój duszy częstym kontaktom ze światem na zewnątrz bram klasztornych. Gdy nadchodzi dzień egzorcyzmów, dominikanie skrapiają siostry klasztorne wodą święconą. O ile większość z nich ucieka, na matce Joannie egzorcyzmy nie robią wrażenia. Suryn decyduje się odizolować ją od otoczenia, próbując ją egzorcyzmować na strychu klasztornym. Matka Joanna wyjawia Surynowi, że jest tylko zwykłą zakonnicą z prowincjonalnego klasztoru, której ojciec pochodził z zubożałego rodu szlacheckiego. Przełożona pyta Suryna: „A jeżeli mnie szatan opuści, a ciebie opęta?”
Jezuita próbuje zasięgnąć opinii miejscowego rabina. Ten sugeruje, że opętanie nie polega na obecności demonów, lecz wynika z ludzkiej samotności. Znacznie później, w trakcie jednego z kolejnych spotkań matka Joanna twierdzi, że jest dumna z obecności demonów w jej ciele. Zarzuca przy tym Surynowi, że ten chce ją pozbawić tego daru. Wraz z upływem czasu okazuje się, że demony opuściły matkę Joannę, ale przeniknęły zarazem do ciała księdza Suryna oraz siostry Małgorzaty, która przebrała się w świeckie suknie i baluje w karczmie ze szlachcicem Chrząszczewskim. Zrezygnowany jezuita prosi demona, żeby nawiedził jego duszę, po czym morduje dwóch chłopów z użyciem siekiery. Siostrę Małgorzatę również spotyka zły los: Chrząszczewski po wspólnej nocy porzuca zakonnicę.
Produkcja.
"Matka Joanna od Aniołów" powstała na kanwie opowiadania Jarosława Iwaszkiewicza, które na scenariusz filmowy przełożyli Tadeusz Konwicki i Jerzy Kawalerowicz. Film ten Kawalerowicz miał zamiar wyreżyserować jeszcze po premierze "Cienia" (1956), jednak nie sprzyjało temu przedsięwzięciu chwilowe rozluźnienie napiętych stosunków między władzą komunistyczną a Kościołem katolickim. Obaj twórcy bardzo podkreślali wierność literackiemu pierwowzorowi: Konwicki twierdził, że jest „ambasadorem Jarosława Iwaszkiewicza”, natomiast Kawalerowicz podkreślał, że jego film traktuje „o naturze człowieka i jej samoobronie przed narzuconymi ograniczeniami i dogmatami”.
Komisja Ocen Scenariuszy na posiedzeniu dnia 26 stycznia 1960 roku uznała scenariusz Konwickiego i Kawalerowicza za bardzo dobry, wręcz przewyższający swoim poziomem pierwowzór literacki. Jedyne uwagi poczyniono względem portretu matki Joanny, której fizyczna ułomność uniemożliwiała psychologiczne uzasadnienie związku uczuciowego między głównymi postaciami filmu; a także względem braku dystansu historycznego wobec historii, którą Kawalerowicz miał nakręcić. Komisja zarekomendowała, aby filmowa Joanna nie była kobietą ułomną (dzięki czemu jej związek z Surynem nie miałby znamion patologicznego) oraz żeby wydarzenia przedstawić z pozycji materialistycznej. Aby zabezpieczyć projekt filmu przed ewentualnym odrzuceniem, Konwicki i Kawalerowicz spisali eksplikację, w której odnieśli się pojednawczo do krytyki Komisji.
"Matkę Joannę od Aniołów" nakręcono w Józefowie pod Łodzią. Za zdjęcia do dzieła Konwickiego i Kawalerowicza odpowiadał Jerzy Wójcik, przedtem realizator zdjęć do filmu "Popiół i diament" autorstwa Andrzeja Wajdy. Scenografię do filmu zaprojektował Roman Mann, a po jego nagłej śmierci w 1960 roku do ekipy filmowej dołączył Tadeusz Wybult, który dokończył prace scenograficzne. Za koncepcję estetyczną filmu, polegającą na uwypukleniu względności czerni i bieli, odpowiadał sam Wójcik. Do tego celu użył specjalnych reflektorów – celem uzyskania światła rozproszonego, które pozwalało odmalować szare tło „zróżnicowane w intensywnościach” oraz wyróżniającą się na tym tle czerń i biel głównych postaci. Wójcik zestawił ze sobą na zasadzie kontrapunktu biel sukni Małgorzaty oraz czerń sutanny Suryna, a kręcąc końcowe sceny filmu, uchwycił „bijący niemy dzwon, będący syntezą przemian zachodzących pomiędzy bielą, szarością i czernią”.
Rozpowszechnianie.
W 2005 roku "Matka Joanna od Aniołów" ukazała się na płytach DVD nakładem wydawnictwa Best Film, w ramach serii wydawniczej "Klasyka Kina Polskiego". Wydanie to obsługiwało dźwięk w technologii Dolby Digital 5.1 i miało format 4:3. 8 marca 2010 roku, w ramach projektu KinoRP, w kinach sieci Multikino i Silver Screen premierę miała odrestaurowana cyfrowo wersja filmu. W 2012 roku odnowiona cyfrowo "Matka Joanna od Aniołów" ukazała się na płytach DVD w formacie 16:9, nakładem Wydawnictwa Telewizji Kino Polska.
Odbiór.
W chwili wejścia na ekrany kin "Matka Joanna od Aniołów" została bardzo pozytywnie przyjęta przez krytyków. Bolesław Michałek pisał, iż dzieło Konwickiego i Kawalerowicza jest „wspaniałym renesansowym gestem sprzeciwu, który pobudza wyobraźnię, sumienie, intelekt”, natomiast Zygmunt Kałużyński dopatrzył się w nim „krytyki obłąkanego doktrynerstwa, jednej z najbardziej przejmujących w sztuce współczesnej”. Francuski krytyk Georges Sadoul odnalazł w filmie nawiązania do płócien Georges’a de la Tour oraz Caravaggia. Jak zauważył po latach ksiądz Andrzej Luter, ówczesny materializm reżysera został wykorzystany dla potrzeb walki komunistów z Kościołem katolickim, „stąd ostre ataki niektórych biskupów, a nawet apele do cenzury o zdjęcie filmu z ekranu”. Biuro Episkopatu Polski do Spraw Filmu, Radia, Telewizji i Teatru zaliczyło "Matkę Joannę od Aniołów" do „filmów niedozwolonych, które wprost lub pośrednio występują przeciwko chrześcijańskim zasadom wiary i obyczajów”. Skandal dyplomatyczny, jaki wywołał film Kawalerowicza, zdaniem reżysera przyczynił się do jego odbioru na Festiwalu Filmowym w Cannes; nominowany do Grand Prix festiwalu, zdobył „jedynie” Srebrną Palmę, przegrywając rywalizację z podobnie antyklerykalną w wymowie "Viridianą" (1961) Luisa Buñuela.
Alicja Helman w analizie filmu w 1986 roku podkreśliła, że "Matka Joanna od Aniołów" jest „dziełem doskonale spójnym i konsekwentnym”. Zauważyła również, że dzieło Konwickiego i Kawalerowicza w porównaniu z pierwowzorem Iwaszkiewicza uniwersalizuje przekaz: w miejsce „małego realizmu” ukazuje historię ponadczasową, bardziej zrozumiałą dla przeciętnego widza. Ponadto, jak zanotowała Helman, film przyznał Joannie podmiotowość, której w opowiadaniu została pozbawiona przez narratora Suryna. Krzysztof Kornacki zauważył, że film skutecznie krytykuje fundamenty, na których wspiera się postać Suryna: irracjonalną wiarę, która według Kornackiego jest przejawem niedojrzałości bohatera, oraz kościelną pedagogię, w jakiej został wychowany. Tadeusz Lubelski wspominał jednak o jeszcze innej interpretacji, wedle której film miał alegorycznie obrazować „doświadczenie człowieka w społeczeństwie totalitarnym”. Zdaniem Anny Skóbel "Matka Joanna od Aniołów" koncentruje się przede wszystkim na stawianiu pytania o zło, które jest wpisane w naturę ludzką. Według Iwony Gródź z kolei film Kawalerowicza i Konwickiego jest przede wszystkim dziełem o „pragnieniu miłości i gotowości poświęcenia dla niej wszystkiego”. Gródź przypominała, że w filmie pojawiają się dwie bardzo ważne kwestie dialogowe: „miłość jest na dnie wszystkiego” i „miłość jest mocna jak śmierć”. To ostatnie zdanie przytaczane jest w momencie bicia klasztornego dzwonu, „symbolu miłości złożonej w ofierze Bogu”; w finale "Matki Joanny od Aniołów" dzwon już milczy, co zwiastuje „przejście do ziemskiego, ludzkiego wymiaru miłości”.
Jan Rek odczytywał film Kawalerowicz i Konwickiego przez pryzmat inspiracji twórców filmami takimi jak "Męczeństwo Joanny d’Arc" (1929) Carla Theodora Dreyera. Zdaniem Reka "Matka Joanna od Aniołów" zdradza daleko idącą dyscyplinę inscenizacyjną:
Czarno-biała taśma oraz nadzwyczajna oszczędność stosowanych środków ekspresji (np. ograniczone i powolne, czasem wręcz majestatyczne ruchy kamery, prezentowanie postaci w planach bliskich na tle ścian i murów [...], eksponowanie faktury materii, minimalne rozczłonkowanie przestrzeni filmowej, oczyszczenie przestrzeni kadru z nadmiaru rekwizytów, operowanie montażem, który nie narusza ciągłości akcji [...], wreszcie nieskomplikowana technika narracji wyraźnie różnicująca relacje obiektywne i subiektywne) były w dziejach filmowej sztuki najlepszym sposobem wyzwolenia refleksji nad niematerialną stroną ludzkiej egzystencji.
Jak podkreślał Rek, pod względem swej tematyki "Matka Joanna od Aniołów" zrywała z dorobkiem polskiej szkoły filmowej, opartej wyłącznie na przepracowywaniu dziedzictwa II wojny światowej.
Znaczenie.
W plebiscycie portalu Esensja z 2011 roku film Konwickiego i Kawalerowicza znalazł się na 22. miejscu w gronie 50 najlepszych polskich filmów wszech czasów. W plebiscycie Muzeum Kinematografii w Łodzi, zorganizowanym w 2015 roku, "Matka Joanna od Aniołów" została wyłoniona głosami krytyków i filmowców jako dziewiąty najlepszy film polski wszech czasów. Na koncepcji estetycznej filmu (przede wszystkim kontraście światłocienia) wzorował się Paweł Pawlikowski przy tworzeniu filmu "Ida" (2013), w którym pojawiają się podobne dylematy dotyczące wiary.
Nagrody i festiwale.
Scorsese: Masterpieces of Polish Cinema.
Amerykański reżyser Martin Scorsese uznał "Matkę Joannę od Aniołów" za jedno z arcydzieł polskiej kinematografii i w 2014 roku wytypował ją do prezentacji w Stanach Zjednoczonych i Kanadzie w ramach festiwalu polskich filmów .

</doc>
<doc id="995247" url="https://pl.wikipedia.org/wiki?curid=995247" title="W górach jest wszystko co kocham cz. IV">
W górach jest wszystko co kocham cz. IV

W górach jest wszystko co kocham cz. IV – "Śladami poezji Wojtka Belona" - kolejna płyta nagrana przez zespoły spotykające się przy okazji festiwalu "W górach jest wszystko co kocham". Edycja płyty z roku 2005 poświęcona została pamięci Wojtka Belona, legendarnego barda Wolnej Grupy Bukowina, zmarłego przed dwudziestu laty (1985).

</doc>
<doc id="995248" url="https://pl.wikipedia.org/wiki?curid=995248" title="Cúa">
Cúa

Cúa – miasto w Wenezueli w stanie Miranda; 186 tys. mieszkańców (2006).

</doc>
<doc id="995251" url="https://pl.wikipedia.org/wiki?curid=995251" title="Europejski Uniwersytet Viadrina we Frankfurcie nad Odrą">
Europejski Uniwersytet Viadrina we Frankfurcie nad Odrą



</doc>
<doc id="995256" url="https://pl.wikipedia.org/wiki?curid=995256" title="Uniwersytet Viadrina we Frankfurcie nad Odrą">
Uniwersytet Viadrina we Frankfurcie nad Odrą

Uniwersytet Viadrina we Frankfurcie nad Odrą (łac. "Universitas literarum Viadrina", "Universitas Viadrina", "Universitas electoralis Marchicae", "Universitas Francofurtensis"; niem. "") – uniwersytet założony w 1506 we Frankfurcie nad Odrą, a w 1811 przeniesiony do Wrocławia i połączony z Akademią Leopoldyńską (łac. "Academia Leopoldina") w Uniwersytet Wrocławski.
Historia.
Uniwersytet został założony 26 kwietnia 1506 przez księcia elektora brandenburskiego Joachima I. Organizatorem uczelni (od 1505) i pierwszym Rektorem (od 1506) został teolog (katolicki) Konrad Wimpina. Studiowało w niej wtedy 900 studentów z Niemiec, Śląska, Polski, Szwecji, Norwegii oraz Danii. W tym samym czasie Frankfurt miał tylko 5000 mieszkańców. Rozkazem gabinetowym pruskiego króla Fryderyka Wilhelma III z 24 kwietnia 1811 "Viadrina" została przeniesiona do Wrocławia, tworząc w połączeniu z tamtejszą Akademią Leopoldyńską ("Leopoldina") dzisiejszy Uniwersytet Wrocławski.
Główny zasób archiwum (w tym rejestry uniwersyteckie), bibliotekę i wyposażenie frankfurckiej "Viadriny" przewieziono do Wrocławia. Część starszych archiwaliów w 1811 przekazano do pruskiego Tajnego Archiwum (niem. Geheime Staatsarchiv). Tam też trafiły, przeniesione z Wrocławia w 1873, akta gospodarcze uniwersytetu z XVI–XIX w. Kolejny, duży przekaz akt wrocławskich miał miejsce w 1968, w efekcie czego w Brandenburgisches Landeshauptarchiv w Poczdamie przechowywane są obecnie spore zasoby archiwaliów "Viadriny", w tym rejestry uniwersyteckie z lat 1506–1648.
Prawnym następcą pierwszej frankfurckiej "Viadriny" jest dzisiejszy Uniwersytet Wrocławski (poprzez niemiecki Schlesische Friedrich-Wilhelms-Universität), a do tradycji uczelni nawiązuje założony w 1991 Uniwersytet Europejski Viadrina we Frankfurcie nad Odrą. 
Herb Uniwersytetu.
Herbem "Viadriny" frankfurckiej i wrocławskiej (niemieckiego Uniwersytetu Wrocławskiego, w latach 1506–1945) była Madonna na półksiężycu, czyli Immaculata (niem. "Mondsichelmadonna").

</doc>
<doc id="995260" url="https://pl.wikipedia.org/wiki?curid=995260" title="Transcendencja (religia)">
Transcendencja (religia)

Transcendencja – "istnienie poza". W chrześcijaństwie odnosi się najczęściej do Boga, który jest "odrębny" wobec świata stworzonego, widzialnego. Transcendencja Boga jest w tym znaczeniu poniekąd synonimem jego świętości. We współczesnej teologii padają zarzuty wobec pojęcia transcendencji Boga, ponieważ postuluje ono obojętność Boga wobec historii człowieka i świata, zamykając go w jego pozaświatowej sferze egzystencji. Zwolennicy poglądu o transcendencji Boga wskazują jednak, że należy ją rozumieć jako przesłankę jego "tajemnicy", która udziela się człowiekowi w historii.

</doc>
<doc id="995261" url="https://pl.wikipedia.org/wiki?curid=995261" title="Instytut Świętego Imienia Jezus">
Instytut Świętego Imienia Jezus

Instytut Świętego Imienia Jezus (L'institut séculier dominicain du Saint-Nom de Jésus; Saint-Nom de Jésus) - żeński instytut świecki na prawie diecezjalnym, związany z duchowością dominikańską i oddany kultowi Imienia Jezus, z siedzibą w Lyonie. Powstał z przekształcenia dominikańskiego stowarzyszenia charytatywnego założonego w Lyonie w 1889 przez Angèle Clavel. Erygowany w Lyonie w 1958, afiliowany do zakonu dominikanów w listopadzie tego samego roku, zatwierdzony ostatecznie w 1981. Działa w diecezjach francuskich, liczba członkiń wynosiła początkowo ok. 120, w 1987 ok. 50. Nie posiada domów życia wspólnego ani osobnych własnych dzieł, a jedynie centrum apostolskie w Lyonie. Wszedł w skład założonego w 1994 z trzech żeńskich instytutów świeckich L'institut Séculier Saint Dominique.

</doc>
<doc id="995266" url="https://pl.wikipedia.org/wiki?curid=995266" title="Jezioro Więcborskie">
Jezioro Więcborskie

Jezioro Więcborskie – jezioro w woj. kujawsko-pomorskim, w pow. sępoleńskim, w gminie Więcbork, leżące na terenie Pojezierza Krajeńskiego.
Dane morfometryczne.
Powierzchnia zwierciadła wody według różnych źródeł wynosi od 194,0ha od 195,0 ha do 218,29 ha.
Zwierciadło wody położone jest na wysokości 108,3 m n.p.m. lub 108,0 m n.p.m. Średnia głębokość jeziora wynosi 8,3 m lub 8,4 m, natomiast głębokość maksymalna 18,5 m.
W oparciu o badania przeprowadzone w 2002 roku wody jeziora zaliczono do III klasy czystości i II kategorii podatności na degradację, analogiczne wyniki otrzymano podczas badań w 2004 roku.
W roku 1994 wody jeziora zaliczono do wód pozaklasowych, natomiast w 1984 roku do wód III klasy czystości.
Jezioro jest zaliczane do jezior typu zastoiskowych, w których gromadziły się wody topniejącego lodowca ostatniego zlodowacenia (bałtyckiego). Akwen jest przepływowy – przez jezioro przepływa rzeka Orla, która kilometr od Więcborka w Runowie Młyn ma swój wodospad. Rzeka zasila wody Brdy oraz Noteci. Z jeziora Więcborskiego wystaje półwysep – wzgórze Św. Katarzyny o pow. 12 ha.
Jezioro nadaje się do uprawiania sportów wodnych żeglarstwa, regat wioślarskich które wielokrotnie organizowano na tym akwenie, oraz sportów motorowodnych. Woda jest w posiadaniu Polskiego Związku Wędkarskiego oddział w Więcborku. Teren jeziora jest objęty ścisłą ochroną prawną w ramach Krajeńskiego Parku Krajobrazowego stanowiąc rezerwat przyrody.
W otoczeniu jeziora występują wzgórza morenowe oraz największe skupiska ozów w Polsce, otoczone zbiorowiskami buczyny pomorskiej.
Fauna i flora.
Tereny przyjeziorne są siedliskiem wielu gatunków ptaków – osiedliły tu się kormorany, czaple, żurawie, dzikie gęsi i kaczki. Rzadziej występują czarne bociany, sowy, sikorki, skowronki, kruki, dzięcioły, sokoły, jastrzębie, jaskółki, perkozy, łabędzie, rybitwa, nietoperze, kury wodne, bąki. W jeziorze żyją różne gatunki ryb – m.in. liny, węgorze, sumy, sielawy, sandacze, okonie, sieje, karasie, miętus pospolity, płocie, cierniki, jazgarze, kiełbie, wzdręgi, karpie, amury, tołpygi, leszcze, krąpie.
Teren jeziora otaczają więcborskie lasy, w których występują sarny, jelenie, dziki, zające, lisy, jaszczurki, kuny, wydry, piżmaki oraz kuropatwy, bażanty, cietrzewie. Na rozlewiskach natomiast spotkać można żmije i padalce. Przy brzegach występuje roślinność objęta ścisłą ochroną prawną.

</doc>
<doc id="995271" url="https://pl.wikipedia.org/wiki?curid=995271" title="Cua">
Cua



</doc>
<doc id="995276" url="https://pl.wikipedia.org/wiki?curid=995276" title="Gouda (stacja kolejowa)">
Gouda (stacja kolejowa)

Gouda – stacja kolejowa w Goudzie, w prowincji Holandia Południowa. Stacja została otwarta w 1855. Posiada 4 perony.

</doc>
<doc id="995277" url="https://pl.wikipedia.org/wiki?curid=995277" title="Nuu-chah-nulth">
Nuu-chah-nulth

Nuu-chah-nulth (, dawniej Nootka lub Nutka) – grupa ok. 15 spokrewnionych plemion północnoamerykańskich Indian, zamieszkujących zachodnią część wyspy Vancouver w kanadyjskiej prowincji Kolumbia Brytyjska. Kulturowo najbliżsi plemionom Chinook i Kwakwala. W 1995 grupa liczyła około 6 tysięcy osób (w 1770 było ich ok. 29 tys.).
Należą do niewielkich osiadłych ludów tubylczych zamieszkujących Wybrzeże Północno-Zachodnie Ameryki Północnej i utrzymujących się w przeszłości z rybołówstwa i myślistwa. W okresie poprzedzającym intensywne kontakty z Europejczykami spokrewnionych grup było więcej i były one liczniejsze, jednak epidemie ospy, malarii i innych chorób, konflikty zbrojne i procesy asymilacyjne sprawiły, że większość z nich (nawet do 90%) wyginęła na początku XIX wieku lub została wchłonięta przez grupy sąsiednie.
W przeszłości mówili spokrewnionymi dialektami z rodziny językowej "wakash"; obecnie mniej niż 150 osób posługuje się jednym z trzech dialektów. W literaturze określani byli zwykle jako Nootka lub Nutka, choć sami preferują nazwę własną Nuu-chah-nulth (wym. "nuu-cza-nult").

</doc>
<doc id="995278" url="https://pl.wikipedia.org/wiki?curid=995278" title="Historia Łomży">
Historia Łomży

Historia Łomży miała bardzo burzliwy przebieg. Przeplatały się w niej lata triumfu z latami niepowodzeń. Historia ta zaczęła się we wczesnym średniowieczu na nadnarwiańskiej skarpie. Miejscowość istniała tam do XIV wieku, kiedy to przeniosła się 5 kilometrów w dół rzeki. Po pomyślnym XV i XVI wieku nastąpił upadek świetności miasta. Łomża odrodziła się w XIX wieku, aby później znów zrujnowały ją wojny. Druga połowa XX wieku to powolna odbudowa dawnego znaczenia.
IX – XII wiek.
Znana historia Łomży sięga końca IX wieku i jest związana z grodziskiem położonym o około 5 kilometrów na wschód od dzisiejszego centrum miasta. Pod koniec IX wieku Łomżę stanowiła luźna, otwarta osada. W pierwszej połowie XI w. powstał gródek typu cyplowego, który uległ pożarowi w ostatniej dekadzie tego wieku. Został odbudowany dopiero w połowie XII w. z ponowną fortyfikacją terenu i wieżą pośrodku oraz dwoma wałami podgrodzia. Położenie grodu wskazuje wyraźnie na jego charakter obronny. Od północnego wschodu zabezpieczała go nie tylko rzeka Narew, ale także szeroka i bagnista jej dolina. Pozostałością po grodzisku jest tzw. Góra Królowej Bony. Do dnia dzisiejszego zachowały się tam pozostałości wałów ziemnych otaczających gród.
Na odległym o kilkaset metrów w dół rzeki wzniesieniu zwanym Wzgórzem Świętego Wawrzyńca, według zapisków kościelnych, stał kościół parafialny wybudowany, według Kroniki Spengeberga, około 1000 roku przez świętego Brunona z Kwerfurtu. Święty ten niosąc wiarę chrześcijańską pogańskim ludom na pograniczu prusko-jaćwieskim poniósł męczeńską śmierć w 1009 roku prawdopodobnie zaledwie 20 kilometrów na wschód od tego miejsca, w okolicach dzisiejszej Wizny. Prawdziwość tej legendy dowodzą wykopaliska archeologiczne przeprowadzone na wzgórzu. Potwierdzają one, że w tym miejscu na pewno stał pierwszy kościół chrześcijański na Północnym Mazowszu, w krypcie odnaleziono wczesnośredniowieczne szczątki bogato ubranego duchownego.
W tym okresie powstał również kościół św. Piotra. Był on umiejscowiony na terenie wsi Stara Łomża, bliżej dzisiejszego miasta. Według ww. Kroniki Spengeberga w XII wieku za Bolesława Kędzierzawego powstał zamek książąt mazowieckich ulokowany na jednym ze wzgórz w późniejszej lokalizacji miasta Łomży.
XIII – XIV wiek.
Około 1250 roku w czasie jednego z najazdów, Trojden - książę Litwinów złupił i spalił gród łomżyński. Około 1340 roku Kazimierz Wielki rozpoczął odbudowę zamku w tej samej lokalizacji w Szurze pod Starą Łomżą. Łomża nie pojawiała się w dokumentach pisanych do końca XIV w. Po unii polsko-litewskiej zmniejszyło się znacznie niebezpieczeństwo ciągłych najazdów od strony wschodniej granicy. Sprzyjało to rozwojowi osadnictwa, przenoszeniu i lokacji miast na prawie niemieckim. Grody traciły swój charakter obronny, a podgrodzia nabierały większego znaczenia jako centra handlowo-gospodarcze. Położenie podgrodzia łomżyńskiego było niezbyt dogodne i dlatego Łomża została przeniesiona na nowe miejsce, umożliwiające jej lepszy rozwój i wytyczenie prostopadłych ulic, w okolice założonego w XII w. zamku książąt mazowieckich.
Nowa lokacja Łomży o 5 km na zachód, w dół rzeki, nastąpiła w ostatnich dekadach XIV w. Już w 1392 roku na Popowej Górze został wybudowany kościół NMP i świętych Rozesłańców. W 1410 roku przeniesiono tu parafię. Jest to dobrym dowodem na to, że nowe miejsce było już zasiedlone i zabudowane. Dawne podgrodzie otrzymało wówczas nazwę Starej Łomży, która występuje w najstarszym rejestrze okolicznych wsi z 1410 roku.
XV wiek.
Od początków XV wieku miasto rozwijało się pomyślnie i znalazło się w warunkach umożliwiających mu nadanie praw miejskich. Już w 1400 Łomża miała wójta, co świadczy o jej charakterze miejskim. 30 sierpnia 1400 roku książę mazowiecki Janusz I Starszy nadał „"w mieście naszym zwanym powszechnie Łomża wójtostwo z czterema włókami, trzecim denarem od jakiejkolwiek osądzonej sprawy w granicach wspomnianego miasta"”. Ostateczne unormowanie sytuacji prawnej miasta nastąpiło 18 lat później. 15 czerwca 1418 roku z rąk księcia Janusza I Łomża otrzymała prawa miejskie chełmińskie. Dzięki życzliwości księcia mieszczanie mogli także wybudować łaźnię, postrzygalnię i wagę. Od tego momentu nie musieli również płacić ceł w granicach Księstwa Mazowieckiego, co miało kolosalne znaczenie dla rozwoju handlu.
XVI wiek.
XVI wiek przyniósł Łomży prawdziwy rozkwit. Książęta Mazowieccy przyznali miastu kolejne przywileje. Z inicjatywy mieszczan i przy wsparciu księżnej Anny Radziwiłłówny i jej synów: Stanisława i Janusza, w latach 1504–1525 powstała łomżyńska Fara reprezentująca styl gotycki. W 1526 roku Łomża stała się miastem królewskim. Posiadała dwa zamki – jeden w granicach miasta drugi w miejscowości Szur w dawnej lokalizacji miasta.
W połowie XVI wieku miasto liczyło 3300 mieszkańców, ponad 540 domów, 7 kościołów. Posiadało dwór królewski, ludwisarnię, arsenał, łaźnię, spichlerze zbożowe, magazyny soli i inne budowle. Można ją było odnaleźć nawet na kilku mapach prezentujących Europę środkowo-wschodnią. W mieście, którego świetność przyrównywano jedynie do Warszawy i Płocka, powstał nawet Zamek Królewski. Łomżyński port rzeczny należał do największych tego typu na Mazowszu i odgrywał bardzo ważną rolę zwłaszcza w handlu płodami rolnymi. Poza tym o wielkości miasta i jego znaczeniu handlowym mogła świadczyć obecność sześciu mostów na Narwi oraz krzyżowanie się tutaj kilku międzynarodowych dróg handlowych, m.in. z Moskwy do Poznania, z Mazowsza na Litwę czy do Prus.
W drugiej połowie XVI stulecia Łomża otrzymała szansę odegrania bardzo ważnej roli w życiu politycznym ówczesnej Polski i po części ją odgrywała. Król Zygmunt August dość często gościł na Zamku w Łomży, gdzie zwoływał m.in. Radę Senatorów w latach 1561–1562. Kolejne królewskie „pięć minut” Łomża miała po jego śmierci. Do miasta przyjechała wówczas na dwa miesiące jego siostra i następczyni Anna Jagiellonka. Zarówno sytuacja polityczna po śmierci króla, jak i postawa Anny Jagiellonki sprawiły, że o Łomży mówiono głośno się nie tylko w Rzeczypospolitej, ale i Europie.
XVII – XVIII wiek.
Dobre czasy dla Łomży i jej mieszkańców kończą się w połowie XVII wieku. Przyczyn upadku potęgi miasta było kilka. Wojny, pożary, powodzie i zarazy, które w XVII stuleciu nawiedzają szczególnie często ziemię łomżyńską, za każdym razem dziesiątkując mieszkańców i ich zwierzęta. Po każdej z tych nawałnic coraz trudniej było podnieść się nie tylko poszczególnym rodzinom, ale także całemu miastu. Pod koniec wieku liczba ludności miasta wynosiła zaledwie 300 osób.
Lepszej sytuacji nie przyniósł także wiek XVIII. Miastem często kierowali w tych czasach starostowie, którzy bardziej niż o dobro Łomży i łomżan troszczyli się o dobro własne. Łomża pogrążała się w kryzysie coraz bardziej, tracąc przy tym nie tylko rangę i bogactwa, ale i mieszkańców. Druga połowa wieku XVIII to także upadek I Rzeczypospolitej i rozbiory, które dodatkowo pogłębiły kryzys.
Od 1794 roku w Łomży rządzili Prusacy. Wysokie podatki, kontrybucje i konfiskaty nakładane przez zaborcę w żaden sposób nie przyczyniały się do rozwoju miasta. Widok Łomży na przełomie XVIII i XIX wieku był opłakany. Po dawnej świetności zostały tylko gruzy, których na pozostałych ulicach było na dwa łokcie. Jednym z nielicznych pozytywnych efektów działalności administracji pruskiej w Łomży było wytyczenie poza granicami miasta cmentarza. Prusacy pozwolili także na osiedlanie się w mieście Żydom.
XIX wiek.
Ponowny wzrost i ożywienie gospodarcze Łomży to początek XIX wieku. W 1806 roku miasto liczy około 6000 mieszkańców. Z chwilą ustanowienia Księstwa Warszawskiego Łomża staje się siedzibą władz departamentu. Po utworzeniu Królestwa Polskiego zostaje głównym miastem obwodu łomżyńskiego, a w 1815 stolicą województwa augustowskiego. Wzrost gospodarczy Łomży związany jest przede wszystkim z powstaniem nowych węzłów komunikacyjnych. Paradoksalnie przyczyniają do tego nowi zaborcy – Rosjanie. Przez Łomżę prowadzi trakt polityczny z Warszawy do Moskwy. Następuje rozbudowa miasta. Najpierw buduje się obiekty wojskowe, administracyjne, a następnie gospodarcze, publiczne i mieszkalne. Dynamicznie wzrasta liczba ludności. Powstają nowe place i ulice, a także wiele kamienic oraz obiektów użyteczności publicznej m.in. łomżyński Browar, rafineria cukru, garbarnie, Wielka Synagoga. Z tego okresu pochodzi najwięcej łomżyńskich zabytków, m.in. ratusz, poczta czy gmach sądu. Miasto rozwija się stopniowo jako ośrodek o charakterze przemysłowo-handlowym.
XX wiek.
Początki XX wieku.
Początki XX wieku to dalszy rozwój miasta. Wspierają go niektóre z okolicznych dworów, m.in. dwór Lutosławskich w Drozdowie, czy Stanisława Woyczyńskiego w Starej Łomży. Łomża zostaje obwarowana rosyjskimi fortami. W 1912 roku miasto liczy około 22 000 mieszkańców. Do zabytków z tego okresu zaliczają się budynki I LO i II LO, Dom Ludowy oraz Park Ludowy.
I wojna światowa hamuje szybko postępujący rozwój. Łomżanie aktywnie uczestniczą w walkach narodowowyzwoleńczych. Wojna pozostawia po sobie trwały ślad. Znacznie zmienia się skład etniczny miasta. W większości opuszczają je Rosjanie i Niemcy, a Łomża staje się praktycznie miastem dwóch narodowości i dwóch wyznań – Polaków chrześcijan i Żydów wyznawców mojżeszowych, którzy w 1921 roku stanowili 46% ogółu mieszkańców. W czasie wojny polsko-bolszewickiej, sowieci zajmują miasto. 22 sierpnia 1920 r. wyzwala je oddziały XXIX Brygady Piechoty płk. Stanisława Wrzalińskiego. Okres międzywojenny to lata stopniowego odradzania się regionu. W 1925 roku powstaje diecezja łomżyńska, z biskupstwem w Łomży. W 1929 istniały tu cztery kościoły katolickie, jeden ewangelicki i synagoga. Funkcjonowały cztery szpitale: św. Ducha, św. Wojciecha, św. Rocha (zakaźny) oraz żydowski. Działało osiem związków i stowarzyszeń: Związek Kupców Polskich, Związek Kupców Żydowskich, Rada Klasowych Związków Zawodowych, Związek Budowlany, związek: szewców, służby rolnej, pracowników użyteczności publicznej, właścicieli nieruchomości, Okręgowe Towarzystwo Rolnicze oraz dwanaście cechów. W 1939 roku miasto liczy 27 000 mieszkańców (bez wojska).
II wojna światowa.
Po agresji III Rzeszy na Polskę Łomża została 11 września 1939 okupowana przez Wehrmacht. Okupacja niemiecka miasta trwała do 27 września, kiedy to wojska niemieckie wycofały się na linię demarkacyjną ustaloną przez III Rzeszę i ZSRR w pakcie Ribbentrop-Mołotow. 
29 września 1939, po ustaleniu w dniu 28 września 1939 r. pomiędzy III Rzeszą a ZSRR w pakcie o granicach i przyjaźni ostatecznej granicy niemiecko-sowieckiej na okupowanym terytorium Polski, miasto okupowała Armia Czerwona. 
Po przeprowadzonych przez władze sowieckie pseudowyborach do Zgromadzeń Ludowych Zachodniej Ukrainy i Zachodniej Białorusi Łomża została 2 listopada 1939 formalnie anektowana, przez ZSRR , wchodząc w skład Białoruskiej SRR. Miasto zostało stolicą rejonu w obwodzie białostockim Białoruskiej SRR. 
Okupacja sowiecka Łomży trwała do 22 czerwca 1941. W tym okresie nastąpiły prześladowania i wywózki Polaków zamieszkujących ziemię łomżyńską. W trakcie czterech masowych deportacji (10 lutego, 13 kwietnia i 29 czerwca 1940 r. oraz 20 czerwca 1941 r.) struktury NKWD wywiozły w głąb ZSRR – głównie na Syberię i do Kazachstanu około 6500 mieszkańców Łomży i ziemi łomżyńskiej. 
Po ataku Niemiec na ZSRR, 22 czerwca 1941 wojska niemieckie wkroczyły ponownie do miasta, rozpoczynając okres drugiej okupacji niemieckiej Łomży.
Od lipca do września 1941 w lasach giełczyńskich i sławieckich oraz w pobliżu wsi Jeziorko Niemcy zamordowali ok. 3500 Żydów. W sierpniu 1941 utworzyli w mieście getto dla ludności żydowskiej. Przebywało w nim ok. 9 tys. osób, oprócz mieszkańców Łomży także Żydzi z pobliskich miejscowości (Śniadowo, Miastkowo i Jedwabne). Na początku listopada 1942 getto zostało zlikwidowane, a jego mieszkańców wywieziono do obozu przejściowego w Zambrowie.
Podczas II wojny światowej Łomża zostaje zniszczona w ok. 70%. W wyniku deportacji i mordów liczba ludności maleje o około 60%. Zakończenie niemieckiej okupacji Łomży następuje 13 września 1944 roku, gdy do miasta ponownie wkracza Armia Czerwona.
II połowa XX wieku.
II połowa XX wieku to rekompensacja strat wojennych. Po II wojnie światowej Łomża liczy zaledwie 12,5 tys. mieszkańców. W latach 1946–1975 odbudowywana jest najstarsza część miasta. Powstają nowe osiedla mieszkaniowe, liczne zakłady przemysłowe (m.in. Łomżyńskie Zakłady Przemysłu Bawełnianego, Fabryka Mebli, PEPEES) oraz ciepłownia miejska. Następuje także uruchomienie komunikacji miejskiej. Miasto odradza się powoli, ale systematycznie. Na początku lat 70. ma prawie 30 000 mieszkańców.
Rok 1975 to przełom w rozwoju powojennej Łomży. Miasto staje się stolicą województwa łomżyńskiego. W latach 1975–1999 następuje gwałtowny wzrost gospodarczy oraz rozwój budownictwa mieszkaniowego. Powstaje dzielnica Południe, która jest osiedlem budownictwa wielorodzinnego. Do Łomży zostaje przyłączona wieś Łomżyca, w której rozwija się budownictwo jednorodzinne. Łomża rozrasta się w kierunku zachodnim i południowym. Obszar terenów zainwestowanych ulega podwojeniu. Funkcję stolicy województwa łomżyńskiego miasto pełni do 31 grudnia 1998 roku. W 1999 roku liczba mieszkańców wynosi 64 915
XXI wiek.
XXI wiek to przynależność Łomży do województwa podlaskiego jako powiat grodzki oraz stolica powiatu ziemskiego. Ludność miasta powoli spada w wyniku emigracji do większych miast oraz na przedmieścia Łomży (m.in. do Piątnicy Poduchownej, Kupisk, Konarzyc, Starej Łomży oraz do mniejszych miejscowości). W 2007 roku liczba mieszkańców Łomży wynosi 63 687.

</doc>
<doc id="995281" url="https://pl.wikipedia.org/wiki?curid=995281" title="Nootka">
Nootka



</doc>
<doc id="995283" url="https://pl.wikipedia.org/wiki?curid=995283" title="Cidaris (miasto)">
Cidaris (miasto)



</doc>
<doc id="995284" url="https://pl.wikipedia.org/wiki?curid=995284" title="Dominikanki nauczycielki Najświętszego Imienia Jezus">
Dominikanki nauczycielki Najświętszego Imienia Jezus

Dominkanki (nauczycielki) Najświętszego Imienia Jezus (Dominicaines (Enseignantes) du Saint-Nom de Jésus) - zgromadzenie zakonne sióstr dominikanek (początkowo związanych z Ojcami Kalwarii), na prawie papieskim. Założył je w 1800 w Tuluzie ks. François Vincent, powstało w celu nauczania dzieci. Zgromadzenie rozwinęło się jedynie w południowej Francji, działa też na Reunionie; W 1995 miało 8 domów i 67 sióstr, dom generalny znajduje się w Tuluzie.
W 1804 zgromadzenie otrzymało zatwierdzenie diecezjalne, a w 1873 zatwierdzenie ostateczne. Duchowość kształtowało początkowo na wzorach duchowości Ojców Kalwarii, do których należał ich założyciel, następnie jednak związało się z duchowością dominikańską, co dokonało się ostatecznie po przeredagowaniu konstytucji zgromadzenia przez bł. Jacka Marię Cormiera, generała zakonu dominikanów. Konstytucje te zostały zatwierdzone ostatecznie w 1967. 
Po związaniu się z dominikanami zgromadzenie poszerzyło cel działania o opiekę nad chorymi dziewczętami. W 1925 przyłączyły się do niego siostry św. Marty z Grasse, w 1934 panie z Sète.

</doc>
<doc id="995285" url="https://pl.wikipedia.org/wiki?curid=995285" title="Woerden (stacja kolejowa)">
Woerden (stacja kolejowa)

Woerden – stacja kolejowa w Woerden, w prowincji Utrecht. Stacja została otwarta w 1855. Posiada 2 perony.

</doc>
<doc id="995286" url="https://pl.wikipedia.org/wiki?curid=995286" title="Nutka">
Nutka



</doc>
<doc id="995289" url="https://pl.wikipedia.org/wiki?curid=995289" title="Rotterdam Alexander">
Rotterdam Alexander

Rotterdam Alexander – stacja kolejowa w Rotterdamie, w prowincji Holandia Południowa. Jest najdalej na wschód położoną stacją Rotterdamu.

</doc>
<doc id="995290" url="https://pl.wikipedia.org/wiki?curid=995290" title="Smoki">
Smoki



</doc>
<doc id="995291" url="https://pl.wikipedia.org/wiki?curid=995291" title="Puss/Oh, The Guilt">
Puss/Oh, The Guilt

Puss/Oh, The Guilt – split-single grunge'owego zespołu Nirvana i rockowego Jesus Lizard wydany w lutym 1993 roku. Utwór „Puss” wykonywany przez The Jesus Lizard, natomiast „Oh, The Guilt” – przez Nirvanę. „Puss / Oh, The Guilt” został wydany jako singel tylko w Anglii i doszedł do 12 miejsca na listach przebojów.
Utwór Nirvany został wyprodukowany przez Barretta Jonesa i nagrany 7 kwietnia 1992 roku w Seattle. Został umieszczona w zestawie "With the Lights Out" i na albumie "". 

</doc>
<doc id="995293" url="https://pl.wikipedia.org/wiki?curid=995293" title="Paolo Emilio Pavolini">
Paolo Emilio Pavolini

Paolo Emilio Pavolini (ur. 10 lipca 1864 w Livorno, zm. 15 września 1942 w Quattordio) – włoski indianista, tłumacz i znawca polskiej literatury.
W latach 1901–1935 był profesorem na uniwersytecie we Florencji. Prace na temat polskiej literatury publikował we włoskiej prasie (np. w „Rivista di Cultura”). Analizował m.in. "Anhellego" i "Ojca zadżumionych" Juliusza Słowackiego, "Sonety krymskie" Adama Mickiewicza, twórczość Kazimierza Przerwy-Tetmajera.

</doc>
<doc id="995295" url="https://pl.wikipedia.org/wiki?curid=995295" title="Psitakozaur">
Psitakozaur

Psitakozaur ("Psittacosaurus") – rodzaj prymitywnego ceratopsa z rodziny psitakozaurów (Psittacosauridae). Jego nazwa oznacza „papuzi jaszczur” ( "psittakē" „papuga”; σαυρος "sauros" „jaszczurka”) – odnosi się do kształtu jego dzioba, przypominającego dziób papugi. "Psittacosaurus" występował na terenach współczesnej Azji ok. 130-100 mln lat temu. Obecnie znamy ponad dziesięć gatunków należących do tego rodzaju. Zwierzęta te charakteryzowały się mocnym dziobem. Były roślinożercami wielkości gazeli. "Psittacosaurus" był jednym z najprymitywniejszych ceratopsów. Psitakozaur żył w Chinach, Mongolii, Rosji i być może Tajlandii. Obecnie znaleziono 400 skamielin psitakozaura, w tym wiele kompletnych szkieletów. Dzięki temu psitakozaur jest obecnie jednym z najlepiej poznanych marginocefali. Znaleziono ponadto szkielety osobników w różnym wieku – od świeżo wyklutego pisklęcia po osobnika w pełni dorosłego, co umożliwiło dokładne zbadanie przebiegu życia psitakozaura i jego obyczajów rozrodczych.
Morfologia.
Gatunki psitakozaura różnią się od siebie budową czaszki i szkieletu oraz rozmiarami, ale wszystkie zachowują ten sam plan budowy ciała. Najsłynniejszy gatunek psitakozaura – "P. mongoliensis" – osiągał 2 m długości oraz nieco powyżej 20 kg masy. Kilka gatunków psitakozaura ("P. major", "P. neimongoliensis" i "P. xinjiangensis") było zbliżonych do niego rozmiarami, podczas gdy inne były znacznie mniejsze ("P. sinensis", "P. meileyingensis"). Najmniejszym gatunkiem należącym do tego rodzaju był "P. ordosensis" (był on o 30% mniejszy niż "P. mongoliensis"). Po "P. mongoliensis" największymi gatunkami były "P. lujiatunensis" i "P. sibiricus". 
Wysoka i krótka czaszka psitakozaura znacznie różniła się od czaszek większości dinozaurów ptasiomiednicznych i posiadała kilka cech charakterystycznych dla ceratopsów, takich jak kość rostralna i zwężająca się ku dołowi kość jarzmowa. Jednak psitakozaur w odróżnieniu od bardziej zaawansowanych ceratopsów nie miał kostnych rogów ani kryzy wokół karku. Tylko u "P. sibiricus" rozwinęły się rogi, co może być przykładem konwergencji. Jak sugeruje nazwa, jego dziób był podobny do dziobu papugi. 
Długość kończyn przednich psitakozaura wynosiła tylko 58% długości kończyn tylnych.
Miał zaledwie cztery palce, w odróżnieniu od większości dinozaurów ptasiomiednicznych. 
Ubarwienie.
W 2010 roku na podstawie pigmentów zachowanych w łuskach psitakozaura Lingham-Soliar i Plodowski zasugerowali, że dinozaur ten był ubarwiony głównie na czarno i bursztynowo-brązowo, w maskujące barwy, z ciemniejszym grzbietem, a jaśniejszą stroną brzuszną ciała.
Gatunki.
Nazwa rodzajowa psitakozaura pochodzi z greckich słów "psittakos" – papuga i "sauros" – jaszczur. Odnosi się ona do podobieństwa dziobu psitakozaura do dziobu papugi i jego gadziej tożsamości. W ciągu lat do rodzaju psitakozaur zaliczono ponad tuzin gatunków, ale obecnie uznaje się dziewięć do jedenastu. Właśnie rodzaj "Psittacosaurus" obejmuje najwięcej gatunków spośród dinozaurów (pomijając ptaki). Dobrze oddaje on różnorodność dinozaurów. Należy przy tym pamiętać, że wiele współczesnych gatunków jest bardzo podobnych do siebie pod względem budowy szkieletu, a różni się aspektami, które nie zachowują się w zapisie kopalnym. Tymczasem paleontolodzy mogą opisywać nowe gatunki zazwyczaj tylko na podstawie różnic w budowie szkieletu, więc gatunków dinozaurów, w tym psitakozaura, może być jeszcze więcej.
Pierwszy znany gatunek psitakozaura. Pierwsze jego skamieliny odkryto w 1922 podczas wyprawy na pustynię Gobi organizowaną przez Amerykańskie Muzeum Historii Naturalnej, a później oznaczone jako AMNH 6254. Ta sama ekspedycja odkryła wiele szczątków innych dinozaurów jak owiraptory, welociraptory i protoceratopsy. Późniejsze wyprawy złożone z różnie połączonych uczonych mongolskich, polskich, rosyjskich, chińskich, japońskich, amerykańskich znalazły wiele szczątków tego gatunku. Skamieliny psitakozaura są najczęściej znajdowano w skałach pochodzących z aptu-albu sprzed około 125-100 mln lat. Do dzisiaj znaleziono ponad 75 szkieletów tego dinozaura, w tym prawie 20 całkowicie kompletnych. Znane są zarówno mające poniżej 13 cm długości pisklęta, jak i stare, dwumetrowe osobniki należące do tego gatunku. Czaszka tego gatunku na szczycie jest płaska, a z boku posiada trójkątne wgłębienia. "P. mongoliensis" jest największym znanym gatunkiem psitakozaura. Holotyp będący osobnikiem młodym ma mierzącą 15,2 cm czaszkę, a powiązana z nim kość udowa ma 16,2 cm. Najwięksi znani przedstawiciele tego gatunku mają mierzącą około 21 cm kość udową.
W 1923 Henry Fairfield Osborn opisał niewielkiego dinozaura, którego nazwał "Protiguanodon mongoliense" (nadał mu taką nazwę, ponieważ uznał nowo odkryte zwierzę za przodka iguanodona). Jednak później okazało się, że pod tą samą nazwą opisano też iguanodonta. Później dokonano ich identyfikacji i przypisano je do rodzaju "Iguanodon", a pozostałe szczątki przypisane do rodzaju "Protiguanodon" Yang Zhongjian (znany też jako C.C. Young) w 1958 opisał jako "Psittacosaurus protiguanodonensis". Obecnie uważa się gatunek "Psittacosaurus protiguanodonensis" za synonim gatunku "Psittacosaurus mongoliensis", a "Protiguanodon mongoliense" i "Psittacosaurus protiguanodonensis" zostały z tą nazwą zsynonimizowane.
Patrz: "Protiguanodon mongoliense"
W 1931 C.C. Young opisał na podstawie niekompletnej czaszki znalezionej w Mongolii Wewnętrznej (Chiny, Azja) nowy gatunek należący do rodzaju "Psittacosaurus" – "P. osborni". Jego nazwa gatunkowa honorowała paleontologa Henry'ego Fairfielda Osborna. Obecnie uważa się ten gatunek za synonim "P. mongoliensis".
Young opisał ten gatunek w 1931 w tej samej pracy, w której opisał "P. osborni", na podstawie fragmentów czaszki. Później uznał go za synonim "P. osborni". Obecnie oba te gatunki uważa się za synonimy "P. mongoliensis".
W 1950 r. datowanych na apt-alb skałach formacji Qingshan, leżącej w prowincji Shandong na południowy wschód od Pekinu (Chiny), znaleziono szczątki niewielkiego ceratopsa. Young w 1958 opisał go pod nazwą "Psittacosaurus sinensis". Obecnie nauka zna ponad 20 skamielin należących do tego gatunku, w tym kilka kompletnych czaszek i szkieletów. Dzięki temu "P. sinensis" jest najbardziej znanym gatunkiem psitakozaura po "P. mongoliensis". "P. sinensis" różni się od innych gatunków psitakozaura głównie budową czaszki. Czaszki osobników dorosłych są mniejsze i posiadają mniej zębów niż "P. mongoliensis". Kość jarzmowa posiada poprzeczne wyrostki tworzące „róg”, spotykany jest on także "P. sibiricus" i "P. lujiatunensis". Najdłuższa znana czaszka należąca do "P. sinensis" ma 11,5 cm długości. Żuchwa nie ma okna zmniejszającego jej ciężar. Czaszka jest szersza niż dłuższa.
Opisany został w 1962 przez Zhao Xijina. Jego nazwa gatunkowa honoruje C.C. Younga. Uważa się go za synonim "P. sinensis", znanego z tych samych skał.
Opisany na podstawie fragmentu czaszki znalezionej w Guyang w Regionie Autonomicznym Mongolia Wewnętrzna w Chinach (Azja) w 1983. Obecnie uważa się go za synonim "P. mongoliensis", a różnice między nimi interpretuje się jako różnice między poszczególnymi przedstawicielami tego samego gatunku.
W 1988 Zhao i amerykański paleontolog Paul Sereno opisali "P. xinjiangensis". Nazwa gatunkowa odnosi się do miejsca znalezienia skamielin – Xinjiang. Na początku 1970 odkryto kilka szkieletów tego gatunku. Zostały one opisane przez Sereno i Zhao. Holotyp i najbardziej kompletny szkielet należą do osobników młodych. W różnych miejscowościach leżących w Xinjiang odkryto szczątki osobników dorosłych. Okazy należącego do tego gatunku pochodzą z aptu-albu. Posiada „róg” wystający z kości jarzmowej. Kości biodrowe tego dinozaura ulegają procesowi panewki stawu biodrowego, charakterystycznemu dla długich kości. Ten gatunek wyróżniają również pewne cechy uzębienia. Kość udowa osobnika dorosłego ma ok. 16 cm długości.
Opisany w 1988 przez Sereno i Zhao oraz ich współpracowników. Znany z czterech czaszek, w tym jednej powiązanej ze szkieletem. Jego skamieniałości znaleziono w formacji Jiufotang, wokół miasta Meileyingzi w prowincji Liaoning (południowo-wschodnie Chiny). Wiek formacji Jiofotang jest nieznany, lecz wiek sąsiedniej Mongolii Wewnętrznej jest szacowany ok. 110 mln lat "P. meileyingensis" ma najkrótszy pysk ze wszystkich gatunków psitakozaura i najkrótszą kryzę wokół szyi. Oczodół mniej więcej trójkątny. Czaszka najprawdopodobniej osobnika dorosłego ma 13,7 cm.
Francuski paleontolog Éric Buffetaut i tajlandczyk Varavudh Suteethorn w 1992 na podstawie niekompletnej szczęki górnej i szczęki dolnej opisali nowy gatunek psitakozaura – "P. sattayaraki". Skamielina ta została znaleziona w formacji Khok Kruat i pochodziła z aptu-albu. W 2000 Paul Sereno zanegował ważność tego gatunku z powodu jego fragmentaryczności i uszkodzenia. Wykazał również brak u P. sattayaraki cech typowych dla psitakozaura. W 2002 autorzy opisu "P. sattayaraki" opublikowali nowe zdjęcia skamielin, na których było widać charakterystyczne dla psitakozaura zęby. Również inni autorzy uznali ten gatunek za ważny, a jeszcze inni zanegowali jego ważność. Kość zębowa P. sattayaraki przypomina tą jaka występuje u "P. mongoliensis", "P. sibiricus", "P. major", "P. lujiatunensis" i "P. meileyingensis". Być może osiągał takie same rozmiary jak "P. sinensis". Jeśli "P. sattayaraki" jest gatunkiem ważnym należy mu się tytuł gatunku psitakozaura, którego zasięg występowania obejmował tereny najbardziej wysunięte na południe.
Opisany w 1996 przez Kanadyjczyka Dale'a Russella i Zhao. Epitet gatunkowy tego dinozaura pochodzi od nazwy miejsca znalezienia Mongolii Wewnętrznej w madaryńskim dialekcie języka chińskiego. Opisany na podstawie prawie kompletnego szkieletu włącznie z zachowaną w większości czaszką. Oprócz tego w formacji Eijnhoro znaleziono szczątki siedmiu innych osobników. Kość czołowa a P. neimongoliensis jest wąska. Kość kulszowa jest dłuższa niż kość udowa. Długość czaszki "P. neimongoliensis" wynosi 13,2 cm, a kości udowej 13 cm, jednak nie jest to osobnik w pełni wyrośnięty. Dorosły przedstawiciel "P. neimongoliensis" był prawdopodobnie mniejszy niż "P. mongoliensis" i miał proporcjonalnie dłuższą czaszkę oraz ogon niż ten drugi.
Opisany w 1996 przez Rusella i Zhao. Epitet gatunkowy tego dinozaura pochodzi od miejsca znalezienia – prefektury Ordos w Mongolii Wewnętrznej. Holotyp składa się z niemal kompletnego szkieletu, jednak opisano tylko czaszkę w tym żuchwę i stopę. Znaleziono trzy inne okazy należące do tego gatunku, ale żaden z nich nie został opisany. Odkryty w formacji Eijnhoro. U tego gatunku też występują „rogi”. Jest to najmniejszy znany gatunek psitakozaura. Długość czaszki osobnika dorosłego wynosiła tylko 9,5 cm.
Xu Xing opisał go w 1997 na podstawie czaszki z powiązanymi kręgami i kończyną przednią. Została ona znaleziona w prowincji Gansu, niedaleko od jej granicy z Mongolią Wewnętrzną. Nazwa gatunkowa tego cerapoda pochodzi od góry Mazongshan (Horse Mane Mountain) będącej blisko miejsca odkrycia szczątków tego dinozaura. Niestety czaszka tego dinozaura została uszkodzona podczas przechowywania jej w chińskim Instytucie Paleontologii Kręgowców i Paleoantropologii, a niektóre fragmenty holotypu zaginęły Wiek tej skamieliny szacuje się barrem-apt. Paul Sereno zasugerował, że "P. mazongshanensis" to "nomen dubium" (gatunek niepewny) i uznał, że nie posiada on żadnych cech pozwalających udowodnić zasadność odrębności tego gatunku. Jednak niektórzy autorzy negują ta tezę, uważając, że takimi cechami są długi pysk i guzowa wypukłość na czaszce. Inne cechy uznane początkowo za odróżniającego go od innych gatunków, obecnie uważa się za wynik mechanicznych zniekształceń czaszki.
W 1950 r. rosyjscy paleontolodzy zaczęli odkrywać szczątki psitakozaurów obok wsi Szestakowo. W 1990 r. szczątki psitakozaurów znalezione także w innych miejscach kilka całkowicie kompletnych szkieletów. Paleontolodzy uznali, że te szczątki należą do nowego gatunku psitakozaura – "P. sibricus". Został on w 2000 opisany przez pięciu uczonych, choć oficjalnie autorami opisu są Aleksiej Woronkiewicz i Aleksander Awerianow. Szczątków tego dinozaura nie opisano całkowicie do 2006 r. Żył w apcie-albie. P. sibricus jest jednym z największych znanych gatunków psitakozaura. Długość szyi u tego dinozaura wynosi 15–18% długości czaszki i jest większa niż u innych gatunków psitakozaura. Cechą charakterystyczną tego gatunku są trzy „rogi”. Dinozaur ten posiada 23 kręgi między czaszką a miednicą. Inne gatunki psitakozaura miały tylko 21-22 kręgi. Czaszka tego dinozaura ma 22,3 cm długości, a kość udowa 22,3 cm.
Opisany w 2006 przez chińskiego paleontologa Zhou Changfu i jego trzech chińskich kolegów. Jest jednym z najwcześniejszych gatunków psitakozaura. Materiał kopalny składa się z czterech czaszek znalezionych w formacji Yixian w prowincji Liaoning koło wsi Lujiatun. Wiek tej formacji jest różnie datowany: na barrem, ok. 128 mln lat, lub wczesny apt, ok. 125 mln lat.
Jego szczątki znaleziono w formacji Yixian w pobliżu Beipiao City (prowincja Liaoning). Opisany przez Paula Sereno, Zhao i dwóch innych uczonych w 2007. Holotypem jest prawie kompletny szkielet z czaszką oznaczony LH PV1; za skamieniałości przedstawicieli gatunku uznano też niekompletną czaszkę CAGS-IG-VD-004, oraz szkielet z zachowaną czaszką oznaczony JZMP-V-11. Jego wiek szacuje się na podobny do wieku "P. lujiatunensis". Gatunek ten charakteryzuje się proporcjonalnie największa czaszką, stanowią 38% długości tułowia (dla porównania u P. mongoliensis długość czaszki wynosi 30% długości tułowia). Innymi cechami tego gatunku są najdłuższe „rogi” (pomijając gatunki "P. sinensis", "P. lujiatunensis" i "P. xinjiangensis") oraz niezwykle wąski pysk. Rogi nieznacznie odchylone do dołu. Hedrick i Dodson (2013) uznali ten gatunek za młodszy synonim "Psittacosaurus lujiatunensis"; zdaniem autorów mający charakteryzować gatunek wąski pysk nie jest prawdziwą cechą budowy czaszek jego przedstawicieli, lecz wynikiem ich uszkodzenia poprzez boczne spłaszczenie.
Gatunek ten został opisany w 2010 roku przez Paula Sereno, Zhao Xijina i Tan Lina. Został odkryty w datowanych na alb, około 115 mln lat, osadach formacji Bayan Gobi w Mongolii Wewnętrznej. Był to niewielki psitakozaur, osiągający rozmiary zbliżone do "Psittacosaurus sinensis". Klatka piersiowa holotypu, będącego w pełni dorosłym osobnikiem, mierzy 40 cm, co długość całego zwierzęcia pozwala oszacować na około metr. Według Sereno i współpracowników gatunek ten jest najbliżej spokrewniony z "P. sibiricus", "P. neimongolensis" i "P. sinensis".
Gatunek ten został opisany w 2003 roku jako należący do odrębnego rodzaju z rodziny Psittacosauridae, nazwanego "Hongshanosaurus". Holotypem jest należąca do młodego osobnika uszkodzona czaszka o długości ok. 35 mm; w 2005 roku opisano uszkodzoną czaszkę o długości przekraczającej 150 mm, należącą do osobnika dorosłego. Obie czaszki pochodzą z tej samej formacji co szczątki "Psitttacosaurus lujiatunensis". Autorzy jego opisu stwierdzili istnienie różnic w budowie czaszek psitakozaura i "Hongshanosaurus" uzasadniających uznanie ich za odrębne rodzaje. Długość pyska mierzona od czubka pyska do oczodołów u "Hongshanosaurus" wynosiła 50% długości całej czaszki, zaś u różnych gatunków z rodzaju "Psittacosaurus" - nie więcej niż 40%; "Hongshanosaurus" miał też różnić się od psitakozaura owalnym kształtem nozdrzy, oczodołu i dolnego otworu skroniowego. Paul Sereno (2010) stwierdził jednak, że te różnice mogą być rezultatem uszkodzeń obu znanych czaszek "Hongshanosaurus"; jednocześnie stwierdził występowanie u "H. houi" niektórych autapomorfii występujących także u gatunku "Psitttacosaurus lujiatunensis". Sereno ostatecznie uznał rodzaj "Hongshanosaurus" za młodszy synonim rodzaju "Psittacosaurus", jednocześnie uznając gatunek "Psitttacosaurus houi" za "nomen dubium"; jego zdaniem możliwe jest jednak, że "P. houi" i "P. lujiatunensis" to w rzeczywistości ten sam gatunek - a w takim wypadku "P. lujiatunensis" byłby młodszym synonimem "P. houi". Hedrick i Dodson (2013) zgodzili się, że "H. houi" jest synonimem "P. lujiatunensis" (oraz "P. major"). Autorzy postulują jednak, by pomimo tego, że "H. houi" został nazwany wcześniej niż "P. lujiatunensis", na określenie gatunku używać nazwy "P. lujiatunensis"; autorzy uzasadniają to tym, że w odróżnieniu od "P. lujiatunensis" gatunek "H. houi" został opisany na podstawie skamieniałości należących do osobników niedojrzałych.
Sporo okazów psitakozaura nie jest przypisanych do konkretnego gatunku. Mówi się o nich "Psittacosaurus" sp. Ponad 200 okazów znalezionych w prowincji Liaoning jest wciąż nieoznaczonych. Niektóre nie są przypisywane konkretnemu gatunkowi, mimo że są dobrze zachowane i częściowo opisane. Prawie 100 nieprzypisanych do żadnego gatunku okazów psitakozaura zostało odkopanych podczas ekspedycji na pustynię Gobi prowadzaną przez mongolskiego paleontologa Bolortsetsega Minjina i amerykańskiego paleontologa Jacka Hornera.
Klasyfikacja.
Psitakozaura umieszcza się w rodzinie Psittacosauridae, która wzięła nazwę od niego. Została ona zdefiniowana przez Osborna w 1923. Wbrew temu, co jest napisane w wielu popularnonaukowych książkach, psitakozaury nie są przodkami bardziej zaawansowanych ceratopsów. Świadczą o tym takie szczegóły anatomiczne, jak liczba palców u rąk (psitakozaury miały cztery, bardziej zaawansowane ceratopsy – pięć). Pokrewieństwo między poszczególnymi gatunkami psitakozaura jest niejasne. Poniżej przedstawiano wyniki analizy Aleksandra Awerianowa i innych z 2006, dotyczącej pochodzenia i pokrewieństwa między poszczególnymi gatunkami psitakozaura.
Zapis kopalny.
Do dzisiaj znaleziono ponad 400 okazów psitakozaura, w tym 75 należących do "P. mongoliensis". Szczątki psitakozaurów odkryto w Rosji, Chinach, Mongolii i być może Tajlandii. Świadczy to o szerokim zasięgu występowania tego dinozaura. Ich wiek datuje się najczęściej na ok. 125-100 mln lat. Z powodu bardzo dużej liczby odnalezionych szkieletów psitakozaura, często używa się ich jako skamieniałości przewodnich.
Paleobiologia.
Dieta.
Zęby psitakozaura dobrze nadawały się do zbierania i cięcia roślinności, natomiast słabo do żucia. Z tego powodu psitakozary połykały gastrolity, pomagające w rozgniataniu pokarmu w żołądku. U jednego z okazów psitakozaura w okolicach jamy brzusznej znaleziono ponad 50 takich kamieni. Obecnie kamienie w takich samych celach połykają niektóre ptaki.
Wzrost.
Znaleziono kilka szczątków młodych psitakozaurów. Najmniejszy okaz młodego osobnika "P. mongoliensis" ma 11–13 cm długości i 2,8 cm czaszkę. Inna czaszka należąca do świeżo wyklutego osobnika ma 4,6 cm długości. Oba te okazy pochodzą z Mongolii. Naukowcom udało się ustalić tempo wzrostu psitakozaura. W wieku trzech lat psitakozaur osiągał ok. 1 kg masy, a w wieku dziewięciu lat ważył ok. 20 kg. Tak więc psitakozaur rósł szybciej niż gady i torbacze, ale wolniej niż ptaki i większość ssaków łożyskowych. W 2009 roku Gregory Erickson i współpracownicy opisali grupę 80 osobników "P. lujiatunensis" ze złóż Lujiatun w formacji Yixian, prawdopodobnie pogrzebaną w wulkanicznym spływie popiołowym. Obejmowała ona zwierzęta od nowo wyklutych do jedenastoletnich, przy czym młodszych psitakozaurów było znacznie więcej, niż starszych. Największa śmiertelność dotykała zwierzęta w pierwszych latach ich rozwoju, dopóki nie osiągnęły one masy około 2 kg – co następowało prawdopodobnie w wieku 3–4 lat – i pozostawała na stałym poziomie do momentu, w którym dinozaury zaczynały osiągać dojrzałość płciową, kiedy wzrastała do około 50%. Prawdopodobnie "P. lujiatunensis" dojrzewały w dziewiątym roku życia. Ogólny schemat przeżywalności u "P. lujiatunensis" jest bardzo podobny do występującego u znacznie większego, drapieżnego tyranozaura.
„Pióra”.
U jednego z okazów psitakozaura znalezionego w formacji Yixian (prowincja Liaoning, Chiny) i nieprzypisanego do żadnego gatunku widać na ogonie pióropodobne twory. Okaz ten został nielegalnie wyeksportowany z Chin, ale został później zakupiony przez niemieckie muzeum, które planuje zwrócić go Chinom. Są one umieszczone nieregularnie i mają ok. 16 cm długości. Ponieważ znajdują się one na ogonie raczej nie mogły służyć do izolacji termicznej i raczej służyły do popisów godowych. Reszta ciała tego okazu jest pokryta łuskami. Niektórzy uważają te twory za efekt rozkładu kolagenu, choć inni krytykują tę interpretację.
Zachowania społeczne.
Meng i współpracownicy (2004) opisali odkryty w osadach formacji Yixian (prowincja Liaoning) szkielet dorosłego psitakozaura (nieprzypisanego do konkretnego gatunku), wokół którego znaleziono 34 szkielety osobników młodych. Wszystkie młode mają w przybliżeniu ten sam wiek. Są one ustawione pod względem masy ciała, co sugeruje że zginęły nagle np. przysypane ziemią. Zhao i współpracownicy (2013) w wyniku dokładniejszych badań na tymi szkieletami stwierdzili jednak, że obecność w jednym miejscu 34 młodych osobników i jednego starszego jest wynikiem fałszerstwa: czaszka starszego osobnika została przyklejona do skał, w których odkryto kości osobników młodych. Ponadto starszy osobnik nie mógł być rodzicem osobników młodych. Budowa jego czaszki wskazuje, że był on osobnikiem w wieku ok. 6 lat, a co za tym idzie przed śmiercią nie osiągnął jeszcze dojrzałości płciowej; psitakozaury osiągały dojrzałość płciową ok. 10 roku życia. Jednocześnie autorzy są jednak zdania, że skupienie w jednym miejscu szkieletów 34 młodych osobników nie jest rezultatem fałszerstwa. Zhao i współpracownicy opisali też szkielety innej grupy młodych psitakozaurów, tym razem tylko sześciu, odkrytych na terenie prowincji Liaoning; jeden z nich w chwili śmierci miał 3 lata, pozostałe – po 2.
Wrogowie.
W Yixian znaleziono także dowody na to, że młode psitakozaury padały ofiarą ssaków drapieżnych. W jamie brzusznej ssaka należącego do gatunku "Repenomamus robustus", znaleziono szczątki młodych psitakozaurów. "R. robustus" miał ok. 50 cm długości i ważył 4–6 kg. Jest to pierwszy znany dowód ataków mezozoicznych ssaków na dinozaury. Najprawdopodobniej psitakozaury broniły swojego potomstwa przed atakami drapieżników składając dużo jaj.
Patologie.
U jednego z okazów psitakozaura znalezionych w formacji Yixian, jeden przypisywany do gatunku "P. mongoliensis" ma kościach ślady zakażenia prawej kości strzałkowej. Poza tym nie widać śladów złamań. Kość ta posiada oznaki martwicy z powodu niedostatecznej ilości krwi wokół niej. Ponadto widać sporą opuchliznę na tej kości. Sugeruje to, że zwierzę żyło jeszcze jakiś czas po urazie, który spowodował zakażenie. Jednak kość strzałkowa nie jest tak potrzebna do chodu jak kość udowa czy kość piszczelowa, więc zwierzę mogło jeszcze chodzić mimo urazu, którego przyczyna jest nieznana.

</doc>
<doc id="995299" url="https://pl.wikipedia.org/wiki?curid=995299" title="Zlodowacenie bałtyckie">
Zlodowacenie bałtyckie



</doc>
<doc id="995303" url="https://pl.wikipedia.org/wiki?curid=995303" title="Andromacha (imię)">
Andromacha (imię)

Andromacha - imię żeńskie pochodzące z greckiej mitologii, w której Andromacha była żoną Hektora. 
Andromacha imieniny obchodzi: 16 maja.

</doc>
<doc id="995304" url="https://pl.wikipedia.org/wiki?curid=995304" title="Czarne Jastrzębie-Zdrój">
Czarne Jastrzębie-Zdrój



</doc>
<doc id="995306" url="https://pl.wikipedia.org/wiki?curid=995306" title="Riccardo Picchio">
Riccardo Picchio

Riccardo Picchio (ur. 7 września 1923 w Piemont, zm. 13 sierpnia 2011) – włoski slawista, współwydawca rocznika „Ricerche Slavistiche”.
Ukończył studia na uniwersytecie w Rzymie. W latach 1945–1947 był redaktorem dziennika „L'Avanti”. W latach 1947–1948 był lektorem języka włoskiego na Uniwersytecie Warszawskim, a 1953–1961 wykładał na uniwersytetach we Florencji i Pizie. Od 1961 do 1965 piastował funkcję kierownika Instytutu Filologii Słowiańskiej w Rzymie, jako następca Mavera. Następnie był profesorem literatury słowiańskiej na Uniwersytecie Yale.
Niektóre jego prace ukazały się w tomie "Études littéraires slavo-romanes", wydanym w 1978 w języku francuskim.
W 1991 r. został członkiem zagranicznym PAN.

</doc>
<doc id="995307" url="https://pl.wikipedia.org/wiki?curid=995307" title="Vico Morcote">
Vico Morcote

Vico Morcote – gmina w kantonie Ticino, ok. 440 mieszkańców. Położona nad jeziorem Lugano w pobliżu miasta Lugano.
W Vico Morcote siedzibę ma europejska filia Southern Caifornia Institute of Architecture (SCI-ARC).

</doc>
<doc id="995309" url="https://pl.wikipedia.org/wiki?curid=995309" title="Juryj Humianiuk">
Juryj Humianiuk

Juryj Iharawicz Humianiuk (, , "Jurij Igoriewicz Gumieniuk"; pseud. Wacław Halimski; ur. 24 września 1969 w Grodnie, zm. 19 stycznia 2013 tamże) – białoruski poeta, prozaik, autor dziecięcych sztuk teatralnych, dziennikarz prasowy i radiowy, polonista.
Życiorys.
Urodził się 24 września 1969 roku w Grodnie, w obwodzie grodzieńskim Białoruskiej SRR, ZSRR, jako syn Ihara Iosifawicza Humianiuka, szkolnego nauczyciela matematyki, oraz Krysciny Kazimirauny. W 1994 roku ukończył studia na Wydziale Polonistyki Grodzieńskiego Uniwersytetu Państwowego im. Janki Kupały. Następnie uczył się na aspiranturze na tej samej uczelni. W latach 1991–1994 przygotowywał w grodzieńskim radiu obwodowym literacko-artystyczną audycję radiową „Kantekst”. Pracował jako dziennikarz w gazetach „Pahonia” (1992, 1995–2001) oraz „Dień” (2004). W latach 1994–2000 kierował sekcją literacką Grodzieńskiego Obwodowego Teatru Lalek. Od 2002 roku był publicystą w wydawanym w Białymstoku białoruskojęzycznym miesięczniku „Czasopis”. Pracował dla Białoruskiej Redakcji Polskiego Radia dla Zagranicy, gdzie posługiwał się pseudonimem "Wacław Halimski". Programy jego autorstwa były także nadawane przez mające siedzibę w Białymstoku Białoruskie Radio Racja.
Juryj Humianiuk wraz z Alesiem Arkuszem założył Towarzystwo Wolnych Literatów. Skupiało ono młodych białoruskich poetów, którzy wyrażali sprzeciw wobec starszego pokolenia twórców, pozostających pod wpływem systemu radzieckiego i niechcących zmian w kraju. Był także członkiem Związku Pisarzy Białoruskich i Białoruskiego PEN-Centrum. Latem 2011 roku przygotowywał materiały dziennikarskie z akcji milczącego protestu na ulicach Grodna, organizowanych w ramach kampanii „Rewolucja przez Sieci Społecznościowe”. 3 lipca był jednym z ośmiu grodzieńskich dziennikarzy, którzy zostali aresztowani pod zarzutem udziału w nielegalnych demonstracjach. Otrzymał wyrok 12 dni pozbawienia wolności i karę finansową w wysokości 77 tysięcy białoruskich rubli. Wyrok odbył w grodzieńskim więzieniu, wraz z m.in. Igorem Bancerem. W tym czasie ogłosił protest głodowy.
Wieczorem 19 stycznia 2013 roku zginął w wyniku wypadnięcia z balkonu na 8. piętrze budynku internatu, nieopodal domu, w którym mieszkał. 23 stycznia został pochowany w obrządku greckokatolickim na cmentarzu przy Prospekcie Kosmonautów w Grodnie. W ceremonii uczestniczyli liczni białoruscy literaci i dziennikarze, a trumna została przykryta biało-czerwono-białą flagą.
Twórczość.
Juryj Humianiuk publikował swoje prace drukiem od 1990 roku. Należał do grupy grodzieńskich modernistów lat 90. XX wieku, na okres ten przypadł także szczyt jego aktywności twórczej. Poezję pisał w specyficznym, dekadenckim stylu. Fascynowała go stylistyka i estetyka dwudziestolecia międzywojennego. Jest autorem zbiorów wierszy: "Wodar cieła" (1992), "Twar Tutanchamona" (1994), "Rytuał" (1999), "Labirynty prywidnaha zamku" (2000, we współautorstwie) i "Wulica tyhrowych archidejau" (2003). Pisał sztuki teatralne dla dzieci, wystawiane w Grodzieńskim Obwodowym Teatrze Lalek: "Bal u barona Miunchauzena" (1993), "Tajamnica załatoha piarścionku" (1998), "Kaladnaje padarożża" (1999). Był także autorem niedokończonej powieści "Apostały nirwany" (księga pierwsza 1995), sagi dokumentalnej "Prywid daunich Kresau" (2004–2005), artykułów krytycznych na temat literatury, grafiki i teatru. Był współredaktorem literacko-artystycznego almanachu „Kałossie”. Jego teksty zostały wykorzystane przez białoruskie zespoły rockowe „Hrunwald”, „Ajsza” (Jungle X-mas) oraz przez innych wykonawców w około dwudziestu piosenkach.
W twórczości Humianiuka można znaleźć wiersze o charakterze homoerotycznym, np. "Rużawoki drakon" () opublikowany w zbiorze "Koła" wydanym w Grodnie w 1993 roku.
Poglądy.
Juryj Humianiuk bardzo negatywnie oceniał sytuację w dziedzinie kultury na Białorusi pod rządami Alaksandra Łukaszenki. Jego zdaniem kultura niezależna i nieposłuszna władzy poddawana jest inwigilacji, a twórcy krytykujący głowę państwa są prześladowani. Teatr białoruski znajduje się w ideowym kryzysie, reżyserzy teatralni są ograniczani przez cenzurę, a każda próba niezależności i indywidualizmu podlega represjom ze strony władz. Inwigilacji podlega także Białoruski Związek Pisarzy, w którym pozostali wyłącznie literaci lojalni wobec władzy. Zdaniem Juryja Humianiuka wszystkie państwowe wydawnictwa i czasopisma poddawane są cenzurze, a poezja ma szansę na niezależność wyłącznie w nurcie podziemnym. Aleś Arkusz opisując Juryja Humianiuka stwierdził, że był on "zaciętym antykomunistą i nie znosił komunistycznego, więziennego stylu życia, przede wszystkim twórczego".
Ihar Humianiuk uważał, że poezja nie powinna być tworzona w wyniku chwilowego zapotrzebowania, a wyłącznie pod wpływem natchnienia, do czego sam się stosował.
Życie prywatne.
Juryj Humianiuk mieszkał w Grodnie ze swoją matką emerytką. Wkrótce po jego śmierci miała miejsce dyskusja na temat jego orientacji seksualnej. Zdaniem artysty Alesia Suraua był on homoseksualistą. Wskazują na to obecne w twórczości Humianiuka wątki o charakterze homoerotycznym. Poeta prowadził ekstrawagancki tryb życia, będąc związanym z bohemą artystyczną Grodna. Często ubierał się w stylu dandysów.

</doc>
<doc id="995311" url="https://pl.wikipedia.org/wiki?curid=995311" title="Benjamin Becker">
Benjamin Becker

Benjamin Becker (ur. 16 czerwca 1981 w Merzig) – niemiecki tenisista, reprezentant kraju w Pucharze Davisa.
Kariera tenisowa.
Zawodowym tenisistą Becker był w latach 2005–2017.
W turniejach rangi ATP World Tour wygrał rozgrywki w ’s-Hertogenbosch w 2009 roku, na kortach trawiastych. Do turnieju przystąpił z eliminacji. W drodze po tytuł pokonał m.in. nr 1. rozgrywek – Hiszpana Fernando Verdasco, Rainera Schüttlera, a w finale Raemona Sluitera. Ponadto jest finalistą rozgrywek z sezonu 2007 w Bangkoku i z 2014 roku w ’s-Hertogenbosch.
W grze podwójnej Becker osiągnął dwa finały turniejów ATP World Tour, najpierw w roku 2009 w Los Angeles (w parze z Frankem Moserem), a następnie w roku 2010 w San Josè (w parze z Leonardo Mayerem).
W rankingu singlistów najwyższą pozycję osiągnął na początku marca 2007 roku – nr 38. W zestawieniu deblistów najwyżej sklasyfikowany był w lipcu 2010 roku na 58. miejscu.
W Pucharze Davisa przyczynił się do zwycięstwa 3:2 z Chorwacją w lutym 2007 roku; był to zarazem jego debiut w reprezentacji narodowej.

</doc>
<doc id="995312" url="https://pl.wikipedia.org/wiki?curid=995312" title="Kwakwaka'wakw">
Kwakwaka'wakw



</doc>
<doc id="995313" url="https://pl.wikipedia.org/wiki?curid=995313" title="Dominikanki Najświętszego Imienia Jezus z San Rafael">
Dominikanki Najświętszego Imienia Jezus z San Rafael

Dominikanki Najświętszego Imienia Jezus z San Rafael (Congregation of the Most Holy Name) – zgromadzenie zakonne sióstr dominikanek, na prawie papieskim. Założyli je w 1850 w San Francisco biskup Josep Sadoc Alemany OP i nowicjuszka dominikanek św. Krzyża Catherine Adélaide Goemaere. Celem zgromadzenia jest nauczanie dziewcząt. W 1995 zgromadzenie liczyło 18 domów i ok. 171 sióstr, dom generalny znajduje się w San Francisco.
W 1854 przeniosły dom generalny do miejscowości Benicia, w 1889 do San Rafael. W 1877 siostry przeszły spod jurysdykcji generała dominikanów pod władzę ordynariusza San Francisco. Zatwierdzenie papieskie otrzymały w 1931. W archidiecezjach Los Angeles i San Francisco prowadzą college i dwa szpitale.

</doc>
<doc id="995314" url="https://pl.wikipedia.org/wiki?curid=995314" title="Chris Benoit">
Chris Benoit

Chris Benoit, właściwie Christopher Michael Benoit (ur. 21 maja 1967, zm. 24 czerwca 2007) – kanadyjski wrestler.
Walczył w: Extreme Championship Wrestling, World Championship Wrestling, World Wrestling Entertainment a także w japońskim New Japan Pro Wrestling. W swojej karierze trzydzieści dwa razy zdobywał tytuły mistrzowskie. Posiadał pięciokrotnie pas United States, dwukrotnie WCW i trzykrotnie WWE. Był także jednym z trzech zawodników posiadających jednocześnie tytuł World Heavyweight Championship (WWE) i federacjach WWE i WCW. 24 czerwca 2007 Chris Benoit prawdopodobnie popełnił samobójstwo, poprzedzone zabójstwem żony i syna. Po tym incydencie federacja WWE zmieniła swoją politykę antydopingową.
Przebieg wydarzeń zbrodni.
Według oficjalnej wersji policji jako pierwsza już dwa dni przed mężem zginęła Nancy Benoit. W piątek 22 czerwca miała ona zostać uduszona przez Chrisa w sypialni na piętrze. Po zamordowaniu żony Kanadyjczyk miał związać jej kończyny, a następnie owinąć ciało w ręcznik. Benoit położył obok niej Biblię, co było dowodem na to, że Chris mógł być niepoczytalny podczas dokonywania tego czynu. Samo zabójstwo było dość brutalne i według sekcji zwłok było podobne do typowej egzekucji przez uduszenie. Benoit wcisnął kolano w plecy Nancy i w tym samym czasie przełożył jej przez głowę ręcznik, za który ciągnął do czasu zgonu. Lekarze ustalili jednak, że Nancy chciała uciekać. Sekcja zwłok była bardziej utrudniona niż w dwóch innych przypadkach, ponieważ była pracownica WCW zginęła przynajmniej kilkanaście godzin wcześniej niż Chris i Daniel. W ciele Amerykanki odnaleziono alkohol, ale nie ma dowodów na to, że mąż chciał ją „uspokoić” przed dokonaniem zabójstwa.
Dzień później, o godzinie 15:30 najlepszy przyjaciel Kanadyjczyka, Chavo Guerrero otrzymał wiadomość głosową od Chrisa, że ten przez problemy z transportem nie pojawi się na zaplanowanym live evencie w Teksasie. Chavo stwierdził później, że głos Chrisa był jednak bardzo dziwny i zmęczony. Meksykanin wysłał sms-a koledze i ten kilkanaście minut później oddzwonił do niego. Stwierdził, że zmienił godzinę lotu w Delta Air Lines, a do tego ma problemy domowe, bowiem Nancy i Daniel zachorowali na zatrucie pokarmowe. Kanadyjczyk zakończył później słowami "I love you". W niedzielę wysłane zostały kolejne wiadomości z telefonów Chrisa oraz Nancy. Większość z nich poinformowała współpracowników Benoit o jego adresie. Ostatnia za to mówiła, gdzie są schowane psy oraz że drzwi garażowe są otwarte. Policja stwierdziła później, że Kanadyjczyk poinformował najbliższych, jak mają wejść do domu, szukając zaginionych. Następnie Benoit zadzwonił do WWE, informując, że razem z żoną pojechał z synem do szpitala i poleci do Houston później samolotem. Tego samego dnia miał on walczyć z CM Punkiem na gali Vengeance, ale nigdy nie pojawił się na arenie.
Daniel Benoit był trzecim dzieckiem Chrisa Benoit (wcześniej doczekał się Dawida i Megan). Nancy nie miała innych dzieci ze swoimi wcześniejszymi partnerami. Chris przed dokonaniem drugiego zabójstwa uspokoił swojego syna Alprazolamem. Następnie ojciec udusił go, ale okazało się, że dziecko nie miało żadnych większych urazów. Dokładny czas śmierci nie jest znany, ale jego ciało było w mniejszym stanie rozkładu niż Nancy. Po całej sytuacji sugerowano, że Daniel cierpiał na zespół łamliwego chromosomu X. Właśnie to mogło być powodem konfliktów w domu. Być może ojciec podawał mu hormon wzrostu, bowiem na ramionach dziecka odnaleziono ślady po igle. Później jednak prokurator okręgowy wydał oświadczenie, że Daniel Benoit był w 100% zdrowy. Potwierdziła to także siostra, Nancy Benoit, więc nadal nie wiadomo, co było podawane Danielowi za pomocą igieł. Ojciec Daniela po dokonaniu zabójstwa położył obok ciała Biblię.
Chris Benoit po dokonaniu dwóch zabójstw popełnił samobójstwo we własnej siłowni, wieszając się na maszynie do podnoszenia ciężarów. To właśnie w takiej pozycji został on odnaleziony przez pierwsze osoby, które weszły na jego posiadłość. Sandra Toffoloni (siostra Nancy) rok temu poinformowała w audycji Chrisa Jericho, że w komputerze Kanadyjczyka odnalezione zostały strony internetowe, które mówiły, jak najszybciej złamać sobie kark.
WWE było bardzo zaniepokojone brakiem Chrisa Benoit na gali PPV. Do tego odczytano wiadomości, które Kanadyjczyk wysłał do m.in. Chavo Guerrero oraz Scotta Armstronga. Federacja poprosiła lokalną policję o sprawdzenie domu Chrisa. Po godzinie 16:00 federacja otrzymała informację, że w domu odnaleziono trzy ciała i od razu uznano go za miejsce zbrodni. Pierwotnie nie podejrzewano samobójstwa, ale z biegiem czasu wszystko zaczęło być oczywiste i prokuratura nie miała wielkich wątpliwości.
Osiągnięcia.
Catch Wrestling Association
Extreme Championship Wrestling
Universal Wrestling Association
New Japan Pro Wrestling
Pro Wrestling Illustrated
World Championship Wrestling
World Wrestling Federation/World Wrestling Entertainment

</doc>
<doc id="995315" url="https://pl.wikipedia.org/wiki?curid=995315" title="Tadeusz Gicgier">
Tadeusz Gicgier

Tadeusz Gicgier (ur. 19 września 1927 w Łodzi, zm. 4 maja 2005 tamże) – polski pisarz, poeta i satyryk.
Życiorys.
Studiował filologię polską na Uniwersytecie Łódzkim. Jako poeta zadebiutował w 1948 roku. Był redaktorem łódzkiej i białostockiej rozgłośni Polskiego Radia. Jest autorem scenariuszy do trzech filmów animowanych. Zmarł po wielomiesięcznej walce z chorobą – czerniakiem.
Pochowany na Starym Cmentarzu przy ul. Ogrodowej w Łodzi, w części katolickiej.
Twórczość.
Jest autorem trzydziestu książek, w tym dziesięciu zbiorów wierszy, siedmiu zbiorów reportaży literackich oraz kilku zbiorów satyr i fraszek. Zbiór "Satyry, fraszki, aforyzmy" jest wyborem wierszy satyrycznych i fraszek wierszem i prozą publikowanych na przestrzeni dwudziestu pięciu lat w prasie satyrycznej i literackiej.

</doc>
<doc id="995318" url="https://pl.wikipedia.org/wiki?curid=995318" title="Centralna Komisja Republiki Białorusi ds. Wyborów i Prowadzenia Referendów Krajowych">
Centralna Komisja Republiki Białorusi ds. Wyborów i Prowadzenia Referendów Krajowych

Centralna Komisja Wyborcza (białoruski: Цэнтральная камісія па выбарах і правядзеньні рэспубліканскіх рэфэрэндумаў Рэспублікі Беларусь, rosyjski Центральная комиссия Республики Беларусь по выборам и проведению республиканских референдумов; pełna nazwa: "Centralna Komisja Republiki Białorusi ds. wyborów i prowadzenia krajowych referendów", ze względu na długą nazwę najczęściej podawana w skrócie jako ros. "Центральная комиссия" lub "Центральная комиссия Республики Беларусь") – państwowy organ formalnie mający na celu kontrolę prawidłowości przeprowadzenia wyborów na terenie republiki Białorusi. Na czele Centralnej Komisji Wyborczej stoi od 1996 roku Lidzija Jarmoszyna, która 10 kwietnia 2006 r., po kolejnych wyborach, które według m.in. OBWE, licznych organizacji zajmujących się ochroną praw człowieka, państw członkowskich UE i Stanów Zjednoczonych nie spełniały podstawowych kryteriów demokracji (wybory zostały uznane za demokratyczne tylko przez Rosję i obserwatorów WNP), jako protegowana Alaksandra Łukaszenki i w związku z licznymi manipulacjami wyborczymi, wraz z 40 innymi osobami związanymi z otrzymała zakaz wjazdu na teren UE, Stanów Zjednoczonych (Specially Designated Nationals and Blocked Persons List) i 8 innych państw. Członek CEC i minister sprawiedliwości Oleg Sliżewski został wpisany na listę sankcji USA w 2007 r.
W 2011 r. Jermoszyna została ponownie usankcjonowana przez UE, po wyborach prezydenckich w 2010 r.. Te europejskie sankcje zostały zniesione w 2016 r.
2 października 2020 r. Unia Europejska nałożyła sankcje na wszystkich 12 członków komisji za naruszenia w sierpniowych wyborach. Jesienią 2020 r. Wielka Brytania, Kanada i Szwajcaria również nałożyły sankcje na wszystkich członków CEC. Stany Zjednoczone nałożyły sankcje na wiceprzewodniczącego CKW Vadzima Ipataua i sekretarz CKW Alenę Dmuchajlę 2 października 2020 r., a 21 czerwca 2021 r. rozszerzyły je na pozostałych członków Komisji. Ponadto 23 grudnia 2020 r. na listę SDN wpisano samą Centralną Komisję Wyborczą.

</doc>
<doc id="995322" url="https://pl.wikipedia.org/wiki?curid=995322" title="Litewskie Siły Powietrzne">
Litewskie Siły Powietrzne

Litewskie siły powietrzne ("Lietuvos karinės oro pajėgos") – zostały utworzone w 1992 roku.
Historia.
Okres przedwojenny.
Pierwsza lotnicza jednostka wojskowa na Litwie powstała 30 stycznia 1919 roku. Składała się z 13 ludzi: dwóch oficerów, dwóch podoficerów i dziewięciu szeregowych. Kilka dni później, 5 lutego, oddział zdobył swój pierwszy samolot, którym był Sopwith Strutter z radziecką załogą, który musiał przymusowo lądować na Litwie. 27 lutego dotarły zakupione w Niemczech maszyny LVG C.VI, wraz z nimi przybyli niemieccy instruktorzy i mechanicy. Pod koniec 1919 roku Litwa dysponowała już 34 wyszkolonymi pilotami, wśród nich, pierwszym oficjalnie uznanym za pilota był Jurgis Dobkevičius. W 1920 roku siły powietrzne oficjalnie zwane Korpusem Lotniczym ("Aviacijos korpusu") przemianowano na Flotę Napowietrzną ("Oro laivynu") by na przełomie roku 1920 i 1921 zmienić ponownie nazwę na Lotnictwo Wojskowe ("Karo aviacija"), nazwa obowiązywała do 1928 roku. Litewskie lotnictwo wzięło aktywny udział w konflikcie o Litwę Środkową. Bombardowano polskie pociągi zaopatrzeniowe, w starciach stracono kilka samolotów. W kolejnych latach rozbudowywano siły powietrzne. Dokonywano zakupów samolotów w Wielkiej Brytanii – Martinsyde F.4, Włoszech – Ansaldo A.120, Fiat CR.20, Ansaldo SVA-10, Czechosłowacji – Letov Š-20. W Kownie budowane były licencyjne LVG C.VI i Fokker D.VII. Budowano również samolot będące produktem własnej myśli technicznej, konstruktorem całej rodziny samolotów ANBO był pułkownik Antanas Gustaitis, ostatni dowódca Litewskich Sił Powietrznych przez wojną, który projektował samoloty rozpoznawcze, treningowe, a w 1939 roku opracował projekt jednosilnikowego bombowca. W latach 1936 i 1937 zakupiono we Francji samoloty Dewoitine D.501L, a w Wielkiej Brytanii Gloster Gladiator, de Havilland Dragon Rapide i Avro 626. W 1940 roku siły powietrzne dysponowały trzema eskadrami myśliwskimi, dwoma bombowymi i trzema rozpoznawczymi. 15 czerwca 1940 roku wojska radzieckie zajęły Litwę, kończąc przedwojenną historię sił powietrznych.
Niepodległość.
11 marca 1990 roku Litwa ogłosiła deklarację niepodległości, a 17 września 1991 roku została przyjęta w poczet członków ONZ. 23 listopada 1991 roku miała odbyć się w Wilnie pierwsza od odzyskania niepodległości defilada wojskowa, podjęto decyzję, że nie może zabraknąć lotnictwa. W ten sposób na kadłubach trzech Jak-50 i dwóch An-2 należących do paramilitarnej organizacji SKAT, pojawiły się podwójne krzyże, historyczny znak rozpoznawczy wojskowego lotnictwa Litwy. Prawdziwe siły powietrzne zaczęto organizować od podstaw, ich dowódcą został pułkownik Zenonas Vegelevičius. Pierwszą bazę wojskową zorganizowano w Barysiai, stacjonowały tam 24 samoloty An-2, które w całości przeszły pod wojskową komendę. 12 czerwca 1992 roku w powietrze wzbił się pierwszy samolot Litewskich Sił Powietrznych – był to mielecki An-2. Właściwe szkolenie pilotów wojskowych rozpoczęło się 18 czerwca i od tamtej pory dzień ten obchodzony jest jako święto lotnictwa wojskowego na Litwie. W 1992 roku w Moskwie podczas targów lotniczych zastępca dowódcy lotnictwa, pułkownik Stasys Murza spotkał się ze swoim instruktorem lotniczym, który obecnie pełnił funkcję zastępcy komendanta szkoły lotniczej w Biszkeku w Kirgistanie. Podczas rozmowy Litwin dowiedział się, że Kirgistan chce pozbyć się wielu zbędnych samolotów, wśród nich były cztery dwunastoletnie Aero L-39 Albatros. Zawarto umowę, która następnie uzyskała akceptację rządów obu państw. Do Kirgistanu pojechali litewscy piloci, których zadaniem było przeprowadzenie samolotów do kraju. W walizkach wieźli gotówkę w rublach wartą 25 000 dolarów amerykańskich, bo tyle mieli zapłacić za wszystkie cztery maszyny. Powrót do domu trwał trzy miesiące. Rosja niezadowolona z poczynań swojego nowego sąsiada utrudniała przelot nad swoim terytorium żądając w zamian ogromnych kwot. Dopiero interwencja rządowa sprawiła, że 6 lutego 1993 roku w Kownie wylądowały pierwsze litewskie samoloty odrzutowe L-39C, które stały się podstawowymi samolotami nowo powstałej 11 Eskadry Myśliwskiej.
W 1993 roku Niemcy przekazali Litwie dwa L-410UVP Turbolet, pozostałe po NRD, a w 1998 także trzy Mi-8T. W 1996 Polska przekazała pięć używanych śmigłowców Mi-2. W 1998 w Czechach zakupiono dwa nowe szkolno-bojowe L-39ZA Albatros, przeznaczone do szkolenia i ochrony granic. W 2005 roku Litwa zamówiła trzy samoloty transportowe Alenia C-27J Spartan, wartość umowy wyniosła 75 mln Euro. Pierwszy samolot wszedł do służby w 2006, drugi w 2008, a ostatni w 2009. Samoloty ochrzczono "Gediminas", "Algirdas" i "Vytautas". Zastąpiły trzy radzieckie An-26. W 2013 roku Litwini zamówili trzy śmigłowce Eurocopter Dauphin. Zakup wart ok. 52 mln Euro sfinansowano z funduszy Unii Europejskiej. Pierwszy AS365N3+ Dauphiny wszedł do służby 5 czerwca 2015. Do 2016 roku Dauphiny mają zastąpić wysłużone Mi-8.
Baltic Air Policing.
Ponieważ Litwa nie posiada myśliwców do patrolowania swojej przestrzeni powietrznej, od 2004 roku zadania te wykonują rotacyjnie kontyngenty państw NATO w sile 4 samolotów. Jako pierwsze patrolowały Litwę Łotwę i Estonię belgijskie F-16, w 2006 roku polskie MiG-29A. W 2011 roku jeden z dwóch L-39ZA Albatros, wykorzystywanych jako samoloty cele do treningu myśliwców NATO, zderzył się z francuskim Mirage 2000C i rozbił się 5 km od bazy, dwóch pilotów katapultowało się, Mirage zdołał wrócić do bazy.

</doc>
<doc id="995323" url="https://pl.wikipedia.org/wiki?curid=995323" title="Gruzińskie Siły Powietrzne">
Gruzińskie Siły Powietrzne

Gruzińskie Siły Powietrzne – siły powietrzne Gruzji, które powstały w 1991 roku. Gruzińskie Siły Powietrzne znajdują się w przebudowie, która ma przystosować sprzęt do wymogów NATO. Przy modernizacji pomagają Turcja, Stany Zjednoczone i inne państwa NATO. Do momentu wybuchu wojny w Osetii w 2008 roku Rosjanie zestrzelili co najmniej 3 gruzińskie BSL typu Elbit Hermes 450, w trakcie trwania konfliktu na ziemi zniszczyli co najmniej 2 gruzińskie Mi-24, tracąc jednak kilkanaście samolotów na rzecz gruzińskiej obrony przeciwlotniczej. W 2010 w ramach odpowiedzi na słabą współpracę między formacjami w trakcie wojny, siły powietrzne zostały włączone w skład wojsk lądowych. Reformy gruzińskiej armii w 2016 przywróciły Siły Powietrzne pod odrębnym dowództwem.
Wyposażenie.
Stan: 2022

</doc>
<doc id="995324" url="https://pl.wikipedia.org/wiki?curid=995324" title="Franciszek Walter">
Franciszek Walter



</doc>
<doc id="995327" url="https://pl.wikipedia.org/wiki?curid=995327" title="Now, Diabolical">
Now, Diabolical

Now, Diabolical – szósty album studyjny norweskiej grupy black metalowej Satyricon, wydany w 2006 roku. Również w 2006 roku płyta uzyskała nominację do Danish Metal Awards w kategorii "International Album Of The Year".
Realizacja nagrań.
Album został zarejestrowany w studiach Puk w Danii, Steel Prod oraz Urban and Warehouse Studio pomiędzy październikiem 2005 roku a styczniem 2006 roku. Miksowanie odbyło się w Warehouse Studio w Vancouver w Kanadzie, a wykonał je Mike Frasier znany ze współpracy z grupami Metallica i AC/DC. Natomiast mastering został wykonany w Living Room w Oslo w Norwegii. Utwór "Walk The Path Of Sorrow" został zarejestrowany we wrześniu 2006 roku podczas koncertu w Gjallarhorn w Sentrum Scene w Oslo w Norwegii. 
Sigurd "Satyr" Wongraven autor wszystkich kompozycji i tekstów wyprodukował również nagrania. Sesyjnie na gitarze basowej zagrał Lars K. Nordberg. Przy płycie zrealizowanej z udziałem licznych inżynierów dźwięku pracował m.in. Eirik "Pytten" Hundvin, który współpracował z takimi zespołami jak Immortal, Mayhem, Burzum czy Old Funeral. Gościnnie w nagraniach wzięli również udział John Woz, który zaśpiewał w utworze pt. "A New Enemy" oraz lider formacji Thorns - Snorre Ruch, który zagrał w utworze "Storm (Of The Destroyer)". Kjetil-Vidar "Frost" Haraldstad o procesie nagraniowym wypowiedział się w następujący sposób:
Wydanie i promocja.
Wydawnictwo ukazało się 17 kwietnia 2006 roku w Europie nakładem Roadrunner Records, z kolei w Stanach Zjednoczonych płyta została wydana przez Century Media Records 13 czerwca tego samego roku.
Płyta "Now, Diabolical" zadebiutowała na 2. miejscu norweskiej listy sprzedaży.
W USA w przeciągu tygodnia od premiery płyta została sprzedana w nakładzie 1 700 egzemplarzy.
Album poprzedził wydany 3 kwietnia 2006 roku singel pt. "K.I.N.G.". Kompozycja do której w Londynie został zrealizowany również teledysk dotarła do 7. miejsca norweskiej listy przebojów. Drugim singlem promujący płytę był wydany 6 września również 2006 roku "The Pentagram Burns". Teledysk do utworu został zrealizowany w Oslo w Norwegii we współpracy z reżyserem Håvardem Arnstadem. W ramach promocji szóstej płyty zespół Satyricon wystąpił latem podczas licznych festiwali, m.in. takich jak: Graspop, Hellfest, Hard Rock Laager Festival, Earthshaker Festival, Hole in the Sky czy Hamar Music Festival. Ponadto 16 czerwca muzycy wystąpili w ramach VG Lista Topp 20 w Rådhusplassen w Oslo przed licząc 100 000 widzów publicznością. Z kolei we wrześniu grupa odbyła Tour Diabolical w Europie. Koncerty Satyricon poprzedzały zespoły Keep of Kalessin i Insomnium.
Recenzje.
Wydawnictwo spotkało się z niejednoznacznym przyjęciem ze strony krytyków muzycznych. Eduardo Rivadavia na łamach serwisu AllMusic, który przyznał płycie 3.5 punktu zwrócił uwagę na charakterystyczne dla zespołu riffy oraz statyczne tempa kompozycji. Z kolei recenzent serwisu onet.pl - Jarosław Szubrycht napisał:
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="995329" url="https://pl.wikipedia.org/wiki?curid=995329" title="Kenijskie Siły Powietrzne">
Kenijskie Siły Powietrzne

Kenia dysponuje jedną z najnowocześniejszych armii afrykańskich. Obecnie noszą nazwę Kenijskie Siły Powietrzne 82 i podlegają bezpośrednio armii. Nazwa ta nawiązuje do rozwiązania ich w 1982 roku na skutek nieudanej próby obalenia rządu. Zostały założone 1 czerwca 1964.
Kenijski sprzęt lotniczy pochodzi z krajów zachodnich. Lotnictwo Kenii operuje z bazy Nanyuki. Stacjonuje tam eskadra samolotów Northrop F-5E/F Tiger II wyposażonych w pociski Sidewinder i Maverick. W latach 90. głównym samolotem bojowym był samolot szturmowy BAC Strikemaster w wersji eksportowej Mk.87. Obecnie na wyposażeniu Kenii znajduje się kilka samolotów brytyjskiej produkcji m.in.: Short Tucano i BAe Hawk. Do zadań transportowych kenijskie wojsko używa samolotów produkcji kanadyjskiej typu DHC-5 Buffalo i de Havilland Canada Dash 8. Flotę śmigłowców stanowią: McDonnel Douglas 500, z których 15 to wersja 500MD Defender której zadaniem jest zwalczanie czołgów oraz 15 sztuk w wersji 500M Scout, która jest wyposażona w dodatkowe karabiny maszynowe. Lotnictwo wojskowe Kenii wzbogaciło się 21 kwietnia 2021r. o samolot transportowy PZL M28 Skytruck przekazany przez USA. Ponadto w skład floty transportowej wchodzą trzy dostarczone w 2020 r. Leonardo C-27J Spartan, pasażerskie DHC-8, kilka DHC-5D Buffalo oraz samoloty Cessn Caravan.

</doc>
<doc id="995330" url="https://pl.wikipedia.org/wiki?curid=995330" title="Memmelsdorf">
Memmelsdorf

Memmelsdorf – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży w Szwajcarii Frankońskiej, około 8 km na północny wschód od centrum Bamberga, nad rzeką Soława Frankońska, przy autostradzie A70 i A73.
Dzielnice.
W skład gminy wchodzą następujące dzielnice:
Współpraca.
Miejscowości partnerskie:

</doc>
<doc id="995331" url="https://pl.wikipedia.org/wiki?curid=995331" title="Mołdawskie Siły Powietrzne">
Mołdawskie Siły Powietrzne

Mołdawskie siły powietrzne powstały w sierpniu 1991 roku po rozpadzie Związku Radzieckiego. W 1994 roku zorganizowano 1300 osobowy zespół, na którego wyposażeniu było 31 samolotów typu MiG-29, 8 helikopterów Mi-8 i 6 samolotów transportowych Antonov An-72 oraz 25 wyrzutni rakiet przeciwlotniczych typu SA3/SA5 Almaz S-200 Angara/Wega/Dubna.
W 1997 Mołdawia sprzedała Stanom Zjednoczonym 21 myśliwców MiG-29. W 2006 wszystkie samoloty tego typu zostały wycofane z użytku.

</doc>
<doc id="995332" url="https://pl.wikipedia.org/wiki?curid=995332" title="Uładzimir Hanczaryk">
Uładzimir Hanczaryk

Uładzimir Iwanawicz Hanczaryk (, , "Władimir Iwanowicz Gonczarik", ur. 29 kwietnia 1940 w Auhustowie w rejonie łohojskim) – białoruski polityk, deputowany do białoruskiego i radzieckiego parlamentu, wspólny kandydat opozycji na urząd prezydenta Białorusi w wyborach 2001 roku; Kandydat nauk ekonomicznych (odpowiednik polskiego stopnia doktora).
Życiorys.
Młodość.
Urodził się 29 kwietnia 1940 roku we wsi Auhustowa, w rejonie łohojskim obwodu mińskiego Białoruskiej SRR, ZSRR. Dokładna data urodzin nie jest pewna. Rodzice przyszłego polityka złożyli wniosek o zarejestrowanie narodzonego dziecka po zakończeniu wojny i nie pamiętali dnia narodzin syna. Rozważali 1 maja, ostatecznie podali dzień 29 kwietnia.
Pierwsze lata życia Hanczaryk spędził w ziemiance. Po wojnie dostał się do łohojskiej szkoły, oddalonej od miejsca zamieszkania o 5 km. Za celujące wyniki w nauce został odznaczony srebrnym medalem (na świadectwie maturalnym miał same piątki i jedną czwórkę). Dobry stopień zdobył za wypracowanie na temat związany z partią komunistyczną, w którym słowo „komunistyczny” napisał dużą literą. Jak sam później wspominał, zbyt poważnie podchodził do panującego ustroju politycznego. Po szkole dostał się na studia rolnicze. Na ostatnim roku ożenił się z Lilią. Instytut ukończył z wyróżnieniem.
Kariera.
W 1961 roku ukończył Białoruski Państwowy Instytut Gospodarki Narodowej. W 1976 roku zrobił aspiranturę w Akademii Nauk Społecznych przy KC KPZR i uzyskał stopień kandydata nauk ekonomicznych (odpowiednik polskiego stopnia doktora). W latach 1961–1965 pracował jako ekonomista, zastępca p.o. głównego księgowego w sowchozie „10 lat BSRR” w rejonie lubańskim.
Uładzimir Hanczaryk rozpoczął karierę polityczną, wstępując w 1964 roku do Komunistycznej Partii Związku Radzieckiego. W latach 1965–1970 pracował jako I sekretarz Lubańskiego Komitetu Rejonowego Leninowskiego Komunistycznego Związku Młodzieży Białorusi. W latach 1970–1971 był instruktorem Mińskiego Komitetu Obwodowego Komunistycznej Partii Białorusi (KPB). W latach 1971–1973 pełnił funkcję II sekretarza Dzierżyńskiego Komitetu Rejonowego KPB. W latach 1976–1982 pracował jako zastępca kierownika Wydziału Gospodarki Wiejskiej Mińskiego Komitetu Obwodowego KPB i I sekretarz Czerwieńskiego Komitetu Rejonowego KPB. W latach 1982–1984 był inspektorem i zastępcą kierownika Wydziału Organizacyjnego Komitetu Centralnego KPB. W latach 1984–1986 pełnił funkcję II sekretarza Mohylewskiego Komitetu Obwodowego KPB. W latach 1985–1990 był deputowanym ludowym do Rady Najwyższej Białoruskiej SRR XI kadencji. W latach 1989–1991 był deputowanym ludowym do Rady Najwyższej ZSRR, w jej ostatniej i jedynej wybranej demokratycznie kadencji.
W pierwszej turze wyborów parlamentarnych 14 maja 1995 roku został wybrany na deputowanego do Rady Najwyższej Republiki Białorusi XIII kadencji z czerwieńskiego okręgu wyborczego nr 218. 9 stycznia 1996 roku został zaprzysiężony na deputowanego. Był pezpartyjny, nie należał do żadnej z frakcji deputackich. Od 21 czerwca był członkiem delegacji Rady do Zgromadzenia Parlamentarnego Stowarzyszenia Białorusi i Rosji. 27 listopada 1996 roku, po dokonanej przez prezydenta Alaksandra Łukaszenkę kontrowersyjnej i częściowo nieuznanej międzynarodowo zmianie konstytucji, nie wszedł w skład utworzonej przez niego Izby Reprezentantów Zgromadzenia Narodowego Republiki Białorusi I kadencji. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2001 roku; kolejne wybory do tego organu jednak nigdy się nie odbyły.
Uładzimir Hanczaryk był aktywnym działaczem związków zawodowych. W 1986 roku został przewodniczącym Białoruskiej Krajowej Rady Związków Zawodowych, a następnie, w 1990 roku, przewodniczącym Federacji Związków Zawodowych Białoruskich. Związki zawodowe w ZSRR nie były popierane przez władze radzieckie. Działalność zrzeszonych robotników była pod kontrolą. W okresie "pieriestrojki" KPZR dążyła do wzmocnienia swojej pozycji politycznej. W objęciu w 1986 roku przez Hanczaryka funkcji kierowniczej BKRZ władze radzieckie upatrywały szansę na pozyskanie organizacji dla przywrócenia swojej pozycji w społeczeństwie. Hanczaryk nie wykorzystał możliwości przekształcenia radzieckiego modelu związków zawodowych w niezależną organizację, co przyczyniło się po upadku ZSRR do osłabienia związków i podporządkowania ich sformowanej w 1994 roku nowej władzy.
22 grudnia 2001 roku zrezygnował z tej funkcji na rzecz stanowiska wiceprzewodniczącego i członka Komitetu Wykonawczego Powszechnej Konfederacji Związków Zawodowych, zrzeszającej tego typu organizacje z krajów Wspólnoty Niepodległych Państw.
Wybory prezydenckie w 2001 roku.
W wyniku porozumienia głównych ugrupowań białoruskiej opozycji demokratycznej, Uładzimir Hanczaryk został wybrany na jej wspólnego kandydata na prezydenta w wyborach 2001 roku. Decyzja ta zapadła 21 lipca 2001 roku na spotkaniu pięciu kandydatów na prezydenta – Uładzimira Hanczaryka, Siamiona Domasza, Siarhieja Kalakina, Pawła Kazłouskiego i Michaiła Czyhira. Zdecydowano także, że wszyscy kandydaci złożą wniosek o rejestrację na kandydata, na wypadek, gdyby Hanczaryk nie został zarejestrowany. W innym wypadku mieli wspierać jego kampanię i ostatecznie wycofać się. Hanczaryk został uznany za najlepszego kandydata m.in. dlatego, że nie był jednoznacznie kojarzony z opozycją. Zdaniem Marka Karpia z Ośrodka Studiów Wschodnich, w białoruskim społeczeństwie funkcjonował podświadomy podział na „dwór” i „lud”. Opozycja była przez znaczną część ludności postrzegana jako obcy ideowo, wywyższający się „dwór”, dlatego za właściwego kandydata uznano wywodzącego się ze wsi „człowieka z ludu”. Oczekiwano też, że w ten sposób uda się zaangażować białoruskie związki zawodowe w kampanię prezydencką po stronie opozycji. 18 czerwca 2001 roku obywatelska grupa inicjatywna na rzecz rejestracji Hanczaryka na kandydata na prezydenta została zarejestrowana przez Centralną Komisję Republiki Białorusi ds. Wyborów i Organizacji Referendów Republikańskich. 14 sierpnia ta sama Komisja zarejestrowała go jako kandydata, uznając za prawidłowe 121 041 podpisów poparcia.
W lipcu 2001 roku, w wywiadzie dla rosyjskiej telewizji ORT, Hanczaryk ogłosił, że jest w posiadaniu dowodów potwierdzających odpowiedzialność białoruskich władz za zamordowanie szeregu osób związanych z opozycją, a którzy oficjalnie uznawani byli za zaginionych, m.in. Wiktara Hanczara, Juryja Zacharanki, Zmiciera Zawadskiego i Anatola Krasouskiego. Oświadczył także, że wysłał do Łukaszenki 33 strony kopii potwierdzających to dokumentów, m.in. fotografię pistoletu, który miał posłużyć za narzędzie zbrodni. Hanczaryk opublikował także w prasie list do prezydenta z apelem o jak najszybszą odpowiedź w tej sprawie.
W czasie swojej kampanii wyborczej Hanczaryk spotykał się m.in. z mieszkańcami małych i średnich miast. 22 sierpnia brał udział w spotkaniu z górnikami z zakładów „Biełaruśkalij” w Soligorsku. 27 sierpnia odwiedził Borysów i Żodzino. Spotykał się także z przedstawicielami rosyjskich związków zawodowych. W jednym z artykułów prasowych autorstwa Siarhieja Hajdukiewicza Hanczaryk został nazwany komunistą i partyjnym kandydatem. Hajdukiewicz oskarżał Hanczaryka o to, że w celu wygrania wyborów zwrócił się o wsparcie do Federacji Rosyjskiej i do przedstawicieli władz białoruskich, popierających Łukaszenkę. Podczas kampanii zbyt mało uwagi poświęcił szerokiemu elektoratowi.
Wśród pozostałych kandydatów opozycji, którzy zadeklarowali poparcie dla Hanczaryka, Komisja Wyborcza zarejestrowała Siamiona Domasza i Siarhieja Kalakina. 21 sierpnia 2001 roku, zgodnie z lipcowymi ustaleniami, Domasz zrezygnował z kandydowania na prezydenta i przekazał swoje poparcie na rzecz Hanczaryka. Kalakin, wbrew ustaleniom, nie zrezygnował i wziął udział w wyborach jako kandydat.
Według oficjalnych wyników wyborów prezydenckich 9 września 2001 roku, Uładzimir Hanczaryk zdobył 15,65% głosów, przegrywając tym samym z urzędującym prezydentem Alaksandrem Łukaszenką, który zdobył 76,65% głosów. Najlepszy wynik Hanczaryk uzyskał w mieście Mińsk – 30,5%, najgorszy w obwodzie homelskim – 8,34%. Wybory zostały uznane za niedemokratyczne przez szereg organizacji międzynarodowych, jednak wśród przyczyn porażki kandydata opozycji wymienia się także jego brak charyzmy.
Po wyborach.
Po przegranych wyborach prezydenckich Hanczaryk udał się do Moskwy, gdzie pracował w Powszechnej Konfederacji Związków Zawodowych. Napisał w tym czasie dwie książki. Pierwsza dotyczyła związków zawodowych, druga jego działalności politycznej i białoruskich wyborów w 2001 i 2006 roku. Po kilku latach wrócił na Białoruś. Nie prowadzi aktywnej działalności politycznej, sporadycznie udziela się w życiu publicznym, jest zapraszany na uroczystości organizowane przez opozycję. W 2004 wziął udział w proteście, zorganizowanym w Mińsku, po ogłoszeniu wyroku Sądu Najwyższego w sprawie wypłaty przez gazetę Nasza Niwa wysokiej kompensacji pieniężnej (50 mln rubli białoruskich) redaktorowi telewizji białoruskiej BT, Jahorowi Rybakouowi.
W czerwcu 2010 roku, w wywiadzie dla gazety Narodnaja Wola, wezwał opozycję do wyboru wspólnego kandydata w kolejnych wyborach prezydenckich. Jednocześnie wyraził swoje poparcie dla kandydatury Alaksandra Jaraszuka i Alaksandra Kazulina.
Działalność polityczną Hanczaryka podsumował Juryj Chadyka, białoruski działacz publiczny i naukowiec, w wywiadzie dla gazety Narodnaja Wola:
Po przejściu na emeryturę Hanczaryk udziela wykładów i konsultacji, stara się zachować aktywny tryb życia.
Życie prywatne.
Uładzimir Hanczaryk jest żonaty, ma dwoje dzieci – syna Siarhieja i córkę Alenę. W 1995 roku mieszkał w Mińsku.

</doc>
<doc id="995333" url="https://pl.wikipedia.org/wiki?curid=995333" title="Douglas Alexander">
Douglas Alexander

Douglas Garven Alexander (ur. 26 października 1967 w Glasgow) – brytyjski politolog, historyk, prawnik i polityk. Członek Partii Pracy. Były brytyjski minister ds. rozwoju międzynarodowego i koordynator kampanii wyborczej Partii Pracy wyborami parlamentarnymi w 2010 r.
Życiorys.
Wykształcenie i młodość.
Jest synem lekarza Douglasa N. Alexandra. Większość dzieciństwa spędził w Bishopton w hrabstwie Renfrewshire. Naukę rozpoczynał w Park Mains High School w pobliskim Erskine. Tam w 1982 r., jako 15-letni uczeń, wstąpił do Partii Pracy. W 1984 r. uzyskał stypendium i rozpoczął naukę w prestiżowym Lester B. Pearson College w Victorii. Uzyskał tam International Baccalaureate Diploma. Następnie powrócił do Szkocji i rozpoczął studia historyczne i polityczne na uniwersytecie w Edynburgu, a następnie na uniwersytecie stanowym Pensylwanii. Podczas pobytu w USA pracował dla Partii Demokratycznej, biorąc udział m.in. w nieudanej kampanii prezydenckiej Michaela Dukakisa w 1988 r. Po powrocie do kraju został autorem przemówień ówczesnego ministra przemysłu i handlu w gabinecie cieni, a dziś brytyjskiego premiera, Gordona Browna. Później postanowił wrócić na uczelnię, aby podjąć studia prawnicze.
Kariera polityczna.
Początki kariery parlamentarnej.
W 1995 r. szkockie struktury Partii Pracy wysunęły go jako kandydata w spowodowanych śmiercią jednego z członków Izby Gmin wyborach uzupełniających w okręgu Perth and Kinross. Przegrał wprawdzie z kandydatką SNP Roseanną Cunningham, ale za jego sukces poczytano zepchnięcie na trzecią lokatę przedstawiciela torysów. Zwróciło to na niego uwagę lidera laburzystów, Tony’ego Blaira. W wyborach powszechnych w maju 1997 r. Alexander wystartował z okręgu Perth, ale ponownie przegrał z Roseanną Cunningham. W listopadzie tego samego roku samobójstwo popełnił laburzystowski deputowany Gordon McMaster, wybrany w okręgu Paisley South, który znajdował się w tym samym hrabstwie gdzie Alexander dorastał. Partia uznała go za naturalnego kandydata do kolejnych wyborów uzupełniających. Tym sposobem, za trzecią próbą, dostał się wreszcie do parlamentu.
W rządzie Blaira.
W 2001 r. był szefem bardzo udanej kampanii wyborczej, która przyniosła Blairowi reelekcję. Niejako w nagrodę został wiceministrem odpowiedzialnym za sprawy konkurencyjności i handlu elektronicznego, najpierw w resorcie handlu i przemysłu, a potem w urzędzie gabinetu. W czerwcu 2003 r. otrzymał prestiżową, lecz głównie tytularną funkcję Kanclerza Księstwa Lancaster. Nieoficjalnie mówiono, że jego rzeczywistym zajęciem miała być praca nad strategią wyborczą partii. We wrześniu 2004 r. wrócił do zajmowania się kwestiami handlu jako wiceminister w resorcie handlu, a także spraw zagranicznych.
Po wyborach z 2005 r., w których wystartował w okręgu Paisley and Renfrewshire South, został wiceministrem spraw zagranicznych ds. europejskich (w tej roli odwiedzał m.in. Polskę). Choć nie był członkiem gabinetu, otrzymał od premiera przywilej stałego uczestniczenia w jego posiedzeniach. W maju 2006 r. został ministrem transportu i, równocześnie, ministrem ds. Szkocji.
W rządzie Browna.
24 czerwca 2007 r. nowy lider Partii Pracy, Gordon Brown, zapowiedział mianowanie go szefem kampanii tej partii przed kolejnymi wyborami. Cztery dni później, już jako premier, mianował go ministrem ds. rozwoju międzynarodowego, co uczyniło Alexandra osobą odpowiedzialną za pomoc rozwojową udzielaną przez Wielką Brytanię innym krajom. Alexander pozostał na tym stanowisku do przegranych wyborów w 2010 r.
Alexander był posłem do wyborów w 2015 roku, kiedy to pokonała go Mhairi Black, kandydatka Szkockiej Partii Narodowej, która została najmłodszą członkinią Izby Gmin od 1832 roku.
Życie prywatne.
Ożenił się z Jacqueline Christian, ma dwoje dzieci (syna i córkę). Jego ojciec został prominentnym szkockim duchownym, a siostra członkinią Szkockiego Parlamentu.

</doc>
<doc id="995335" url="https://pl.wikipedia.org/wiki?curid=995335" title="Stanisław Reszka">
Stanisław Reszka

Stanisław Reszka inna forma nazwiska: "Rescius", anagram: "Sanis recta salus", (ur. 14 września 1544 w Buku, zm. 3 kwietnia 1600 w Neapolu) – opat jędrzejowski ("in commendam") w 1585 roku, kanonik warmiński w 1571 roku, dziekan warszawski w 1583 roku, sekretarz królewski w 1573 roku, protonotariusz apostolski, dyplomata, pamiętnikarz, polemista piszący głównie po łacinie, przedstawiciel dyplomatyczny Rzeczypospolitej w Państwie Kościelnym w 1588 roku.
Życiorys.
Wywodził się z rodziny mieszczańskiej. Kształcił się w "Collegium Lubranscianum" w Poznaniu, we Frankfurcie nad Odrą a także w Wittenberdze i Lipsku. Doktorat uzyskał w Perugii. W roku 1559 został sekretarzem biskupa Stanisława Hozjusza. Był założycielem i fundatorem jedynego w Buku szpitala, opatem jędrzejowskim, kanonikiem kilku kapituł, a także był sekretarzem króla Stefana Batorego i wychowawcą przyszłego biskupa warmińskiego Andrzeja Batorego. W 1565 roku przyjął w Rzymie święcenia diakonatu. W roku 1571 został kanonikiem warmińskim. Od 1592 roku przebywał w Neapolu jako poseł Rzeczypospolitej. W Kurii Rzymskiej był protonotariuszem apostolskim. Ogłosił pisma polemiczne przeciwko innowiercom, wydał dzieła wszystkie Hozjusza ("Opera omnia", 1-2, Kolonia 1584). Opracował pierwszą biografię kardynała Hozjusza. Utrzymywał kontakty z wybitnymi przedstawicielami kultury europejskiej. Był osobą cenioną i szanowaną w społeczeństwie. O jego zasługach przy założeniu szpitala w Buku mówi m.in. wypis z 1737 roku, autorstwa Kaczkowskiego: "Szpital ten założonym jest kosztem Wielebnego niegdy Stanisława Reszki, opata jędrzejowskiego, murowany wraz z kaplicą dotąd nie poświęconą. Znajduje się w nim dwanaście izdebek i jedna wielka izba ogrzewana z obszerną kuchnią". Po śmierci Stanisława Reszki papież Klemens VIII wystawił w Neapolu pomnik z jego wizerunkiem wykutym w marmurze. W rodzinnym Buku jego imieniem nazwano plac, przy którym znajdował się ufundowany przez niego szpital.

</doc>
<doc id="995336" url="https://pl.wikipedia.org/wiki?curid=995336" title="Park Narodowy Kobustan">
Park Narodowy Kobustan



</doc>
<doc id="995338" url="https://pl.wikipedia.org/wiki?curid=995338" title="Kobustan">
Kobustan



</doc>
<doc id="995339" url="https://pl.wikipedia.org/wiki?curid=995339" title="Wyściółczak">
Wyściółczak

Wyściółczak – nowotwór glejowy ośrodkowego układu nerwowego, wywodzący się z tkanki wyścielającej światło komór mózgu i kanału środkowego rdzenia kręgowego ("ependymy"). Po raz pierwszy został opisany przez Percivala Baileya w 1924 roku.
Patogeneza.
Czynniki prowadzące do rozwoju wyściółczaka nie są dobrze poznane. Opisano szereg aberracji chromosomowych, które mogą być jego przyczyną. Najczęściej obserwuje się je w obrębie chromosomu 22, ale w pojedynczych przypadkach pojawiała się również translokacja codice_1 połączona z utratą chromosomu X. W przypadkach złośliwych znajdowano mutację genu "TP53".
Prawdopodobnie żadne czynniki środowiskowe nie mają wpływu na powstanie wyściółczaka.
Morfologia.
Wyściółczak jest dobrze odgraniczoną od otoczenia, guzowatą zmianą wyrastającą do światła komór lub kanału środkowego rdzenia kręgowego. Zmiany wewnątrzczaszkowe zlokalizowane są zazwyczaj w komorze czwartej; mogą zamknąć przepływ płynu mózgowo-rdzeniowego, prowadząc do wzrostu ciśnienia wewnątrzczaszkowego i wodogłowia. W okolicy nici końcowej rdzenia kręgowego ("filum terminale") może rozwinąć się postać śluzakowobrodawkowata wyściółczaka ("ependymoma myxopapillare").
Histologicznie obserwuje się komórki o wydłużonych jądrach, tworzące wypustki cytoplazmatyczne otaczające naczynia krwionośne (tworzą się w ten sposób tzw. pseudorozety okołonaczyniowe) lub puste przestrzenie (rozety ependymalne). Większość przypadków to postaci dojrzałe histologicznie, rzadko występujące wyściółczaki anaplastyczne mogą rozsiewać się w przestrzeni podpajęczynówkowej, zjawisko to występuje częściej w guzach zlokalizowanych podnamiotowo.
Wyściółczak zarodkowy ("ependymoblastoma"), dawniej klasyfikowany jako jedna z odmian wyściółczaka, obecnie zaliczany jest do prymitywnych guzów neuroektodermalnych (ang. PNET – "prymitive neuroectodermal tumours").
Podwyściółczak jest nowotworem pochodzącym z macierzystych glejowych prawidłowo różnicujących się do komórek ependymy lub astrocytów. Cechy kliniczne i histologiczne są zbliżone do wyściółczaka.
Epidemiologia.
Wyściółczaki mogą rozwinąć się u osób w każdym wieku, ale obserwuje się zróżnicowanie lokalizacji zmiany: wewnątrzczaszkowe najczęściej rozwijają się u osób młodych (w pierwszych dwu dekadach życia), wewnątrzrdzeniowe dotyczą zazwyczaj osób dorosłych.
Dziesięcioletnie przeżycie w ogólnej populacji waha się między 45 a 55%; w zmianach wewnątrzczaszkowych pięcioletnie przeżycie wynosi około 50%, ale jest silnie zależne od wieku chorego (u dorosłych wynosi 76%, u dzieci tylko 14%).
Wyściółczak może towarzyszyć nerwiakowłókniakowatości typu 2.
Obraz kliniczny.
Objawy zależne są od wieku pacjenta i lokalizacji zmiany.
Leczenie.
Leczeniem z wyboru jest radioterapia. Jeśli lokalizacja guza pozwala na dostęp chirurgiczny, możliwa jest resekcja zmiany z następową radioterapią. U dzieci do trzeciego roku życia stosuje się chemioterapię opartą głównie o związki platyny (cisplatyna, karboplatyna).

</doc>
<doc id="995340" url="https://pl.wikipedia.org/wiki?curid=995340" title="Ependymoma">
Ependymoma



</doc>
<doc id="995343" url="https://pl.wikipedia.org/wiki?curid=995343" title="Projekt Phoenix">
Projekt Phoenix

Projekt Phoenix – projekt programu SETI mający na celu poszukiwanie inteligentnych istot pozaziemskich poprzez nasłuchiwanie sygnałów radiowych. Projekt Phoenix został zainaugurowany w lutym 1995 roku przez radioteleskop Parkes znajdujący się w australijskiej Nowej Południowej Walii. Między wrześniem 1996 i kwietniem 1998 używano radioteleskopu znajdującego się w Green Bank w stanie Wirginia Zachodnia. W latach 1998–2004 obserwacje prowadzono za pomocą radioteleskopu Arecibo znajdującego się w Portoryko.
W ramach projektu przeszukiwano częstotliwości co 1 Hz, między 1000 i 3000 MHz, które stanowią najlepsze pasmo dla wychwycenia sygnałów nie emitowanych w sposób naturalny. Do marca 2004, pomimo wykonania ponad 11 000 godzin obserwacji i przeszukania ponad 800 gwiazd znajdujących się w odległości do 240 lat świetlnych od Ziemi, nie udało się potwierdzić istnienia inteligentnego życia w kosmosie. Phoenix finansowany był w całości z funduszy prywatnych.

</doc>
<doc id="995345" url="https://pl.wikipedia.org/wiki?curid=995345" title="Soter Rozbicki">
Soter Rozbicki

Soter Antoni Rozbicki herbu Rozmiar (ur. 22 kwietnia 1823 w Ostrówce w województwie sandomierskim, zm. 9 października 1876 w Warszawie) – polski humorysta, facecjonista i przedsiębiorca rozrywkowy, przez wielu uważany za grafomana.
Urodził się w rodzinie drobnoszlacheckiej. Pracował m.in. jako kancelista, a także właściciel kawiarni, w której czytał swoje wiersze.
W swojej twórczości często korzystał z absurdu i nonsensu. Jego twórczość, uważana za grafomańską, istnieje w historii literatury na zasadzie curiosum.

</doc>
<doc id="995346" url="https://pl.wikipedia.org/wiki?curid=995346" title="Outreach International">
Outreach International

Outreach International – jest międzynarodową organizacją pozarządową (NGO) z siedzibą w Independence, w stanie Missouri, USA, działającą z ramienia Społeczności Chrystusa. Założona została w 1979 r. jako organizacja, której celem jest pomoc ubogim w przezwyciężaniu biedy i wspieranie rozwoju społecznego poprzez promowanie samodzielności i odpowiedzialności w społecznościach lokalnych oraz udostępnianie środków potrzebnych do zaspokajania potrzeb życiowych i polepszania standardu życiowego w zrównoważony i trwały sposób.
Misją Outreach International jest zarówno pomoc samym biednym, jak również umożliwienie udzielania pomocy przez osoby chętne za pośrednictwem organizacji.
Outreach International tworzy i wspiera programy pomocy ubogim w 15 krajach świata: Boliwii, Brazylii, Demokratycznej Republice Konga, Dominikanie, Haiti, Indiach, Jamajce, Kenii, Malawi, Nikaragui, Filipinach, Sri Lance, Ugandzie, Stanach Zjednoczonych i Zambii.

</doc>
<doc id="995347" url="https://pl.wikipedia.org/wiki?curid=995347" title="Antoine Marie Roger de Saint-Exupéry">
Antoine Marie Roger de Saint-Exupéry



</doc>
<doc id="995348" url="https://pl.wikipedia.org/wiki?curid=995348" title="Piotr Buczkowski">
Piotr Buczkowski

Piotr Marek Buczkowski (ur. 5 maja 1950 w Szczecinie, zm. 2 stycznia 2003 w Poznaniu) – polski socjolog, nauczyciel akademicki i polityk, specjalista z zakresu samorządu terytorialnego, poseł na Sejm II kadencji.
Życiorys.
Wykształcenie i działalność naukowa.
Syn Wilhelma i Barbary. W 1975 ukończył studia na kierunku socjologia na Wydziale Nauk Społecznych Uniwersytetu im. Adama Mickiewicza w Poznaniu.
W latach 1975–1979 był zatrudniony w Instytucie Filozofii UAM. W latach 1979–1981 pracował w Pomorskiej Akademii Medycznej w Szczecinie.
W 1982 uzyskał stopień naukowy doktora habilitowanego nauk społecznych i w tym samym roku rozpoczął pracę w Instytucie Psychologii Polskiej Akademii Nauk w Warszawie, gdzie w 1988 został mianowany docentem. W 1989 podjął pracę w Instytucie Socjologii UAM, gdzie utworzył Zakład Badań Społeczności Lokalnych i Regionalnych, którym kierował aż do śmierci. Od 1991 był profesorem UAM. Opublikował kilkadziesiąt pozycji naukowych (w tym dwie monografie). W pracy naukowej zajmował się takimi zagadnieniami jak ekologia społeczna, filozofia społeczeństwa, socjologia administracji, socjologia wiedzy i społeczności lokalne.
Działalność polityczna.
W 1989 zaangażował się w prace Komitetu Obywatelskiego w Mosinie, gdzie mieszkał. W latach 1990–1994 pełnił funkcję przewodniczącego sejmiku samorządowego województwa poznańskiego oraz przewodniczącego Krajowego Sejmiku Samorządu Terytorialnego.
W latach 1993–1997 był posłem na Sejm II kadencji, wybranym w okręgu poznańskim z listy Unii Demokratycznej. Przewodniczył sejmowej Komisji Samorządu i Administracji Publicznej oraz Stałej Konferencji Władz Lokalnych i Regionalnych Rady Europy. W 1997 wystąpił z Unii Wolności, przystępując do Stronnictwa Konserwatywno-Ludowego, w którym pełnił funkcję przewodniczącego koła poselskiego. Bezskutecznie ubiegał się o mandat posła w wyborach w 1997 z listy AWS i w 2001 z listy Platformy Obywatelskiej. Od 1998 do 2002 był radnym Sejmiku Województwa Wielkopolskiego I kadencji.
W latach 1996–2003 stał na czele Unii Wielkopolan.
Pochowany na cmentarzu w Mosinie.
Odznaczenia i wyróżnienia.
W 2001 otrzymał Złoty Krzyż Zasługi. Został pośmiertnie odznaczony Krzyżem Oficerskim Orderu Odrodzenia Polski (2009) oraz Odznaką Honorową za Zasługi dla Samorządu Terytorialnego (2015).

</doc>
<doc id="995352" url="https://pl.wikipedia.org/wiki?curid=995352" title="Dominikanki ze Zgromadzenia Najświętszego Imienia">
Dominikanki ze Zgromadzenia Najświętszego Imienia

Dominikanki ze Zgromadzenia Najświętszego Imienia (Hermanas Dominicas del Santísimo Nombre de Jesús) - zgromadzenie zakonne sióstr dominikanek, na prawie papieskim. Założyli je w 1886 w San Miguel de Tucumán Angel Marie Boisdron OP i (1845-1924) i Elmina Paz Gallo (1833-1911). W 1888 zgromadzenie zostało afiliowane do zakonu dominikanów. Celem zgromadzenia jest wychowanie młodzieży, pomoc w katechizacji i praca w sierocińcach. W 1995 miało 10 domów zakonnych i 71 sióstr, dom generalny znajduje się w Tucumán. 

</doc>
<doc id="995353" url="https://pl.wikipedia.org/wiki?curid=995353" title="Hvar (ujednoznacznienie)">
Hvar (ujednoznacznienie)



</doc>
<doc id="995355" url="https://pl.wikipedia.org/wiki?curid=995355" title="Henryk Jasiorowski">
Henryk Jasiorowski

Henryk Jasiorowski (ur. 7 czerwca 1926 w Grójcu, zm. 16 sierpnia 2017) – polski przedstawiciel nauk rolniczych, zootechnik, specjalizujący się w genetyce, hodowli i produkcji zwierzęcej na świecie, w latach 1975–1981 rektor Szkoły Głównej Gospodarstwa Wiejskiego w Warszawie.
Życiorys.
Urodził się w rodzinie chłopsko-rzemieślniczej. Edukację rozpoczął w grójeckim gimnazjum w 1938. W 1945 ukończył tamtejsze liceum. W latach 1945–1950 studiował na Wydziale Rolniczym SGGW. Po ukończeniu studiów został tam asystentem w Katedrze Hodowli Zwierząt. W 1956 obronił doktorat, a w 1961 został docentem. W 1967 został profesorem nadzwyczajnym, a w 1978 – profesorem zwyczajnym. W latach 1975–1981 był rektorem SGGW. 
Należał do Polskiej Partii Socjalistycznej, a następnie do Polskiej Zjednoczonej Partii Robotniczej. Od 1978 do 1981 był członkiem Komitetu Warszawskiego PZPR, a od 1978 do 1979 także członkiem egzekutywy tego komitetu.
Od 1956 do 1975 pracował w Instytucie Genetyki i Hodowli Zwierząt PAN w Jastrzębcu, a w latach 1961–1969 był dyrektorem instytutu. Od 1969 do 1975 i ponownie od 1983 do 1989 był dyrektorem Wydziału Produkcji Zwierzęcej i Weterynarii FAO w Rzymie. Następnie – do 1990 – pełnił funkcję zastępcy dyrektora generalnego FAO do spraw Rolnictwa. Potem kontynuował pracę w SGGW. Na emeryturę przeszedł w 1996, podejmując pracę społeczną w rolniczych organizacjach pozarządowych.
Był autorem ponad dwustu prac naukowych w czasopismach polskich i zagranicznych. Był członkiem Akademii Nauk Rolniczych Włoch, Hiszpanii, Rosji i Słowacji. Otrzymał doktoraty "honoris causa": uniwersytetu w Stuttgarcie, Akademii Rolniczej w Lublinie, SGGW, a także Akademii Rolniczej we Wrocławiu. Został odznaczony wieloma państwowymi odznaczeniami zarówno państwowymi, jak i zagranicznymi.
Pochowany na cmentarzu parafialnym w Grójcu.
Odznaczenia.
Otrzymał m.in. Krzyż Komandorski Orderu Odrodzenia Polski (postanowieniem z 5 listopada 1999).

</doc>
<doc id="995356" url="https://pl.wikipedia.org/wiki?curid=995356" title="Dzień Wolności">
Dzień Wolności

Dzień Wolności (biał. "Дзень Волі") – nieuznawane przez rząd Aleksandra Łukaszenki święto, przypadające 25 marca. Upamiętnia ono powstanie niepodległego państwa białoruskiego po podpisaniu traktatu brzeskiego (3 marca 1918), na mocy którego 25 marca 1918 roku oficjalnie ogłoszono powstanie niezależnego państwa Białoruskiej Republiki Ludowej. Dzień Niepodległości Białorusi obchodzony jest 25 marca nieoficjalnie przez białoruską opozycję.
Do roku 1996 oficjalne Święto Niepodległości Białorusi było obchodzone 27 lipca, dla upamiętnienia ogłoszenia przez Radę Najwyższą deklaracji suwerenności w 1990 r. Od 1996 z inicjatywy Aleksandra Łukaszenki obchody Dnia Niepodległości obchodzone są 3 lipca, w rocznicę zajęcia Mińska przez Armię Czerwoną.

</doc>
<doc id="995365" url="https://pl.wikipedia.org/wiki?curid=995365" title="Parque Nacional de las Cañadas del Teide">
Parque Nacional de las Cañadas del Teide



</doc>
<doc id="995366" url="https://pl.wikipedia.org/wiki?curid=995366" title="Parque Nacional de las Canadas del Teide">
Parque Nacional de las Canadas del Teide



</doc>
<doc id="995367" url="https://pl.wikipedia.org/wiki?curid=995367" title="Isla de Patos">
Isla de Patos

Isla de Patos – należąca do Wenezueli wyspa o powierzchni mniej niż 1 km².
Jest najbardziej wysuniętą na wschód jednostką administracyjną Wenezueli. Leży w zatoce Paria (61º52'W, 10º38'N), osiem kilometrów na południowy wschód od stanu Sucre.
Wyspa została przyłączona do Wenezueli na mocy porozumienia podpisanego 26 lutego 1942 roku z Wielką Brytanią.
Obecnie Isla de Patos jest niemalże niezamieszkana. Jedyną ludność stanowi rodzina rybacka mieszkająca koło zatoki w "Puerto Principal".

</doc>
<doc id="995368" url="https://pl.wikipedia.org/wiki?curid=995368" title="Park Narodowy Cañadas del Teide">
Park Narodowy Cañadas del Teide



</doc>
<doc id="995369" url="https://pl.wikipedia.org/wiki?curid=995369" title="Brie Larson">
Brie Larson

Brie Larson, właśc. Brianne Sidonie Desaulniers (ur. 1 października 1989 w Sacramento) - amerykańska aktorka, piosenkarka, reżyser i filmowiec. Jako nastolatka występowała w rolach drugoplanowych w komediach, zanim otrzymała główne role zarówno w filmach niezależnych, jak i wysokobudżetowych hitach kinowych. Laureatka Oscara dla najlepszej aktorki pierwszoplanowej, Złotego Globu i BAFTA za rolę w filmie "Pokój" (2015). Magazyn „Time” uznał ją za jedną ze 100 najbardziej wpływowych osób na świecie w 2019.
Życiorys.
Urodziła się w Sacramento, w Kalifornii jako córka chiropraktyków - Heather (z domu Edwards) i Sylvaina Desaulniersa. Jej matka miała pochodzenie angielskie, szwedzkie, niemieckie, walijskie i szkockie, a ojciec - francusko-kanadyjskie. Larson przeżyła traumę, gdy jej rodzice rozwiedli się, gdy miała siedem lat. Wtedy z matką i siostrą Milaine przeniosła się do Los Angeles. 
W wieku sześciu lat zainteresowała się aktorstwem i wzięła udział w przesłuchaniu do programu szkoleniowego w American Conservatory Theatre w San Francisco, gdzie została najmłodszą przyjętą studentką. Mając siedem lat została zawodową aktorką.
Aktorka wyjaśniła, że ponieważ jej nazwisko było trudne do wymówienia przybrała nazwisko „Larson” jako swój pseudonim artystyczny inspirując się swoją szwedzką prababcią oraz lalką nazywającą się Kirsten Larson z linii lalek American Girl.
Po gościnnym występie w jednym z odcinków serialu CBS "Dotyk anioła" (1999), została zaangażowana do roli Emily Stewart w sitcomie The WB "Jak wychować tatę" ("Raising Dad", 2001–2002).
Życie prywatne.
Brie Larson była w związku z muzykiem Alexem Greenwaldem od 2013 roku. W 2019 media ogłosiły, że rozstali się.
W lutym 2016, w wywiadzie dla magazynu „Elle”, Larson ujawniła, że nie rozmawiała z ojcem od ponad 10 lat.
Nagrody i nominacje.
Oskary
Złote Globy
BAFTA
Film Independent
National Board of Review
Critics Choice
Sundance
Gotham
Nagroda Gildii Aktorów Ekranowych
Satelity
IFTA
MTV

</doc>
<doc id="995370" url="https://pl.wikipedia.org/wiki?curid=995370" title="Park Narodowy Canadas del Teide">
Park Narodowy Canadas del Teide



</doc>
<doc id="995372" url="https://pl.wikipedia.org/wiki?curid=995372" title="Foo Fighters (album)">
Foo Fighters (album)

Foo Fighters – debiutancki album amerykańskiego zespołu rockowego Foo Fighters, wydany 4 lipca 1995. Wszystkie utwory zostały napisane i w całości wykonane przez Dave'a Grohla (nie licząc "X-Static") w 1994, przed założeniem formacji. Album uzyskał status złotej płyty w Wielkiej Brytanii oraz platynowej płyty w Stanach Zjednoczonych i Kanadzie.

</doc>
<doc id="995373" url="https://pl.wikipedia.org/wiki?curid=995373" title="Cañadas del Teide">
Cañadas del Teide



</doc>
<doc id="995375" url="https://pl.wikipedia.org/wiki?curid=995375" title="Canadas del Teide">
Canadas del Teide



</doc>
<doc id="995381" url="https://pl.wikipedia.org/wiki?curid=995381" title="Reconciliatio et paenitentia">
Reconciliatio et paenitentia

Reconciliatio et paenitentia − adhortacja papieża Jana Pawła II o pojednaniu i pokucie w dzisiejszym posłannictwie Kościoła, wydana 2 grudnia 1984.
Dokument jest owocem obrad VI Zwyczajnego Zgromadzenia Synodu Biskupów, które odbyło się pomiędzy 29 września a 29 października 1983. Zgromadzenie dotyczyło przyczyn i sposobów rozwiązania konfliktów obecnych we współczesnym świecie.
Najważniejszym rozdziałem dokumentu jest rozdział trzeci, w którym papież zajął się analizą fenomenu grzechu, szczególnie zjawiska utraty poczucia grzechu przez współczesnych. Przyczyny konfliktów biskup rzymski upatruje w grzechu, jako rozdarciu więzi z Bogiem.
Dokument papieski składa się z wprowadzenia, siedmiu rozdziałów i zakończenia. Pełny tytuł dokumentu:

</doc>
<doc id="995383" url="https://pl.wikipedia.org/wiki?curid=995383" title="Pro Futuro">
Pro Futuro

Pro Futuro – operator telekomunikacyjny świadczący usługi: transmisji danych, dostępu do Internetu, usługi hostingowe i przesyłu głosu w technologii VoIP. Swoje usługi realizuje w oparciu o własną, szerokopasmową sieć telekomunikacyjną "Infostradę Futuro" powstałą na bazie technologii LMDS. Działalność Infostrady Futuro została zainaugurowana we wrześniu 2000 r. a następnie sukcesywnie powiększała ona jej zasięg geograficzny.
W pierwszych dniach lipca 2006 roku spółka Netia S.A. nabyła 100% akcji Pro Futuro SA, stając się tym samym jedynym akcjonariuszem i właścicielem spółki. Netia zakupiła akcje Pro Futuro od dotychczasowych udziałowców:
Ostateczne nabycie akcji Pro Futuro nastąpiło po uzyskaniu przez Netię zgody prezesa Urzędu Ochrony Konkurencji i Konsumenta.
Technologia:
30 listopada 2006 roku spółka Pro Futuro S.A. zajęła 3 miejsce w rankingu Fast 500 EMEA – najszybciej rozwijających się firm sektora technologicznego w Europie, Bliskim Wschodzie oraz Afryce.

</doc>
<doc id="995384" url="https://pl.wikipedia.org/wiki?curid=995384" title="Franciszek Walter (działacz społeczny)">
Franciszek Walter (działacz społeczny)

Franciszek Walter (ur. 3 sierpnia 1901 w Dobrojewie, zm. 27 grudnia 1987 w Żaganiu) – działacz społeczny, pierwszy powojenny burmistrz Żagania w latach 1945-1947.
Jako nastolatek uczestniczył w powstaniu wielkopolskim, walcząc w Poznaniu (m.in. w bitwie o lotnisko Ławica), a także w rejonie Pniew, Wolsztyna i Zbąszynia. 
W 1939 w stopniu starszego sierżanta otrzymał przydział do batalionu szamotulskiego Poznańskiej Brygady Ochrony Narodowej. Był dowódcą plutonu przeciwpancernego. Franciszek Walter walczył od 1 do 18 września. Szlak bojowy plutonu, którym dowodził wiódł do Poznania przez Wrześnię, Gniezno, Trzemeszno, Mogilno, Kruszwicę, Kutno i Łowicz. 18 września, podczas bitwy nad Bzurą dostał się do niemieckiej niewoli.
Od 19 września 1939 przetrzymywany był w przejściowych obozach niemieckich, m.in. w Dulag D Armtitz i Stalagu III B Fuerstenberg. Obóz, w którym pod koniec wojny przebywał Franciszek Walter został wyzwolony 20 kwietnia 1945. Wówczas wstąpił on do Ludowego Wojska Polskiego. W szeregach 2. pułku moździerzy zdążył jeszcze wziąć udział w walkach w rejonie Poczdamu i Berlina. 
W maju tego roku trafił do niemieckiego Sagan (obecnie Żagań), gdzie 14 maja 1945 został wyznaczony na szefa biura pełnomocnika rządu na dolnośląski obwód nr 22 Żegań (pierwsza powojenna nazwa Żagania). 18 czerwca 1945 został wybrany na pierwszego polskiego burmistrza Żegania, jak wówczas nazywano Żagań. Od podstaw organizował polską administrację, zajmował się osadnictwem, przejął od władz radzieckich obiekty (szczególnie transport kolejowy), współtworzył milicję, straż pożarną i spółdzielczość. Obowiązki sprawował do 22 czerwca 1947.
Tego dnia został aresztowany we własnym gabinecie przez Urząd Bezpieczeństwa. Powodem była niewielka ilość amunicji, którą posiadał, gdy skończyło się jego pozwolenie na broń. Jednak jego rodzina twierdzi, że prawdziwym powodem zatrzymania była jego nieugięta postawa wobec warszawskich szabrowników. Przez pewien czas przetrzymywano go w podziemiach żagańskiego Sądu Rejonowego. Po otrzymaniu szybkiego wyroku, skazującego go na 19 lat więzienia, został przewieziony do Wrocławia. Dzięki wsparciu rodziny i przyjaciół, po kilku miesiącach został oczyszczony z zarzutów i powrócił do Żagania. 
W kolejnych latach nadal aktywnie uczestniczył w życiu miasta i regionu sprawując wiele funkcji państwowych i społecznych, szczególnie w Powszechnej Spółdzielni Spożywców "Społem". Na emeryturę przeszedł w 1969, a zmarł 27 grudnia 1987. Został pochowany na żagańskim cmentarzu komunalnym.

</doc>
<doc id="995391" url="https://pl.wikipedia.org/wiki?curid=995391" title="Tsimshian">
Tsimshian

Tsimshian – zbiorcza nazwa ok. 15 spokrewnionych grup północnoamerykańskich Indian, zamieszkujących północną część wybrzeża Pacyfiku w kanadyjskiej prowincji Kolumbia Brytyjska (w okolicach rzek Skeena i Nass oraz na przybrzeżnych wyspach), a także w południowo-wschodniej Alasce (Annette Island). Ich liczba wynosi obecnie około 10 tys., z czego na Alasce – ok. 1,3 tys.
Należą do licznej grupy niewielkich ludów tubylczych zamieszkujących Wybrzeże Północno-Zachodnie Ameryki Północnej. Tworzyły one zhierarchizowane klanowe społeczności matrylinearne, utrzymujące się z rybołówstwa i myślistwa. Dwa języki, którymi posługiwali się w przeszłości, tworzą odrębną grupę, przez językoznawców uważaną za spokrewnioną z językami penutiańskimi (ang. "penutian"). Obecnie oba dialekty (północny i południowy) zagrożone są wymarciem, bowiem wśród Tsimshian jedynie pojedyncze osoby zachowują znajomość języka.
Zagrożeni ekspansją Europejczyków Indianie Tsimshian dążyli do zapewnienia sobie praw do plemiennych terenów nad rzekami Skeena i Nass traktatem z Kanadą już w 1879 r., ale realne negocjacje udało im się rozpocząć dopiero w roku 1983. Dekadę później 14 grup Indian regionu zjednoczyło się w ramach Rady Plemiennej Tsimshian (ang. "Tsimshian Tribal Council"). Ramową umowę z władzami Kolumbii Brytyjskiej podpisano w 1993 r., a rozmowy w różnych spornych kwestiach dotyczących praw do ziemi i tubylczej autonomii trwają nadal.

</doc>
<doc id="995392" url="https://pl.wikipedia.org/wiki?curid=995392" title="Park Narodowy Olympus">
Park Narodowy Olympus



</doc>
<doc id="995394" url="https://pl.wikipedia.org/wiki?curid=995394" title="Park Narodowy Parnitha">
Park Narodowy Parnitha



</doc>
<doc id="995395" url="https://pl.wikipedia.org/wiki?curid=995395" title="Tshimshian">
Tshimshian



</doc>
<doc id="995396" url="https://pl.wikipedia.org/wiki?curid=995396" title="Herb Somalii">
Herb Somalii

Herb Somalii został przyjęty 10 października 1956 roku. Dwa lamparty podtrzymujące tarczę, oraz biała gwiazda znajdowały się na herbie także w czasach gdy Somalia była włoską kolonią. Wcześniej, od 8 czerwca 1918 roku, tarcza znajdująca się w herbie była podzielona poziomo białą, falistą linią.

</doc>
<doc id="995397" url="https://pl.wikipedia.org/wiki?curid=995397" title="Łotewskie Siły Powietrzne">
Łotewskie Siły Powietrzne

Łotewskie Siły Powietrzne (łot. "Latvijas Gaisa spēki") – siły powietrzne Łotwy, sformowane na nowo w 1991 roku. Są częścią Łotewskich Sił Zbrojnych oraz liczą 247 osób personelu. Siły powietrzne Łotwy powstały po raz pierwszy w 1918 roku. Łotewska przestrzeń powietrzna jest patrolowana przez samoloty NATO w ramach programu ochrony państw bałtyckich Baltic Air Policing.
Historia.
Łotewskie lotnictwo wojskowe zostało utworzone podczas wojny o niepodległość 7 czerwca 1919 roku, kiedy to porucznik Alfreds Valleika otrzymał polecenie zorganizować Grupę Lotniczą. Pierwszymi jej samolotami stały się zagarnięte od sił niemieckich, obecnych na Łotwie, dwa byłe bolszewickie samoloty Nieuport 24bis i Sopwith 1½ Strutter. Pierwszy lot bojowy łotewskiego samolotu miał miejsce 5 sierpnia 1919 r., a 26 sierpnia miał miejsce pierwszy rajd bombowy (samolotem 1½ Strutter). Od września lotnictwo wzbogaciło się o trzeci samolot (uprowadzony przez pilota od bolszewików) i w takim stanie brało udział w działaniach przeciwko siłom niemieckim i białym rosyjskim w październiku. Po odparciu nowego zagrożenia, lotnictwo wzbogaciło się o ok. 30 samolotów pozostawionych przez Niemców, z których początkowo naprawiono 7-8. W grudniu 1919 od wycofujących się sił brytyjskich Łotwa otrzymała 7 myśliwców Sopwith Camel i 3 Sopwith 1½ Strutter, a w 1920 roku dwa dalsze samoloty uciekły od bolszewików. Łącznie podczas wojny o niepodległość łotewskie lotnictwo wykonało 69 lotów bojowych.
W 1939 roku łotewskie lotnictwo wojskowe tworzyło Pułk Lotniczy, w składzie trzech dywizjonów myśliwskich (24 samoloty Gloster Gladiator i 6 Bristol Bulldog, czwarty dywizjon w organizacji), trzech dywizjonów rozpoznawczych (12 samolotów Letov Š-16, 2 Hawker Hind i 10 Stampe SV.5) oraz morskiego dywizjonu rozpoznawczego (4 Fairey Seal i dwa inne). Ponadto, używane były samoloty szkolne i inne pomocnicze. Po wybuchu II wojny światowej na Łotwę ewakuowały się 72 polskie samoloty, głównie szkolne i lekkie - spośród nich 20 RWD-8 było eksploatowanych za zgodą polskiego rządu na uchodźstwie. W drugiej połowie 1940 roku lotnictwo łotewskie przestało istnieć, w związku z aneksją Łotwy i jej przyłączeniem do ZSRR jako Łotewskiej SRR.
Interesującym wyczynem łotewskiego lotnictwa morskiego był 6000-kilometrowy przelot do Anglii i z powrotem (odwiedzając po drodze także Puck) trzech wodnosamolotów Fairey Seal pod dowództwem płk. Janisa Indansa w dniach 22 czerwca - 5 lipca 1936..

</doc>
<doc id="995399" url="https://pl.wikipedia.org/wiki?curid=995399" title="Tomasz Borecki">
Tomasz Borecki

Tomasz Borecki (ur. 26 maja 1949 w Lublinie) – polski leśnik, profesor nauk leśnych, nauczyciel akademicki, w latach 2002–2008 przez dwie kadencje rektor Szkoły Głównej Gospodarstwa Wiejskiego, od 2010 do 2015 doradca społeczny prezydenta RP do spraw wsi.
Życiorys.
Ukończył liceum ogólnokształcące w Milanowie egzaminem maturalnym w 1967. W 1974 został absolwentem Wydziału Leśnego SGGW w Warszawie. W latach 1974–1976 pracował w Instytucie Badawczym Leśnictwa, następnie do 1979 w Biurze Urządzania Lasu i Geodezji Leśnej. Od 1976 zawodowo związany ze Szkołą Głównej Gospodarstwa Wiejskiego w Warszawie.
W 1983 uzyskał stopień naukowy doktora nauk leśnych, habilitował się w 1995. W 1999 otrzymał tytuł profesora nauk leśnych. Od 1996 do 2002 pełnił funkcję prorektora do spraw studenckich SGGW. W 2002 został wybrany na rektora tej uczelni, a w 2005 uzyskał reelekcję. Druga kadencja upłynęła w 2008. Od 2002 do 2005 był przewodniczącym Konferencji Rektorów Szkół Rolniczych (KRUL). Został też wiceprzewodniczącym Konferencji Rektorów Akademickich Szkół (KRASP) i przewodniczącym Konferencji Rektorów Uczelni Warszawskich (KRUW). Od 1996 do 2007 zajmował się w ramach SGGW organizowaniem nowych kierunków studiów i współtworzeniem sześciu zamiejscowych ośrodków dydaktycznych.
Jest także wykładowcą w Instytucie Problemów Współczesnej Cywilizacji Szkoły Głównej Handlowej w Warszawie. Powoływany w różnych okresach w skład rad naukowych parków narodowych, w 2003 został prezesem Towarzystwa Przyjaciół Lasu.
W wyborach parlamentarnych w 2007 bez powodzenia kandydował z ramienia Polskiego Stronnictwa Ludowego do Senatu. W 2010 był członkiem komitetu poparcia Bronisława Komorowskiego przed przedterminowymi wyborami prezydenckimi. 29 września tego samego roku został doradcą społecznym prezydenta Bronisława Komorowskiego do spraw wsi. Pełnił tę funkcję do 5 sierpnia 2015.
Jest autorem ponad 150 prac naukowych w tym około dziesięciu podręczników. Wykładał i pracował naukowo w Szwajcarii, Norwegii, Szwecji, Austrii, Finlandii i Słowacji. Współtworzył kilka scenariuszy do filmów popularyzujących ochronę środowiska.

</doc>
<doc id="995406" url="https://pl.wikipedia.org/wiki?curid=995406" title="Park Narodowy Parnassos">
Park Narodowy Parnassos



</doc>
<doc id="995407" url="https://pl.wikipedia.org/wiki?curid=995407" title="Hvar (miasto)">
Hvar (miasto)

Hvar (wł. "Lesina") – miasto w Chorwacji, w żupanii splicko-dalmatyńskiej, siedziba miasta Hvar. Jest położony na dalmatyńskiej na wyspie o tej samej nazwie. W 2011 roku liczył 3771 mieszkańców.
W mieście znajdują się mury z VII w., najstarszy teatr miejski w Europie otwarty w 1612 roku, muzea, galerie i wystawy.
Hvar jest popularnym kurortem turystycznym. W centrum miasteczka znajduje się niewielki port jachtowy, otoczony zabytkową zabudową, a także żwirowe i skaliste plaże. Na przedmieściach miasta znaleźć można urokliwe zatoczki. Kurort znany jest z dużej ilości restauracji, barów i dyskotek.
Koronki z Hvaru.
Na wyspie Hvar istniała tradycja wykonywania z włókna agawy lin i nici do wyplatania sieci rybackich.
Od XIX wieku koronki teneryfowa z nici agawy wykonują je wyłącznie zakonnice z miejscowego klasztoru benedyktynek.
Koronkarstwo zostało wpisane na listę niematerialnego dziedzictwa UNESCO w Europie.

</doc>
<doc id="995408" url="https://pl.wikipedia.org/wiki?curid=995408" title="Siedmica">
Siedmica

Siedmica (niem. "Siebenhuben") – przysiółek wsi Jakuszowa w Polsce położona w województwie dolnośląskim, w powiecie jaworskim, w gminie Paszowice.
W latach 1975–1998 miejscowość administracyjnie należała do województwa legnickiego.
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest po łacinie jako "Septem mansi" czyli po łacinie "Siedem łanów"..

</doc>
<doc id="995409" url="https://pl.wikipedia.org/wiki?curid=995409" title="Park Narodowy Sounio">
Park Narodowy Sounio



</doc>
<doc id="995410" url="https://pl.wikipedia.org/wiki?curid=995410" title="Równina zalewowa">
Równina zalewowa



</doc>
<doc id="995411" url="https://pl.wikipedia.org/wiki?curid=995411" title="Fiskari">
Fiskari



</doc>
<doc id="995415" url="https://pl.wikipedia.org/wiki?curid=995415" title="Cerkiew na Krwi">
Cerkiew na Krwi



</doc>
<doc id="995417" url="https://pl.wikipedia.org/wiki?curid=995417" title="Samaria">
Samaria



</doc>
<doc id="995418" url="https://pl.wikipedia.org/wiki?curid=995418" title="Park Narodowy Samaria">
Park Narodowy Samaria



</doc>
<doc id="995419" url="https://pl.wikipedia.org/wiki?curid=995419" title="Operacja Żagiel">
Operacja Żagiel



</doc>
<doc id="995420" url="https://pl.wikipedia.org/wiki?curid=995420" title="Park Narodowy Prespes">
Park Narodowy Prespes



</doc>
<doc id="995424" url="https://pl.wikipedia.org/wiki?curid=995424" title="Minisumo">
Minisumo

Minisumo – rodzaj zawodów między autonomicznymi robotami. Są one umieszczane na arenie zwanej dohyo (czytaj dohjo), ich celem jest zlokalizowanie, zaatakowanie i zepchnięcie z maty przeciwnika.
Zawody w "minisumo" w Polsce rozgrywane są na Politechnice Wrocławskiej, Politechnice Gdańskiej, Politechnice Łódzkiej, Politechnice Warszawskiej, na Politechnice Bydgoskiej oraz, coraz częściej, także w innych miejscowościach, przy okazji targów i imprez okolicznościowych.
Kryteria robota.
Robot minisumo musi spełniać poniższe kryteria:
Specyfikacja ringu.
Powierzchnia dohyo ma kształt koła obrysowanego białym pierścieniem o szerokości 25 mm, jego średnica zewnętrzna to 770 mm. Powierzchnia ringu jest koloru czarnego, wykonana z twardego materiału o niskim współczynniku tarcia. Na powierzchni ringu znajdują się dwie równoległe linie startowe koloru brązowego o długości 100 mm i szerokości 10 mm. Linie startowe umieszczone są w odległości 50 mm od środka ringu (100 mm od siebie).

</doc>
<doc id="995426" url="https://pl.wikipedia.org/wiki?curid=995426" title="Park Narodowy Vesuvio">
Park Narodowy Vesuvio



</doc>
<doc id="995428" url="https://pl.wikipedia.org/wiki?curid=995428" title="Paweł Smoczyński">
Paweł Smoczyński

Paweł Leon Smoczyński (ur. 28 czerwca 1914 w Nowym, zm. 9 lutego 1979 w Lublinie) – językoznawca, profesor Uniwersytetu Marii Curie-Skłodowskiej w Lublinie.
Życiorys.
W latach 1933-1937 studiował filologię polską na Uniwersytecie Poznańskim. W okresie okupacji pracował jako nauczyciel i urzędnik na Lubelszczyźnie i Polesiu. W 1945r. zorganizował w Głownie Państwowe Gimnazjum i Liceum Koedukacyjne. Następnie pracował na Uniwersytecie Łódzkim oraz w Państwowej Wyższej Szkole Pedagogicznej w Łodzi. W roku 1951 otrzymał stopień doktora na podstawie pracy "Nowy podział rozwoju mowy dziecka. Studium językoznawcze". W latach 1955-1979 pracował na Wydziale Humanistycznym UMCS w Lublinie, początkowo na stanowisku docenta, a od roku 1966 jako profesor nadzwyczajny. Pełnił tam szereg funkcji kierowniczych w katedrach i zakładach filologicznych. Był organizatorem studiów rusycystycznych oraz współorganizatorem filologii angielskiej, germańskiej i romańskiej na UMCS. W latach 1963-1964 gościnnie wykładał w Instytucie Słowiańskim Uniwersytetu Humboldtów w Berlinie (NRD).
Był współpracownikiem Komisji Językowej PAU. Należał do Łódzkiego Towarzystwa Naukowego, Lubelskiego Towarzystwa Naukowego, Towarzystwa Miłośników Języka Polskiego i innych.
Zajmował się trzema obszarami językoznawstwa: mową dziecka, dialektologią oraz onomastyką. Jego najbardziej znaną pracą była monografia "Przyswajanie przez dziecko podstaw systemu językowego" (1955). Zebrane przez niego materiały wykorzystano m.in. w "Małym atlasie gwar polskich" oraz w "Atlasie językowym kaszubszczyzny i dialektów sąsiednich". Kierował pracami nad "Atlasem gwar Lubelszczyzny". Opublikował też pracę "Słowiańskie imiona pospolite i własne..." (1963).
Pochowany w części ewangelickiej cmentarza przy ulicy Lipowej w Lublinie (kwatera 4-1-11)

</doc>
<doc id="995432" url="https://pl.wikipedia.org/wiki?curid=995432" title="Denny Rehberg">
Denny Rehberg

Denny Rehberg, właśc. Dennis R. Rehberg (ur. 5 października 1955) – amerykański polityk, członek Partii Republikańskiej. W latach 2001-2015 był przedstawicielem stanu Montana w Izbie Reprezentantów Stanów Zjednoczonych. Wcześniej, w latach 1991–1996 piastował stanowisko wicegubernatora Montany.

</doc>
<doc id="995433" url="https://pl.wikipedia.org/wiki?curid=995433" title="Bitwa pod Kiesią (1626)">
Bitwa pod Kiesią (1626)

Bitwa pod Kiesią – starcie zbrojne, które miało miejsce 3 grudnia 1626 roku podczas wojny polsko-szwedzkiej (1626–1629) w okolicach wsi Drobbusch koło Kiesi.
Połączone siły generał Jakuba de la Gardie i pułkownika Gustafa Horna zastawiły pod Kiesią udaną pułapkę na dywizję litewską dowodzoną przez Aleksandra Gosiewskiego. 
Wojska Gosiewskiego zaatakowały szwedzką piechotę rozłożoną we wsi Drobbusch w czasie, gdy szwedzka jazda zajmowała pozycje w pobliskim lesie. Po powstrzymaniu natarcia przez Szwedów we wsi, dwie chorągwie kozackie próbowały obejść ich pozycje przez las, gdzie zostały powstrzymane przez muszkieterów. Następnie zaatakowała szwedzka kawaleria, która zmusiła do odwrotu litewską husarię. W tym czasie poddała się służąca u Gosiewskiego piechota cudzoziemska. W rezultacie bitwy Gosiewski stracił 400 zabitych, 40 jeńców i 4 sztandary. W konsekwencji musiał wycofać się za Dźwinę i przeszedł do defensywy.
Przegrana Gosiewskiego przyczyniła się do zawarcia szwedzko-litewskiego rozejmu w Baldenmojzie, w dniu 19 stycznia 1627 r.

</doc>
<doc id="995434" url="https://pl.wikipedia.org/wiki?curid=995434" title="Herb Ghany">
Herb Ghany

Herb Ghany – ustanowiony 4 marca 1957 roku przez Elżbietę II. 
Przedstawia niebieską tarczę, podzieloną na cztery części zielonym krzyżem ze złotą obwódką. W środku krzyża (oraz całego herbu) znajduje się lew, symbolizujący bliskie związki Ghany z Wspólnotą Narodów oraz Wielką Brytanią. Górna, lewa część tarczy, przedstawia miecz zwany "okyeame". Górna, prawa cześć ukazuje zamek znajdujący się na wodzie symbolizujący pałac prezydencki (obecnie siedziba rządu) w Akrze nad Zatoką Gwinejską. W lewej, dolnej części znajduje się drzewo kakaowca mające symbolizować znaczenie rolnictwa dla państwa. W prawej, dolnej części ukazana jest kopalnia złota symbolizująca bogactwo Ghany w surowce mineralne. Nad tarczą znajdują się koraliki w kolorach Ghany – czerwonym, zielonym oraz złotym. Kolory te znajdują się również na fladze Ghany. Nad nimi znajduje się czarna, pięcioramienna gwiazda ze złotą obwódką – symbol wolności Afryki. Gwiazda ta jest również zawieszona na szyjach dwóch złotych orłów trzymających tarczę (pasy na których wiszą gwiazdy są również w kolorach Ghany). Oprócz tarczy, orły trzymają również wstęgę z dewizą Ghany: "Freedom and Justice" ("Wolność i Sprawiedliwość").

</doc>
<doc id="995435" url="https://pl.wikipedia.org/wiki?curid=995435" title="Rick Hill">
Rick Hill

Richard „Rick” Hill (ur. 30 grudnia 1946) – amerykański polityk, członek Partii Republikańskiej. W latach 1997-2001 był przedstawicielem stanu Montana w Izbie Reprezentantów Stanów Zjednoczonych.

</doc>
<doc id="995436" url="https://pl.wikipedia.org/wiki?curid=995436" title="Widna Góra (ujednoznacznienie)">
Widna Góra (ujednoznacznienie)



</doc>
<doc id="995437" url="https://pl.wikipedia.org/wiki?curid=995437" title="Tadeusz Janczyk">
Tadeusz Janczyk

Tadeusz Janczyk (ur. 31 marca 1904 w Kownatach, zm. 25 marca 1990) – polski ekonomista, publicysta, działacz społeczny, polityczny, poseł na Sejm PRL I, III, IV i V kadencji.
Życiorys.
Uzyskał wykształcenie wyższe ekonomiczne w Wolnej Wszechnicy Polskiej. Od 1929 związany ze spółdzielczością „Społem”. W czasie II wojny światowej działał w ruchu oporu. Po wojnie należał do organizatorów wiejskiej spółdzielczości. Był prezesem Centrali Rolniczej Spółdzielni „Samopomoc Chłopska”. Od 1945 członek Polskiej Partii Robotniczej, a od 1948 Polskiej Zjednoczonej Partii Robotniczej – w latach 1964–1969 zastępca członka Komitetu Centralnego PZPR. Pełnił mandat posła na Sejm PRL I (z okręgu Szczecinek), III, IV i V kadencji (z okręgu Ciechanów).
Odznaczony Orderem Sztandaru Pracy I klasy, Krzyżem Oficerskim (1954) i Komandorskim z Gwiazdą Orderu Odrodzenia Polski (1964), Złotym Krzyżem Zasługi oraz Medalem 10-lecia Polski Ludowej (1955).
Autor pamiętnika "Moje spółdzielcze lata" (Warszawa 1981).
Został pochowany na Cmentarzu w Wilanowie.

</doc>
<doc id="995440" url="https://pl.wikipedia.org/wiki?curid=995440" title="Guz Pindborga">
Guz Pindborga

Guz Pindborga, nabłonkowy zębopochodny guz wapniejący (łac. "tumor epithelialis odontogenes calcificans", ang. calcifying epithelial odontogenic tumor, CEOT) – pierwotny nowotwór pochodzenia zębowego. Występuje najczęściej w 4. i 5. dekadzie życia. Objawy guza, najczęściej bezbolesny obrzęk tkanek, przypominają wklinowanie zęba. Radiologicznie guz Pindborga wymaga różnicowania z torbielą zawiązkową; lokalizuje się typowo w tylnej części żuchwy. Charakteryzuje się miejscową złośliwością: naciekając niszczy okoliczne tkanki i daje wznowy, ale nie przerzutuje. W obrazie histologicznym widać rozległe lite pola wielobocznych nabłonkowych komórek, nierzadko polimorficznych. Obecne są też kuliste różowe twory przypominające złogi amyloidu, które mogą ulec zwapnieniu tworząc ciałka piaszczakowate (psammomatyczne). Nazwa guza pochodzi od duńskiego lekarza Jensa Jørgena Pindborga, który opisał pierwszy przypadek nowotworu w 1958 roku.

</doc>
<doc id="995441" url="https://pl.wikipedia.org/wiki?curid=995441" title="Bronisław Szwalm">
Bronisław Szwalm

Bronisław Szwalm (ur. 26 września 1892 w Łodzi, zm. 23 czerwca 1969 tamże) – polski nauczyciel, krajoznawca, turysta, regionalista, organizator turystyki, społeczny opiekun zabytków.
Nauka i praca zawodowa.
W 1912 po ukończeniu Seminarium Nauczycielskiego w Łęczycy rozpoczął pracę w szkole we wsi Zajączki k. Częstochowy, a od 1914 pracował jako nauczyciel szkół łódzkich.
W okresie okupacji hitlerowskiej pracował od 1940 do 1945 (aż do wyzwolenia) w szkole powszechnej w Michałowie, pow. skierniewicki oraz prowadził tajne nauczanie w Michałowie i w Puszczy Mariańskiej na kompletach gimnazjalnych jako nauczyciel geografii. Mimo zupełnie niesprzyjających w tym czasie okoliczności organizował dla młodzieży w niewielkich grupach tajne wycieczki krajoznawcze po najbliższej okolicy.
Od 1945 do przejścia na emeryturę w 1961 był kierownikiem Szkoły Podstawowej nr 19 w Łodzi, a następnie – do 1968 – pracował jako kierownik Szkolnego Ośrodka Krajoznawczo-Turystycznego dla dzielnicy Łódź-Polesie.
Od momentu powstania Wojewódzkiego Ośrodka Doskonalenia Kadr Oświatowych (WODKO) aż do jego likwidacji brał czynny udział w Sekcji Geografii wygłaszając tam na zebraniach referaty na tematy dotyczące krajoznawstwa i metodyki wycieczkowania. Z ramienia WODKO dwukrotnie brał udział w szkoleniu instruktorów i nauczycieli geografii na kursach Ministerstwa Oświaty w Otwocku (1952) i Sulejówku.
Działalność pozazawodowa.
W 1918 był organizatorem Łódzkiego Oddziału Związku Nauczycielstwa Polskiego, sekretarzem pierwszego zarządu i kierownikiem sekcji pedagogiczno-odczytowej, prowadził też wycieczki krajoznawcze dla nauczycieli. Wówczas w Łodzi było zatrudnionych ok. 50% nauczycieli spoza Łodzi, w większości z Małopolski, należało ich zintegrować, zainteresować krajoznawstwem i turystyką w regionie łódzkim. Jako zapalony krajoznawca i turysta prowadził wycieczki po Łodzi i okolicach, a także dalsze (do Warszawy, Krakowa i Wieliczki, Poznania, Gniezna i jeszcze dalej). Te pierwsze wycieczki miały nie tylko cele poznawcze i kształcące, lecz także zbliżały członków ZNP z byłych trzech zaborów w jednej rodzinie związkowej.
W 1924 z ramienia ZNP i Kuratorium Okręgu Szkolnego Łódzkiego zapoczątkował pierwsze w Łodzi wyjazdy wakacyjne dzieci szkół powszechnych na kolonie letnie i do 1934 przez 10 lat w czasie wakacji letnich pełnił bezinteresownie trudne i odpowiedzialne obowiązki generalnego kierownika i lustratora tych kolonii.
W latach 1931–1939 prowadził Komisję Wycieczkową przy Inspektoracie Szkolnym miasta Łodzi i organizował specjalne pociągi wycieczkowe, wożące młodzież łódzką do ciekawych miejsc w całej Polsce.
Była to pierwsza tego typu planowa akcja w kraju a wzięło w niej udział ponad 25 000 uczniów. Prasa szeroko opisywała te wycieczki, ilustrując je zdjęciami.
W latach 1937–1939 był aktywnym członkiem zarządu Ligi Popierania Turystyki. Opracował wtedy liczne trasy wycieczkowe i marszruty, a w 1939 w czasie od 23 do 29 czerwca prowadził z ramienia Zarządu Okręgu ZNP kurs dla kierowników wycieczek z terenu całej Polski ("Głos Nauczycielski" nr 37 z 1939, s. 871 – kurs dla kierowników wycieczek) subsydiowany przez Ligę Popierania Turystyki.
Za akcję kolonijną Bronisław Szwalm zostaje odznaczony 9 maja 1925 Medalem 3 Maja, a za akcję wycieczkową Srebrnym Krzyżem Zasługi (21 października 1938).
Był autorem 2 podręczników dla szkół podstawowych oraz ponad 20 prac z dziedziny krajoznawstwa i turystyki szkolnej. O działalności Bronisława Szwalma napisano ponad 40 artykułów w prasie.
Działalność pozazawodowa w krajoznawstwie.
Do Polskiego Towarzystwa Krajoznawczego wstąpił w 1912. Od 1914 był jego aktywnym działaczem prowadząc w Oddziale Łódzkim PTK odczyty krajoznawcze i wycieczki. W latach 1915–1918 mimo okupacji, PTK organizuje odczyty krajoznawcze, a później wycieczki, w których brał bardzo czynny udział. Odtąd w pracy krajoznawczej łączyły go bliższe stosunki z prezesem Zarządu PTK dyrektorem Janem Czeraszkiewiczem, mec. J. Adamowiczem, Fr. Lenartowiczem, redaktorem K. Fiedlerem, inż. K. Izydorczykiem. Ci krajoznawcy i turyści odgrywali w PTK wielką, wiodącą rolę. W 1919 brał aktywny udział w zorganizowaniu przy Oddziale Łódzkim PTK Muzeum Krajoznawczego, którego eksponaty zostały później przekazane Miejskiemu Muzeum Etnograficznemu w Łodzi.
W latach 1919–1924 był przez kilka lat członkiem Zarządu Oddziału PTK. W tym czasie organizował liczne wycieczki po całej Polsce, wciągając do tej akcji nauczycieli z ZNP. W 1945 jako jeden z pierwszych przyczynił się do reaktywowania Oddziału PTK i wszedł w skład jego zarządu.
Organizował w szkołach koła krajoznawcze (w 1949 było ich w Łodzi 112 – drugie miejsce w Polsce).
"Był przewodniczącym okręgu łódzkiego KKMS (Koła Krajoznawcze Młodzieży Szkolnej) i wchodził w skład Zarządu Komisji KKMS" przy PTK. Po fuzji Towarzystw przestała funkcjonować Komisja KKMS. Pozostały idee i wzorce pracy wśród młodzieży. Działało wtedy 600 kół". Wanda Skowron Czy można było dokonać więcej? Ostatnie – powojenne lata działalności PTK 1945–1950.
W 1948 był z ramienia PTK organizatorem i kierownikiem kursu dla przewodników – pierwszego po wojnie i w 1950 kolejnego kursu.
W grudniu 1950 nastąpiło w Warszawie połączenie Polskiego Towarzystwa Tatrzańskiego z Polskim Towarzystwem Krajoznawczym w PTTK był delegatem Oddziału Łódzkiego na ów Zjazd połączeniowy PTK i PTT. W Łodzi połączenie to nastąpiło w marcu 1951, powstał wtedy okręg łódzki, z którego z czasem wyodrębniły się oddziały, w tym Oddział Łódzki.
Bronisław Szwalm w 1951 wszedł w skład pierwszego Zarządu Okręgu PTTK w Łodzi jako odpowiedzialny za pracę Towarzystwa wśród młodzieży.
W 1955 został członkiem prezydium Zarządu Okręgu PTTK i przewodniczącym Komisji Krajoznawczej, którą prowadził do 1968.
Działał także w ogniwach Zarządu Głównego PTTK. W imiennym składzie Plenum Komisji Krajoznawczej ZG PTTK z 10 stycznia 1969 jego nazwisko znajdujemy w następujących zespołach: organizacyjnym, programowo-szkoleniowym, popularyzacji, regionalizmu, dokumentacji i inwentaryzacji.
Opracował kilka wzorcowych szlaków wycieczkowych po województwie łódzkim. Szlak: Dolina Bzury – umieszczony został w Informatorze Turystycznym Ministerstwa Oświaty wydanym w 1957 i w piśmie "Poznaj swój kraj" w 1961 r. nr 7/8.
Artykułem pt. "Kartki z dziejów krajoznawstwa łódzkiego" zapoczątkował w 1968 w roczniku PTK "Ziemia" nowy dział pod nazwą "Z dziejów krajoznawstwa i turystyki".
Wtedy też opracował historię turystyki łódzkiej i krajoznawstwa łódzkiego – pionierską pracę, której ustalenia przed laty wykorzystywali ci, którzy zajmowali się tą tematyką, bowiem rękopis pracy pozostawił przed pójściem do szpitala w 1969 do wykorzystania w Łódzkim Oddziale PTTK.
Swoim bogatym doświadczeniem organizacyjnym służył do ostatnich dni swego życia w pracach Szkolnego Wojewódzkiego Ośrodka Krajoznawczo-Turystycznego (SWOKT) oraz Zarządu Polskiego Towarzystwa Schronisk Młodzieżowych.
Pełnił funkcję Społecznego Opiekuna Zabytków PTTK (legitymacja nr 3942 ZG PTTK w Warszawie).
Od 1967 działał w celu utworzenia Oddziału Nauczycielskiego PTTK w Łodzi. Oddział powstał co prawda w 1969, ale tego już Bronisław Szwalm nie doczekał. Oddział od 1979 nosi imię Bronisława Szwalma.

</doc>
<doc id="995442" url="https://pl.wikipedia.org/wiki?curid=995442" title="Maria Stypułkowska-Chojecka">
Maria Stypułkowska-Chojecka

Maria Stypułkowska-Chojecka ps. „Kama” (ur. 24 września 1926 w Warszawie, zm. 5 lutego 2016 tamże) – polska pedagog, działaczka podziemia niepodległościowego w czasie II wojny światowej, łączniczka i sanitariuszka batalionu „Parasol” Armii Krajowej, uczestniczka powstania warszawskiego, honorowa obywatelka Warszawy i Piastowa.
Życiorys.
Urodziła się na warszawskiej Woli. Była jedyną córką Jana i Ireny z domu Obrzydowskiej. Ojciec, członek PPS, pracował w kolejowych warsztatach naprawczych. Od 1937 należała do 58. Warszawskiej Żeńskiej Drużyny Harcerzy. W 1940 ukończyła szkołę powszechną nr 139 przy ul. Młynarskiej 2.
W czasie obrony Warszawy we wrześniu 1939 brała udział w pogotowiu wojennym harcerek pełniąc służbę pomocniczą na Dworcu Głównym. W 1941, po ponownym zorganizowaniu jej drużyny, przeszła przeszkolenie na kursach: samarytańskim, pielęgniarskim i łączności. W konspiracji od 3 sierpnia 1942. Przyjęła pseudonim „Kama”, od imienia bohaterki powieści Andrzeja Struga "Dzieje jednego pocisku".
Uczestniczyła w akcjach małego sabotażu „Wawra”. 1 sierpnia 1943 przeszła z Szarych Szeregów do oddziału specjalnego Kedywu Komendy Głównej Armii Krajowej „Agat” (na bazie którego w 1944 utworzono batalion „Parasol”). Pełniła funkcję łączniczki zastępcy dowódcy II plutonu Kazimierza Kardasia ps. „Orkan”, rozpoczynając jednocześnie pracę wywiadowczyni. Pierwszą akcją, w której wzięła udział, była likwidacja 1 października 1943 SS-Rottenführera Ernesta Weffelsa, komendanta oddziału kobiecego Pawiaka (Serbii). Uczestniczyła w rozpoznaniu lub wzięła bezpośredni udział w 7 akcjach: Weffels, Kutschera, Koppe, Stamm, Frühwirth, Hahn i Braun.
Ukończyła Szkołę Podchorążych Rezerwy Piechoty „Agricola”.
W czasie powstania warszawskiego jako łączniczka i sanitariuszka 2. kompanii przeszła szlak bojowy „Parasola” (Wola-Stare Miasto-Śródmieście-Czerniaków-Mokotów). Na Starym Mieście współorganizowała punkt sanitarny dla rannych żołnierzy „Parasola”, których następnie przeprowadziła kanałem z placu Krasińskich na ul. Warecką. Była dwukrotnie ranna. Po kapitulacji powstania opuściła Warszawę wraz z ludnością cywilną. Wróciła do Warszawy w lutym 1945.
W czasie okupacji uczyła się w zawodowej szkole krawieckiej i uczęszczała na tajne komplety Gimnazjum i Liceum im. Bolesława Prusa przy ul. Jasnej 10. W 1968 ukończyła studia na Wydziale Pedagogicznym Uniwersytetu Warszawskiego. Pracowała w szkolnictwie, a następnie jako redaktor w Wydawnictwach Szkolnych i Pedagogicznych.
Podczas uroczystego wieczoru organizowanego w lipcu 1967 roku przez ZBOWiD z okazji 23 rocznicy Powstania Warszawskiego zgłosiła rezolucję poparcia ówczesnej polityki Władysława Gomułki prowadzonej w kraju.
Była przewodniczącą Komisji Historycznej i Współpracy z Młodzieżą środowiska żołnierzy „Parasola”. Działała także w Stowarzyszeniu Szarych Szeregów, Światowym Związku Żołnierzy Armii Krajowej i Związku Powstańców Warszawskich. Członkini Zarządu Głównego ZBoWiD w kadencji 1974–1979.
6 lutego 2007 otrzymała honorowe obywatelstwo Piastowa, a 15 lipca 2010 honorowe obywatelstwo miasta stołecznego Warszawy. Została awansowana do stopnia majora w stanie spoczynku.
Została członkiem honorowego komitetu poparcia Bronisława Komorowskiego przed przyspieszonymi wyborami prezydenckimi w 2010 oraz przed wyborami prezydenckimi w 2015.
Zmarła 5 lutego 2016. Jej pogrzeb odbył się 16 lutego 2016 na warszawskim Cmentarzu Wojskowym na Powązkach w Alei Zasłużonych (kwatera G-tuje-22).
16 lutego 2016 odznaczona pośmiertnie Krzyżem Komandorskim z Gwiazdą Orderu Odrodzenia Polski wybitne zasługi w obronie suwerenności i niepodległości Państwa Polskiego oraz pielęgnowanie pamięci o najnowszej historii Polski.
Życie prywatne.
W listopadzie 1945 wyszła za mąż za kolegę z batalionu „Parasol”, Jerzego Chojeckiego ps. „Spokojny”. Była matką Mirosława Chojeckiego (1949) i Sławomira Chojeckiego (1954).

</doc>
<doc id="995444" url="https://pl.wikipedia.org/wiki?curid=995444" title="Nabłonkowy zębopochodny guz wapniejący">
Nabłonkowy zębopochodny guz wapniejący



</doc>
<doc id="995447" url="https://pl.wikipedia.org/wiki?curid=995447" title="Widna Góra">
Widna Góra

Widna Góra – wieś w Polsce położona w województwie podkarpackim, w powiecie jarosławskim, w gminie Pawłosiów.
W latach 1975–1998 miejscowość należała administracyjnie do województwa przemyskiego.

</doc>
<doc id="995459" url="https://pl.wikipedia.org/wiki?curid=995459" title="Sytuacja homoseksualistów w Grecji">
Sytuacja homoseksualistów w Grecji



</doc>
<doc id="995460" url="https://pl.wikipedia.org/wiki?curid=995460" title="Działania powietrzno-lądowe">
Działania powietrzno-lądowe



</doc>
<doc id="995461" url="https://pl.wikipedia.org/wiki?curid=995461" title="Ed Whitfield">
Ed Whitfield

Wayne Edward „Ed” Whitfield (ur. 25 maja 1943) – amerykański polityk, członek Partii Republikańskiej. W latach 1995-2016 był przedstawicielem pierwszego okręgu wyborczego w stanie Kentucky do Izby Reprezentantów Stanów Zjednoczonych.

</doc>
<doc id="995464" url="https://pl.wikipedia.org/wiki?curid=995464" title="Skin and Bones">
Skin and Bones

Skin and Bones – pierwszy album koncertowy amerykańskiego zespołu rockowego Foo Fighters. Zawiera on nagrania z koncertu, który odbył się w Pantages Theater w Los Angeles 29, 30 i 31 sierpnia 2006. Album został wydany 7 listopada 2006. Tego samego dnia zostało wydane również DVD z tego koncertu – "Skin and Bones (DVD)". Album uzyskał status złotej płyty w Australii i Irlandii. 
Tytułowy utwór został umieszczony na stronie B singla "DOA" i na minialbumie "Five Songs and a Cover".
Lista utworów.
Sporządzono na podstawie materiału źródłowego.

</doc>
<doc id="995467" url="https://pl.wikipedia.org/wiki?curid=995467" title="Ron Lewis">
Ron Lewis

Ronald (Ron) Lewis (ur. 14 września 1946) – amerykański polityk, członek Partii Republikańskiej.
W latach 1994-2009 był przedstawicielem drugiego okręgu wyborczego w stanie Kentucky w Izbie Reprezentantów Stanów Zjednoczonych.

</doc>
<doc id="995469" url="https://pl.wikipedia.org/wiki?curid=995469" title="Kodeks Szachowy">
Kodeks Szachowy

Kodeks Szachowy – zbiór przepisów regulujących podstawowe zagadnienia związane z szachami, w tym dotyczące partii szachowej, obowiązków oraz praw zawodników, sędziów i organizatorów, sposobów przeprowadzania różnego rodzaju rozgrywek szachowych. 
Do końca XVIII wieku przepisy obowiązujące w różnych krajach znacznie się różniły – również w kwestiach fundamentalnych, na przykład posunięć figur, zasad promocji i roszady oraz definicji remisu. Zasady gry podawane były przez autorów podręczników i stosowane tym częściej, im popularność danego wydawnictwa była większa. W wieku XIX, w którym nastąpił wyraźny rozwój życia szachowego w Europie i Ameryce Północnej – zaczęły powstawać kluby i stowarzyszenia szachowe, wzrosła liczba turniejów i meczów – doszło do stopniowego ujednolicenia przepisów, jednak wciąż przed turniejem lub meczem zasady i warunki gry ustalane były odrębnie.
Sytuacja unormowała się dopiero wraz z powstaniem Międzynarodowej Federacji Szachowej (FIDE). Pierwszy kodeks szachowy opracowany został w drugiej połowie lat 20. XX wieku i zatwierdzony w roku 1929 w Wenecji. Oficjalna wersja kodeksu była wydana w języku francuskim; z niej poszczególne federacje dokonywały własnych przekładów i na ich podstawie tworzyły odrębne uzupełniające przepisy dotyczące rozgrywek krajowych. W kolejnych latach kodeks był na bieżąco aktualizowany i uzupełniany; praktycznie co kilka lat jest on w mniejszym lub większym stopniu modernizowany (z tym że zmiany dotyczące przepisów gry wprowadzane mogą być nie częściej niż co cztery lata, aby nie dopuścić do ich destabilizacji).
Od 1 stycznia 2018 obowiązuje kolejne uaktualnienie kodeksu (autorem tłumaczenia z języka angielskiego jest Andrzej Filipowicz).
Wersja polska.
Obowiązujący w Polsce kodeks szachowy wydany został przez Polski Związek Szachowy (PZSzach) w roku 2002, natomiast w latach 2005–2007 wprowadzone zostały zmiany kilku rozdziałów. Wydawnictwo zawiera historię PZSzach i FIDE, wykazy członków honorowych, prezesów, składów Zarządów i Kolegium Sędziów PZSzach, jak również listy polskich arcymistrzów, mistrzów międzynarodowych i mistrzów FIDE. W pierwszej z grup tematycznych zawarte są przepisy gry FIDE (część A), natomiast w drugiej (B) – regulaminy turniejowe i przepisy rozgrywek FIDE i PZSzach. W części trzeciej (C) opisano przepisy klasyfikacyjne i zagadnienia dotyczące rankingu międzynarodowego oraz krajowego, a także ewidencji klubów i zawodników. W kolejnej części (D) znaleźć można przepisy prawne (w tym statut PZSzach), natomiast w ostatniej (E) – formularze i załączniki, wymagane przy sprawozdaniach turniejowych i wnioskach na tytuły międzynarodowe, przesyłanych do FIDE.

</doc>
<doc id="995474" url="https://pl.wikipedia.org/wiki?curid=995474" title="World Championship Wrestling">
World Championship Wrestling

World Championship Wrestling, Inc. (WCW) – zlikwidowana amerykańska federacja wrestlingu, założona w 1988 przez przedsiębiorcę Teda Turnera. W czasach działalności była jedną z największych federacji w Stanach Zjednoczonych i głównym konkurentem World Wrestling Federation (WWF, obecnie WWE).
Federacja założona została w 1988, gdy Universal Wrestling Corporation (filia Turner Broadcasting System) zakupiło będące na skraju bankructwa Jim Crockett Promotions (JCP). Pod nową nazwą gale byłego JCP transmitowane były w telewizji, a dzięki dobremu zarządzaniu zasobami zyskiwały na popularności. W 1993 Eric Bischoff został dyrektorem wykonawczym programów telewizyjnych; pod jego zarządem federacja zaczęła rozwijać realistyczne wątki fabularne i zatrudniać byłych wrestlerów WWF. WCW organizowało liczne gale na żywo, zdobywało popularność dzięki dywizji cruiserweight (wagi lekkociężkiej), która charakteryzowała się inspirowanym lucha libre szybkim, akrobatycznym stylem walk.
W 1995 emisję rozpoczął sztandarowy program telewizyjny federacji – "WCW Monday Nitro". Program bezpośrednio rywalizował o oglądalność z "WWF Monday Night Raw" w tzw. Monday Night Wars "(pl. wojnach poniedziałkowych)". W latach 1996–1998 WCW poszczycić się mogło 83 wygranymi tygodniami z rzędu, tworząc realne zagrożenie dla dotychczas dominującego rywala i wypracowanej przez WWF hierarchii na scenie amerykańskiego wrestlingu. Jednakże w kolejnych miesiącach, dzięki wątpliwym decyzjom bookerskim, WCW straciło rozpęd i oglądalność; głębokim ciosem dla organizacji było także połączenie firm Time Warner i AOL.
Wkrótce WCW groziło bankructwo. Zasoby federacji, w tym archiwalne nagrania, kontrakty z wrestlerami oraz własność intelektualna (nazwa, mistrzostwa) zostały zakupione przez WWF w marcu 2001. Federacja jako filia Turner Broadcasting Systems została zlikwidowana dopiero w 2017, po dopełnieniu powinności prawnych. Siedziba federacji mieściła się w Atlancie w stanie Georgia.
Historia.
1988–1993.
W latach 1964–1978 nazwa „World Championship Wrestling” była używana przez australijską federację, należącą do promotora Jima Barnetta. W latach 70. Barnett został jednym z właścicieli Georgia Championship Wrestling (GCW), a gdy jego australijska federacja upadła, zaczął używać terminu „World Championship Wrestling” jako nazwy nowego programu telewizyjnego pod szyldem GCW. Ten emitowany był w sobotnie wieczory na kanale Superstation TBS, którego właścicielem był Ted Turner. Nazwa została przyjęta przez GCW w 1983, kiedy jej programy telewizyjne zaczęto emitować poza terytorium stanu Georgia – oznaczać to miało podążenie w ślady World Wrestling Federation i zapowiedź dalszej ekspansji.
W 1984 Vince McMahon, właściciel World Wrestling Federation (WWF), zakupił wpływy w GCW, co pozwoliło mu na przejęcie czasu antenowego WCW na kanale TBS oraz nazwę programu. Decyzja o emitowaniu programów WWF spotkała się z bardzo negatywną reakcją fanów WCW i GCW. Pozostali właściciele GCW utworzyli kolejną federację – Championship Wrestling from Georgia i szybko podpisali kolejny kontrakt z Turnerem.
W marcu 1985 McMahon, pod presją ze strony Turnera, sprzedał odebrany od WCW czas antenowy oraz nazwę programu w ręce Jim Crockett Promotions (JCP). Szybko nowe WCW połączono z Championship Wrestling from Georgia, a wkrótce pod szyld Crocketta dołączyły również federację z Południowej Karoliny, Kansas, Missouri, Iowy, Florydy i większości środkowego południa. Wyścig zbrojeń trwał także pod względem zatrudniania wrestlerów; Crockett zakontraktował m.in. Dusty’ego Rhodesa (jako bookera), Rika Flaira, Stinga, Rickiego Steamboata, Road Warriors i Nikitę Koloffa.
Koszta kontraktów oraz organizacji gal bezpośrednio rywalizujących z WWF zmusiły Jim Crockett Promotions do sprzedania wpływów Tedowi Turnerowi. Transakcji dokonano w październiku 1988, a już miesiąc później w Atlancie rozpoczęto nagrania programu "NWA World Championship Wrestling". W 1989 rolę głównego bookera oraz gwiazdy federacji przejął Ric Flair; jego booking przyniósł programowi dobrą oglądalność i opinie krytyków. W marcu 1990 Flair został jednak oddalony od posady wobec oskarżeń o nierówne traktowanie zawodników. Dotychczas czysto wrestlerskie i wzorowane na NWA, pod kreatywnym zarządem Ole’a Andersona WCW przyjęło rozrywkowy styl WWF. Nagła zmiana przyniosła federacji straty, które tylko pogłębiały się przez kolejne dwa lata. W styczniu 1991 WCW oficjalnie odcięło się od NWA, tworząc swoje własne mistrzostwa – WCW World Heavyweight Championship oraz WCW World Tag Team Championship. Ostatecznego odcięcia od NWA dokonano jednak dopiero w 1994, kiedy Ric Flair zunifikował WCW World Heavyweight Championship z ostatnim mistrzostwem z historią sięgającą NWA.
Rządy Erika Bischoffa (1993–1999).
Dotychczas komentator, Eric Bischoff został mianowany wiceprezesem wykonawczym WCW w lutym 1993. Pierwszy rok federacji pod jego panowaniem nie przyniósł sukcesów; kontrolę nad scenariuszami nadal mieli Dusty Rhodes i Ole Anderson. W 1994 Bischoff zadeklarował wojnę McMahonowi i WWF; zaczął kontaktować się z największymi byłymi gwiazdami WWF i proponować lukratywną, wieloletnią pracę w WCW na własnych warunkach, z pełną kontrolą nad swoimi postaciami. Tym sposobem do rosteru WCW wkrótce dołączyli m.in. Hulk Hogan i „Macho Man” Randy Savage; wysokie ryzyko dało natychmiastowe pozytywne wyniki, lecz na dłuższą metę okazało się jednym z powodów ostatecznego upadku federacji w 2001.
Mimo dobrych wyników oglądalności i sprzedaży, federacja nie przynosiła dostatecznych zysków. W odpowiedzi na informacje o niezadowoleniu zarządu Turner Broadcasting System, Eric Bischoff zażądał spotkania z Tedem Turnerem; tam, zapytany o strategię pokonania WWF, Bishoff sarkastycznie stwierdził, że jedynym sposobem byłoby zajęcie czasu antenowego przez WCW, najlepiej tak, by mogło bezpośrednio konkurować ze sztandarowym programem WWF, "Monday Night Raw". Ku zaskoczeniu Bischoffa, Turner umożliwił mu przejęcie poniedziałkowych wieczorów. "WCW Monday Nitro" zadebiutowało 4 września 1995; transmitowane było na żywo z Mall of America w Bloomington w stanie Minnesota. Podczas gali do WCW powrócił świeżo zakontraktowany Lex Luger (jeszcze dzień wcześniej Luger walczył na live evencie WWF). Bez konkurencji w pierwszym tygodniu ("Raw" nie zostało wyemitowane, na USA Network trwała transmisja z turnieju US Open), "Nitro" szybko nabrało rozpędu. Bischoff podczas programu podawał wyniki nagrań "Raw" aby fani nie musieli przełączać kanałów, a gwiazdy WWF „przeskakiwały” do WCW z dnia na dzień. WWF na zagrywki WCW odpowiadało skeczami o „Bilionerze Tedzie”, uderzając bezpośrednio w Turnera. Rozpoczęły się poniedziałkowe wojny.
Szala przechyliła się na stronę WCW 27 maja 1996, gdy Scott Hall, walczący do tej pory po stronie WWF jako Razor Ramon, niespodziewanie wszedł do ringu "Nitro" i zadeklarował, że „jeśli [WCW] chce wojny, to ją dostanie”. Zapowiedział, że on i jego dwaj znajomi przejmą federację i rzucił najlepszym wrestlerom WCW wyzwanie obrony swojego terytorium. W kolejnych tygodniach u boku Halla w WCW zadebiutował Kevin Nash; dwaj „outsiderzy” pojawiali się na galach, interweniowali w walkach i przeszkadzali komentatorom, by sprowokować roster WCW. Kulminacją rywalizacji miała być walka drużynowa na gali Bash at the Beach; podczas tej trzecim, długo wyczekiwanym przez fanów partnerem Halla okazał się Hulk Hogan. Po pokonaniu reprezentantów WCW, Hogan ogłosił swoją frakcję „nowym porządkiem świata wrestlingu”. Stąd wzięła się nazwa stajni, która przez kolejne cztery lata dominowała programy WCW – New World Order (nWo). Dzięki scenariuszom zawierającym nWo, Bischoffa, Stinga oraz The Four Horsemen "Nitro" wygrywało kolejne tygodnie, z najlepszymi wynikami oglądalności przypadającymi na rok 1997.
Po niesławnym incydencie w Montrealu do wypełnionego byłymi gwiazdami WWF rosteru WCW dołączył Bret Hart. Federacja dysponowała również dobrym midcardem (m.in. Chris Jericho, Eddie Guerrero, Chris Benoit, Dean Malenko, Raven) oraz dywizją wagi lekkociężkiej, w walkach której brali udział zawodnicy z Meksyku i Japonii. WCW otrzymało od Turnera dodatkowy czas antenowy w czwartki, co zaowocowało debiutem programu "WCW Thunder" w styczniu 1998.
Pierwszym znakiem wróżącym upadek WCW była zła dyspozycja Bretem Hartem. Ten, wciąż uważany za gorący temat po transferze z WWF, używany był w WCW jako midcarder. Choć ostatecznie Hart dostał się do grona największych gwiazd WCW, w styczniu 2000 doznał kontuzji, która zakończyła jego karierę; ogromny transfer przyniósł federacji straty. W 1998 na zagrywki WCW zaczął odpowiadać zarząd kreatywny WWF; zmiana w podejściu do bookingu spopularyzowała zawodników takich jak Steve Austin, The Rock, Triple H (jak i całe D-Generation X), Mankind oraz Kane. Po incydencie w Montrealu ważną postacią w scenariuszach WWF stał się sam Vince McMahon; ten, grając antagonistyczną rolę znienawidzonego prezesa WWF, wdał się w długą rywalizację ze Stevem Austinem. 13 kwietnia 1998 "Raw", którego walką wieczoru było starcie między McMahonem a Austinem, pokonało "Nitro" po raz pierwszy od 84 tygodni. WCW próbowało odpowiedzieć scenariuszem z rozłamem nWo, lecz pomysł nie spotkał się z wystarczająco pozytywnym odbiorem fanów. Również próby wypromowania byłego zawodnika NFL Billa Goldberga nie przyniosły "Nitro" długotrwałego zwycięstwa nad "Raw".
25 października 1998 transmisja gali Halloween Havoc, decyzją ostatniej chwili, została wydłużona o dodatkowy pojedynek; jako, że była to gala w systemie pay-per-view o wcześniej określonym czasie emisji, transmisja wielu fanów została przerwana w trakcie walki wieczoru między Goldbergiem a Diamond Dallas Pagem. Następnej nocy WCW postanowiło naprawić krzywdę i wyemitowało walkę w całości podczas "Nitro". Był to ostatni odcinek programu, który zdołał pokonać "Raw" pod względem oglądalności.
Przedwczesne przerwanie serii zwycięstw Goldberga, krytykowane scenariusze oraz niesławna walka między Hulkiem Hoganem a Kevinem Nashem podczas "Nitro" z 4 stycznia 1999 były kolejnymi ciosami w reputację WCW. Również 4 stycznia, komentator "Nitro" Tony Schiavone, wedle polecenia Erica Bischoffa, zdradził wynik nagranej wcześniej walki o WWF Championship między Mankindem a The Rockiem. Sarkastycznie dodał, że „ha, to "na pewno" zmusi innych do zmiany kanału”. Plan spalił na panewce, bowiem ponad pół miliona fanów natychmiast przełączyło transmisję na "Raw", by zobaczyć na własne oczy tryumf Mankinda.
WCW nie zdołało odzyskać wcześniejszych dobrych wyników po odcinku z 4 stycznia. Z powodu gwarantowanych długoletnich kontraktów zawodnicy WCW nie mieli motywacji, by walczyć dobrze. Mimo że WCW miało do dyspozycji młodych, przyszłych członków WWE Hall of Fame, zarząd nie wykorzystywał ich potencjału. Time Warner nadawało WCW kolejne ograniczenia i zakazy; programy miały być przyjazne najmłodszym odbiorcom. WWF tymczasem, z brutalną i kontrowersyjną Attitude Erą w zenicie, trafiało do szerszego grona odbiorców. Eric Bischoff został zwolniony z posady prezesa WCW 10 września 1999, po nieudanej próbie nawiązania dłuższej współpracy z zespołem KISS.
Rządy Vince’a Russo (1999–2000).
Posadę Bishoffa przejął Bill Busch, pod zarządem którego federacja zatrudniła byłych scenopisarzy WWF Vince’a Russo oraz Eda Ferrarę. Russo i Ferrara próbowali odwzorować "Attitude Erę" WWF, nad którą wcześniej pracowali. Duet podjął kilka niesławnych decyzji kreatywnych, m.in. „Pinata on a Pole” match między meksykańskimi wrestlerami, chłodno przyjęta postać „Oklahomy” będąca parodią byłego komentatora WCW Jima Rossa (Ross zmagał się z porażeniem Bella, którą za pomocą postaci wyśmiewano), nakazanie Goldbergowi rozbicie szyby podczas walki (Goldberg rozciął sobie wówczas jedną z tętnic, co niemal nie kosztowało go zawieszenie kariery), czy próba wypromowania byłego zawodnika UFC Tanka Abbotta na potencjalnego mistrza federacji. Russo zaczął brać czynny udział w programie, przyjmując rolę anonimowego menadżera "Nitro". Wprowadził też styl „worked shoots”, który polegał na zacieraniu linii pomiędzy fabułą a rzeczywistością; wrestlerzy mieli grać tak, aby wszystko wyglądało na niezaplanowane. WCW wciąż jednak traciło oglądalność; w styczniu 2000 czas antenowy "Nitro" został zredukowany z trzech do dwóch godzin, co jeszcze bardziej pogorszyło statystyki programu.
Po trzech miesiącach chaotycznych rządów, na przełomie 1999 i 2000, Russo i Ferrara zostali zawieszeni, a nowym głównym scenarzystą został Kevin Sullivan, dotychczas wrestler i sporadyczny booker. Sullivan nie był jednak powszechnie lubiany przez współpracowników, a na wieść o jego awansie grupa wrestlerów, w tym Chris Benoit, Eddie Guerrero, Dean Malenko oraz Perry Saturn udali się z zażaleniem do Billa Buscha. Choć Busch zarzekał się, że Sullivan nie będzie miał kontroli nad "Nitro" i "Thunder", to ostatecznie zwolnił wymienionych zawodników, z wyjątkiem Benoit. Sytuację pogarszała zaplanowana przez Sullivana wygrana Benoit w walce o WCW World Heavyweight Championship. Benoit zdobył tytuł, a dzień później oddał pas władzom federacji, odchodząc wraz ze zwolnionymi wrestlerami do WWF. W lutym 2000 dwunastu zawodników oskarżyło władze WCW o dyskryminację rasową, grożąc pozwem sądowym. Aby ratować reputację federacji, zadecydowano o zabookowaniu zdobycia World Heavyweight Championship przez Bookera T, czyniąc go pierwszym afroamerykańskim mistrzem świata.
W kwietniu 2000 Russo i Bischoff zostali przywróceni na posady; ich decyzją dokonano pełnego rebootu WCW – wszystkie scenariusze zostały anulowane, a wszystkie mistrzostwa zawieszone. Pierwszym głównym scenariuszem przedstawionym przez Russo była rywalizacja między grupą młodych zawodników (The New Blood) a grupą wrestlerów z długoletnim stażem (The Millionaire's Club). Choć pierwotnie ciepło przyjęta, rywalizacja wkrótce zaczęła przypominać kolejną odsłonę feudu nWo kontra WCW, której lata świetności zdążyły już minąć. Russo nie rezygnował z ryzykownych, kontrowersyjnych decyzji; zaplanował zdobycie World Heavyweight Championship przez celebrytę Davida Arquette oraz siebie samego, co na dłuższą metę znacząco obniżyło prestiż najważniejszego tytułu federacji. Russo wdał się w zakulisowy konflikt z Hulkiem Hoganem; wierzył, że czas Hogana dobiegł końca, toteż używał go jedynie do promowania innych zawodników. Napięcie sięgnęło punku kulminacyjnego podczas gali Bash at the Beach, kiedy Hogan dowiedział się, że przegra walkę o mistrzostwo z Jeffem Jarrettem. Hogan zażądał odwrócenia losów walki; Russo zgodził się i nakazał Jarrettowi po prostu położyć się w ringu, tak, by Hogan nie zdobył tytułu w uczciwej walce. Na gali Jarrett wykonał instrukcje, a Russo osobiście zszedł do ringu i rzucił pasem pod nogi Hogana. Hogan chwycił mikrofon i zburzył czwartą ścianę krzycząc „Takie są twoje pomysły, Russo? To przez nie ta federacja jest w takim a nie innym stanie, przez te twoje bzdury!”. Gdy Hogan wyszedł z ringu Russo odpowiedział, wulgarnie przezywając go i stwierdzając, że „fani WCW już nigdy go nie zobaczą”; było to jednoznaczne ze zwolnieniem Hogana. W październiku 2000 Hogan pozwał WCW o zniesławienie wizerunku postaci.
Podczas gali New Blood Rising kontuzjowany Bill Goldberg wyszedł przeciwko scenariuszowi i zrezygnował z walki, przezywając Russo w drodze na zaplecze. Goldberg, do tej pory jedna z największych gwiazd WCW, nie przedłużył kontraktu z federacją i odszedł w styczniu 2001. Odcinek "Nitro" z 15 stycznia był ostatnim nagranym poza terytorium wcześniejszego NWA; przez następne miesiące odcinki nadawano z południowego wschodniego wybrzeża w celu obniżenia kosztów produkcji. Co więcej, z federacji zwolniono niemal cały personel żeński.
Przejęcie przez World Wrestling Federation/Entertainment.
W 1996 stacje Teda Turnera zostały wykupione przez Time Warner. Turner pozostawał lojalny wobec WCW bez względu na poniesione straty, jednak zarząd Time Warner nie podzielał jego entuzjazmu. Turner posiadał największe wpływy w Time Warner do momentu połączenia korporacji z AOL w 2000. We wczesnym 2001 utrzymanie WCW okazało się zbyt drogie dla AOL Time Warner. Eric Bischoff wraz z grupą inwestorów Fusient Media Ventures próbował wykupić WCW z rąk Time Warner, jednak transakcja nigdy nie doszła do skutku; po wycofaniu programów WCW ze stacji Turnera wartość federacji nie spełniła oczekiwań Fusient.
23 marca 2001 znaki towarowe WCW, zarchiwizowane materiały wideo oraz 24 wybrane kontrakty z zawodnikami zostały wykupione przez Vince’a McMahona; wartość wyceniono na 4,2 miliona dolarów amerykańskich. Większość najdroższych wieloletnich kontraktów WCW, w tym kontrakty Goldberga, Rika Flaira, Kevina Nasha i Stinga, została podpisana bezpośrednio z AOL Time Warner, toteż do wygaśnięcia umów korporacja zmuszona była wypłacać zawodnikom wynagrodzenia. Ostatnich zobowiązań prawnych związanych z WCW, już pod nazwą Universal Wrestling Corporation, dokonano 16 grudnia 2017.
TNT zezwoliło na transmisję ostatniego odcinka "Nitro", nadawanego z Panama City Beach w stanie Floryda, 26 marca 2001. McMahon rozpoczął połączoną z równoległym "WWF Monday Night Raw" transmisję samochwalnym monologiem. WCW United States Champion Booker T zdobył WCW World Heavyweight Championship w walce ze Scottem Steinerem. W walce wieczoru Sting pokonał Rika Flaira; pojedynek był nawiązaniem do pierwszego odcinka "Nitro", gdzie zawodnicy również się ze sobą zmierzyli. Po walce McMahon zamierzał zadeklarować zwycięstwo WWF nad WCW, jednak przemowę przerwał mu jego syn, Shane McMahon. Wedle scenariusza, młodszy McMahon, obecny w ringu "Nitro", wyjawił, że to on, a nie Vince, wykupił WCW, a więc federacja należy do niego. Segment rozpoczął tzw. inwazję WCW na WWF, która trwała do listopada 2001. Ostatni odcinek "WCW WorldWide" wyemitowano 1 kwietnia 2001.
Wpływ na wrestling.
WCW jako federacja pierwotnie stawiała na styl wrestlingu wywodzący się ze środkowego południa Stanów Zjednoczonych; ten charakteryzował się utrzymaniem iluzji rzeczywistych walk i braku scenariusza, długimi pojedynkami i rywalizacjami. W przeciwieństwie do przerysowanych postaci i gwiazdorstwa zawodników WWF, styl południowy skupiał się na akcji czysto technicznej, bliskiej wczesnemu wrestlingowi. W dużej mierze dzięki scenariuszom zawierającym grupę New World Order, od połowy 1996 do 1998 WCW dominowało w telewizyjnych rankingach oglądalności wrestlingu, utrzymując 83-tygodniową passę zwycięstw nad WWF.
Po praktycznym zamknięciu federacji w 2001 powstały dwie nowe promocje – World Wrestling All-Stars (WWA) oraz Xcitement Wrestling Federation (XWF) – które zatrudniały byłych zawodników WCW. XWF zakończyło działalność po roku, natomiast WWA zamknięto w 2003. Pozycję WCW jako głównego rywala WWF/E przejęła założona przez byłego wrestlera WCW Jeffa Jarretta federacja Total Nonstop Action Wrestling (TNA), a później All Elite Wrestling (AEW) Tony’ego Khana.
WWF pierwotnie zatrzymało wszystkie mistrzostwa WCW. Te pozostawały aktywne do momentu unifikacji z odpowiadającym im mistrzostwom WWF. W 2003, WWF/E wskrzesiło United States Championship (WWE uznaje historię posiadaczy sięgającą roku 1975).
W latach 2004–2012 WWE organizowało gale pod nazwą The Great American Bash, używaną pierwotnie przez Jim Crockett Promotions, a później WCW. Gal zorganizowanych przez WWE doczekały się również cykle Clash of Champions oraz Starrcade. Charakterystyczny dla WCW typ walk WarGames został przywrócony przez WWE w ramach serii gal NXT TakeOver.
W 2004 WWE wydało serię DVD "Starrcade: The Essential Collection", w sierpniu 2009 "The Rise and Fall of WCW", a w 2015 serię trzech filmów dokumentalnych "The Very Best of WCW Monday Nitro". Archiwalne materiały WCW, w tym wszystkie odcinki "Nitro", wybrane odcinki "Thunder", większość gal pay-per-view oraz "Clash of Champions" znalazły się na platformie streamingowej WWE Network.
WCW stało się jednym z tematów przewodnich gier WWE '12 i WWE '13, wydanych przez THQ.

</doc>
<doc id="995477" url="https://pl.wikipedia.org/wiki?curid=995477" title="Koncert (album Lombardu)">
Koncert (album Lombardu)

Koncert – album koncertowy zespołu Lombard, wydany w roku 1989 nakładem wydawnictwa Wifon.
Nagrania zrealizowano podczas koncertów 19 i 20 maja 1989 w Teatrze STU w Krakowie. Realizacja nagrań – Jacek Mastykarz. Asystent – Halina Jarczyk. Adaptacja – Alek Galas. Projekt graficzny i foto – Jacek Gulczyński. Koncert jest kolejną płytą, która nie przyniosła większego oddźwięku wśród fanów zespołu. Album został wydany na winylu oraz kasecie magnetofonowej.
Lista utworów.
źródło:.
Muzycy.
źródło:.

</doc>
<doc id="995478" url="https://pl.wikipedia.org/wiki?curid=995478" title="Kodeks szachowy">
Kodeks szachowy



</doc>
<doc id="995479" url="https://pl.wikipedia.org/wiki?curid=995479" title="Lista miast Izraela">
Lista miast Izraela



</doc>
<doc id="995483" url="https://pl.wikipedia.org/wiki?curid=995483" title="Arthur’s Seat">
Arthur’s Seat

Arthur’s Seat ("Góra Artura, Fotel Króla Artura", gael. "Suidhe Artair") jest najwyższym szczytem Parku Holyrood, położonym w centrum Edynburga. 
Wzniesienie jest jednym z symboli tego miasta. Szczyt porośnięty jest w dużej części dziką roślinnością. Wznosi się na wysokość 251 metrów, skąd doskonale widać panoramę miasta i zatoki Forth. Jest to bardzo popularne miejsce spacerowe, oddalone zaledwie o 1,5 km od edynburskiego zamku. U stóp wzgórza, od strony północnej, znajduje się szkocka rezydencja królowej brytyjskiej (Pałac Holyrood) oraz Parlament Szkocki.
Nazwa wzięła się z legendy, według której Król Artur przyglądał się stamtąd zakończonej porażką bitwie swej armii z Piktami.

</doc>
<doc id="995486" url="https://pl.wikipedia.org/wiki?curid=995486" title="Jerzy Kowalik">
Jerzy Kowalik

Jerzy Edward Kowalik (ur. 15 października 1961 w Krakowie) – polski piłkarz, a później trener. Przez większość swojej kariery, zarówno piłkarskiej, jak i trenerskiej był związany z Krakowem.
Życiorys.
W I lidze zadebiutował w barwach Wisły wiosną 1980. Do 1983 reprezentował barwy „Białej Gwiazdy”, a następnie przeniósł się na rok do Szombierek Bytom. W latach 1984-1987 Kowalik był graczem Górnika Wałbrzych. Jesienią 1987 powrócił do Krakowa, ale tym razem nie do Wisły, tylko do II-ligowego Hutnika, z którym w 1990 roku awansował do I ligi. W Hutniku Kowalik grał do 1996 roku, z krótką przerwą wiosną 1992, gdy postanowił spróbować swoich sił w norweskim Tromsø IL. W 1996 Kowalik zakończył zawodową karierę, ale do jesieni 2000 grywał jeszcze w zespole Lubania Maniowy. W polskiej ekstraklasie Kowalik rozegrał w 299 spotkaniach i zdobył 23 gole. Największymi sukcesami w piłce klubowej było wicemistrzostwo Polski zdobyte w sezonie 1980/1981 z Wisłą Kraków oraz trzecie miejsce w lidze z Hutnikiem Kraków w sezonie 1995/1996. Na początku swojej kariery, w 1980 roku Kowalik wraz z kadrą U-18 wywalczył wicemistrzostwo Europy.
Trenerską karierę Jerzy Kowalik rozpoczął w sezonie 1996/1997 od prowadzenia IV-ligowego Górnika Wieliczka. W lipcu 1997 podjął pracę w Wiśle Kraków. Do maja 1998 był asystentem Wojciecha Łazarka, a w końcówce sezonu poprowadził drużynę jako pierwszy trener w sześciu spotkaniach. Jesienią 1998 ponownie został asystentem, tym razem Franciszka Smudy. Wiosną 1999 prowadził juniorskie drużyny Wisły, a od połowy września do początku października 1999 znowu był pierwszym szkoleniowcem „Białej Gwiazdy” i poprowadził ją w trzech meczach ligowych i jednym spotkaniu Pucharu Ligi. Następnie powrócił do pracy z zespołami młodzieżowymi, a w sezonie 2000/2001 pracował z III-ligowym Hutnikiem Kraków i awansował do II ligi. Od marca 2002 do grudnia 2004 Kowalik był asystentem Henryka Kasperczaka w Wiśle. W tym okresie drużyna dwukrotnie zdobyła mistrzostwo Polski i awansowała do 1/8 finału Pucharu UEFA. Od lipca 2005 do czerwca 2007 Kowalik prowadził Kmitę Zabierzów, z którym najpierw awansował na zaplecze ekstraklasy, by po roku zająć miejsce spadkowe – ostatecznie Kmita został w II lidze po wycofaniu się z niej Pogoni Szczecin. W swojej karierze trenował również Zagłębie Sosnowiec.
Od 16 kwietnia do 29 maja 2008 prowadził II-ligową Polonię Warszawa.
Od 1 września 2008 Jerzy Kowalik trenował II-ligową Nide Pińczów.
Od 18 czerwca 2010 trener Kolejarza Stróże, 11 października 2010 ze względu na bardzo słabe wyniki na zapleczu ekstraklasy podał się do dymisji.

</doc>
<doc id="995489" url="https://pl.wikipedia.org/wiki?curid=995489" title="Kacper Kotkowski">
Kacper Kotkowski

Kacper Kotkowski (ur. 5 stycznia 1814 w Czerwonej Górze, zm. 28 kwietnia 1875 w Antwerpii) – ksiądz katolicki, proboszcz parafii w Ćmielowie, przełożony Instytutu Księży Demerytów na Łysej Górze. 
Życiorys.
Pochodził z rodziny chłopskiej. W latach 1861-1862 organizował manifestacje patriotyczne. Był też inicjatorem zwołania 29 października 1862 zebrania we wsi Świętomarz koło Bodzentyna na którym spotkali się księża z powiatu kieleckiego, opatowskiego i innych i podjęli decyzję o zerwaniu ze stronnictwem „ Białych” i przystąpieniu do Komitetu Centralnego stronnictwa „ Czerwonych”. Po wybuchu powstania styczniowego został naczelnikiem cywilnym, a następnie komisarzem pełnomocnym Rządu Narodowego na województwo sandomierskie. Po upadku powstania wyemigrował. Przebywając w Paryżu stanął na czele założonego w 1864 radykalnego Stowarzyszenia Kapłanów Polskich. Wydalony z Francji w wyniku rosyjskiej prowokacji.

</doc>
<doc id="995491" url="https://pl.wikipedia.org/wiki?curid=995491" title="Instytut dominikański z Orleanu">
Instytut dominikański z Orleanu

Instytut dominikański z Orleanu - żeński instytut świecki związany z duchowością dominikańską, na prawie diecezjalnym. Liczy ok. 180 członkiń, z czego 41 w Polsce. Działa we Francji, w Belgii, w Anglii, w Polsce (od 1947), w Afryce i na Haiti.
Powstał w 1957 z założonej w 1890 przez Jeanne Leplâtre i współdziałającego z nią Raymonda Boulangera OP wspólnoty Mała Grupa Dominikańska Chrystusa Ukrzyżowanego. Grupa ta powstała w diecezji orleańskiej, w 1904 uzyskała zatwierdzenie przez biskupa Orleanu, w 1941 została afiliowana do dominikanów.
Celem Instytutu jest realizacja dominikańskiej maksymy "contemplare et contemplata aliis tradere" w życiu świeckim. Kładzie się w nim szczególny nacisk na modlitwę, zwłaszcza godziny kanoniczne i refleksję nad problemami świata współczesnego.

</doc>
<doc id="995495" url="https://pl.wikipedia.org/wiki?curid=995495" title="Chłopiec poznaje świat">
Chłopiec poznaje świat

Chłopiec poznaje świat () – amerykański sitcom nadawany przez telewizję Disney Channel (Polska). W Stanach Zjednoczonych był nadawany przez telewizję ABC.
Wydanie na DVD w USA.
Pierwsze trzy sezony zostały wydane na DVD przez Buena Vista Home Entertainment.
Poszczególne wydania:

</doc>
<doc id="995500" url="https://pl.wikipedia.org/wiki?curid=995500" title="Babin (powiat pyrzycki)">
Babin (powiat pyrzycki)

Babin (niem. "Babbin", nazwa przejściowa – "Baby)" – wieś w Polsce położona w województwie zachodniopomorskim, w powiecie pyrzyckim, w gminie Bielice.
W latach 1975–1998 miejscowość należała administracyjnie do województwa szczecińskiego.
Niewielka osada o zachowanym układzie owalnicy, położona 4 km na zachód od trasy Szczecin – Pyrzyce, przy północnym brzegu Jeziora Babińskiego.
Według danych z 2011 roku Babin zamieszkiwało 456 osób. 
Historia wsi.
Nazwa wsi zapewne pochodzi od kamiennych bab używanych jako nagrobki przez pogańskich Słowian.
W okolicy miały miejsce liczne odkrycia z epoki kamiennej (m.in. kurhany, topory), brązu (groby, ozdoby) okresu lateńskiego (400 – 0), rzymskiego (0 – 400). Z czasów wczesnosłowiańskich pochodzi nizinne grodzisko położone ok. pół kilometra na wschód od Parsowa, usypane na półwyspie jez. Babińskiego, o wymiarach 110* 150 m. Ślady wałów i fosy istniały jeszcze przed 1939 r. Podczas prac archeologicznych odnaleziono tu ceramikę, prząśliki z IX – XII w.
Pierwsze zapisy o wsi "Babyn" znajdują się w "Pommersches Urkundenbuch", wpisu dokonano w latach 1179-81.
W 1180 r. biskup kamieński Konrad I nadał cystersom z Kołbacza dziesięcinę w Babinie. Wieś wymieniono w falsyfikacie z 1226 roku, który potwierdzał dobra cysterskie. Nadał ją w 1242 r. Świętobor, wnuk Warcisława Świętoborzyca, ale dokument datowany na 1 VIII 1255 r. wystawił książę Barnim I. Wieś liczyła wówczas 90 łanów „małych”. W Babinie istniały wielkie lenna rycerskie z nadania książęcego, co potwierdza akt sprzedaży braci Plovene cystersom daniny datowany na 1332 r., a zatwierdzony przez księcia Ottona I. W późniejszych latach książę przekazał cystersom dwór, z którego pochodziła ww. danina. W 1348 r. książę Barnim III toczył spór z mnichami pragnąc tu uposażyć swą kuzynkę, księżniczkę Matyldę, która została przełożoną klasztoru żeńskiego w Pyrzycach. Rejestr dóbr klasztoru kołbackiego z 1348 r. wymienia w Babinie 48 łanów (średnich), w tym 3 plebańskie i 4 sołtysie, młyn i karczmę. Podaje, że do folwarku cysterskiego należało 16 łanów, a pozostałe ziemie należały do trzech rodzin rycerskich. W 1391 r. jedna z rodzin – Woberminowie zrzekła się rzecz cystersów ze swych lennych 3 łanów. W 1434 r. w Babinie istniało bractwo religijne "Nasze kochane panie". Pierwszy pleban znany z nazwiska został odnotowany z 1491 r., pierwsi chłopi z 1546 r. (m.in. Marcin Bagemil, Piotr Szwante). W 1524 r. kościół kolegiacki św. Ottona ze Szczecina zakupił tu pewne dobra. Po reformacji i kasacie klasztoru w Kołbaczu w XVI w., wieś przeszła na własność państwową. W 1628 r. wymieniono 74 łany chłopskie, 7 gospodarstw komorniczych, karczmę, kuźnię, 3 pastuchów, 4 parobków, 2 rzemieślników, 4 ludzi "obcych", zapewne Żydów. Wieś doznała znacznych zniszczeń w czasie wojny trzydziestoletniej (1618 – 48). Austriacy spalili w 1630 r. plebanię, a w 1637 r. skradli dzwony z wieży kościelnej. W 1700 r. zasiedlonych było zagród: sołtysia, 3 chłopskie, 2 komornicze, opuszczonych 5 chłopskich i 5 komorniczych, W 1856 r. było gospodarstwo sołtysie, 13 kmiecych, 2 komornicze, plebańskie, kościelne, zakrystiańskie (szkolne), wiatraczne (ślad dawnego młyna wodnego), kuźnicze, karczemne z 55 domami mieszkalnymi, 54 gospodarskimi. Pola liczyły 4468 morgów (w tym orne 2330, łąki 700, pastwiska 1112, ogrody 56). W 1939 r. 15 gospodarstw posiadało po ponad 20 ha, w tym największe Ryszarda Berknera aż 120 ha.
Zabytki.
Kościół został wzniesiony na przełomie XII – XVI w. z kamieni polnych o wymiarach 17,8x8,2m. W 1865 roku został gruntownie przebudowany. W roku 1904 strawił go pożar, po którym w latach późniejszych został odbudowany. Po roku 1945 uległ dewastacji. Odbudowa nastąpiła w 1962 roku (oryginalne pozostały tylko blendy), w tym samym roku (15 sierpnia) konsekrowano kościół, nadając mu tytuł Wniebowzięcia NMP. Kościół posiada wieżę z barokowym hełmem z latarnią i smukłą iglicą.

</doc>
<doc id="995506" url="https://pl.wikipedia.org/wiki?curid=995506" title="Litzendorf">
Litzendorf

Litzendorf – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży w Szwajcarii Frankońskiej, około 8 km na wschód od Bamberga.
Dzielnice.
W skład gminy wchodzą następujące dzielnice:
Położenie.
Litzendorf sąsiaduje z następującymi gminami:
Polityka.
Wójtem jest Wolfgang Möhrlein. Rada gminy składa się z 20 członków:

</doc>
<doc id="995509" url="https://pl.wikipedia.org/wiki?curid=995509" title="Bitwa pod Tczewem">
Bitwa pod Tczewem

Bitwa pod Tczewem – starcie zbrojne, które miało miejsce w dniach 17–18 sierpnia 1627 podczas wojny polsko-szwedzkiej (1626–1629).
Wstęp.
Po przełamaniu obrony polskiej pod Kiezmarkiem Gustaw Adolf, dowodzący armią liczącą 10 083 żołnierzy (około 4100 rajtarii i ok. 6000 piechoty), postanowił przedostać się pod Gdańsk. By tego dokonać, musiał rozbić stojącą pod Lubiszewem polską armię liczącą 7800 żołnierzy, w tym 2500 husarii i rajtarii, 2000 jazdy kozackiej oraz 3000 piechoty, i to jeszcze przed nadejściem posiłków austriackich. Uważał, że po przybyciu Austriaków nie zdoła już zdobyć Gdańska. Siłami polskimi dowodził hetman polny koronny Stanisław Koniecpolski.
Stojące naprzeciw siebie armie oddzielone były przez bagna Motławy, przez które prowadziły jedynie dwie groble – północna prowadziła na Tczew, a południowa na Rokitki. Wojska polskie zajmowały pozycje pół mili od Tczewa na północ od mokradeł, a Szwedzi stali na południe od mokradeł. Gustaw Adolf uszykował swą jazdę na północ od Tczewa w trzech grupach – prawą dowodził pułkownik H. Thurn, środkową – Gustaw Adolf, lewą – feldmarszałek Herman Wrangel. Wszystkie te trzy grupy składały się z jazdy wymieszanej z muszkieterami. Piechota szwedzka, chroniona wałem i szańcami, ustawiona została przed Tczewem, w połowie drogi z Lubiszewa do Tczewa.
Bitwa.
Pierwszy dzień.
Szwedzi zamierzali podprowadzić siły Koniecpolskiego pod oddalony o 2 km od grobli obóz, by naprowadzić je pod silny ogień piechoty i artylerii. Przyparte do bagien wojska koronne miały zostać rozbite uderzeniem rajtarów wspieranych przez muszkieterów. Gdy rankiem 17 sierpnia Gustaw Adolf sam tylko z ordynansem udał się na rekonesans, wpadł na trzy chorągwie jazdy polskiej. Króla uratowała błyskawiczna reakcja znajdującej się niedaleko eskorty, która została jednak rozbita, a ścigające uciekających oddziały polskie wpadły do szwedzkiego obozu.
By sprowokować atak wojsk polskich, rajtaria szwedzka zaatakowała wysunięte placówki armii Koniecpolskiego. Gdy oddziały polskie zaczęły ustępować przed przeważającymi siłami, hetman rzucił jazdę po obu groblach do przeciwnatarcia – lewą kolumną dowodził osobiście, prawą prowadził rotmistrz Abrahamowicz. Wówczas Szwedzi, by wciągnąć Polaków głębiej, zaczęli ustępować niby pod naporem. Szarżująca jazda polska wkroczyła na szeroką równinę leżącą przed szwedzkim obozem. Gdy Koniecpolski zauważył nieprzyjacielskie szańce, nakazał wstrzymać natarcie i okopać się piechocie przed groblami, po czym za pomocą harcowników starał się wyciągnąć Szwedów z obozu. Wojska szwedzkie nie zamierzały jednak opuścić obozu, więc zniechęcony Koniecpolski doszedł do wniosku, że nie ma już szans na stoczenie bitwy obronnej i nakazał odwrót. Gdy część jazdy polskiej weszła już na groblę, niespodziewanie do szarży ruszyła szwedzka rajtaria dowodzona przez Thurna i Wrangla. Polacy zostali całkowicie zaskoczeni brawurą szwedzkiego ataku. Kolumny polskie zostały zepchnięte na bagna i poniosły znaczne straty. Kolumnę Koniecpolskiego zepchnęła rajtaria Thurna, a kolumnę Abramowicza – rajtaria Wrangla. Doszło nawet do tego, że Koniecpolski stracił konia i dopóki któryś z kozaków nie podał mu nowego, walczył i rozkazywał pieszo. Gdy rozpędzona jazda szwedzka zbliżyła się do grobli, grożąc odcięciem zepchniętych na bagna kolumn polskich od obozu, znajdująca się za szańcami polska piechota otworzyła ogień i zastopowała szarżujących rajtarów. Koniecpolski zdołał teraz wyprowadzić pobite oddziały za groble – stracił jednak, nie licząc rannych, około 80 zabitych towarzyszy i 2–3 razy więcej zabitych pocztowych. Ponadto Szwedzi wzięli znaczną ilość jeńców. Była to pierwsza w dziejach porażka polskiej kawalerii w starciu z jazdą szwedzką.
Drugi dzień.
Ponieważ w ręce Szwedów dostał się raniony koń, którego rozpoznano, jako należącego do hetmana Koniecpolskiego, więc uznano, że naczelny wódz armii koronnej zginął w walce lub przynajmniej jest ciężko ranny. Gustaw Adolf postanowił to wykorzystać i zaatakować następnego dnia. Za zdobycie polskiego obozu król szwedzki obiecał swym żołnierzom wydanie zdobytego obozu na łup i wypłacenie każdemu stawki w wysokości kwartalnego żołdu. W tym czasie polska piechota obsadziła groble i rozpoczęła sypanie szańców na prawym brzegu Motławy. Rano 18 sierpnia artyleria szwedzka rozpoczęła ostrzał polskich pozycji. Ogromna przewaga ogniowa artylerii szwedzkiej wywołała wśród sił polskich spore zamieszanie. Szczególnie zaciężna piechota niemiecka, która od dłuższego czasu nie otrzymywała żołdu, chciała przejść na stronę Szwedów. Po przygotowaniu artyleryjskim Gustaw Adolf osobiście poprowadził wojska szwedzkie do natarcia. Po zażartym boju Szwedzi zdobyli polski szaniec koło Rokitek, a następnie zajęli same Rokitki. Gdy piechota szwedzka zbliżała się do grobli, Gustaw Adolf ruszył pierwszy, by sprawdzić warunki przeprawy. Obserwujący przez lunetę pole walki dowódca polskiej roty pieszej Samuel Stanisław Nadolski rozpoznał króla i wezwał dwóch najlepiej strzelających muszkieterów. Akcja w pełni się powiodła i król spadł z konia trafiony w szyję i ramię. Ciężka rana Gustawa Adolfa spowodowała wstrzymanie szwedzkiego natarcia. Tak więc celny strzał muszkietera zapobiegł porażce wojsk polskich, a nierozstrzygnięta bitwa uratowała Gdańsk przed oblężeniem. Strategicznie wygrały wojska polskie, gdyż Gustaw Adolf nie zdołał zrealizować swego zamierzenia – czyli zniszczenia armii Koniecpolskiego przed nadejściem Austriaków.
Po bitwie.
W bitwie pod Tczewem jazda polska poniosła pierwszą porażkę z szarżującą na białą broń rajtarią szwedzką. Czynnikiem, który ułatwił jeździe szwedzkiej ten sukces, byli towarzyszący jej muszkieterzy, z którymi Gustaw Adolf wymieszał swą jazdę. Szwedzi w bitwie pod Tczewem wypróbowali lekkie działa „skórzane” Wurmbrandta oraz zastosowali tzw. brygadę szwedzką w formie trzech batalionów piechoty.
Po bitwie działania wojenne zamarły, gdyż armia szwedzka pozbawiona była swego naczelnego wodza, a Polacy z kolei byli zbyt słabi, by podejmować działania ofensywne. Gustaw Adolf wyzdrowiał jesienią, jednak skutek rany pod Tczewem okazał się trwały, gdyż system nerwowy króla uległ uszkodzeniu, w wyniku czego palce Gustawa Adolfa nie miały już dawnej chwytliwości, a ramię nie było w stanie dźwigać ciężkiej zbroi.
Koniecpolski uzyskał w tej bitwie to, do czego zmierzał – wojska szwedzkie nie ruszyły do ofensywy, Gdańsk uzyskał czas na dokończenie fortyfikacji. Gustaw II Adolf tymczasem nie rozgromił wojsk polskich mimo swojej przewagi liczebnej. Leszek Podhorodecki w biografii Koniecpolskiego (s. 221) pisze jasno, że „pod względem strategicznym bitwa pod Tczewem skończyła się więc sukcesem Polaków”.

</doc>
<doc id="995511" url="https://pl.wikipedia.org/wiki?curid=995511" title="Eion Bailey">
Eion Bailey

Eion Francis Hamilton Bailey (ur. 8 czerwca 1976 w Santa Ynez Valley w Kalifornii) – amerykański aktor telewizyjny i filmowy.
Życiorys.
Wczesne lata.
Dorastał w Santa Ynez Valley, w Kalifornii. Mając dwanaście lat brał lekcje pilotażu od swojego ojca który posiada małą linię lotniczą. Po ukończeniu dwuletniego Santa Barbara City College, uczęszczał do Amerykańskiej Akademii Sztuk Dramatycznych (American Academy of Dramatic Arts) w Nowym Yorku.
Kariera.
Po raz pierwszy na małym ekranie wystąpił gościnnie w serialach: "" ("Buffy the Vampire Slayer", 1997), "Inni Znaczący" ("Significant Others", 1998), "Jezioro Marzeń" ("Dawson’s Creek", 1998). Na dużym ekranie debiutował w dramacie "A Better Place" (1997). Zaraz potem wystąpił u boku Brada Pitta w dramacie sensacyjnym "Podziemny krąg" ("Fight Club", 1999) oraz dwóch dramatach muzycznych – "Światła sceny" ("Center Stage", 2000) z udziałem Petera Gallaghera i "U progu sławy" ("Almost Famous", 2000), gdzie zagrał postać reportera Janna Wennera.
Za rolę Franka Thayera w miniserialu HBO "Pancho Villa we własnej osobie" ("And Starring Pancho Villa as Himself", 2003) zdobył nominację do nagrody Złotej Satelity. Rola Michaela Elgina w komediodramacie "Life of the Party" (2005) przyniosła mu nominację do nagrody Emmy.

</doc>
<doc id="995512" url="https://pl.wikipedia.org/wiki?curid=995512" title="Stegaurach">
Stegaurach

Stegaurach – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, do 31 grudnia 2012 siedziba wspólnoty administracyjnej Stegaurach. Leży w Steigerwaldzie, około 5 km na południowy zachód od centrum Bamberga, nad rzeką Aurach, przy drodze B22.
Oświata.
W gminie znajduje się 225 miejsc przedszkolnych (z 228 dziećmi) oraz szkoła podstawowa (25 nauczycieli, 470 uczniów).

</doc>
<doc id="995514" url="https://pl.wikipedia.org/wiki?curid=995514" title="Walsdorf (Bawaria)">
Walsdorf (Bawaria)

Walsdorf – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, do 31 grudnia 2012 wchodziła w skład wspólnoty administracyjnej Stegaurach. Leży w Steigerwaldzie, około 8 km na zachód od centrum Bamberga, nad rzeką Aurach.
Dzielnice.
W skład gminy wchodzą następujące dzielnice:
Oświata.
W gminie znajduje się 100 miejsc przedszkolnych (z 99 dziećmi) oraz szkoła podstawowa (12 nauczycieli, 216 uczniów).

</doc>
<doc id="995517" url="https://pl.wikipedia.org/wiki?curid=995517" title="Toray Pan Pacific Open 2007">
Toray Pan Pacific Open 2007

Tenisowy turniej WTA Pan Pacific Open 2007 odbył się w dniach 27 stycznia - 4 lutego w stolicy Japonii Tokio na kortach dywanowych. Pula nagród wyniosła 1 340 000 dolarów amerykańskich.

</doc>
<doc id="995519" url="https://pl.wikipedia.org/wiki?curid=995519" title="Viereth-Trunstadt">
Viereth-Trunstadt

Viereth-Trunstadt – gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 8 km na północny zachód od Bamberga, nad Menem, przy autostradzie A70, drodze B26 i linii kolejowej Bamberg – Schweinfurt.
Dzielnice.
W skład gminy wchodzą cztery dzielnice:
Oświata.
W gminie znajduje się 150 miejsc przedszkolnych (ze 137 dziećmi) oraz szkoła podstawowa (15 nauczycieli, 241 uczniów).

</doc>
<doc id="995521" url="https://pl.wikipedia.org/wiki?curid=995521" title="Christifideles laici">
Christifideles laici

Christifideles laici – adhortacja papieża Jana Pawła II opublikowana w roku 1988.
Była owocem obrad VII Zwyczajnego Zgromadzenia Synodu Biskupów, które odbywało się w Rzymie od 1 października do 30 października 1987. Dokument był nawiązaniem do II soboru watykańskiego i jego konstytucji dogmatycznej "Lumen gentium" oraz dekretu o statusie świeckich w strukturze Kościoła "Apostolicam actuositatem".
Kościół jako wspólnota ludzi ochrzczonych i wierzących widzi szczególne miejsce laikatu w swojej działalności i funkcjonowaniu. Świeccy winni się angażować w życie wspólnoty zarówno w wymiarze powszechnym jak i lokalnym (osobista świętość, życie parafii, polityka, małżeństwo, rodzina, ewangelizacja, kultura). W sposób szczególny została podkreślona rola kobiet w misji Kościoła .
Jan Paweł II podpisał dokument w Rzymie 30 grudnia 1988, w Uroczystość Świętej Rodziny. Był to jedenasty rok jego pontyfikatu.
Dokument papieski składa się z wprowadzenia, pięciu obszernych rozdziałów, apelu i modlitwy do Bogarodzicy. Pełny tytuł dokumentu:

</doc>
<doc id="995522" url="https://pl.wikipedia.org/wiki?curid=995522" title="Enshin">
Enshin

 – nazwa organizacji karate uprawiającej styl walki stworzony przez kanchō Jōkō Ninomiyę. Wywodzi się z kyokushin karate oraz bezpośrednio z ashihara karate 
Główną cechą odróżniającą od innych stylów jest występowanie "sabaki" ("tai-sabaki" - ruch ciała polegający na zwrotach i obrotach wokół własnej osi), ataków na boki przeciwnika oraz odejście od zasady "cios za cios".
Stosowane są techniki pochodzące z judo (chwyty, rzuty, podcięcia) oraz z aikido (zejścia).
Przewodniczącymi Enshin Karate w Polsce są Branch Chief (Dyrektor Oddziału):
Enshin jest systemem walki, opartym na technice zwrotów i obrotów ciała (zarządzanie ciałem), pozwalającej na użycie siły przeciwnika i odwróceniu jej przeciwko niemu. Ta strategia, zwana "sabaki", umożliwia zamianę defensywy w ofensywę.
Znaczenie słowa "enshin".
Słowo "enshin" oznacza centrum (środek) okręgu. Jest ono złożone z dwóch znaków: "en" - okrąg; "shin" - serce, umysł, duch, ale także centrum, jądro. Użycie tych znaków uosabia ducha Enshin Karate.
Krąg, w rozumieniu organizacji Enshin Karate, reprezentuje silne więzy jednoczące ćwiczących. Siła tej organizacji zależy od zdolności i umiejętności każdego z jej członków. Okrąg jest symbolem idei, że droga karate nigdy się nie kończy, trwa przez całe życie. 
Okrąg jest esencją strategii i sposobu poruszania się w walce. Ważny jest ruch obrotowy, który pozwala na zejście z linii ciosu i przyjęcie pozycji do odparcia ataku. 
Ten nieskończony stan jest źródłem motywacji i przypomina, że perfekcja jest celem, nawet jeśli nie może zostać osiągnięta. Środkowy pierścień w logo reprezentuje cykl, który jest zarówno esencją treningów, jak i życia. Trening zaczyna się od białego pasa, przechodzi kolejno poprzez ciemniejsze, aż do czarnego pasa, który nie jest końcem, ale początkiem nowej drogi, nowych wyzwań. Również w życiu, każdy sukces może okazać się początkiem drogi do jeszcze większego osiągnięcia.

</doc>
<doc id="995524" url="https://pl.wikipedia.org/wiki?curid=995524" title="Oberhaid (Bawaria)">
Oberhaid (Bawaria)

Oberhaid – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 5 km na północny zachód od Bamberga, nad Menem, przy autostradzie A70, drodze B26 i linii kolejowej Bamberg – Schweinfurt.
Dzielnice.
W skład gminy wchodzą następujące dzielnice:
Polityka.
Wójtem jest Harald Krug. Rada gminy składa się z 17 członków:
Współpraca.
Miejscowość partnerska:

</doc>
<doc id="995527" url="https://pl.wikipedia.org/wiki?curid=995527" title="Euzebiusz z Doryleum">
Euzebiusz z Doryleum

Euzebiusz z Doryleum – biskup żyjący w V wieku w Doryleum (Eskişehir w zach. Turcji), teolog, obrońca ortodoksji. 
Życiorys.
W 428 wystąpił przeciw poglądom Nestoriusza. W 448 został biskupem Doryleum. W tym samym roku wniósł oskarżenie o herezję przeciwko Eutychesowi do patriarchy konstantynopolskiego Flawiana. W 449 podczas synodu zwanego rozbojem efeskim został potępiony, złożony z urzędu i uwięziony. Uciekł do Rzymu i oddał się pod opiekę papieża Leona I Wielkiego. Został zrehabilitowany na Soborze Chalcedońskim.

</doc>
<doc id="995528" url="https://pl.wikipedia.org/wiki?curid=995528" title="Koźlanka">
Koźlanka

Koźlanka – część wsi Rąbczyn w Polsce, położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 Koźlanka administracyjnie należała do województwa pilskiego.

</doc>
<doc id="995529" url="https://pl.wikipedia.org/wiki?curid=995529" title="Bischberg">
Bischberg

Bischberg – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży na północny zachód od Bamberga, nad ujściem rzeki Regnitz do Menu, przy autostradzie A70 i drodze B26.
Dzielnice.
W skład gminy wchodzą następujące dzielnice:
Współpraca.
Miejscowość partnerska:

</doc>
<doc id="995532" url="https://pl.wikipedia.org/wiki?curid=995532" title="Gundelsheim (Bawaria)">
Gundelsheim (Bawaria)

Gundelsheim – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 5 km na północny wschód od Bamberga, przy autostradzie A70, A73 i drodze B173.
Oświata.
W gminie znajduje się przedszkole ze 125 miejscami oraz szkoła podstawowa (9 nauczycieli, 136 uczniów).

</doc>
<doc id="995537" url="https://pl.wikipedia.org/wiki?curid=995537" title="Correspondance des arts">
Correspondance des arts



</doc>
<doc id="995538" url="https://pl.wikipedia.org/wiki?curid=995538" title="Thomas von Fritsch">
Thomas von Fritsch

Freiherr (baron) Thomas von Fritsch (ur. 1700, zm. 1775) – saski dyplomata, minister i polityk, reformator dzięki pracy którego Elektorat Saksonii odzyskał dawną kondycję finansową i gospodarczą po katastrofie jaką były wojna siedmioletnia i najazd pruski. Okres odbudowy był nazywany z francuska: "Rétablissement".
Jego ojcem był słynny saski wydawca Thomas Fritsch (1666-1726). Po studiach Thomas junior podróżował po Francji Niderlandach i Anglii. W roku 1727 wstąpił na służbę saską i został dyplomatą. Gdy minister Henryk Brühl zaczął tracić wpływy, Fritsch został ministrem w roku 1741. W roku 1742 cesarz Karol VII Bawarski powołał go na stanowisko doradcy Rzeszy We Frankfurcie nad Menem. Przebywał tam aż do śmierci cesarza w 1745 roku.
Komisja odbudowy zwana "Restaurierungskommission" działała od 30 kwietnia 1762 do 5 sierpnia 1763, wydała w sumie 34 dekrety. Otoczony zdolnymi współpracownikami takimi jak Friedrich Ludwig Wurmb (1723-1800) i Christian Gotthelf Gutschmid (1721-1798), von Fritsch rozpoczął zakrojony na szeroką skalę plan odbudowy.
W 1772 został kawalerem Orderu Orła Białego i Orderu Świętego Stanisława. 

</doc>
<doc id="995541" url="https://pl.wikipedia.org/wiki?curid=995541" title="Worek przepukliny">
Worek przepukliny



</doc>
<doc id="995542" url="https://pl.wikipedia.org/wiki?curid=995542" title="Zamek w Edynburgu">
Zamek w Edynburgu

 Zamek w Edynburgu (, ) – zamek w Edynburgu, jedna z najpotężniejszych i najstarszych fortec w Wielkiej Brytanii. Jest to symbol nie tylko samego Edynburga ale i całej Szkocji.
Forteca znajduje się na szczycie monumentalnego skalistego wzniesienia (120 metrów n.p.m.) w samym centrum miasta. 
Historia pierwszych śladów fortyfikacji na górze zamkowej sięga IX wieku p.n.e. 
Większa część obecnych murów budowli pochodzi z XVI wieku, z godnym uwagi wyjątkiem w postaci Kaplicy Św. Małgorzaty z wczesnego XII wieku. Kaplica ta jest dziś najstarszym budynkiem w Edynburgu.
Edynburski Zamek jest jedną z niewielu obecnych twierdz, które posiadają swój własny garnizon wojskowy. Obecnie jest on jednak używany głównie podczas ceremonii oraz oficjalnych parad szkockiego wojska.

</doc>
<doc id="995545" url="https://pl.wikipedia.org/wiki?curid=995545" title="Obiad drawski">
Obiad drawski

Obiad drawski – potoczna nazwa wydarzenia mającego miejsce 30 września 1994 roku na poligonie drawskim, podczas odbywającego się centralnego kursu metodyczno-szkoleniowego najwyższej kadry dowódczej Sił Zbrojnych RP.
W zajęciach brała udział generalicja WP z gen. Tadeuszem Wileckim na czele, Minister Obrony Narodowej, wtedy już emerytowany admirał, Piotr Kołodziejczyk. Pod pretekstem wizytowania wojska przyjechał do Drawska prezydent Lech Wałęsa. Podczas zajęć Wałęsa skrytykował całe cywilne kierownictwo MON oraz sejmową komisję obrony narodowej. Wypowiedź ta poprzedzona była obiadem w wojskowym ośrodku wypoczynkowym w pałacu Brockhausenów w Karwicach nad jeziorem Lubie, w którym udział wzięli prezydent, minister Mieczysław Wachowski, szef SG WP gen. Wilecki, dowódcy rodzajów sił zbrojnych i okręgów wojskowych: Edmund Bołociuch, Zbigniew Zalewski, Leon Komornicki, Jerzy Gotowała, Romuald Waga, Janusz Ornatowski, Tadeusz Bazydło, Julian Lewiński i Zenon Bryk oraz biskup polowy WP gen. Sławoj Leszek Głódź.
Podczas obiadu prezydent poprosił generałów o szczere wypowiedzi o sytuacji w wojsku. Generałowie jednoznacznie obwiniali za złą, ich zdaniem, sytuację w armii cywilne kierownictwo MON, a szczególnie ministra Kołodziejczyka. Prezydent poparł wojskowych, a gen. Wilecki zaproponował, aby sprawę rozstrzygnąć na miejscu. Wałęsa zarządził głosowanie, kto jest za ministrem, a kto przeciw. Tylko dwóch generałów wstrzymało się od głosu, pozostali byli przeciwko ministrowi.
Na forum sejmowej Komisji Obrony Narodowej 12 października 1994 minister Piotr Kołodziejczyk oskarżył prezydenta Lecha Wałęsę i szefa sztabu gen. Tadeusza Wileckiego o próbę pozakonstytucyjnego odwołania ze stanowiska podczas obiadu drawskiego.
Pod naciskiem prezydenta i wbrew opinii Komisji Obrony Narodowej 12 listopada 1994 premier Waldemar Pawlak podjął zaskakującą decyzję odwołania ministra Kołodziejczyka.
Według tygodnika „Przegląd”: "Wilecki z Malejczykiem należeli do najważniejszych kucharzy przygotowujących słynny «obiad drawski». Byli w tę aferę zanurzeni po epolety. Byli najbliższymi stronnikami Wałęsy prącego do pełni władzy w Polsce. Jeden z najważniejszych celów na tej drodze stanowiło wyjęcie spod władzy i kontroli ministra obrony narodowej – wówczas Piotra Kołodziejczyka – Wojskowych Służb Informacyjnych i podporządkowanie ich szefowi Sztabu Generalnego". Same WSI do tego stopnia kontrolowały działania wysokich przedstawicieli administracji, że podsłuchiwały ich rozmowy, także w czasie „obiadu drawskiego”. Żołnierze Oddziału Radioelektronicznego WSI zarejestrowali rozmowy prowadzone przez generałów Wileckiego i Malejczyka z Szefem UOP gen. Gromosławem Czempińskim oraz rozmowę wiceministra obrony narodowej Jana Kuriaty z gen. Henrykiem Miką. Taśmę z nagraniem zabezpieczono, sporządzono z niej stenogram i przekazano kasetę z nagraniem szefowi zarządu kontrwywiadu, kmdr. Kazimierzowi Głowackiemu. Ten po przedstawieniu materiałów ministrowi Piotrowi Kołodziejczykowi i zwrocie przez ministra, utracił je w nieustalonych okolicznościach.

</doc>
<doc id="995550" url="https://pl.wikipedia.org/wiki?curid=995550" title="Manuel Rivas">
Manuel Rivas

Manuel Rivas Barrós (ur. 26 października 1957 w La Coruñii) – hiszpański pisarz, poeta, eseista i dziennikarz, uważany za jednego z najwybitniejszych przedstawicieli współczesnej literatury galicyjskiej. Tworzy w języku galicyjskim. Jego książki zostały przetłumaczone na ponad 30 języków, a także zostały przy różnych okazjach zaadaptowane na potrzeby filmu.
Życiorys.
Urodził się w La Coruñii w rodzinie Galisyjczyków. Jego matka sprzedawała mleko, a ojciec był murarzem i muzykiem amatorem. Rozpoczął karierę pisarską w wieku 15 lat. Pisał artykuły i eseje literackie dla hiszpańskich gazet i stacji telewizyjnych, w tym Televisión de Galicia, „El Ideal Gallego”, „La Voz de Galicia” i „El País”. Był zastępcą dyrektora i redaktorem „Diario 16” w Galicji. Był założycielem hiszpańskiego Greenpeace i odegrał ważną rolę podczas wycieku ropy Prestige w 2002 w pobliżu wybrzeża Galicji.
Ukończył studia i uzyskał stopień naukowy z informatyki na Uniwersytecie Complutense w Madrycie. Znalazł się wśród założycieli Greenpeace w swoim kraju. Uznanie przyniósł mu zbiór opowiadań z 1996 zatytułowany "¿Qué me quieres, amor?". Utwory z tego tomu zostały sfilmowane przez José Luisa Cuerdę. Film znany jest pod polskim tytułem "Język motyli" ("La lengua de las mariposas", 1999).
W Polsce ukazała się jedna powieść Rivasa, rozgrywająca się w realiach hiszpańskiej wojny domowej, zatytułowana "Ołówek stolarza" ("O lapis do carpinteiro", 1998).

</doc>
<doc id="995553" url="https://pl.wikipedia.org/wiki?curid=995553" title="Sortyment drewna">
Sortyment drewna

Sortyment drewna – rodzaj drewna z punktu widzenia spełniania norm jakościowych, wymiarów i przeznaczenia. Sortyment określany jest dla drewna wyrobionego, ściętego, po przeprowadzonym sortowaniu zgodnie z normami technicznymi.
Podział drewna okrągłego na różne sortymenty nazywany jest sortymentacją. Ogólnie drewno dzieli się na iglaste i liściaste. Podział danego sortymentu na klasy jakości nazywa się klasyfikacją drewna. Tylko w wyjątkowych wypadkach drewno w całej długości przeznaczane jest na jeden sortyment (żerdzie). Prawie zawsze w celu podziału drewna na odpowiednie sortymenty dokonuje się jego przerzynki. Proces ten określany jest jako "manipulacja surowca drzewnego", lub w skrócie "manipulacja".
Każdy sortyment musi mieć cały zespół cech przewidzianych dla tego sortymentu w obowiązujących normach technicznych. Cechami tymi mogą być między innymi: rodzaj drewna, średnica w środku długości (średnica środkowa), średnica w cieńszym lub grubszym końcu, średnica znamionowa, długość drewna, oraz dopuszczalne, występujące na pobocznicy drewna i czołach wady drewna.
Podczas manipulacji sortymenty szukane są w drewnie w pewnej kolejności. Najpierw szukane są sortymenty o najwyższych wymaganiach technicznych, najcenniejsze (najczęściej najgrubsze), a następnie mniej cenne (najczęściej cieńsze).
Na podstawie szacunków brakarskich każda jednostka organizacyjna lasów państwowych otrzymuje plan pozyskania drewna na dany rok z podziałem na sortymenty. Szacunek brakarski daje zbliżone informacje o szacowanym drewnie, gdyż sortymenty określane są na drzewie rosnącym, bez wiedzy na temat jakości wnętrza pnia.
Manipulacją drewna po ścince kieruje leśniczy, a w przypadku, gdy w leśnictwie znajdują się partie drewna trudne do sortymentacji może do pomocy otrzymać brakarza – specjalistę od sortymentacji i kwalifikacji drewna.
Klasyfikację, w której przeznaczenie drewna jest nadrzędnym kryterium jego podziału określa się jako przeznaczeniową (KP według SWW), przyjmując, że nadrzędnym kryterium jest jakość i wymiary otrzymuje się klasyfikację jakościowo-wymiarową (KJW).

</doc>
<doc id="995554" url="https://pl.wikipedia.org/wiki?curid=995554" title="Nowa Wieś (powiat wągrowiecki)">
Nowa Wieś (powiat wągrowiecki)

Nowa Wieś – wieś w Polsce, położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 Nowa Wieś administracyjnie należała do województwa pilskiego.
Przed 2023 r. miejscowość była częścią wsi Rąbczyn.
Nowa Wieś położona na trasie Wągrowiec - Janowiec Wielkopolski, 4 kilometry od Wągrowca. W Nowej Wsi znajduje się leśniczówka, oraz siedziba RSP Łaziska, położona jest nad rzeką Wełną, w lasach znajdują się poniemieckie zniszczone budynki, oraz poniemiecki cmentarz. 

</doc>
<doc id="995555" url="https://pl.wikipedia.org/wiki?curid=995555" title="Nowator">
Nowator

Nowator, właściwie Paweł Lipski (ur. 3 maja 1985 w Opocznie), znany również jako Nowi i NWTR – polski raper, wokalista i autor tekstów, a także muzyk i kompozytor. Absolwent szkoły muzycznej I stopnia w klasie fortepianu. Członek formacji TeOeR. Prowadzi także solową działalność artystyczną. Przez znaczny okres kariery utożsamiany ze sceną muzyki hip-hopowej, równolegle tworzy pod własnym nazwiskiem w stylistyce popowej.
Nowator współpracował ponadto m.in. z takimi wykonawcami jak: Onar, Pezet, Borixon, Lerek, Chiwas, Jeden Osiem L, Ten Typ Mes, Pih oraz Mezo.
Działalność artystyczna.
Nowator działalność artystyczną podjął pod koniec lat 90. Jako piętnastolatek wydał swój pierwszy nielegal pt. "TeOeR (Teoria Opoczyńskiego Rymowania)". W 2004 roku wystąpił w utworze „Nie ograniczaj mnie”, który znalazł się na albumie producenckim Ośki pt. "Przez $ jak...". W 2005 roku Nowator wygrał talent show telewizji Polsat "Hip-hop start" w którego jury zasiedli Pih, Teka i Onar. Jednakże format ostatecznie nie został nigdy wyemitowany. W ramach wygranej raper nagrał debiutancki album solowy "Alfabetyczny spis", który ukazał się jesienią, także 2005 roku nakładem wytwórni Camey Studio. Wśród gości na wydawnictwie znaleźli się członkowie jury tegoż programu, a także m.in. Lerek i Ten Typ Mes. Pewną popularność w kraju zyskał pochodzący z płyty utwór „Przez chwilę”, który dotarł do 1. miejsca Listy Przebojów Polskiego Radia Pomorza i Kujaw. Do piosenki został zrealizowany również teledysk.
W międzyczasie Nowator gościł na albumie producenckim Camey Squad pt. "Rytm ulicy". Raper wystąpił w utworze „Powiedz jak to jest” m.in. u boku takich wykonawców jak Ten Typ Mes, Pih, Borixon i Mleko. Zwrotki Nowatora znalazły się także na debiucie Lerka pt. "Bo bez ciebie" i trzeciej płycie składu Płomień 81 – "Historie z sąsiedztwa". W 2007 roku raper wraz z Feniksem, członkiem składu TeOeR zrealizował mixtape pt. "Dozwolone od lat 18". Wcześniej gościł na trzeciej płycie zespołu Jeden Osiem L zatytułowanej "Nowy folder" (2007). W marcu 2008 roku ukazał się nielegal Lipskiego pt. "Panie i ponownie". Natomiast w czerwcu ukazała się zarejestrowana z Chiwasem płyta pt. "Welcome To Poland". Na albumie wydanym przez My Music znalazły się utwory wyprodukowane przez Tabba, Donatana, RX-a i FulSa. Z kolei wśród gości znaleźli się Owal/Emcedwa i Syn Prezydenta. W ramach promocji został zrealizowany teledysk do utworu „Za granicami kraju”.

</doc>
<doc id="995558" url="https://pl.wikipedia.org/wiki?curid=995558" title="Glamrock">
Glamrock



</doc>
<doc id="995567" url="https://pl.wikipedia.org/wiki?curid=995567" title="Luis Del Sol">
Luis Del Sol



</doc>
<doc id="995568" url="https://pl.wikipedia.org/wiki?curid=995568" title="Zamek w Łomży">
Zamek w Łomży

Zamek w Łomży − dwór książąt mazowieckich, a następnie po 1526 roku niewielki zamek królewski, który znajdował się w Łomży między ulicą Senatorską i Ulicą Dworną. Zamek znajdował się od strony rzeki Narew, jednak na podstawie dotychczasowych badań nie można ustalić dokładnego zarysu pierwotnego założenia obronnego. Opis z 1636 roku wymienia wieżę, obok której była studnia i baszta przykryta dachem gontowym.
Historia.
Pierwszy dwór książęcy zbudował w Łomży książę Janusz I Starszy pomiędzy latami 1404-1421. W 1421 roku książę sprzedał dwór wraz z dochodami z miasta wójtowi Stanisławowi z Łomżycy. W 1453 roku kapituła płocka podjęła uchwałę w sprawie zobowiązań, jakie narzucił jej książę Bolesław IV w sprawie budowy zamku w Łomży. W XVI wieku obiekt został rozbudowany z inicjatywy królowej Bony Sforzy. W 1575 roku sporządzono inwentarz dworu, dzięki któremu znany jest jego wygląd. W tym czasie zamek składał się z budynku od strony Narwi, w którym zatrzymywał się król, Domu Kancelarii, trzeciego domu, piekarni, łaźni, budynku kuchni i sadu. Po śmierci króla Zygmunta Augusta w dworze w 1572 roku zamieszkiwała przez dwa miesiące jego siostra Anna Jagiellonka, która przyjmowała w nim posłów starających się o jej rękę.
W XVII wieku dwór był już zniszczony. Wzmianki zaznaczają, że "we wszystkim jednak dworze ruina niemała". Niedługo po tej relacji zamek został opuszczony, z wyjątkiem budynku zwanego „skarbcem”, który być może należał do gotyckiego dworu książąt mazowieckich. Mieściło się tam Archiwum Akt Ziemi Łomżyńskiej aż do 1824 roku, kiedy dom ten został rozebrany. Przed II wojną światową w rejonie gdzie stał zamek znajdowała się dzielnica żydowska z synagogą, przedszkolem, szkołami i innymi budynkami.
Badania archeologiczne.
Badania archeologiczne prowadzone w 1967 roku pod kierunkiem Tadeusza Żurowskiego określiły jednoznacznie teren między ulicą Senatorską a ulicą Dworną jako miejsce, na którym wznosił się zamek. Podczas badań częściowo odsłonięto róg budynku wykonanego z cegły datowanej na początek XV wieku, fundamenty drugiego domu oraz liczne znaleziska. Wyniki tych badań pozwalają przypuszczać, że zamek został zbudowany na początku XV wieku.
Zamek w Szurze.
W XVI wieku w Łomży znajdował się drugi zamek, w starej lokalizacji miasta Łomży w przysiółku Szur – ok. 3 km od miasta. Założycielem jego miał być Kazimierz Wielki ok. roku 1340. 

</doc>
<doc id="995569" url="https://pl.wikipedia.org/wiki?curid=995569" title="Lake Ainslie">
Lake Ainslie

Lake Ainslie – słodkowodne, płytkie jezioro w Kanadzie, na południowy wschód od miejscowości Inverness, w centralnej części hrabstwa Inverness w Nowej Szkocji, na wyspie Cape Breton. Zajmuje powierzchnię 57,4 km². Głębokość maksymalna sięga 18 m, średnia – 5,75 m, przy czym na przeważającym jego obszarze waha się w granicach 7–8 m. Całkowita pojemność przekracza 0,3 km³. Maksymalna długość wynosi 19 km, szerokość – 7 km, linia brzegowa – 56,8 km. Zlewnia jeziora ma powierzchnię 297,7 km².
Pod względem geologicznym obszar wokół zbiornika budują głównie skały formacji Horton i Windsor, których wiek ocenia się na missisip. Szacuje się, że jezioro powstało 2 mln lat temu, w plejstocenie, w wyniku działalności lodowca.
W centralnej części Lake Ainslie dno jest piaszczyste i mułowate, natomiast tereny wzdłuż linii brzegowej pokryte są warstwą gruzu skalnego oraz głazami; gdzieniegdzie występują piaszczyste plaże.
Z jeziora, w jego północno-wschodniej części, wypływa rzeka Southwest Margaree River, uchodząca do Zatoki Świętego Wawrzyńca. Może dochodzić także do odpływu podziemnego poprzez warstwy wodonośne.
Roślinność jest uboga. Stwierdzono występowanie gatunków sitowia ("Scirpus"), pałki ("Typha"), grążela ("Nuphar") oraz grzybieni ("Nymphaea").

</doc>
<doc id="995570" url="https://pl.wikipedia.org/wiki?curid=995570" title="Zamek Królewski w Łomży">
Zamek Królewski w Łomży



</doc>
<doc id="995572" url="https://pl.wikipedia.org/wiki?curid=995572" title="Ford Escape Hybrid">
Ford Escape Hybrid



</doc>
<doc id="995575" url="https://pl.wikipedia.org/wiki?curid=995575" title="Stefanowo (powiat kolski)">
Stefanowo (powiat kolski)

Stefanowo – wieś w Polsce położona w województwie wielkopolskim, w powiecie kolskim, w gminie Babiak, przy trasie drogi wojewódzkiej nr 263.
W latach 1975–1998 miejscowość administracyjnie należała do województwa konińskiego.
Zobacz też: Stefanowo.

</doc>
<doc id="995578" url="https://pl.wikipedia.org/wiki?curid=995578" title="Hrabstwo Pope (Illinois)">
Hrabstwo Pope (Illinois)

Hrabstwo Pope – hrabstwo w USA, w stanie Illinois, z liczbą ludności wynoszącą 4 413, według spisu z 2000 roku. Siedzibą administracji hrabstwa jest Galconda.
Geografia.
Według spisu hrabstwo zajmuje powierzchnię 970 km2, z czego 961 km2 stanowią lądy, a 9 km2 (1,01%) wody.
Ukształtowanie terenu całego hrabstwo jest pagórkowate co podczas deszczy powoduje spływanie wód opadowych i tworzenie się małych wodospadów. Na terenie hrabstwa znajduje się park stanowy Dixon Springs, jeden z większych państwowych parków w Illinois Shawnee Hills i który jest częścią Shawnee National Forest. Park znajduje się południu i wschodzie hrabstwa, nad rzeką Ohio, która stanowi granicę ze stanem Kentucky. Zajmuje jedną trzecia terenów Pope.
Historia.
Hrabstwo Monroe powstało w 1816 roku z terenów dwóch hrabstw: Gallatian i Johnson. Swoją nazwę obrało na cześć Nathaniela Pope, sekretarza Terytorium Illinois.
Pierwsze ślady osadnictwa białego człowieka na terenie hrabstwa Pope pochodzą z 1780 roku. Jednakże pierwsza trwała osada powstała w 1798 roku w miejscu dzisiejszego Golconda. Osada położona była nad rzeką Ohio i obsługiwała przeprawę promową. Właścicielem promu był Major James Lusk, weteran wojny o niepodległość Stanów Zjednoczonych oraz jego żona Sarah McElwaine Lusk, córka senatora Wirginii.
W 1797 Major Lusk uzyskał licencje przewozową z Kentucky. Był rozczarowany sytuacją gdy rząd stanu Kentucky wydało dokument zezwalający posiadanie niewolników. Sam Major wyzwolił wszystkich swoich niewolników po tym gdy jeden z nich zabił jego pierwsza żonę Laetitica Thomas. Od tego czasu był gorącym przeciwnikiem handlu niewolnikami.
Lusk zdecydował zostawić Kentucky dla Illinois i wniósł petycję do Gubernatora do spraw Terytoriów Indian, Williama Henry Harrisona (terytorium należało wówczas do Illinois) by uzyskać licencje przewozową z północnego brzegu, zatoczki, która teraz nosi jego imię. Harrison odmówił prośbie ponieważ te tereny zajmowali Indianie Delaware
Lusk mimo odmowy organizował przeprawy promowe bez dowodów opłat. Nad brzegiem wybudował dom z którego obsługiwał prom i w którym znajdowała się tawerna. W ten sposób był pierwszym osadnikiem pomiędzy Kentucky a Kaskaskia.
Zanim Lusk umarł w 1803 roku, wybudował drogę prowadzącą do Green's Ferry sześć. Po jego śmierci, jego żona Sarah stała się właścicielem biznesu i w 1804 roku została pierwszą kobietą w Illinois, która otrzymała licencję przewozową i w ten sposób zalegalizowała biznes męża.
Od tego okresu tysiące imigrantów przeprawiło się tą drogą by skolonizować zachodnie tereny. W latach 1838 - 1939 około 13 000 Indian Cherokees przeszło tą drogą, zwaną dziś "Szlakiem Łez" w stronę Oklahomy.
Siedziba i hrabstwo Pope powstało w 1816. Miasto Sarahsville swoją nazwę przybrało na cześć Sarah Lusk.
W 1818, Illinois weszło w skład stanów Unii. Dwóch mieszkańców hrabstwa uczestniczyło w powstawaniu konstytucji stanu Illinois. Konstytucja nie sprzeciwiała się istniejącemu na terenach niewolnictwu. Według prawa można było trzymać służącego związanego umowa przez okres jednego roku. Zapis ten w rzeczywistości był ignorowany. Pierwszy dokument znoszący niewolnictwo został wydany w hrabstwie Pope w 1823 roku a ostateczne świadectwo zniesienia wydani w 1850 roku. W 1860 roku na terenie hrabstwa nie było już niewolników.
Populacja hrabstwa Pope Papieża w szybkim tepie wzrosła pod koniec XIX wieku w wyniku emigracji Europejczyków do Ameryki. Na tereny Pope przybyli dawni obywatele Szkocji, Irlandii, Francji, Anglii, Niemiec i imigranci z Afryki. Grupy te tworzyły małe osady na terenie całego hrabstwa, najczęściej złożone z kościoła, urzędu pocztowego, młynu, kuźni i sklepu. Osady te były ważnymi punktami na drodze prowadzącej do Golconda Populacja stale powiększyła się od 2 610 w 1820 roku do 14 017 w szczytowym okresie w 1890. Obecnie liczba ta spadła do 4 413 w 2000 roku.
Złoty Wiek Hrabstwa Pope trwał od 1870 do 1930 roku. Do rozwoju obszaru przyczynia się kolej i transport rzeczny. W 1930 roku hrabstwo tak jak i cały kraj dotknął kryzys gospodarczy. Zamknięte zostały trzy istniejące banki a wielu przedsiębiorców ogłosiło bankructwo i wielu straciło oszczędności życia.
W tym samym czasie, w 1933 roku, rząd założył Shawnee National Forest, lasy w południowym Illinois, które miały zastąpić lub zrekompensować straty małych gospodarstw rolnych. Wielu rolników wykorzystując okazję sprzedało własne ziemie. Tysiące akrów ziemi zostały w ten sposób nabyte przez co zainicjowano projekt powstania lasów w rezultacie po latach zwrotu pieniędzy do kasy hrabstwa za sprzedaż drewna. Fundusze te miały służyć wyłącznie edukacji i budowie dróg.
Rząd USA otworzył program pomocy Civilian Conservation Corps (CCC) oraz "Relief", który objął również tereny hrabstwa. Kilku obozów CCC znajdowało się na terenach Pope. Program pomocy obejmował pomoc żywnościowa wielu rodzinom skupionych w obozach, gdzie uczono ich podsta handlu. Jeden z obozów Forest Service Camp, znajdował się w Eddyville i zajmował się budową dróg i tworzeniu terenów rekreacyjnych w Shawnee National Forest. Posadzili również setki tysięcy drzew, włącznie z orzechem włoskim, dębami i orzesznika
Pomoc dla hrabstwa Pope zaoferował również Uniwersytet Illinois, który założył centrum Dixon Springs Agricultural w celu badań nad ulepszaniem gospodarstw i hodowli zwierzęcej.
W latach pięćdziesiątych nastąpiła konsolidacja szkół. Wiele wiejskich szkółek zostało zamkniętych a studenci przenosili się do Eddyville, Robbs, New Liberty i Golconda.
Tradycje.
Regionalnymi świętami i festynami organizowanym corocznie na terenie hrabstwa są River-to-River Relay, Obchody pamięci "Szlaku Łez", Dni Farmera, dziewięciodniowy Trail Ride, Festiwal Opadów, Festiwal Jelenia, 
i bożonarodzeniowy House Tour. 
Demografia.
Według spisu z 2000 roku hrabstwo zamieszkuje 4 413 osób, które tworzą 1 769 gospodarstw domowych oraz 1 220 rodzin. Gęstość zaludnienia wynosi 5 osób/km². Na terenie hrabstwa jest 2 351 budynków mieszkalnych o częstości występowania wynoszącej 2 budynków/km². Hrabstwo zamieszkuje 93,29% ludności białej, 3,76% ludności czarnej, 0,79% rdzennych mieszkańców Ameryki, 0,27% Azjatów, 0,45% ludności innej rasy oraz 1,43% ludności wywodzącej się z dwóch lub więcej ras, 0,91% ludności to Hiszpanie, Latynosi lub inni.
W hrabstwie znajduje się 1 796 gospodarstw domowych, w których 27,50% stanowią dzieci poniżej 18. roku życia mieszkający z rodzicami, 57,80% małżeństwa mieszkające wspólnie, 7,60% stanowią samotne matki oraz 31,00% to osoby nie posiadające rodziny. 27,90% wszystkich gospodarstw domowych składa się z jednej osoby oraz 13,30% żyje samotnie i ma powyżej 65. roku życia. Średnia wielkość gospodarstwa domowego wynosi 2,33 osoby, a rodziny 2,84 osoby.
Przedział wiekowy populacji hrabstwa kształtuje się następująco: 21,50% osób poniżej 18. roku życia, 10,20% pomiędzy 18. a 24. rokiem życia, 23,80% pomiędzy 25. a 44. rokiem życia, 26,70% pomiędzy 45. a 64. rokiem życia oraz 17,70% osób powyżej 65. roku życia. Średni wiek populacji wynosi 41 lat. Na każde 100 kobiet przypada 102,60 mężczyzn. Na każde 100 kobiet powyżej 18. roku życia przypada 101,20 mężczyzn.
Średni dochód dla gospodarstwa domowego wynosi 30 048 USD, a dla rodziny 37 860 dolarów. Mężczyźni osiągają średni dochód w wysokości 33 717 dolarów, a kobiety 20 074 dolarów. Średni dochód na osobę w hrabstwie wynosi 16 440 dolarów. Około 9,80% rodzin oraz 18,20% ludności żyje poniżej minimum socjalnego, z tego 21,40% poniżej 18. roku życia oraz 8,40% powyżej 65. roku życia.

</doc>
<doc id="995579" url="https://pl.wikipedia.org/wiki?curid=995579" title="Roy Z">
Roy Z

Roy Z, właściwie Roy Zerimar (ur. jako Roy Ramirez 1968 w Los Angeles) – amerykański muzyk, kompozytor i producent muzyczny znany ze współpracy z Bruce'em Dickinsonem (wokalistą Iron Maiden), Robem Halfordem i Judas Priest. Jest także założycielem i liderem amerykańskiej grupy hardrockowej Tribe of Gypsies. W jego muzyce zauważalne są wpływy kultury latynoamerykańskiej.

</doc>
<doc id="995580" url="https://pl.wikipedia.org/wiki?curid=995580" title="Zielony socjalizm">
Zielony socjalizm

Zielony socjalizm, inaczej ekosocjalizm – ideologia łącząca elementy socjalizmu z zieloną polityką. Uznaje szkodliwość kapitalizmu dla środowiska jako systemu tworzącego zanieczyszczenie i nadmierny konsumeryzm.
Historia.
Pierwsze koncepcje ekosocjalistyczne zaczęły powstawać w Wielkiej Brytanii już w latach 80. i 90. XIX wieku w działalności poety Williama Morrisa. W trakcie rewolucji październikowej próby wszczepienia ekologicznie postępowych przekonań do partii bolszewickiej zakończyły się fiaskiem, czego efektem stała się sprzeczna z zasadami zrównoważonego rozwoju polityka przemysłowa w ZSRR, a następnie całym bloku wschodnim.
Na Zachodzie ekosocjalizm szedł w parze z feminizmem, zaś na globalnym Południu uznany został za "ekologię dla ubogich". Ważnymi publikacjami stały się m.in. "Ekosocjalizm: od głębokiej ideologii do sprawiedliwości społecznej" z 1994 roku autorstwa Davida Peppera, oraz "Manifest ekosocjalistyczny" z 2001 roku Joela Kovela i Michaela Lowy'ego. Ideologia ekosocjalistyczna występuje w wielu partiach Zielonych na całym świecie, dominuje m.in. w Partii Zielonych Stanów Zjednoczonych. W Polsce nawiązuje do niej Polska Partia Socjalistyczna.
Przekonania.
Łącząc ze sobą socjalizm, marksizm i ekologię, zieloni socjaliści uważają wielu w ruchu Zielonych za zbyt ugodowych względem aktualnego systemu społeczno-ekonomicznego. Są zdeklarowanymi alterglobalistami, uważającymi kapitalizm za przyczynę nierówności społecznych na skalę całej planety, przynoszący także zniszczenie środowiska naturalnego. Jako rozwiązanie pojawiają się pomysły np. samowystarczalnej produkcji rolnej na obszarach Trzeciego Świata. Nie widzą także sprzeczności między dążeniem do wyrównywania różnic majątkowych a zerowym przyrostem gospodarczym. Pojawia się także rozróżnienie (stosowane przez Ramachandra Guha i Joana Martinez-Aliera) na ekologię Północy, która jest według nich pozą bogatych mieszkańców tamtych obszarów, a ekologię Południa, gdzie kwestie ochrony środowiska bezpośrednio wpływają na ludzkie życie i zdrowie. Zwolennicy ekosocjalizmu z globalnej Północy odpowiadają, że zanieczyszczenia wody i powietrza wpływają także na ubogich mieszkańców tamtych regionów, co prowadzi do tego, że w USA Partia Zielonych znajduje często poparcie wśród działaczy związkowych.
Ekosocjaliści sprzeciwiają się traktowaniu wzrostu gospodarczego jako wskaźnika postępu. Nowe technologie według nich likwidują dawne problemy, jednocześnie tworząc nowe, czego przykładem jest energetyka atomowa. Joel Kovel uznaje, że kapitalizm chce rosnąć w nieskończoność, co jest niemożliwe w warunkach ograniczonych zasobów naturalnych planety. Są także przeciwni wielkim, ponadnarodowym korporacjom, które wykorzystują prace marnie opłacanych robotników dla maksymalizacji zysków. 
Jako alternatywę dla kapitalizmu proponuje się rozliczne rozwiązania, m.in. tworzenie komun, wzrost świadomości i oporu klas pracujących, np. poprzez odmowę wykonywania prac szkodliwych dla środowiska. Jednym z ważniejszych postulatów jest idea gwarantowanego dochodu podstawowego dla wszystkich obywateli, jako narzędzi wyrównania nierówności społecznych i zapobiegania wpływów automatyzacji i zmianom klimatycznym. Dla osiągnięcia tych celów Joel Kovel proponuje zakładanie partii ekosocjalistycznych albo wchodzenie osób o takich poglądach do tradycyjnych Zielonych i zdobywanie w ich zwiększonych wpływów (entryzm). Postulują wartości pacyfistyczne.

</doc>
<doc id="995587" url="https://pl.wikipedia.org/wiki?curid=995587" title="The Celtic Football Club">
The Celtic Football Club



</doc>
<doc id="995588" url="https://pl.wikipedia.org/wiki?curid=995588" title="Troniny (województwo łódzkie)">
Troniny (województwo łódzkie)

Troniny – wieś w Polsce położona w województwie łódzkim, w powiecie wieluńskim, w gminie Pątnów. Miejscowość wchodzi w skład sołectwa Załęcze Małe.
W latach 1975–1998 miejscowość administracyjnie należała do województwa sieradzkiego. 
Zobacz też: Troniny

</doc>
<doc id="995590" url="https://pl.wikipedia.org/wiki?curid=995590" title="Gligi">
Gligi

Gligi – wieś w Polsce położona w województwie łódzkim, w powiecie wieluńskim, w gminie Pątnów. Miejscowość wchodzi w skład sołectwa Załęcze Małe.
W latach 1975–1998 miejscowość administracyjnie należała do województwa sieradzkiego.

</doc>
<doc id="995592" url="https://pl.wikipedia.org/wiki?curid=995592" title="Bukowce (województwo łódzkie)">
Bukowce (województwo łódzkie)

Bukowce – wieś w Polsce położona w województwie łódzkim, w powiecie wieluńskim, w gminie Pątnów. Miejscowość wchodzi w skład sołectwa Załęcze Małe.
W latach 1975–1998 miejscowość administracyjnie należała do województwa sieradzkiego.

</doc>
<doc id="995593" url="https://pl.wikipedia.org/wiki?curid=995593" title="Milton Obote">
Milton Obote

Apollo Milton Opeto Obote (ur. 28 grudnia 1924 w Akokoro, zm. 10 października 2005 w Johannesburgu) – premier Ugandy od 1962 do 1966 oraz prezydent kraju w latach 1966–1971 i 1980–1985, doprowadził do niepodległości Ugandy w 1962.
Życiorys.
Urodził się jako trzecie z dziewięciorga dzieci w rodzinie rolniczej w północno-środkowej Ugandzie. Jego ojciec był niewiele znaczącym wodzem plemiennym Langø. Apollo w młodości uczęszczał do szkół misyjnych. W 1948 roku rozpoczął edukację na Uniwersytecie Makerere w Kampali. Ze stacjonarnych studiów wydalono go po tym, jak zorganizował strajk studencki. Studia zakończył w trybie zaocznym. Dorywczo pracował jako robotnik i sprzedawca w południowym regionie Buganda. Następnie przeniósł się do sąsiedniej Kenii ogarniętej wówczas antykolonialnym powstaniem Mau Mau. Obote przystąpił do ugrupowania Afrykański Narodowy Związek Kenii założonej przez Jomo Kenyatta. W Kenii nabył umiejętności politycznych, które przydały mu się w walce o niepodległość własnej ojczyzny.
Po powrocie do Ugandy w 1957 roku dołączył do Narodowego Kongresu Ugandy. W 1958 roku został wybrany w skład Rady Legislacyjnej Ugandy. Był jednym z nielicznych delegatów afrykańskich, którzy nie wahali się krytykować rządów kolonialnych. W 1960 roku utworzył odrębny Ugandyjski Kongres Ludowy (UPC), który to przyjął lewicową ideologię. Przed wyborami parlamentarnymi w 1962 roku zawarł umowę z Bugandą, na mocy której mieszkańcy tego regionu zagłosują na UPC w zamian za to, że tamtejszy król Edward Mutesa (dla poddanych Mutes II) obejmie stanowisko prezydenta. Umowa opłaciła się, a UPC odniosło sukces w wyborach. Władzę w kraju objęła koalicja UPC i stronników króla Mutesa II. Obote został zaprzysiężony na premiera, Mutesa z kolei został prezydentem.
Relacje pomiędzy Mutesą a Obote nie były najlepsze. Mutesa dążył do uznania Bugandy jako oddzielnego królestwa, co Obote zdecydowanie odrzucał. Jednocześnie Obote zraził do siebie innych przywódców plemiennych przez realizacje socjalistycznego programu gospodarczego i osłabiania władzy lokalnych wodzów. Sytuację w kraju skomplikowała nacjonalistyczna postawa Obote, który dążąc do ograniczenia wpływów hinduskiej mniejszości kontrolującej duży sektor gospodarki, doprowadził do znacznego wzrostu cen. W kwietniu 1966 roku zawiązał spisek z głównodowodzącymi armii ugandyjskiej Idi Aminem, na mocy której ten drugi zadeklarował się zmusić Mutesę do ustąpienia. 23 maja tego samego roku oddziały Amina zaatakowały pałac Mutesy. Mutesa uciekł z kraju i formalnie ustąpił ze stanowiska. Po tych wydarzeniach Obote zawiesił konstytucję i ogłosił się prezydentem. Wkrótce w życie weszła nowa konstytucja, która likwidowała federalizm. Siłowe rozprawienie się z Mutesą przyczyniło się do coraz większej niepopularności rządu Obote na południu. Obote zareagował na to zaostrzeniem kursu względem tamtejszej ludności.
Pod koniec lat 60. udało się doświadczyć krótkiego okresu politycznej stabilności i wzrostu gospodarczego. W 1969 roku Obote ogłosił „Kartę zwykłego człowieka”. Karta promowała klasyczne ideały socjalistyczne (w tym własność pracowników nad środkami produkcji). Dokument wyobcował Ugandę wobec mocarstw zachodnich. W tym samym roku utworzono system jednopartyjny. Przywódcy zachodni obawiali się, że Obote pójdzie w ślady innych afrykańskich liderów i utworzy sojusz ze Związkiem Radzieckim. W rzeczywistości obawy Zachodu nie były uwierzytelnione, Uganda bowiem prowadziła politykę niezaangażowania, a o ile jej relacje z ZSRR były pozytywne, to nie było mowy o ściślejszej współpracy między państwami. 
Gdy 25 stycznia 1971 roku przebywał na konferencji w Singapurze, w kraju odbył się wojskowy zamach stanu. Wojskowi z Idi Aminem przejęli władzę w kraju co zmusiło Obote do szukania schronienia w Tanzanii. Dyktatorskie i brutalne rządy Amina przyczyniły się do powszechnej niechęci wobec niego wśród Ugandyjczyków. Obote wielokrotnie potępiał reżim, zyskując przy tym poparcie wielu tysięcy mieszkańców Ugandy. Wielu z nich uciekło przed reżimem do Tanzanii. W 1979 roku wojska Tanzanii wsparły antyrządowych rebeliantów i obaliły Amina drogą zbrojnej interwencji. Obote po obaleniu Amina powrócił na urząd prezydenta.
Pozycję Obote w Ugandzie potwierdziły wybory w 1980 roku. W trakcie drugiego etapu rządów ponownie prowadził represyjną politykę względem mieszkańców Ugandy, co doprowadziło do wybuchu wojny domowej. W 1985 roku armia odsunęła go od władzy drogą zamachu stanu. Obote zbiegł do Kenii, a następnie otrzymał azyl w Zambii. Zmarł 10 października 2005 roku w trakcie leczenia w Południowej Afryce.

</doc>
<doc id="995596" url="https://pl.wikipedia.org/wiki?curid=995596" title="Tihama">
Tihama

Tihama ( "Tihāmah") – wąska pustynna nizina leżąca blisko Morza Czerwonego na Półwyspie Arabskim, podzielona pomiędzy Arabię Saudyjską i Jemen. Jej szerokość wynosi do 70 km. Na wschodzie nizina ograniczona jest wysokim łańcuchem gór, którego najwyższym szczytem jest liczący 3760 m n.p.m. Dżabal an-Nabi Szuajb.
Klimat zwrotnikowy kontynentalny, skrajnie suchy. Średnia temperatura miesięczna wynosi 25-31 °C, jest to więc jeden z najgorętszych regionów na Ziemi. Występuje tu skąpa roślinność, głównie trawy i sucholubne krzewy; w zasolonych zagłębieniach rosną słonorośla. Ludność skupiona jest w oazach. Największe miasta leżą na wybrzeżu, są to Dżudda w Arabii Saudyjskiej i Al-Hudajda w Jemenie.

</doc>
<doc id="995599" url="https://pl.wikipedia.org/wiki?curid=995599" title="Princes Street Gardens">
Princes Street Gardens

Princes Street Gardens – park w centrum Edynburga, stolicy Szkocji, położony w cieniu edynburskiego zamku.
Historia.
Ogrody (ang. "gardens") powstały w 1820 roku na miejscu osuszonego jeziora North Loch. Był to właściwie zbiornik ścieków spływających z pobliskiego Starego Miasta.
W latach 40. XIX wieku została zbudowana kolej oraz powstał dworzec Waverley, otwarty w 1854 roku. Ogrody znajdują się przy południowej pierzei ulicy Princes Street oraz ciągną się aż do Mostu Waverley.
Powierzchnia Parku wynosi 34 000 m².
Pomniki.
W parku znajduje się wiele posągów i pomników. Większość z nich jest zbudowana w stylu gotyckim. W 1846 roku został zbudowany , na cześć sir Waltera Scotta. W ogrodach znajdują się również pomniki Davida Livingstona, i wielu innych osobistości. Od 2015 roku w parku stoi również pomnik niedźwiedzia Wojtka, który towarzyszył żołnierzom 22 Kompanii Zaopatrywania Artylerii m.in. w bitwie o Monte Cassino. 

</doc>
<doc id="995600" url="https://pl.wikipedia.org/wiki?curid=995600" title="Cieśle (powiat wieluński)">
Cieśle (powiat wieluński)

Cieśle – wieś w Polsce położona w województwie łódzkim, w powiecie wieluńskim, w gminie Pątnów. Miejscowość wchodzi w skład sołectwa Załęcze Małe.
W latach 1975–1998 miejscowość administracyjnie należała do województwa sieradzkiego.
Z Cieśli pochodzi poseł na Sejm V kadencji Edward Kiedos.

</doc>
<doc id="995601" url="https://pl.wikipedia.org/wiki?curid=995601" title="Budziaki">
Budziaki



</doc>
<doc id="995602" url="https://pl.wikipedia.org/wiki?curid=995602" title="Kochanówka (województwo wielkopolskie)">
Kochanówka (województwo wielkopolskie)

Kochanówka – część wsi Sarcz w Polsce, położona w województwie wielkopolskim, w powiecie czarnkowsko-trzcianeckim, w gminie Trzcianka. 
W latach 1975–1998 Kochanówka administracyjnie należała do województwa pilskiego.
Początkowo jedynym budynkiem mieszkalnym była tu "leśniczówka Kochanówka". Atrakcyjne położenie w pobliżu jeziora Okunie doprowadziło w ostatnich latach do powstania kolejnych zabudowań. 

</doc>
<doc id="995603" url="https://pl.wikipedia.org/wiki?curid=995603" title="Joakim Noah">
Joakim Noah

Joakim Simon Noah (ur. 25 lutego 1985 w Nowym Jorku) – francuski koszykarz, posiadający także amerykańskie i szwedzkie obywatelstwo, występujący na pozycji środkowego, reprezentant Francji. 
Życiorys.
Wczesne lata.
Urodził się w Nowym Jorku jako syn Cécilii Rhode (urodzonej jako Cécilia Catharina Björnsdotter Rodhe), modelki, która zdobyła tytuł Miss Szwecji 1978, i Yannicka Noaha, zawodowego francuskiego tenisisty, który w 1983 zwyciężył w Roland Garros. W latach 2004–2007 studiował na University of Florida. 
Kariera.
Mierzący 211 cm wzrostu koszykarz, z Florida Gators dwukrotnie zwyciężał w NCAA (2006, 2007), a w 2006 wybrano go najlepszym graczem turnieju finałowego. Do NBA został wybrany z 9 numerem w drafcie 2007 do Chicago Bulls. 21 kwietnia 2014 został wybrany najlepszym obrońcą sezonu 2013/14. 2 czerwca 2014 został wybrany do pierwszej piątki defensorów sezonu 2013/2014. Został też wybrany do pierwszej piątki All-NBA Team za sezon 2013/14.
8 lipca 2016 jako wolny agent podpisał kontrakt z New York Knicks. 13 października 2018 został zwolniony. 4 grudnia podpisał umowę do końca sezonu z Memphis Grizzlies.
9 marca 2020 zawarł 10-dniowa umowę z Los Angeles Clippers.

</doc>
<doc id="995605" url="https://pl.wikipedia.org/wiki?curid=995605" title="Grodzisko w Łomży">
Grodzisko w Łomży

Grodzisko w Łomży (obecnie w Starej Łomży) w wielu publikacjach wiązane z nieistniejącą już miejscowością Szur. Jest położone na brzegu moreny czołowej, tworzącej skarpę zwaną Górą Królowej Bony. Grodzisko jest pozostałością po wczesnośredniowiecznym grodzie, na który składał się gród właściwy oraz dwa podgrodzia. Na podstawie badań archeologicznych wyróżniono trzy zasadnicze fazy grodu:
Gród na początku pełnił rolę obronną, a następnie handlową. Pod jego osłoną rozwijały się położone w pobliżu liczne osady. Na sąsiednim Wzgórzu Świętego Wawrzyńca od 1000 roku mieścił się kościół parafialny. W XIV wieku po zniszczeniu grodu w czasie Jaćwieskich najazdów, wyznaczono nową lokalizację Łomży oddaloną o 5 km na zachód od dotychczasowej.
Liczne badania przeprowadzone w XX wieku odkryły wielkość i bogactwo wczesnośredniowiecznego grodu, m.in. ceramiczne naczynia, żelazne narzędzia oraz szczątki spalonych drewnianych belek.
Obecnie prowadzi się prace mające na celu budowę grodu w oparciu o znane wczesnośredniowieczne metody konstruowania takich obiektów. Według założeń nowo wybudowany gród nie zostanie zbudowany na grodzisku. Będzie znajdował się bliżej miasta, przy nowej przeprawie mostowej (przy ul. Sikorskiego).

</doc>
<doc id="995606" url="https://pl.wikipedia.org/wiki?curid=995606" title="Gród w Łomży">
Gród w Łomży



</doc>
<doc id="995607" url="https://pl.wikipedia.org/wiki?curid=995607" title="Budziaki (województwo łódzkie)">
Budziaki (województwo łódzkie)

Budziaki – wieś w Polsce położona w województwie łódzkim, w powiecie wieluńskim, w gminie Pątnów. Miejscowość wchodzi w skład sołectwa Dzietrzniki.
W latach 1975–1998 miejscowość administracyjnie należała do województwa sieradzkiego.

</doc>
<doc id="995608" url="https://pl.wikipedia.org/wiki?curid=995608" title="Madeły">
Madeły

Madeły – osada w Polsce położona w województwie łódzkim, w powiecie wieluńskim, w gminie Pątnów. Miejscowość wchodzi w skład sołectwa Załęcze Wielkie.
W latach 1975–1998 miejscowość administracyjnie należała do województwa sieradzkiego. 

</doc>
<doc id="995609" url="https://pl.wikipedia.org/wiki?curid=995609" title="Maria Ozga-Zielińska">
Maria Ozga-Zielińska

Maria Wiesława Ozga-Zielińska (ur. 25 sierpnia 1930 w Warszawie, zm. 17 grudnia 2015) – profesor, hydrolog, członek prezydium Komitetu Gospodarki Wodnej Polskiej Akademii Nauk. Nagrodzona za szczególne osiągnięcia naukowo-badawcze w zakresie ochrony, kształtowania i użytkowania środowiska.
Życiorys.
Ukończyła żeńskie gimnazjum i liceum im. Stefanii Sempołowskiej w Warszawie. Studia rozpoczęła w 1950 na kierunku budownictwa wodnego Politechniki Warszawskiej. Już na III roku studiów rozpoczęła pracę naukową jako zastępca asystenta prof. Edwarda Świętopełka-Czetwertyńskiego. Prowadziła też ćwiczenia ze studentami młodszych roczników. W 1956 ukończyła studia magisterskie i podjęła decyzję o kontynuowaniu kariery naukowej.
W 1960 opublikowała pierwszą pracę naukową z dziedziny hydrologii, na której odtąd skupiały się jej zainteresowania. W 1964 uzyskała stopień doktora za pracę "Metody obliczania i prognozowania niżówek w ujęciu probabilistycznym", nagrodzoną przez Polskie Towarzystwo Geofizyczne. W 1970 odbyła staż naukowy na uniwersytecie w Fort Collins w stanie Kolorado, dzięki któremu jej naukowe zainteresowania skierowały się ku teorii systemów, co zaowocowało w 1976 rozprawą habilitacyjną pt. "Metody opisu i analizy systemów hydrologicznych". W 1979 uzyskała tytuł naukowy profesora.
W latach 1973-2000 była kierownikiem Zakładu Gospodarki Wodnej i Hydrologii Politechniki Warszawskiej a w 1976-1990 – dyrektorem Instytutu Inżynierii Środowiska. Od 1974 do 1991 była członkiem rady naukowej i przewodniczącą sekcji hydrologii Instytutu Meteorologii i Gospodarki Wodnej a od 1995 członkiem Rady Naukowej i przewodniczącą Konwentu Seniorów.
Od 1972 r. była członkiem Komitetu Gospodarki Wodnej PAN; w latach 1987-1999 była jego przewodniczącą a następnie członkiem prezydium.
Pochowana na cmentarzu Powązkowskim w Warszawie (kwatera 271-3-21).

</doc>
<doc id="995610" url="https://pl.wikipedia.org/wiki?curid=995610" title="Stiepan Oleksiuk">
Stiepan Oleksiuk



</doc>
<doc id="995611" url="https://pl.wikipedia.org/wiki?curid=995611" title="Pańska Łaska">
Pańska Łaska

Pańska Łaska – osada w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka. 
W latach 1975–1998 miejscowość administracyjnie należała do województwa pilskiego.

</doc>
<doc id="995612" url="https://pl.wikipedia.org/wiki?curid=995612" title="HK Vojvodina Nowy Sad">
HK Vojvodina Nowy Sad

Vojvodina Nowy Sad (serb. Војводина Нови Сад) – serbski klub hokejowy z siedzibą w Nowym Sadzie.
Zawodnicy i szkoleniowcy.
W sezonie 2002/2003 zawodnikiem klubu był Roman Mega. Trenerem zespołu od 12004 do 2007 był Witalij Stain.

</doc>
<doc id="995615" url="https://pl.wikipedia.org/wiki?curid=995615" title="Citroen 2CV">
Citroen 2CV



</doc>
<doc id="995616" url="https://pl.wikipedia.org/wiki?curid=995616" title="Stefan Angielski">
Stefan Angielski

Stefan Zygmunt Angielski (ur. 6 stycznia 1929 w Lubomlu, zm. 22 kwietnia 2022) – lekarz, profesor nauk medycznych, członek Polskiej Akademii Nauk, kawaler Orderu Odrodzenia Polski.
Życiorys.
Urodził się jako syn policjanta Juliana Angielskiego, zamordowanego w 1940 przez NKWD. Studiował kierunek lekarski w Akademii Medycznej w Gdańsku w latach 1949 – 1954. Cztery lata później otrzymał stopień naukowy doktora nauk medycznych na podstawie rozprawy doktorskiej pt. „Aminokwasy moczu bliźniąt jedno i dwujajowych”. W 1963 roku podniesiono go do godności doktora habilitowanego za dysertację pt. „Działanie i przemiana kwasu maleinowego w nerce”. Tytuł profesora nadzwyczajnego nadano mu w 1973, a zwyczajnego w 1980.
Był specjalistą w zakresie biochemii klinicznej i patobiochemii nerek. Od 1989 członek korespondent, a od 2002 – członek rzeczywisty Polskiej Akademii Nauk. Kierownik Zespołu Nefrologii Komórkowej i Molekularnej Instytutu Medycyny Doświadczalnej i Klinicznej PAN i Akademii Medycznej w Gdańsku. Członek korespondent Polskiej Akademii Umiejętności, a także Ukraińskiej Akademii Nauk i Europejskiej Akademii Nauki i Sztuki. 
Pełnił funkcję rektora Akademii Medycznej w Gdańsku(1990–1993) i Powiślańskiej Szkoły Wyższej w Kwidzynie.
Był organizatorem pierwszego polskiego Zakładu Biochemii Klinicznej. Wdrożył na studiach medycznych diagnostykę laboratoryjną. Współinicjował także powołanie Międzyuczelnianego Wydziału Biotechnologii Uniwersytetu Gdańskiego i Gdańskiego Uniwersytetu Medycznego.
Był członkiem Wojewódzkiego Oddziału Związku Sybiraków w Gdańsku. Jako prezes tej organizacji zainicjował w 1992 r. fundusz o nazwie „Stypendium sybirackie”.
W 2020 otrzymał tytuł doktora honoris causa Uniwersytetu Gdańskiego.
Został pochowany na gdańskim cmentarzu Srebrzysko (rejon VI, kolumbarium II-D-1).

</doc>
<doc id="995617" url="https://pl.wikipedia.org/wiki?curid=995617" title="Smolary (powiat czarnkowsko-trzcianecki)">
Smolary (powiat czarnkowsko-trzcianecki)

Smolary – część wsi Straduń w Polsce, położona w województwie wielkopolskim, w powiecie czarnkowsko-trzcianeckim, w gminie Trzcianka. Wchodzi w skład sołectwa Straduń.
W latach 1975–1998 Smolary administracyjnie należały do województwa pilskiego.
Na wschód od Smolar znajduje się jezioro Straduń.

</doc>
<doc id="995618" url="https://pl.wikipedia.org/wiki?curid=995618" title="Turn- und Sportverein München von 1860">
Turn- und Sportverein München von 1860



</doc>
<doc id="995620" url="https://pl.wikipedia.org/wiki?curid=995620" title="Herb gminy Pątnów">
Herb gminy Pątnów

Herb gminy Pątnów przedstawia w polu błękitnym stylizowany zegar słoneczny barwy złotej. Pochodzi on od symbolu najstarszej wzmiankowanej w źródłach miejscowości w gminie: Kamionki. Z dokumentów zachowanych w muzeum w Wieluniu wynika, iż Kamionka była w XV wieku własnością arcybiskupa gnieźnieńskiego, a w 1460 kapituła gnieźnieńska nadała jej symbol zegara słonecznego, jako znak odróżniający Kamionkę od innych miejscowości. Następnie zegar taki wmurowano we frontową ścianę dworku. Obecnie z dworku pozostały jedynie ruiny, natomiast niegdysiejszy symbol Kamionki przyjęła za swój symbol herbowy gmina Pątnów.

</doc>
<doc id="995621" url="https://pl.wikipedia.org/wiki?curid=995621" title="Athletic Club Omonia Nicosia">
Athletic Club Omonia Nicosia



</doc>
<doc id="995627" url="https://pl.wikipedia.org/wiki?curid=995627" title="Vålerengens Idrettsforening Fotball">
Vålerengens Idrettsforening Fotball



</doc>
<doc id="995629" url="https://pl.wikipedia.org/wiki?curid=995629" title="Gintorowo">
Gintorowo

Gintorowo – część wsi Straduń w Polsce, położona w województwie wielkopolskim, w powiecie czarnkowsko-trzcianeckim, w gminie Trzcianka. Wchodzi w skład sołectwa Straduń.
W latach 1975–1998 Gintorowo administracyjnie należało do województwa pilskiego.
Występuje również błędny wariant nazewniczy "Ginterowo".

</doc>
<doc id="995632" url="https://pl.wikipedia.org/wiki?curid=995632" title="Puchar Europy Mistrzów Klubowych (1966/1967)">
Puchar Europy Mistrzów Klubowych (1966/1967)

XII Puchar Europy Mistrzów Klubowych 1966/1967

</doc>
<doc id="995633" url="https://pl.wikipedia.org/wiki?curid=995633" title="Żabie skoki">
Żabie skoki



</doc>
<doc id="995634" url="https://pl.wikipedia.org/wiki?curid=995634" title="Gamera">
Gamera

Gamera (jap. ガメラ) – fikcyjny gigantyczny latający żółw z serii japońskich filmów science-fiction wyprodukowanych przez wytwórnię Daiei. Został wykreowany w 1965 r. jako odpowiedź wytwórni Daiei na cieszące się w tym czasie ogromną popularnością filmy wytwórni Toho z serii o Godzilli. Gamera pojawił się łącznie w 12 filmach i jest jednym z najsłynniejszych japońskich filmowych potworów.
Historia.
Seria Shōwa.
Po raz pierwszy Gamera pojawił się w filmie "Daikaijū Gamera" z 1965 r. W tym filmie (będącym ostatnim czarno-białym japońskim filmem o potworach) jest on prehistorycznym żółwiem, który w wyniku walki między amerykańskimi i radzieckimi myśliwcami w Arktyce zostaje przez przypadek obudzony ze snu przez wybuch jądrowy. Gamera jest tu jeszcze niebezpiecznym dla ludzi, niszczycielskim potworem, który po przebudzeniu rusza, by zniszczyć Japonię. Jednak w jednej ze scen filmu Gamera ratuje małego chłopca Toshio Sakurai przed śmiercią; w filmie nie zostaje wyjaśnione, dlaczego to zrobił. Ostatecznie udaje się uwolnić Japonię od zagrożenia, wystrzeliwując Gamerę na Marsa przy użyciu potężnej rakiety.
Gamera powrócił jednak już rok później w filmie "Daikaijū kessen: Gamera tai Barugon", a potem do 1971 r. wystąpił jeszcze w 5 kolejnych filmach. Były one jednak utrzymane w innym tonie niż oryginalny film, adresowane raczej do dzieci. Gamera w tych filmach nie był niszczycielskim potworem, lecz przeciwnie – obrońcą Japonii, chroniącym ją przed atakami innych potworów; gigantyczny żółw zyskał nawet przydomek „przyjaciela wszystkich dzieci”. Filmy te spotykały się z różnymi reakcjami; zyskały sobie wielu fanów, ale bywały też przedmiotem kpin (np. aż 5 z 8 filmów o Gamerze z serii Shōwa zostało wykorzystanych w serialu komediowym "Mystery Science Theater 3000", wykpiwającym filmy fantastyczno – naukowe klasy B; dla porównania – w tym samym serialu zostały wykpione tylko 2 z 15 filmów z Godzillą z serii Shōwa).
W 1971 r. karierę Gamery na kilka lat przerwało bankructwo wytwórni Daiei. W 1974 r. wykupiła ją Tokuma Shoten Publishing Co., Ltd. Nowy zarząd, próbując poprawić sytuację finansową firmy, zdecydował o wyprodukowaniu jeszcze jednego filmu o Gamerze. W 1980 r. na ekrany kin wszedł "Uchu Kaijū Gamera", ostatni film o olbrzymim żółwiu w serii Shōwa. Gamera tym razem musiał bronić Ziemi przed całą hordą potworów znanych z poprzednich filmów z serii, wysłanych do ataku przez kosmitów. W istocie wszystkie sceny walk potworów w tym filmie to wykorzystane raz jeszcze fragmenty poprzednich filmów; takie rozwiązanie wymusiły ogromne trudności finansowe wytwórni Daiei. Po pokonaniu wszystkich potworów, w finale filmu Gamera oddaje życie niszcząc statek kosmitów. To jak dotąd jedyny film z serii o Gamerze, który trafił na ekrany polskich kin (w latach 80., pod tytułem "Superpotwór"). Nie okazał się sukcesem kasowym, w rezultacie czego kariera Gamery została przerwana na kolejnych 15 lat.
Seria Heisei.
Dopiero w 1994 r., gdy dobiegała końca seria Heisei filmów o Godzilli (1984-1995), wytwórnia Daiei postanowiła wskrzesić swojego najsłynniejszego wielkiego potwora. Wytwórnia zdecydowała się też powierzyć pieczę nad nową serią reżyserowi Shusuke Kaneko; w rezultacie w latach 1995-1999 na ekrany kin weszły 3 filmy zdecydowanie różniące się od adresowanych do dzieci filmów z serii Shōwa. Spotkały się one generalnie z bardzo przychylnym przyjęciem ze strony fanów, ze względu na dobrej jakości, poprawiane z filmu na film efekty specjalne (w filmie "Gamera 3: Iris Kakusei" z 1999 r. niektóre sceny z Gamerą i jej przeciwnikiem – Iris – były już nawet wygenerowane komputerowo, a nie – jak w poprzednich filmach z serii – odegrane przez ludzi w kostiumach) i mroczny klimat. Szczególnie ostatni film trylogii, "Gamera 3: Iris Kakusei", przedstawia Gamerę wręcz jako antybohatera; choć broni Japonii przed atakami innych potworów, walcząc z nimi gigantyczny żółw nie zwraca uwagi na to, że sam powoduje gigantyczne zniszczenia i śmierć setek ludzi. W tej serii (całkowicie ignorującej wydarzenia z filmów z serii Shōwa) Gamera jest potworem stworzonym tysiące lat temu przez zaginioną cywilizację Atlantydy dla ochrony przed latającymi potworami – Gyaosami.
Seria Heisei o Gamerze zainspirowała powstanie nieoficjalnego ciągu dalszego – nakręconego przez fanów trylogii filmu "Gamera 4: The Truth". Film zyskał pewne wsparcie od wytwórni Daiei, z zastrzeżeniem, że twórcy nie mogą czerpać zysków z jego wyświetlania. Jako film nakręcony przez fanów, nie był on wyświetlany poza Japonią.
Seria Millennium.
W 2002 r. wytwórnię Daiei wykupiła Kadokawa Shoten Publishing Co., Ltd. Raz jeszcze zmiana zarządu pociągnęła za sobą decyzję o wskrzeszeniu najsłynniejszego potwora wytwórni. W 2006 r. wszedł na ekrany japońskich kin jak dotąd ostatni film z serii o Gamerze – "Gamera: Chīsaki Yūsha Tachi". Raz jeszcze zignorowane zostają wydarzenia ze wszystkich poprzednich filmów. W latach 70. XX wieku Gamera stoczył walkę z hordą Gyaosów w obronie wioski na wybrzeżu Japonii. Olbrzymi żółw dla ratowania ludzi poświęcił własne życie, eksplodując i tym samym niszcząc zarówno swoich przeciwników, jak i siebie. 30 lat później chłopiec o imieniu Toru w miejscu, gdzie zginął Gamera, odnajduje jajo, z którego wykluwa się mały Gamera – Toto. Film skupia się następnie na losach Toto, od jego wyklucia się z jaja i przyjaźni z Toru, do finałowej walki w obronie Japonii z olbrzymim morskim jaszczurem Zedusem.
Filmografia.
Seria Shōwa
Seria Heisei
Seria Millennium
Planowane, ale nie nakręcone filmy
Inne
Przeciwnicy.
W 11 z 12 filmów z serii o Gamerze gigantyczny żółw broni Ziemi przed atakami innych potworów. Potwory, z którymi walczył to:

</doc>
<doc id="995637" url="https://pl.wikipedia.org/wiki?curid=995637" title="Świstak.pl">
Świstak.pl

Świstak.pl – polski internetowy serwis aukcyjny, oficjalnie uruchomiony 1 marca 2004 r.
Historia.
Strona powstała z inicjatywy Andrzeja Ciesielskiego oraz Rafała Agnieszczaka. Przesłankami realizacji pomysłu była niezadowalająca - w przekonaniu założycieli, ówczesna oferta aukcji internetowych. Testowe uruchomienie serwisu miało miejsce 24 października 2003 r. Przez kilka kolejnych miesięcy uwzględniane były sugestie osób odwiedzających. Właściwe rozpoczęcie działalności nastąpiło 1 marca 2004 r.
Serwis wstrzymał wystawianie nowych aukcji w 2016 r.
Cechy.
"Świstak.pl" umożliwia zarejestrowanym użytkownikom zawieranie transakcji kupna i sprzedaży za pośrednictwem internetu. Od (1 września 2011 r.) serwis zaczął pobierać prowizje od sprzedaży. Wszystkie usługi rozliczane w wirtualnej gotówce tzw. srebrnych.Wystawione przedmioty pogrupowane są w około 15 tysięcy kategorii, co ma na celu zwiększenie funkcjonalności. W skład serwisu wchodzi również forum, ułatwiające wzajemny kontakt między użytkownikami.
Zaproponuj Cenę.
W dniu swych 5 urodzin (24 października 2008 r.) serwis Swistak.pl wystartował w nowej odsłonie, zmieniając formę zawierania transakcji. Stara forma licytacji została zastąpiona całkowicie nową o nazwie „Zaproponuj Cenę”. Umożliwia ona negocjowanie ceny, a zawieranie transakcji od teraz jest w większym stopniu decyzją sprzedawcy. 
Rozbudowany system opinii.
Serwis wprowadził także szczegółowy system ocen i komentarzy. Każda ocena jest wystawiania w skali od 1 do 5, a kupujący wystawia sprzedającemu, aż 3 oceny cząstkowe: Logistyka, Towar i Jakość obsługi. W ten sposób oceny stają się dokładniejsze i łatwiej ocenić wiarygodność użytkownika.
System rankingów.
Przy okazji wielkich zmian udostępniona została także lista 20 najpopularniejszych kategorii (pod względem ilości zawieranych tam transakcji) oraz 20 najpopularniejszych słów kluczowych wpisywanych w wyszukiwarce serwisu. W ten sposób ułatwiono nowym sprzedawcom wybranie branży, w której warto zaistnieć w serwisie Świstak.pl.
Poradniki Zakupowe.
15 października 2010 r. został dodany katalog interesujących informacji o produktach i technologiach.
Popularność.
Udział serwisu w rynku aukcyjnym wynosi ponad 10%. W grudniu 2010 r. serwis pierwszy raz w historii przekroczył liczbę trwających aukcji ponad 2 mln. Obecnie jest to 1.987.983 aukcji (luty 2011). Miesięczna liczba unikalnych odwiedzających przekracza 1,9 miliona. (źródło: Aukcjostat.pl).
Krytyka.
Serwis "Swistak.pl" po ostatniej przebudowie (październik 2008) stara się budować swoją pozycję na rynku poprzez społeczności. Serwis nie chce konkurować z Allegro i eksperymentuje z nowymi formami licytacji. Jednym z większych problemów serwisu jest to, że zawiera się na nim znacznie mniej transakcji – głównie ze względu na mniejszą liczbę odwiedzin, jak i mniejszą liczbę aukcji (mniejszą liczbę sprzedających).

</doc>
<doc id="995638" url="https://pl.wikipedia.org/wiki?curid=995638" title="Znaki diaktryczne">
Znaki diaktryczne



</doc>
<doc id="995639" url="https://pl.wikipedia.org/wiki?curid=995639" title="Wzgórza łomżyńskie">
Wzgórza łomżyńskie

Wzgórza łomżyńskie – według legendy Łomża położona jest na pięciu wzgórzach morenowych obejmujących wysoką, lewobrzeżną skarpę pradoliny Narwi. W rzeczywistości dotyczy to zarówno Starej Łomży, jak i "nowej". Zaliczamy do nich:
Na wzgórzach i u ich podnóża leżały: Łomża w pierwotnej lokalizacji, tuż obok Szur, a po ustanowieniu nowej lokalizacji Łomży także Stara Łomża.

</doc>
<doc id="995641" url="https://pl.wikipedia.org/wiki?curid=995641" title="Łomżyńskie wzgórza">
Łomżyńskie wzgórza



</doc>
<doc id="995643" url="https://pl.wikipedia.org/wiki?curid=995643" title="Royal Mile">
Royal Mile

The Royal Mile – ciąg ulic w centrum Edynburga, prowadzący od Zamku do Opactwa i Pałacu Holyrood. Składają się na niego kolejno Castle Hill ("Wzgórze Zamkowe"), Lawnmarket, High Street i Canongate.
Royal Mile tworzy główny trakt edynburskiej starówki. Położona jest na grzbiecie wulkanicznej góry, na której szczycie znajduje się zamek. Historycznie jest najstarszą ulicą miasta. Dla zabudowy położonej wzdłuż tej ulicy charakterystyczna jest znaczna wysokość kamienic, sięgających niekiedy dziesięciu pięter. Wynika to ze znacznego zaludnienia w średniowieczu, kiedy Edynburg był miastem zamkniętym w murach i jedynym sposobem na stworzenie nowych mieszkań była dobudowa kolejnych pięter do istniejących domów. Innym typowym elementem ulicy są "closes", wąskie korytarze pomiędzy budynkami, prowadzące na niewielkie dziedzińce, do ogrodów na tyłach bądź na sąsiednie ulice.
Royal Mile przez większość roku oblegana jest przez turystów, a w czasie festiwalu teatralnego spotkać tu można grupy teatralne, mimów i cyrkowców. Wypełniona jest przeróżnymi pamiątkarskimi sklepikami z whisky, kiltami i innymi wyrobami rzemieślniczymi. Znajdują się tu także godne uwagi muzea i kościoły oraz urzędy, w tym Sąd Najwyższy Szkocji.

</doc>
<doc id="995644" url="https://pl.wikipedia.org/wiki?curid=995644" title="Wzgórza w Łomży">
Wzgórza w Łomży



</doc>
<doc id="995647" url="https://pl.wikipedia.org/wiki?curid=995647" title="Opactwo Holyrood">
Opactwo Holyrood

Opactwo Holyrood (ang: Holyrood Abbey; dosłownie "Opactwo Świętego Krzyża"), zbudowane w 1128 przez króla Dawida I Szkockiego, jest dziś zrujnowanym augustiańskim opactwem w Edynburgu w Szkocji. 
Zlokalizowane jest na terenach Królewskiego Pałacu Holyrood.

</doc>
<doc id="995656" url="https://pl.wikipedia.org/wiki?curid=995656" title="Filozofia kontynentalna">
Filozofia kontynentalna

Filozofia kontynentalna – termin pochodzący z anglosaskiej tradycji filozoficznej, odnoszący się do tradycji filozoficznych pozostających pod znacznym wpływem pewnej grupy filozofów Europy kontynentalnej XIX i XX w. Czasem słowo "kontynentalny" jest w historii filozofii używane do odróżnienia innych niż współczesne kierunków filozoficznych świata anglosaskiego i "kontynentalnej" Europy (np. rozróżnia się "oświecenie kontynentalne" i "oświecenie brytyjskie"). Przeważnie jednak używane jest dla odróżnienia pewnej niekoherentnej grupy kierunków filozoficznych (do której należą przede wszystkim klasyczny idealizm niemiecki, egzystencjalizm, hermeneutyka, fenomenologia, strukturalizm, postmodernizm, w pewnej mierze: marksizm, neotomizm i feminizm) od filozofii analitycznej – należy tu zauważyć, że filozofia analityczna we współczesnym anglosaskim świecie filozoficznym ma większe znaczenie, niż np. w niemieckim czy francuskim. Należy jednak zwrócić uwagę także na to, że poza krajami anglosaskimi istnieją także inne, w których filozofia analityczna zdobyła duże znaczenie – należą do nich zwłaszcza Polska, Austria i kraje skandynawskie. Ponadto wiele kierunków, które bywają uważane za "analityczne" może silnie inspirować się współczesną filozofią "nieanalityczną", a wiele kierunków uznawanych za "nieanalityczne" silnie inspirować się filozofią analityczną lub nawet (jak marksizm analityczny) być jej częścią.
W zbliżonym znaczeniu używa się także terminów filozofia nieanalityczna, filozofia syntetyczna, a czasem nawet filozofia współczesna. Różnorodność filozofii "nieanalitycznej" uniemożliwia skonstruowanie jej definicji, definicje filozofii analitycznej różnią się zaś znacznie, przede wszystkim ze względu na historyczne przemiany rozumienia pojęcia analizy. W wielu syntetycznych ujęciach historii filozofii współczesnej podział filozofii XX-wiecznej na analityczną i "nieanalityczną" uznaje się za fundamentalny dla niej, mimo że przyczyny i rzeczywiste znaczenie tego podziału wciąż budzą kontrowersje interpretacyjne. Istnieją też opinie, że po dziesięcioleciach, gdy podział ten był ostry, nadeszły czasy, kiedy zanika – tak np. Marek Siemek pisze, że "o ile jeszcze przed dwudziestu laty można było sensownie mówić o dychotomicznym podziale wszystkich filozofów na czytelników Wittgensteina i czytelników Heideggera, niemających żadnej płaszczyzny porozumienia między sobą, to dziś sytuacja ta uległa całkowitej odmianie. Zachowując całą symbolikę tych dwóch nazwisk można powiedzieć, że obecnie Wittgensteina i Heideggera czytają zazwyczaj właśnie ci sami ludzie, a co więcej, niektórzy z nich twierdzą, że obaj ci autorzy w dwóch różnych językach mówili mniej więcej to samo".

</doc>
<doc id="995657" url="https://pl.wikipedia.org/wiki?curid=995657" title="Filozofia nieanalityczna">
Filozofia nieanalityczna



</doc>
<doc id="995658" url="https://pl.wikipedia.org/wiki?curid=995658" title="Filozofia syntetyczna">
Filozofia syntetyczna



</doc>
<doc id="995661" url="https://pl.wikipedia.org/wiki?curid=995661" title="Andreas Friedrich Bauer">
Andreas Friedrich Bauer

Andreas Friedrich Bauer (ur. 18 sierpnia 1783 w Stuttgarcie, zm. 27 grudnia 1860 w Würzburgu) – niemiecki inżynier i wynalazca, współzałożyciel - razem z Friedrichem Koenigiem - pierwszej w Niemczech, istniejącej do dziś fabryki maszyn drukarskich Koenig &amp; Bauer AG (KBA)

</doc>
<doc id="995662" url="https://pl.wikipedia.org/wiki?curid=995662" title="Friedrich Koenig">
Friedrich Koenig

Friedrich Gottlob Koenig (ur. 17 kwietnia 1774 w Eisleben, zm. 17 stycznia 1833 w Würzburgu) – niemiecki inżynier i wynalazca, współzałożyciel – razem z Andreasem Friedrichem Bauerem – pierwszej w Niemczech, istniejącej do dziś fabryki maszyn drukarskich Koenig &amp; Bauer AG (w skrócie KBA).

</doc>
<doc id="995665" url="https://pl.wikipedia.org/wiki?curid=995665" title="Anna Bogucka-Skowrońska">
Anna Bogucka-Skowrońska

Anna Teresa Bogucka-Skowrońska (ur. 23 lutego 1942 w Radomiu) – polska polityk, adwokat, senator I, II i IV kadencji, była sędzia Trybunału Stanu.
Życiorys.
W 1964 ukończyła studia prawnicze na Wydziale Prawa i Administracji Uniwersytetu im. Adama Mickiewicza w Poznaniu. Następnie odbyła aplikację sądową i adwokacką. Od 1970 wykonuje zawód adwokata w Słupsku. Od 1971 do 1981 należała do Stronnictwa Demokratycznego.
W 1980 przystąpiła do „Solidarności”, współtworzyła struktury związkowe w regionie słupskim. Została internowana w stanie wojennym na kilka dni jako jedyna kobieta w tym regionie. Po zwolnieniu przewodniczyła Ośrodkowi Słupskiego Biskupiego Komitetu Pomocy Osobom Pozbawionym Wolności i Ich Rodzinom, współpracującym z Komitetem Prymasowskim. Brała udział w kilkudziesięciu procesach politycznych, broniąc społecznie takich działaczy opozycji, jak Lech Wałęsa, Zbigniew Romaszewski, Anna Walentynowicz, Bogdan Lis i inni. W latach 1983–1989 członkini Komitetu Helsińskiego.
Po 1989 zasiadała w Senacie I kadencji z ramienia Komitetu Obywatelskiego, II kadencji z ramienia Unii Demokratycznej oraz IV kadencji z ramienia Unii Wolności, w trakcie której przeszła do klubu senatorskiego Akcji Wyborczej Solidarność. Pełniła także funkcję sędziego Trybunału Stanu (1993–1997), przewodniczyła rozprawie w sprawie afery alkoholowej. Będąc senatorem IV kadencji, reprezentowała izbę wyższą w Krajowej Radzie Sądownictwa. Współzałożycielka, a w latach 1990–1993 sekretarz generalny Stowarzyszenia „Wspólnota Polska”.
W latach 2002–2006 była przewodniczącą rady miejskiej w Słupsku. W wyborach do Parlamentu Europejskiego w 2004 bezskutecznie ubiegała się o mandat eurodeputowanej z listy UW, a w wyborach parlamentarnych w 2005 ponownie o mandat senatora z ramienia Partii Demokratycznej. Sprzeciwiając się akcesji PD do koalicji Lewica i Demokraci, w 2006 wraz z grupą lokalnych działaczy przeszła do Platformy Obywatelskiej. Zrezygnowała jednocześnie ze startu w wyborach samorządowych.
W latach 2007–2015 z rekomendacji PO przez dwie kadencje była sędzią Trybunału Stanu. W 2010 powróciła do słupskiej rady miasta, w której zasiadała do 2014.

</doc>
<doc id="995676" url="https://pl.wikipedia.org/wiki?curid=995676" title="Yuffie Kisaragi">
Yuffie Kisaragi

 – jedna z głównych bohaterek gry jRPG Final Fantasy VII firmy Square.
Yuffie jest ninja i złodziejką materii. Jej bronią są: bumerang, nóż i orygami do rzucania.
Urodziła się 20 listopada w wiosce Wutai. Ma 16 lat a jej wzrost wynosi 1,57m.
Po przygodzie w Rocket Town z Palmerem, gdy wypłyniemy na wyspę Wutai, podczas wędrówki, Yuffie nam kradnie wszystkie materie (jeżeli jest w drużynie). Można je odzyskać ratując dziewczynę od Dona Corneo'a, który chciał uprawiać z nią seks.

</doc>
<doc id="995682" url="https://pl.wikipedia.org/wiki?curid=995682" title="Lista rzek w Szkocji">
Lista rzek w Szkocji

Poniżej wyszczególnione są najdłuższe, mierząc od źródła, rzeki w Szkocji oraz rzeki mające największe zlewiska
Najdłuższymi rzekami w Szkocji są:
największe zlewiska wodne mają rzeki:

</doc>
<doc id="995688" url="https://pl.wikipedia.org/wiki?curid=995688" title="Wojna włosko-turecka">
Wojna włosko-turecka

Wojna włosko-turecka (wojna trypolitańska) − konflikt zbrojny pomiędzy Królestwem Włoch a Imperium Osmańskim, toczący się w latach 1911–1912.
Geneza konfliktu.
Aspiracje kolonialne Włoch ujawniły się tuż po zjednoczeniu kraju, kiedy to kraj ten przejął kilka wysepek na Morzu Śródziemnym. Następnie Włosi skolonizowali Erytreę oraz część Somalii. Znaczna liczba Włochów osiedlała się na terenach Trypolitanii oraz Cyrenajki. Dyskryminacja ludności pochodzenia włoskiego przez Turków wzbudzała w nacjonalistycznym włoskim rządzie oburzenie. Tajny pakt, jaki Włochy zawarły z Francją, dawał im prawo do wysuwania żądań w stosunku do tureckiej Libii. W zamian Francuzi otrzymali gwarancję, że Włochy nie zaatakują Francji w razie wybuchu wojny z Niemcami. Strona włoska wystawiła 27 września 1911 roku Turkom ultimatum, żądające przekazania im prowincji. Po odrzuceniu go, Włosi wypowiedzieli 29 września Imperium Osmańskiemu wojnę.
Działania zbrojne.
Pomimo niedostatecznego przygotowania do walki, flota włoska wyruszyła we wrześniu 1911 roku, kierując się w stronę Trypolisu. 3 października rozpoczęto ostrzał miasta. 6 października wysadzono desant morski. Włosi dość łatwo poradzili sobie z wysadzeniem desantu, a opór był minimalny. Miasto zdobyto ostatecznie pod koniec października. Wkroczenie wojsk do Trypolisu spotkało się z entuzjastycznym przyjęciem ze strony mniejszości włoskiej zamieszkującej miasto.
Włosi rozpoczęli planowanie podboju reszty Libii. Przypuścili ataki, których celem było zdobycie Bengazi, Derny i Tobruku. Desanty w większości się powiodły, większy opór pojawił się tylko pod Bengazi. 5 listopada 1911 roku Włochy ogłosiły aneksję Trypolitanii.
Sytuacja zmieniła się na korzyść strony tureckiej, gdy do walki włączyły się oddziały ochotnicze dowodzone przez Mustafę Kemala. Włosi przegrali bitwę pod Tobrukiem 22 grudnia 1911. Znaczne siły włoskie zostały otoczone przez przeważające wojska tureckie i arabskie. Sytuacji nie zmieniło nowatorskie użycie lotnictwa (do celów bombowych i rozpoznania – po raz pierwszy w historii wojskowości).
Główne siły floty osmańskiej były słabsze od włoskich i nie były aktywne, kotwicząc w Dardanelach, lecz swoim istnieniem powodowały zagrożenie dla planów włoskich. 18 kwietnia 1912 r. włoska eskadra podeszła pod Dardanele usiłując doprowadzić do bitwy, lecz flota turecka jej nie podjęła. W nocy na 19 lipca 1912 r. pięć torpedowców włoskich pod dowództwem komandora Enrico Millo weszło do cieśniny zamierzając zaatakować flotę turecką; rajd się nie powiódł i okręty włoskie zostały zmuszone do wycofania się, lecz rajd wywarł duże wrażenie propagandowe. 
Dopiero wybuch I wojny bałkańskiej zmienił patową sytuację na froncie. Strona turecka zmuszona była do wysłania znaczących sił do Europy. Ponadto przeciwnik zdobył przygniatającą przewagę na morzu. Ofensywa włoska doprowadziła do zdobycia prawie całej Libii (bez Tobruku). Oprócz tego włoskie desanty zajęły Archipelag Dodekanezu.
Widząc, że przez wyczerpującą wojnę z krajami bałkańskimi sytuacja Turcji staje się tragiczna, Włochy zaproponowały pokój.
Pokój.
Dnia 18 października 1912 podpisano traktat pokojowy w Lozannie. Turcy na mocy traktatu pokojowego oddali Włochom Cyrenajkę oraz Trypolitanię, z których uformowano włoską kolonię Libię. Natomiast Włosi mieli się wycofać z archipelagu Dodekanez – którego to warunku jednak nie dotrzymano. Wojna ukazała rozmiar aspiracji kolonialnych Włoch, które zaistniały jako imperium kolonialne.
Wojna miała negatywny wpływ na oba walczące państwa. Jej koszty obciążyły znacząco gospodarkę Włoch, co negatywnie odbiło się na przygotowaniu kraju do I wojny światowej. Do kolejnego konfliktu kraj przystąpił borykając się z problemami gospodarczymi.
Konsekwencje dla strony tureckiej były poważniejsze: oprócz wygranej bitwy pod Tobrukiem, Turcy przegrali większość starć. Siły zbrojne Imperium Osmańskiego okazały się słabe i przestarzałe. Zarówno wojna z Włochami, jak i wojna na Bałkanach, potwierdziły opinię o Turcji jako "chorym człowieku Europy".
Obie wojny: w Libii i na Bałkanach, znacząco obniżyły gotowość Turcji do następnego konfliktu. Również morale wojska uległo obniżeniu, co doprowadziło do wielu klęsk podczas I wojny światowej.

</doc>
<doc id="995690" url="https://pl.wikipedia.org/wiki?curid=995690" title="Michaella Krajicek">
Michaella Krajicek



</doc>
<doc id="995691" url="https://pl.wikipedia.org/wiki?curid=995691" title="Granat RGD-5">
Granat RGD-5

Granat odłamkowy RGD-5 – radziecki i rosyjski granat obronny.
Wprowadzony do służby w 1954 roku. Korpus: stalowy, dwuczęściowy, gładki, przez co sprawia wrażenie granatu zaczepnego, wyposażony w prefragmentowaną wkładkę, dającą ok. 300 odłamków. W kształcie owalny, wysoki na 117 mm, szeroki na 58 mm. Wykorzystuje standardowy zapalnik UZRGM, inicjujący ładunek trotylu, którym wypełniony jest granat

</doc>
<doc id="995694" url="https://pl.wikipedia.org/wiki?curid=995694" title="Kominy Tylkowe">
Kominy Tylkowe



</doc>
<doc id="995695" url="https://pl.wikipedia.org/wiki?curid=995695" title="Nowie">
Nowie

Nowie – osada w Polsce położona w województwie wielkopolskim, w powiecie pilskim, w gminie Ujście.
W latach 1975–1998 miejscowość administracyjnie należała do województwa pilskiego.
W okresie międzywojennym w miejscowości stacjonowała placówka Straży Granicznej I linii „Nowie”.

</doc>
<doc id="995696" url="https://pl.wikipedia.org/wiki?curid=995696" title="Ludomki">
Ludomki

Ludomki – część wsi Ludomy w Polsce, położona w województwie wielkopolskim, w powiecie obornickim, w gminie Ryczywół, w pobliżu trasy drogi wojewódzkiej nr 178.
W latach 1975–1998 Ludomki administracyjnie należały do województwa pilskiego.

</doc>
<doc id="995697" url="https://pl.wikipedia.org/wiki?curid=995697" title="Łaszczewiec">
Łaszczewiec

Łaszczewiec – część wsi Ludomy w Polsce, położona w województwie wielkopolskim, w powiecie obornickim, w gminie Ryczywół.
W latach 1975–1998 Łaszczewiec administracyjnie należał do województwa pilskiego.

</doc>
<doc id="995699" url="https://pl.wikipedia.org/wiki?curid=995699" title="Gorzewko">
Gorzewko

Gorzewko – wieś w Polsce położona w województwie wielkopolskim, w powiecie obornickim, w gminie Ryczywół.
W latach 1975–1998 miejscowość administracyjnie należała do województwa pilskiego.

</doc>
<doc id="995700" url="https://pl.wikipedia.org/wiki?curid=995700" title="Orłowo (województwo wielkopolskie)">
Orłowo (województwo wielkopolskie)

Orłowo – osada w Polsce położona w województwie wielkopolskim, w powiecie obornickim, w gminie Ryczywół, przy trasie drogi wojewódzkiej nr 178.
W latach 1975–1998 miejscowość administracyjnie należała do województwa pilskiego.

</doc>
<doc id="995701" url="https://pl.wikipedia.org/wiki?curid=995701" title="Chmielewo (Krężoły)">
Chmielewo (Krężoły)

Chmielewo – część wsi Krężoły w Polsce, położona w województwie wielkopolskim, w powiecie obornickim, w gminie Ryczywół.
W latach 1975–1998 Chmielewo należało administracyjnie do województwa pilskiego.

</doc>
<doc id="995702" url="https://pl.wikipedia.org/wiki?curid=995702" title="Les Zinzins de l’espace">
Les Zinzins de l’espace

Les Zinzins de l’espace (ang. Space Goofs) – serial produkcji francuskiej, emitowany przez France 3 oraz Gulli. Twórcą jest Mark du Pontavice, autor serii Oggy i karaluchy.
Na podstawie serialu powstała gra komputerowa studia Ubisoft – Głupki z kosmosu (ang. Stupid Invaders). Gra posiada polską wersję językową i została wydana przez Licomp Empik Multimedia.

</doc>
<doc id="995703" url="https://pl.wikipedia.org/wiki?curid=995703" title="Ludomicko">
Ludomicko

Ludomicko (wcześniej: "Teressowo" i "Ludomskie Olędry") – wieś w Polsce położona w województwie wielkopolskim, w powiecie obornickim, w gminie Ryczywół.
W latach 1975–1998 miejscowość administracyjnie należała do województwa pilskiego.
Wieś o genezie olęderskiej, założona w 1748 roku. Przepływa tędy Kanał Ludomicki (most z 1910).

</doc>
<doc id="995705" url="https://pl.wikipedia.org/wiki?curid=995705" title="Igrzyna">
Igrzyna

Igrzyna – osada w Polsce położona w województwie wielkopolskim, w powiecie obornickim, w gminie Ryczywół.
We wsi pozostałości dawnego cmentarza ewangelickiego.
W latach 1975–1998 miejscowość administracyjnie należała do województwa pilskiego.

</doc>
<doc id="995706" url="https://pl.wikipedia.org/wiki?curid=995706" title="Wojna bałkańska">
Wojna bałkańska



</doc>
<doc id="995707" url="https://pl.wikipedia.org/wiki?curid=995707" title="DW209">
DW209



</doc>
<doc id="995708" url="https://pl.wikipedia.org/wiki?curid=995708" title="DW210">
DW210



</doc>
<doc id="995709" url="https://pl.wikipedia.org/wiki?curid=995709" title="DW392">
DW392



</doc>
<doc id="995710" url="https://pl.wikipedia.org/wiki?curid=995710" title="Lek biologiczny">
Lek biologiczny



</doc>
<doc id="995711" url="https://pl.wikipedia.org/wiki?curid=995711" title="Terapia biologiczna">
Terapia biologiczna



</doc>
<doc id="995713" url="https://pl.wikipedia.org/wiki?curid=995713" title="Leki biologiczne">
Leki biologiczne

Leki biologiczne – grupa leków ściśle związana z cząsteczkami biologicznie czynnymi naturalnie występującymi w organizmie człowieka, działających przez wpływ na mechanizmy przez nie mediowane. 
Leki biologiczne mogą: 
Niekiedy są cząsteczki naturalnie występujące (insulina, erytropoetyna, czynniki wzrostu), kiedy indziej są to substancje zaprojektowane po to, aby wpływać na różne mechanizmy leżące u podłoża chorób (antagonisty interleukin). Leki te wytwarzane są metodami biotechnologicznymi z wykorzystaniem inżynierii genetycznej. 
Główne grupy leków biologicznych:
Ważną grupą leków biologicznych są leki wpływające na reakcje immunologiczne i działające wybiórczo na poziomie molekularnym na różne etapy patogenezy chorób (głównie zapalnych i nowotworowych – wybiórcze leki immunosupresyjne lub immunomodulujące). 
Historia.
Za prapoczątek leków i terapii biologicznej można przyjąć zastosowanie przez Besta i Bantinga w 1921 roku w leczeniu cukrzycy białkowego hormonu insuliny.
Z nadejściem metod inżynierii genetycznej i wykorzystanie biotechnologii w przemyśle farmaceutycznym w pełni rozpoczęła się era leków biologicznych.
Zastosowanie.
Terapia z zastosowaniem leków biologicznych nosi nazwę "terapii biologicznej". Często terapia lekami biologicznymi jest wprowadzana, jeśli tradycyjne leczenie jest nieskuteczne lub z jakichś względów niemożliwe do zastosowania.
Niektóre ważniejsze leki biologiczne stosowane w terapii:
Przykłady schorzeń, w których zastosowanie mają leki biologiczne:

</doc>
<doc id="995717" url="https://pl.wikipedia.org/wiki?curid=995717" title="Czeski Szczyt">
Czeski Szczyt



</doc>
<doc id="995718" url="https://pl.wikipedia.org/wiki?curid=995718" title="Sanovia Lesko">
Sanovia Lesko

Sanovia Lesko – polski klub piłkarski z siedzibą w Lesku.
Historia.
Sanovia Lesko jest jednym z najstarszych klubów piłkarskich w Polsce. Inicjatorem założenia Klubu Sportowego "Sanovia" był w 1923 miejscowy animator życia sportowego, dr nauk medycznych ppłk Zygmunt Gilewicz, który pełnił stanowisko prezesa do 1925. Jego ideę wsparli członkowie działającego w Lesku Towarzystwa Gimnastycznego „Sokół”. Boisko Sanovii zostało utworzone na terenie przekazanym przez Augusta hr. Krasickiego nad rzeką San, zaś w treningach zawodnicy korzystali z wskazówek zamieszczonych w węgierskim czasopiśmie „Magyarfutball”, tłumaczonym przez jednego z nich, Józefa Zwonarza. W latach 30. XX wieku wybudowano obiekt służący potrzebom klubu. W początkowym okresie swojej działalności rozgrywano wyłącznie mecze towarzyskie. Pierwszy oficjalny mecz piłkarski rozegrany został w Lesku z HKS "Czuwaj" Przemyśl. W okresie międzywojennym drużyna leska występowała w lwowskiej "klasie okręgowej" rywalizując m.in. z rezerwami Pogoni Lwów oraz Lechią Lwów. Działalność sportową Sanovii wznowiono po zakończeniu II wojny światowej w 1945 roku.
Sanovia podjęła współpracę ze słowackim klubem FC Borov (z dzielnicy przygranicznego miasta Medzilaborce).
Wychowankami klubu byli chodziarz Władysław Bossak, sztangista Leon Terefeńko (ustanowił rekord Europy w podnoszeniu ciężarów), szachistka Magdalena Gużkowska. Ponadto barwy klubu reprezentowali piłkarz Eugeniusz Raś, biegacz Edmund Kramarz.
Na początku XXI wieku drużyna piłkarska Sanovii występowała przez kilka sezonów w IV lidze grupie podkarpackiej. Ponadto w Pucharze Polski edycji 1998/1999 Sanovia w roku 75-lecia istnienia klubu zwyciężyła w okręgu Krosno w czerwcu 1998 dotarła do I rundy na szczeblu centralnym, gdy w lipcu 1998 uległa Kamaxowi Kańczuga 2:3 (2:1).
W klubie działała także sekcja podnoszenia ciężarów, w sezonie 1987 startująca w III lidze.
W sezonie 2018/2019 drużyna piłkarska Sanovii ma 5 drużyn: seniorów (A klasa), juniorów (A1), trampkarzy (C1), młodzików (D2) oraz jedną żeńską drużynę (3 Liga Kobiet).

</doc>
<doc id="995719" url="https://pl.wikipedia.org/wiki?curid=995719" title="Skansen bojowy">
Skansen bojowy



</doc>
<doc id="995722" url="https://pl.wikipedia.org/wiki?curid=995722" title="Cesar Milstein">
Cesar Milstein



</doc>
<doc id="995725" url="https://pl.wikipedia.org/wiki?curid=995725" title="Golejewo (powiat choszczeński)">
Golejewo (powiat choszczeński)

Golejewo (niem. "Herzfelde") – kolonia w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 9 mieszkańców. Kolonia wchodzi w skład sołectwa Niesporowice.
Geografia.
Kolonia leży ok. 5 km na południowy zachód od Niesporowic.
Historia.
Golejewo było miejscowością o metryce średniowiecznej, pierwsza wzmianka pochodzi z 1337 r., kiedy to liczyła ona 50 włók (w tym 4 kościelne), dzierżawcą był Henryk Witte Albus, przedstawiciel jednego z najstarszych rodów nowej marchii. W 1376 r. wieś została oddana w wieczystą dzierżawę klasztorowi Cysterek z Pełczyc. Po kasacji zakonu z okresie reformacji wieś została przejęta przez margrabiego Jana z Kostrzyna, który utworzył domenę. Od 1577 r. Golejewo było tylko folwarkiem. Do 1. poł. XIX wieku często zmieniali się właściciele majątku, w 1929 r. liczył on 532 ha. Po 1945 r. dobra upaństwowiono, działało tu Państwowe Gospodarstwo Rolne, należące do Kombinatu Państwowych Gospodarstw Rolnych w Sarniku. W latach 70. XX wieku i dalszych wszystkie budynki mieszkalne i gospodarcze zostały rozebrane.

</doc>
<doc id="995726" url="https://pl.wikipedia.org/wiki?curid=995726" title="Przyłęki (województwo zachodniopomorskie)">
Przyłęki (województwo zachodniopomorskie)

Przyłęki – osada leśna w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975−1998 miejscowość administracyjnie należała do województwa gorzowskiego. W roku 2007 gajówka liczyła 6 mieszkańców. Gajówka wchodzi w skład sołectwa Krzynki. Najbardziej na południe położona miejscowość zarówno gminy jak i powiatu.
Geografia.
Gajówka leży ok. 5 km na południowy zachód od Krzynek.

</doc>
<doc id="995728" url="https://pl.wikipedia.org/wiki?curid=995728" title="Puszczyn (województwo zachodniopomorskie)">
Puszczyn (województwo zachodniopomorskie)

Puszczyn - kolonia w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 10 mieszkańców. Kolonia wchodzi w skład sołectwa Boguszyny.
Geografia.
Kolonia leży ok. 2,5 km na wschód od Boguszyn. 

</doc>
<doc id="995731" url="https://pl.wikipedia.org/wiki?curid=995731" title="Sułkowo (powiat choszczeński)">
Sułkowo (powiat choszczeński)

Sułkowo (niem. "Charlottenhof") – osada leśna w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego. W roku 2016 lesniczówka liczyła 13 mieszkańców. Leśniczówka wchodzi w skład sołectwa Płotno.
Geografia.
Leśniczówka leży ok. 2 km na zachód od Płotna, ok. 500 m na północ od drogi wojewódzkiej nr 151.
Historia.
Sułkowo powstało prawdopodobnie ok. poł. XIX wieku jako leśniczówka należąca do majątku w Płotnie, którego właścicielami byli w tym czasie von Weldowie. W okresie międzywojennym źródła określają Sułkowo jako osadę leśną nad jeziorem "Krumme See". Akwen ten wzmiankowany w Płotnie już w 1782 r. Jeszcze w 1948 r. jego powierzchnia wynosiła ok. 7 ha. Obecnie jest to łęg z niedużym stawem.

</doc>
<doc id="995732" url="https://pl.wikipedia.org/wiki?curid=995732" title="Trynno">
Trynno

Trynno (niem. "Klein Ehrenberg") – kolonia w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 6 mieszkańców. Kolonia wchodzi w skład sołectwa Przekolno.
Geografia.
Kolonia leży ok. 3 km na południowy wschód od Przekolna.
Historia.
Historia folwarku Trynno wiąże się z wsią Przekolno, będącą wówczas własnością rodu von Bornstädt. W 1817 r. na ich gruntach wydzielono posiadłość wraz z zabudowaniami i nadano jej nazwę "Klein Ehrenberg". Kiedy w 1836 r. von Bornstädtowie sprzedawali Przekolno ("Groß Ehrenberg") - Trynno pozostało przy nich pozbawione jednak praw majątku rycerskiego. W 1850 r. areał uprawny wynosił ok. 200 ha. W okresie międzywojennym majątek był własnością Otto Waltera (ok. 100 ha). Po II wojnie światowej zabudowania ulegały stopniowemu wyburzeniu.

</doc>
<doc id="995733" url="https://pl.wikipedia.org/wiki?curid=995733" title="Utah Olympic Park">
Utah Olympic Park

Utah Olympic Park – kompleks sportowy położony w pobliżu Salt Lake City w Stanach Zjednoczonych, zbudowany na Zimowe Igrzyska Olimpijskie 2002. W skład wchodzą obiekty do bobslejów, skeletonu, saneczkarstwa, skoków narciarskich i kombinacji norweskiej.
Mniejsza skocznia o punkcie K-90 została zbudowana w 1991 roku, duża powstała na Zimowe Igrzyska Olimpijskie 2002. Na dużej skoczni dwa razy gościł Puchar Świata. Oba obiekty są wyłożone igelitem.

</doc>
<doc id="995738" url="https://pl.wikipedia.org/wiki?curid=995738" title="Piękni dwudziestoletni">
Piękni dwudziestoletni

Piękni dwudziestoletni – autobiografia Marka Hłaski wydana w 1966 w Paryżu przez Instytut Literacki. Książka ukazała się jako CXXVIII tom Biblioteki „Kultury”.
Formalnie jest to autobiografia, lecz w istocie bliżej temu utworowi do literackiej autokreacji. Traktowana ściśle jako autobiografia przyczyniła się do utrwalenia mitów dotyczących Hłaski.
W komunistycznej Polsce, gdzie po 1958 roku skazano Hłaskę na przemilczenie, utwór nie mógł ukazać się. Miał zostać wydany w 1985 roku nakładem wydawnictwa „Czytelnik”, jednak ingerencja cenzury przekraczała objętością tekst, który mógłby zostać wydrukowany. Wreszcie "Piękni dwudziestoletni" ukazali się w Polsce w 1988 r. nakładem Wydawnictwa Alfa.
Uchodzi za jedną z najlepszych książek Hłaski.
Do tytułu "Pięknych dwudziestoletnich" nawiązała Agnieszka Osiecka w tytule powieści "Szpetni czterdziestoletni" (1985), Andrzej Czyżewski w tytule biografii Marka Hłaski "Piękny dwudziestoletni" (2000) oraz Tomasz Organek w tekście piosenki "Wiosna" („Jesteśmy piękni, trzydziestoletni”).
Tytuł "Piękni Dwudziestoletni" nosi także festiwal filmowy "Piękni Dwudziestoletni – Festiwal Młodego Kina".

</doc>
<doc id="995739" url="https://pl.wikipedia.org/wiki?curid=995739" title="Lisberg (gmina)">
Lisberg (gmina)

Lisberg – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, siedziba wspólnoty administracyjnej Lisberg. Leży w Steigerwaldzie, około 12 km na zachód od Bamberga, nad rzeką Aurach.
Dzielnice.
W skład gminy wchodzą następujące dzielnice:
Współpraca.
Miejscowość partnerska:

</doc>
<doc id="995740" url="https://pl.wikipedia.org/wiki?curid=995740" title="RGppanc">
RGppanc



</doc>
<doc id="995741" url="https://pl.wikipedia.org/wiki?curid=995741" title="Jagged Alliance 2">
Jagged Alliance 2

Jagged Alliance 2 – komputerowa strategiczna gra turowa wydana w roku 1999 na platformę Windows, w późniejszym czasie także na Linuxa, oficjalna kontynuacja gry "Jagged Alliance" z 1995 roku. Jest to trzecia część serii "Jagged Alliance", w oparciu o nią powstały dwa osobne dodatki: "Unfinished Business" (2000) oraz "Wildfire" (2004). "Jagged Alliance 2" wraz z dodatkiem "Unfinished Business" zostały 6 czerwca 2002 wydane razem w zestawie "Jagged Alliance 2 Gold Pack". W lipcu 2006 roku "Jagged Alliance 2: Gold pack" został udostępniony na platformie Steam.
W Polsce gra została wydana 3 września 1999 nakładem TopWare Interactive.
Fabuła.
Akcja "Jagged Alliance 2" toczy się w fikcyjnym państwie Trzeciego Świata – Arulco. W kraju do końca lat 80. panowała unikalna Monarchia Demokratyczna – władca rządził narodem, był jednak wybierany w wolnych wyborach odbywających się co dekadę. W roku 1988 Enrico Chivaldori, kandydat na monarchę Arulco, ożenił się z pochodzącą z Rumunii Deidranną Reitman. Zawarcie małżeństwa miało polepszyć wizerunek kandydata w społeczeństwie, cel ten został spełniony, Chivaldori wygrał wybory. Niedługo później młody Chivaldori został wrobiony w zabójstwo swojego ojca. Chivaldoriemu udało się zbiec, wcześniej upozorował on swoją śmierć. Po usunięciu wszelkich przeszkód, Deidranna Reitman przejęła władzę w Arulco. Zmieniła ustrój państwa na autorytarny.
Gracz zostaje zatrudniony przez Chivaldoriego do wyeliminowania królowej Arulco. Przekazuje on na konto gracza ograniczoną ilość środków finansowych na pokrycie niezbędnych kosztów przeprowadzenia akcji i wynajęcie najemników. Pierwszym zadaniem gracza jest skontaktowanie się z rebeliantami okupującymi znajdujące się na północy Arulco miasto Omerta. Miasto ucierpiało na skutek bombardowań i najazdu, które miały miejsce na krótko przed przybyciem gracza do sektora. Zastaje on zniszczone i wyludnione miasto. Przywódcą rebeliantów jest Miguel Cordona, były rywal Enrico w wyborach na króla Arulco. Po zapoznaniu się z motywami działania gracza, zleca on zorganizowanie transportu żywności z miasta Drassen. Podczas wypełniania głównego zadania, gracz może wypełnić także wiele zadań pobocznych, zlecanych przez NPC. Jako nagrodę otrzymuje zazwyczaj wzrost lojalności w posiadanych miastach lub pieniądze.
Podczas wybierania opcji nowej gry dostępny jest do wyboru tryb Sci-Fi. Różni się on od trybu realistycznego tym, że w podziemiach losowo wybranej kopalni żyją stworzenia zwane „Crepitusami” – duże insekty żywiące się ludzkim mięsem. Atakują one górników oraz cywilów po tym, gdy gracz zajmie odpowiednią liczbę miast – Deidranna wydaje rozkaz zaprzestania karmienia tych stworzeń, one zaś w poszukiwaniu pożywienia wychodzą na powierzchnię. Zadaniem gracza jest ich eksterminacja oraz zabicie królowej Crepitusów, która znajduje się na najniższym (trzecim) poziomie podziemi.
Rozgrywka.
Podczas rozgrywki gracz otrzymuje kontrolę nad grupą wcześniej wybranych najemników, przy ich pomocy wykonuje zadania oraz eksterminuje wrogów okupujących miasta oraz pozostałe tereny. Wraz z postępem w wykonywaniu powierzonej misji, można zatrudnić nowych najemników i wyposażyć ich w lepszą broń oraz wyposażenie. Podczas gry gracz może kontrolować sytuację na ekranie mapy – wydaje tam rozkazy przemieszczania się pomiędzy sektorami lub przydziela najemnikom inne zadania (leczenie, naprawa ekwipunku, szkolenie samoobrony, praktyka, nauka), oraz na ekranie taktycznym – wówczas ma on pełną kontrolę nad najemnikami i może wydawać im konkretne polecenia przemieszczania się po sektorze, interakcji z otoczeniem oraz opcjonalnie walki z przeciwnikiem w systemie turowym.
Ekran mapy.
Na ekranie mapy przedstawiony jest w postaci siatki złożonej z sektorów plan Arulco. Ukazuje on rozmieszczenie miast, rzeźbę terenu oraz miejsca okupowane przez gracza lub wroga. W tym miejscu gracz planuje podróż swoich najemników oraz kontroluje postęp gry. Możliwa jest na ekranie mapy kompresja czasu bądź jego zatrzymanie. Z ekranu mapy dostępny jest także inwentarz każdego sektora.
Z ekranu mapy gracz może również przejść do okna laptopa – pozwala to mu na odbiór e-maili, wynajmowanie najemników za pośrednictwem dwóch konkurujących ze sobą firm (AIM oraz M.E.R.C.), stworzenie własnego najemnika (poprzez IMP), zakup broni, podpisanie umowy ubezpieczeniowej dla wynajętych najemników oraz na wysyłkę kwiatów.
Na ekranie mapy możliwe jest przydzielanie najemnikom odpowiednich zadań. Ci, którzy mają na wyposażeniu zestaw medyczny oraz posiadają odpowiednio wysoką wiedzę medyczną, mogą dostać przydział „lekarz”. Pozwala on na szybszy powrót do pełni zdrowia najemników, którzy zostali ranni, a następnie dodani do przydziału „pacjent”. Pacjent oraz lekarz muszą znajdować się w tym samym sektorze. Najemnicy wyposażeni w zestaw narzędzi oraz posiadający odpowiednio wysoką znajomość mechaniki mogą dostać przydział „mechanik”, pozwala to na naprawę ekwipunku oraz uzbrojenia wszystkich najemników znajdujących się w danym sektorze. Ponadto najemnicy mogą podnosić swoje statystyki poprzez przydziały „praktyka” oraz „uczeń”. Kolejną opcją jest szkolenie oddziałów samoobrony, możliwe w miastach oraz wyrzutniach rakiet ziemia-powietrze. Oddziały te mogą odpierać oblężenie wroga pod nieobecność gracza w sektorze.
Kolejnym możliwym działaniem na ekranie mapy jest podróż oddziałów gracza. Może odbywać się ona na kilka sposobów. Początkowo gracz przemieszcza się po Arulco na piechotę, jest to najdłuższy oraz najbardziej wyczerpujący sposób podróży. Najemnicy muszą po pokonaniu pewnego dystansu odpocząć, w przeciwnym wypadku spada ich maksymalny poziom energii. Kolejnym sposobem jest podróż przy pomocy samochodu – w grze dostępnych jest kilka pojazdów. Samochody mogą jednak podróżować tylko pod drogach, po zapewnieniu sobie zapasu paliwa. Ostatnim i najszybszym sposobem podróżowania jest lot śmigłowcem.
Ekran taktyczny.
Po wejściu na ekran taktyczny, gracz widzi sektor w rzucie izometrycznym. W tym trybie można przemieszczać się po sektorze, eksplorować budynki oraz zbierać wyposażenie. Mimo że w grze nie występuje tzw. „mgła wojny”, dostrzega się inne postacie tylko wtedy, gdy znajdują się one w zasięgu wzroku jego najemników. Podczas zwiedzania sektora gra toczy się w trybie czasu rzeczywistego, zaś kiedy rozpocznie się walka, przechodzi w tryb turowy.
Gracz może kierować pojedynczym najemnikiem lub całą grupą, wydawać im rozkazy przemieszczania się, interakcji z NPC oraz obiektami napotkanymi w sektorze. Najemnicy mogą biec, iść, czołgać się, pływać oraz kroczyć w pozycji przykucniętej. Ponadto mogą oni wspinać się na płaskie dachy.
Walka.
Gra przechodzi w tryb walki, kiedy w zasięgu wzroku najemników gracza bądź wroga znajdzie się przeciwnik. Możliwe jest to także wtedy, gdy przyjazny bądź neutralnie nastawiony NPC zostanie sprowokowany lub zaatakowany. Możliwe są walki zarówno dniem jak i nocą.
Królowa Deidranna dysponuje trzema rodzajami wojsk: regularną armią, jednostkami elitarnymi oraz czołgami. Jednostki elitarne pojawiają się wraz z postępami gracza, czołgi wspierają wojska obronne w Medunie i na jej peryferiach.
Każda postać posiada ograniczoną liczbę punktów akcji, które może przeznaczyć na wykonywanie działań. Punkty akcji odnawiają się z początkiem nowej tury, ich maksymalna liczba zależy od stanu w jakim znajduje się postać – liczby punktów zdrowia, energii, czy też punktów akcji wykorzystanych w poprzedniej turze. Jeśli postaci po zakończonej turze nie wyczerpią się wszystkie punkty akcji i w jej zasięg widzenia wejdzie przeciwnik, ma ona szansę na przerwanie jego tury i wykonanie działania.
Postacie mogą przejść w tryb skradania, w tym stanie starają się one poruszać bezszelestnie, są wtedy trudniejsze do zauważenia przez przeciwnika, ruch taki kosztuje w trybie turowym więcej punktów akcji. Dodatkowo gra oferuje możliwość montażu tłumików do niektórych broni oraz używania zestawów kamuflujących. Elementy te pozwalają na skrytą eliminację przeciwnika.
Szansa trafienia przeciwnika zależy od kilku czynników. Decydują umiejętności strzeleckie oddającego strzał, dystans do przeciwnika, jego pozycja, zasięg broni, widoczność oraz punkt, w który celuje gracz. Szanse na trafienie można podnieść poprzez wyposażenie broni w celownik optyczny bądź laserowy lub poświęcenie większej liczby punktów akcji na celowanie i dokładniejszy strzał.
Podczas celowania do człowieka można wykonać strzał w trzy rejony jego ciała: nogi, tułów oraz głowę.
Walczyć z przeciwnikiem można na wiele różnych sposobów – przy pomocy broni palnej, takiej jak pistolety, karabiny maszynowe, strzelby, karabiny snajperskie, poprzez walkę w zwarciu (walka wręcz, broń biała), bronie miotane (noże do rzucania, granaty ręczne), broń ciężką (moździerze, granatniki, lekkie działa przeciwczołgowe) oraz materiały wybuchowe (miny przeciwpiechotne, TNT, C4, RDX). Elementy otoczenia mogą być niszczone przy użyciu broni ciężkiej (działa, materiały wybuchowe).
Część walk może zostać rozstrzygnięta automatycznie.
Postacie.
W grze występuje ponad 150 unikalnych postaci, są to: najemnicy gracza, wojska Deidranny, rebelianci oraz mieszkańcy miast.
Do gry niezbędne jest posiadanie co najmniej jednego najemnika. Można zatrudnić go ze strony AIM bądź M.E.R.C. (od trzeciego dnia gry), istnieje także możliwość stworzenia własnego najemnika poprzez IMP. Po rozpoczęciu rozgrywki można również rekrutować niektórych NPC (np. rebeliantów).
Każda postać posiada pewną liczbę punktów postaci: poziom doświadczenia (wyrażony przez wartość od 1 do 10), sześć atrybutów (zdrowie, zwinność, zręczność, siła, zdolności przywódcze, inteligencja) oraz cztery umiejętności (umiejętności strzeleckie, znajomość materiałów wybuchowych, znajomość mechaniki, wiedza medyczna) wyrażane w punktach 0-100. Poziom najemników wzrasta wraz z postępem gry (zależy on między innymi od liczby zabitych wrogów oraz wykonanych zadań). Rozwój umiejętności dokonuje się poprzez naukę w ekranie mapy lub poprzez aktywne wykonywanie działań związanych z daną dziedziną. Postać może także rozwijać atrybuty albo je utracić (na przykład poprzez otrzymanie rany postrzałowej w głowę lub ramię). Dodatkowo każda postać może posiadać dwie dodatkowe umiejętności specjalne lub też jedną rozwiniętą do perfekcji (np. operacje nocne, otwieranie zamków, skradanie się, broń automatyczna itd.).
Postacie posiadają również ustaloną maksymalną liczbę punktów zdrowia. Bieżąca wartość obniża się po otrzymaniu obrażeń. Postać może zostać opatrzona przez najemnika wyposażonego w zestaw medyczny. Zapobiega to dalszemu jej wykrwawianiu się i w efekcie utracie punktów zdrowia. Ranny najemnik otrzymuje mniejszą liczbę punktów akcji podczas walki. Punkty zdrowia mogą być odnawiane przez odpoczynek, przydział doktor-lekarz lub po rozmowie z lekarzami w szpitalu w Cambrii. Kiedy liczba punktów zdrowia najemnika spadnie poniżej 15, wchodzi on w stan agonalny – upada na ziemię i traci kolejne punkty zdrowia. Jeśli nie zostanie szybko opatrzony, umiera. Najemnicy nie mogą być wskrzeszani.
W grze pojawia się również poziom energii, odnawiany poprzez odpoczynek oraz sen. Poruszanie się, używanie trybu skradania oraz otrzymywanie obrażeń wpływa negatywnie na stan energii. Podróż między sektorami redukuje maksymalny poziom energii, odnowić go można poprzez przydział "sen". Niewyspani najemnicy szybciej się męczą. Po utracie wszystkich punktów energii najemnik traci przytomność, odzyskuje ją po krótkim odpoczynku, skorzystaniu z manierki lub zastrzyku energetycznego. Jeśli postać straci przytomność podczas pobytu w wodzie – umiera.
Każdy najemnik posiada także wskaźnik morale. Można go zwiększyć poprzez zabicie przeciwnika oraz odnoszenie zwycięstw. Spada, kiedy ginie ktoś z oddziału gracza, bądź gdy przeciwnik odbija miasto. Zadowoleni najemnicy bardziej entuzjastycznie wykonują działania, podczas gdy nieszczęśliwi narzekają, odmawiają wykonywania poleceń lub w skrajnych przypadkach opuszczają oddział gracza.
Gracz powinien także zwracać uwagę na relacje panujące między najemnikami. Ci, którzy darzą się sympatią, będą ze sobą chętnie współpracowali oraz cechowali się wyższym morale. Najemnicy, którzy są ze sobą skłóceni, będą ciągle na siebie narzekać i wyrażać swoją dezaprobatę wobec siebie. W ostateczności jeden z nich może nawet opuścić oddziały gracza. Najemnik może odmówić graczowi swoich usług, gdy posiada on w oddziale kogoś, kogo ten nie lubi.
Wyposażenie.
Gracz ma do dyspozycji dużo interaktywnych przedmiotów takich jak: bronie, pancerze, narzędzia oraz akcesoria.
Przedmioty mogą być kupowane, otrzymywane od NPC, znajdowane na mapie, zbierane po martwych najemnikach oraz upuszczane przez postacie. Za dodatkową opłatą najemnicy mogą być wynajmowani z zestawem wyposażenia. Po zajęciu lotniska, gracz ma możliwość zamawiania wyposażenia w internetowym sklepie. Wraz z postępem gry, jakość oraz różnorodność dostępnych produktów ulega polepszeniu.
Każdy najemnik ma określoną pojemność ekwipunku. Może on nosić pancerz na głowie, tułowiu oraz nogach. Oprócz tego może korzystać z kilku dodatkowych przedmiotów.
Uzbrojenie.
Większość uzbrojenia dostępnego w grze istnieje w rzeczywistości. Każda broń posiada swój opis, jest on zazwyczaj nieformalny i humorystyczny. Dodatkowo, przy każdej z nich wypunktowana jest lista wad oraz zalet. Bronie w grze charakteryzują się maksymalnym efektywnym zasięgiem oraz liczbą punktów akcji potrzebnych do oddania strzału. W dodatkach do podstawowej wersji gry dodano nowe bronie.
Najemnik może korzystać z jednej broni dwuręcznej bądź dwóch jednoręcznych. Efektywność broni może być podnoszona poprzez montaż dodatkowego wyposażenia: celowników laserowych oraz optycznych, dwójnogów, podwieszanych granatników, tłumików, przedłużenia lufy oraz przyrządzenia obniżającego minimalną liczbę punktów akcji, za które można oddać strzał, oraz kaczych dziobów do strzelb.
Gracz ma możliwość korzystania z kilku rodzajów amunicji. Oprócz tego w grze występuje kilka rodzajów granatów, pancerzy oraz dodatkowego wyposażenia.
Lista dostępnych broni.
"W oparciu o":
Ekonomia.
Do zatrudnienia a następnie utrzymania niektórych najemników potrzebna jest gotówka. Po rozpoczęciu nowej gry, gracz w zależności od wybranego poziomu trudności otrzymuje określoną ilość pieniędzy. Podczas gry głównym źródłem dochodu są kopalnie srebra i złota zlokalizowane w niektórych miastach Arulco. By zaczęły one generować zyski, muszą one zostać odbite z rąk królowej oraz należy przekonać do siebie odpowiednio dużo mieszkańców miasta (podnieść poziom lojalności). Zarabiać można także na sprzedaży ekwipunku, w Arulco znaleźć można kilku kupców.
Gracz zatrudniając najemników z AIM podpisuje z nimi kontrakt na określony okres. Możliwe jest podpisanie, jak i przedłużenie, kontraktu na jeden dzień, tydzień oraz dwa tygodnie. Najemnicy zdobywając kolejne poziomy doświadczenia podnoszą ceny za swoje usługi. Najemnicy z M.E.R.C. pobierają opłatę w formie stawki dziennej. Niektórzy NPC także będą pracować dla gracza za określoną dzienną stawkę.
Liniowość rozgrywki.
Mimo że gracz kierowany jest na początku swojej misji do Drassen, może on zamiast tego wykonywać w tym czasie inne zadania, zdobywać miasta lub szkolić swoich najemników. By ukończyć grę, nie jest konieczne przejęcie wszystkich sektorów. Możliwe jest przejście gry bez zajmowania żadnego, jak i bez wykonywania zadań pobocznych. Gracz może więc przejść grę na wiele różnych sposobów.
Możliwe jest wiele kombinacji oddziałów gracza, może on dowolnie je kształtować oraz ustawiać ich profil. Może przejść grę walcząc tylko nocą, poprzez skrytą eliminację wroga, walkę w zwarciu, walkę tylko jednym najemnikiem itd.
Każda rozpoczęta gra posiada zestaw przedmiotów, sektorów oraz zadań, które zostaną losowo wygenerowane.
Szacunkowy czas potrzebny na ukończenie gry wynosi 25-30h. Możliwe jest wykonanie głównego zadania w niecałe 8 minut.
Wersje.
Po wydaniu bazowej wersji "Jagged Alliance 2" wydano jeszcze dwa sequele.
Unfinished Business.
"Jagged Alliance 2: Unfinished Business", znany także pod nazwą "Jagged Alliance 2.5", to krótki dodatek wydany przez zespół Sir-Tech w grudniu 2000 roku. Gra była dodatkiem samodzielnym, nie wymagała do działania podstawowej wersji "Jagged Alliance 2". W "Unfinished Business" użyto nieco zmodyfikowanego silnika gry, dodano edytor map oraz kampanii. Zasady gry zostały niezmienione. Do inwentarza gry dodano kilka nowych przedmiotów, w tym modeli broni. Zmieniły się także zasady wynajmowania najemników z AIM – w tej części kontrakt podpisywany jest wyłącznie na czas nieokreślony, uiszcza się jedynie jednorazową opłatę.
Gra posiada całkowicie nową fabułę. Pierwotny właściciel przemysłu kopalnianego w Arulco wybudował bazę rakietową w pobliżu wyspy Tracona. Domaga się przy tym zwrotu kopalni, rakiety bombardują więzienie w Tixa. Nad Arulco zawisła groźba kolejnej wojny. Enrico Chivaldori ponownie zwraca się do gracza o pomoc. Przy rozpoczynaniu nowej gry istnieje możliwość importu zapisu gry z bazowego "Jagged Alliance 2"; dzięki temu gracz ma do dyspozycji najemników ze współczynnikami, jakie zdobyli oni podczas misji w Arulco. "Unfinished Business" charakteryzuje się wyższym stopniem trudności niż pierwowzór.
"Unfinished Business" jest zdecydowanie krótszy od "Jagged Alliance 2", fabuła jest dużo bardziej liniowa i mniej rozbudowana. Są to główne wady dodatku. Podczas prac nad tą częścią gry, Sir-Tech miał problemy finansowe, co wiązało się problemami w znalezieniu wydawcy.
Gold Pack.
"Jagged Alliance 2: Gold Pack" został wydany przez Strategy First 6 czerwca 2002. Bazowa wersja "Jagged Alliance 2" została wzbogacona o dodatek "Unfinished Business", do zestawu dodano także edytor map.
W edycji "Gold Pack" zmienione zostały także możliwe ustawienia poziomu trudności. Gracz po wybraniu zaawansowanego lub wyższego poziomu trudności może zaznaczyć dodatkowo opcję, która sprawi, że jego tury będą limitowane czasowo. Dodatkowo można było włączyć ustawienie „Iron Man” – wyłączało ono możliwość zapisu gry podczas walki.
Od lipca 2006 "Gold Pack" dostępny jest poprzez Steam oraz Turner Broadcasting's GameTap. W wersjach tych występuje bug, który sprawia, że gracz ma nieograniczone źródła dochodu, co całkowicie niweluje aspekt ekonomiczny w grze. "Unfinished Business" zawiera błąd, który skutkuje tym, że gracz nie może zapisać gry. Strategy First przyznał się do wymienionych pomyłek, nie udało się jednak wydać patcha, który by te błędy naprawił.
Wildfire.
"Jagged Alliance 2: Wildfire" został wydany poprzez i-Deal Games w roku 2004 jako oficjalny dodatek od Strategy First. Dodatkowo udostępniono także na licencji kod źródłowy.
W porównaniu z "Jagged Alliance 2", "Wildfire" nie zawiera zmian w silniku gry. Skupiono się na modernizacji sektorów, dodaniu nowych przedmiotów oraz poprawieniu inteligencji przeciwnika. Sprawia to, że rozgrywka jest trudniejsza, główne cele i zadania przeniesiono z podstawowej wersji "Jagged Alliance 2".
Pojawił się również nowy cel poboczny – oprócz walki z wojskiem królowej Deidranny, naszym celem jest likwidacja kartelu narkotykowego kierowanego przez postać nazywaną Kingpinem. Jego ludzie znajdują się w miastach Arulco i w razie rozpoczęcia wojny z mafią będą walczyć z najemnikami oraz oddziałami samoobrony.
Mody.
W oparciu o "Jagged Alliance 2: Gold" powstało wiele modyfikacji. Najbardziej znane z nich to: "v1.13", "Urban Chaos", "Deidranna Lives" i "Renegade Republic".
Odbiór gry.
"Jagged Alliance 2" została stosunkowo przychylnie przyjęta przez recenzentów. Grę chwalono za nieliniowość, swobodę w wykonywaniu zadań, różnorodność taktyk walki, ciekawą fabułę, szczegółowy świat gry, realizm, inteligentnych przeciwników oraz oprawę dźwiękową. Szczególnie chwalono staranność, z jaką przygotowano postacie najemników:

</doc>
<doc id="995742" url="https://pl.wikipedia.org/wiki?curid=995742" title="Priesendorf">
Priesendorf

Priesendorf – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, wchodzi w skład wspólnoty administracyjnej Lisberg. Leży w Steigerwaldzie, około 15 km na zachód od Bamberga, nad rzeką Aurach. W 2011 miejscowość była zamieszkiwana przez 1535 osób.
Dzielnice.
W skład gminy wchodzą dwie dzielnice:
Oświata.
W gminie znajduje się 100 miejsc przedszkolnych (z 90 dziećmi) oraz szkoła podstawowa (14 nauczycieli, 273 uczniów).

</doc>
<doc id="995745" url="https://pl.wikipedia.org/wiki?curid=995745" title="Korbinian">
Korbinian

Święty Korbinian (ur. ok. 680 r. w Châtres, zm. 8 września między 720-730 we Fryzyndze) – biskup, święty Kościoła katolickiego.
Żywot świętego.
Imię odziedziczył po matce (celtyckiego pochodzenia) Corbianie. Gdy miał 22 lata, zbudował sobie celę (nieopodal rodzinnego domu obok niewielkiej kaplicy), w której zamieszkał, zostając pustelnikiem. Ok. 710 r. odbył pielgrzymkę do Rzymu, gdzie spotkał się z papieżem Konstantynem, który nakłonił pustelnika do oddania się działalności misyjnej. Papież wyświęcił Korbiniana na biskupa i odesłał go z powrotem do Francji. Na prośbę bawarskiego księcia Grimoalda, Korbinian osiadł we Fryzyndze, tym samym stał się pierwszym biskupem diecezji. Na swoją siedzibę obrał wzgórze na zachód od miasta, na którym wybudował kościół pod wezwaniem św. Stefana (późniejsze opactwo Weihenstephan). 
W Bawarii Korbinian rozwinął działalność duszpasterską: zwalczał w swojej diecezji pogaństwo. Po napiętnowaniu przezeń nieprawego związku księcia Grimoalda z Pilitrudą, która była wdową po jego bracie, biskup zaprzestał swojej działalności. W obawie o swoje życie (po rozstaniu z hrabią Pilitruda planowała spisek na życie Korbiniana), biskup udał się do Caines, gdzie przed laty, podczas podróży do Rzymu, założył niewielki klasztor. Następca Grimoalda - Hukbert, po latach sprowadził ponownie Korbiniana do Fryzyngi, gdzie lud przyjął go entuzjastycznie. Wkrótce Korbinian zmarł na serce. Pochowano go w Mais południowym Tyrolu, a w 765 roku zwłoki przeniesiono do Fryzyngi za sprawą księcia Tassilo III.
Legenda.
Kiedy pustelnik zdążając do Rzymu przekraczał Alpy, zaatakował go niedźwiedź i rozerwał na strzępy muły Korbiniana. Za karę Korbinian kazał drapieżnemu zwierzęciu dźwigać cały ciężar do Rzymu, do tej legendy odwołuje się też ikonografia. Należy dodać, że papież Benedykt XVI, gdy był biskupem w Monachium w swoim herbie miał niedźwiedzia, który znalazł się także na jego herbie papieskim.
Kult.
Relikwiarz z 1863 roku (dzieło monachijskiego złotnika Harracha), ze szczątkami Korbiniana, znajduje się w Katedrze we Freising i jest celem wielu pielgrzymek.
Wspomnienie liturgiczne w Kościele katolickim obchodzone jest 8 września.
W diecezji Monachium-Freising wierni obchodzą święto Korbiniana 20 listopada, w dniu upamiętniającym przeniesienie relikwii z południowego Tyrolu do Fryzyngi. W diecezji Bozen-Brixen święto Korbiniana przypada 9 września. 
Dawniej Korbinian był patronem diecezji Freising (wraz ze św. Zygmuntem), obecnie archidiecezji Monachium-Freising.
Ikonografia.
W ikonografii święty przedstawiany jest jako opat, biskup, ksiądz lub zakonnik.
Atrybutami są: makieta kościoła lub księga oraz niedźwiedź. 
W Starej Pinakotece w Monachium znajdują się skrzydła ołtarzowe dawnego ołtarza głównego kościoła klasztornego w Weihenstephan, przedstawiające scenę cudu z niedźwiedziem oraz moment śmierci Korbiniana.

</doc>
<doc id="995746" url="https://pl.wikipedia.org/wiki?curid=995746" title="Ellen Rocche">
Ellen Rocche

Ellen Rocche (ur. 19 lipca 1979 roku) - brazylijska modelka, która zdobyła popularność dzięki występowi w programie telewizyjnym "Qual é a música". W listopadzie 2001 roku pojawiła się na okładce brazylijskiej edycji "Playboya". Odgrywała też rolę Lary Croft w czasie promocji filmu "Tomb Raider" w Brazylii.

</doc>
<doc id="995748" url="https://pl.wikipedia.org/wiki?curid=995748" title="Stadelhofen (Bawaria)">
Stadelhofen (Bawaria)

Stadelhofen – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, siedziba wspólnoty administracyjnej Steinfeld. Leży w Szwajcarii Frankońskiej, około 20 km na północny wschód od Bamberga, nad rzeką Wiesent, przy autostradzie A70 i drodze B22.
Dzielnice.
W skład gminy wchodzą następujące dzielnice:
Oświata.
W gminie znajduje się 50 miejsc przedszkolnych (z 39 dziećmi) oraz szkoła podstawowa (4 nauczycieli, 86 uczniów).

</doc>
<doc id="995750" url="https://pl.wikipedia.org/wiki?curid=995750" title="Kimberley">
Kimberley

Geografia:
Inne:

</doc>
<doc id="995753" url="https://pl.wikipedia.org/wiki?curid=995753" title="Wattendorf">
Wattendorf

Wattendorf – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, wchodzi w skład wspólnoty administracyjnej Steinfeld. Leży w Jurze Frankońskiej, około 24 km na północny wschód od Bamberga.
Dzielnice.
W skład gminy wchodzą następujące dzielnice:

</doc>
<doc id="995754" url="https://pl.wikipedia.org/wiki?curid=995754" title="Turniej Skandynawski">
Turniej Skandynawski



</doc>
<doc id="995755" url="https://pl.wikipedia.org/wiki?curid=995755" title="Efalizumab">
Efalizumab

Efalizumab () – humanizowane przeciwciało monoklonalne klasy IgG1/к, wytwarzane metodą inżynierii genetycznej w komórkach jajnika chomika chińskiego, które było stosowane w leczeniu łuszczycy.
Budowa i mechanizm działania.
Efalizumab jest przeciwciałem skierowanym przeciw podjednostce CD11a cząsteczki adhezyjnej LFA-1, znajdującej się na limfocytach T oraz B, zapobiegając wiązaniu się z białkami adhezyjnymi na komórkach śródbłonka oraz keratynocytach w skórze. Zapobiega to migracji limfocytów B i T do skóry. Efalizumab może powodować, w wyniku reaktywacji latentnego poliomawirusa JC, wystąpienie postępującej leukoencefalopatii wieloogniskowej u około 1:500 pacjentów.
Zastosowanie.
Efalizumab był stosowany w latach 2003–2009 i został wycofany przez producenta w wyniku pojawienia się doniesień o związku jego stosowania z postępującą leukoencefalopatią wieloogniskową u pacjentów.
Działania uboczne.
Efalizumab powoduje następujące działania uboczne u ponad 10% pacjentów: leukocytozę, limfocytozę oraz objawy grypopodobne, które zwykle związane były z pierwszą dawką i ustępowały po trzeciej dawce leku.

</doc>
<doc id="995756" url="https://pl.wikipedia.org/wiki?curid=995756" title="Ingulec">
Ingulec

Ingulec ( "Inhułeć", "Małyj Inhuł") – rzeka na południu Ukrainy, prawy dopływ Dniepru.
Bierze początek na Wyżynie Naddnieprzańskiej. Długość rzeki to 549 km (żeglowna na długości 109 km), powierzchnia dorzecza 13 700 km2.
Głównymi dopływami są: Saksahań, Wysuń, Żowta.
Rzeka zaopatruje w wodę Krzywy Róg kanałem Dniepr-Ingulec, znajdują się na niej zbiorniki wodne Iskrowski i Karaczunowski.

</doc>
<doc id="995760" url="https://pl.wikipedia.org/wiki?curid=995760" title="Königsfeld (Bawaria)">
Königsfeld (Bawaria)

Königsfeld – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg, wchodzi w skład wspólnoty administracyjnej Steinfeld. Leży w Szwajcarii Frankońskiej, około 20 km na północny wschód od Bamberga, nad rzeką Aufseß, przy drodze B22.
Dzielnice.
W skład gminy wchodzą następujące dzielnice:
Położenie.
Königsfeld graniczy z następującymi gminami:

</doc>
<doc id="995763" url="https://pl.wikipedia.org/wiki?curid=995763" title="Saksahań">
Saksahań

Saksahań ( "Saksahań", "Saksagań") – rzeka na Ukrainie, lewy dopływ Ingulca.
Płynie w południowo–wschodniej części Wyżyny Naddnieprzańskiej. Ma długość 144 km, i powierzchnię dorzecza 2025 km². Przy ujściu do Ingulca znajduje się miasto Krzywy Róg.

</doc>
<doc id="995765" url="https://pl.wikipedia.org/wiki?curid=995765" title="Kemmern">
Kemmern

Kemmern – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 6 km na północ od centrum Bamberga, nad Menem, przy drodze B4, B173 i linii kolejowej Norymberga – Lipsk.
Oświata.
W gminie znajduje się 100 miejsc przedszkolnych (z 79 dziećmi), szkoła podstawowa (9 nauczycieli, 117 uczniów) oraz dwie biblioteki.

</doc>
<doc id="995767" url="https://pl.wikipedia.org/wiki?curid=995767" title="Wysuń">
Wysuń

Wysuń (, również "Wułsuń", "Isun", "Wisuń") – rzeka na Ukrainie w obwodzie mikołajowskim, prawy dopływ Ingulca.
Jej źródła znajdują się na Wyżynie Naddnieprzańskiej, płynie przez Nizinę Czarnomorską.

</doc>
<doc id="995769" url="https://pl.wikipedia.org/wiki?curid=995769" title="Antoine-Charles-Louis de Lasalle">
Antoine-Charles-Louis de Lasalle

Antoine-Charles-Louis de Lasalle (ur. 10 maja 1775 w Metzu, zm. 6 lipca 1809 pod Wagram) – francuski generał kawalerii lekkiej w okresie wojen napoleońskich.
Służbę w wojsku rozpoczął w wieku 11 lat, skierowany przez ojca do Pułku Alzackiego jako kadet. Pięć lat później, po ukończeniu nauki, otrzymał stopień podporucznika i wstąpił do 24 Pułku Kawalerii. W czasie rewolucji francuskiej, jako obywatel Lasalle, służy w 23 Pułku Strzelców Konnych pod dowództwem generała Pichegru. Po upadku Robespierra został adiutantem w sztabie generała Kellermanna zwycięzcy spod Valmy. W 1796 roku został oddelegowany do armii włoskiej generała Napoleona Bonaparte.
Początek służby u boku Bonapartego był dość pechowy: młody oficer wpadł w zasadzkę i dostał się do austriackiej niewoli. Wkrótce jednak został uwolniony w ramach wymiany jeńców i w rezultacie Lasalle wziął udział w I kampanii włoskiej (1796-1797), wyprawie do Egiptu (1798-1799), II kampanii włoskiej (1800), a po zawarciu pokoju, w wyprawie z sojuszniczą wówczas Hiszpanią przeciwko Portugalii (1801).
Po proklamowaniu Cesarstwa, 14 lipca 1804 roku został kawalerem Legii Honorowej, a w niecały rok później (1805) otrzymał stopień generała brygady.
W latach 1805-1806 wziął udział w rozbiciu trzeciej koalicji, a następnie w rozgromieniu Prus (gdzie odznaczył się zdobyciem potężnej twierdzy szczecińskiej). 30 grudnia 1806 roku został mianowany generałem dywizji. W 1807 walczył w kampanii rosyjskiej w kawalerii rezerwowej marszałka Joachima Murata. W tym samym roku otrzymał tytuł hrabiego Cesarstwa. W roku 1808 został wysłany do Hiszpanii, gdzie zdławił powstanie w Valladolid i doprowadza do zwycięstwa w bitwie pod Medina del Rio Seco. Po bitwie pod Medellin otrzymał dowództwo lekkiej jazdy kawalerii rezerwowej. W 1809 roku wziął udział w wojnie z Austrią. Wsławił się w bitwie pod Aspern (Essling) i zdobyciem twierdzy Raab. Zginął w bitwie pod Wagram 6 lipca 1809 roku.
Antoine-Charles de Lasalle należał do słynnych "les beaux sabreurs" ("pięknych rębaczy") epoki napoleońskiej – brawurowych, romantycznych, odważnych i inteligentnych generałów lekkiej kawalerii. Do tego elitarnego grona zaliczali się obok niego – Louis Pierre Montbrun, Sainte-Croix i Colbert. Żaden z nich nie przeżył upadku Cesarstwa. Lasalle zwykł mawiać: "Huzar, który dożył trzydziestki, jest zwykłym dekownikiem". W chwili śmierci miał 34 lata.
Antoine-Charles de Lasalle jest autorem wiersza opiewającego szarżę polskich szwoleżerów pod Somosierrą :
 Byli w Polsce Francuzi
 Są Polacy w Hiszpanii...
 Europy nie wzburzy
 Ich wspólne panowanie.
 Jakiż naród sił tyle
 Stawi przeciw ich sile?
 Tam gdzie Polak jest z Francuzem,
 Śmierci wokół żniwo duże.

</doc>
<doc id="995771" url="https://pl.wikipedia.org/wiki?curid=995771" title="Georges Koehler">
Georges Koehler



</doc>
<doc id="995773" url="https://pl.wikipedia.org/wiki?curid=995773" title="Park City (Utah)">
Park City (Utah)

Park City – miasto położone w amerykańskim stanie Utah, w pobliżu Salt Lake City. Według spisu ludności z 2000 roku liczyło 7 371 mieszkańców.
Znajdują się tu obiekty na których odbywały się Zimowe Igrzyska Olimpijskie 2002.

</doc>
<doc id="995777" url="https://pl.wikipedia.org/wiki?curid=995777" title="Breitengüßbach">
Breitengüßbach

Breitengüßbach – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Leży około 10 km na północ od Bamberga, nad Menem, przy drodze B4, B173, B279 i linii kolejowej Norymberga – Lipsk i Bamberg – Maroldsweisach.
Dzielnice.
W skład gminy wchodzą następujące dzielnice:

</doc>
<doc id="995778" url="https://pl.wikipedia.org/wiki?curid=995778" title="Alefacept">
Alefacept

Alefacept () – białko fuzyjne złożone z fragmentów cząsteczki LFA-3 i ludzkiej immunoglobuliny G, wytwarzane metodą inżynierii genetycznej w komórkach jajnika chomika chińskiego, pierwszy lek biologiczny, który był stosowany w leczeniu łuszczycy. 
Budowa i mechanizm działania.
Alefacept jest białkiem fuzyjnym zbudowanym z miejsca wiążącego LFA-3 i części stałej ludzkiej immunoglobuliny G. Miejsce wiążące LFA-3 hamuje aktywację i proliferację limfocytów T, poprzez blokowanie białka adhezyjnego CD2, natomiast fragment immunoglobuliny G1 wiąże się z receptorami FcγRIII limfocytów Th indukując proces apoptozy komórek pamięci. W efekcie lek w sposób zależny od dawki redukuje liczbę komórek pamięci, jednocześnie nie wpływając na liczbę limfocytów dziewiczych. Spadek liczby limfocytów T, będących głównym składnikiem nacieku zapalnego w zmianach łuszczycowych, utrzymuje się przez ponad 12 tygodni po podaniu ostatniej dawki.
Zastosowanie.
Alefacept był stosowany w latach 2003–2011 w Stanach Zjednoczonych i został wycofany decyzją producenta. 
Działania uboczne.
Alefacept powoduje następujące działania uboczne u ponad 2% pacjentów: ostre zapalenie gardła, zawroty głowy, kaszel, nudności, świąd, mialgia, dreszcze, ból i naciek zapalny w miejscu podania oraz przypadkowe zranienia. 

</doc>
<doc id="995781" url="https://pl.wikipedia.org/wiki?curid=995781" title="Kaskada elektrowni wodnych na Dnieprze">
Kaskada elektrowni wodnych na Dnieprze

Kaskada elektrowni wodnych na Dnieprze składa się z systemu 6 zapór z zalewami i powiązanych ze znajdującymi się przy nich elektrowniami wodnymi. Są to:
Największą z nich jest Dnieprzańska Elektrownia Wodna.
Ogólna powierzchnia zbiorników wodnych utworzonych przez zapory wynosi 6950 km², a objętość zgromadzonych zapasów wody – 43,8 km³.
Zagrożenie.
Zbiorniki stanowią zagrożenie dla ludzi na wypadek katastrofalnej powodzi, zawierają także odpady radioaktywne i rakotwórcze.

</doc>
<doc id="995782" url="https://pl.wikipedia.org/wiki?curid=995782" title="Fronołów (przystanek kolejowy)">
Fronołów (przystanek kolejowy)

Fronołów – przystanek na linii kolejowej Siedlce – Czeremcha położony we wsi Mierzwice-Kolonia, w województwie mazowieckim, w Polsce.
W roku 2017 przystanek obsługiwał 20–49 pasażerów na dobę.
Nazwa.
Pochodzenie nazwy "Fronołów" jest niepewne, prawdopodobnie pochodzi od nazwiska rosyjskiego inżyniera Fronołowa, który zaprojektował stalowy most kolejowy w tym miejscu (poprzednik obecnej przeprawy). Wieś, w której przystanek się znajduje również popularna jest pod nazwą zwyczajową Fronołów, chociaż urzędowa nazwa miejscowości to Mierzwice-Kolonia.

</doc>
<doc id="995783" url="https://pl.wikipedia.org/wiki?curid=995783" title="Wspólnota administracyjna Baunach">
Wspólnota administracyjna Baunach

Wspólnota administracyjna Baunach – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Siedziba wspólnoty znajduje się w mieście Baunach. Powstała 1 maja 1978.
Wspólnota administracyjna zrzesza jedną gminę miejską "(Stadt)" oraz trzy gminy wiejskie "(Gemeinde)":

</doc>
<doc id="995786" url="https://pl.wikipedia.org/wiki?curid=995786" title="Wspólnota administracyjna Burgebrach">
Wspólnota administracyjna Burgebrach

Wspólnota administracyjna Burgebrach – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Siedziba wspólnoty znajduje się w miejscowości Burgebrach. Powstała 1 maja 1978.
Wspólnota administracyjna zrzesza gminę targową "(Markt)" oraz gminę wiejską "(Gemeinde)":

</doc>
<doc id="995787" url="https://pl.wikipedia.org/wiki?curid=995787" title="Everywhere but Home">
Everywhere but Home

Everywhere But Home – pierwsze DVD amerykańskiego zespołu rockowego Foo Fighters, wydane 25 listopada 2003. Składa się z nagrań pięciu koncertów z trasy koncertowej promującej album "One by One". Wydawnictwo uzyskało status złotej płyty w Stanach Zjednoczonych i potrójnej platynowej płyty w Australii.
Lista utworów.
Sporządzono na podstawie materiału źródłowego.

</doc>
<doc id="995788" url="https://pl.wikipedia.org/wiki?curid=995788" title="Kremieńczuk">
Kremieńczuk



</doc>
<doc id="995789" url="https://pl.wikipedia.org/wiki?curid=995789" title="Wspólnota administracyjna Ebrach">
Wspólnota administracyjna Ebrach

Wspólnota administracyjna Ebrach – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Siedziba wspólnoty znajduje się w miejscowości Ebrach. Powstała 1 maja 1978, przewodniczącym jej jest Max-Dieter Schneider.
Wspólnota administracyjna zrzesza dwie gminy targowe "(Markt)":

</doc>
<doc id="995790" url="https://pl.wikipedia.org/wiki?curid=995790" title="Skansen bojowy 1 Armii Wojska Polskiego w Mniszewie">
Skansen bojowy 1 Armii Wojska Polskiego w Mniszewie

Skansen bojowy 1 Armii Wojska Polskiego w Mniszewie znajduje się we wsi Mniszew, w województwie mazowieckim, w powiecie kozienickim, w gminie Magnuszew.
Skansen projektu Witolda Wiśniewskiego i Krzysztofa Brzezińskiego według scenariusza Włodzimierza Wołoszyna powstał z inicjatywy Rady Ochrony Pomników Walki i Męczeństwa oraz Głównego Zarządu Politycznego Wojska Polskiego, a całość prac wykonali żołnierze jednostek Warszawskiego Okręgu Wojskowego.
Otwarty został w końcu 1977 roku z udziałem gen. Zygmunta Berlinga. Składa się z 3 części:
Skansen upamiętnia walki związków taktycznych 1 Armii Wojska Polskiego na przyczółku warecko-magnuszewskim. Usytuowany jest w miejscu walk 3 Pomorskiej Dywizji Piechoty im. Romualda Traugutta i 1 Warszawskiej Samodzielnej Brygady Kawalerii. W dniach 9-12 października 1944 roku znajdowały się tu pozycje oddziałów obydwu dywizji.

</doc>
<doc id="995793" url="https://pl.wikipedia.org/wiki?curid=995793" title="Pink Floyd The Wall">
Pink Floyd The Wall



</doc>
<doc id="995794" url="https://pl.wikipedia.org/wiki?curid=995794" title="Wspólnota administracyjna Lisberg">
Wspólnota administracyjna Lisberg

Wspólnota administracyjna Lisberg – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Siedziba wspólnoty znajduje się w miejscowości Lisberg.
Wspólnota administracyjna zrzesza dwie gminy wiejskie "(Gemeinde)":

</doc>
<doc id="995795" url="https://pl.wikipedia.org/wiki?curid=995795" title="Wspólnota administracyjna Stegaurach">
Wspólnota administracyjna Stegaurach

Wspólnota administracyjna Stegaurach (niem. "Verwaltungsgemeinschaft Stegaurach") - dawna wspólnota administracyjna leżąca w Niemczech, w Bawarii, w powiecie Bamberg. Wspólnota powstała 1 maja 1978, jej siedziba znajdowała się w Stegaurach.
Wspólnota administracyjna zrzeszała dwie gminy:
1 stycznia 2013 została rozwiązana.
Położenie gmin:

</doc>
<doc id="995797" url="https://pl.wikipedia.org/wiki?curid=995797" title="Ocumare del Tuy">
Ocumare del Tuy

Ocumare del Tuy − miasto w Wenezueli, w stanie Miranda; 166 tys. mieszkańców (2006).

</doc>
<doc id="995798" url="https://pl.wikipedia.org/wiki?curid=995798" title="Port lotniczy Santiago de Chile">
Port lotniczy Santiago de Chile

Port lotniczy Santiago de Chile – międzynarodowy port lotniczy położony w pobliżu Santiago. Jest największym portem lotniczym w Chile. W 2009 obsłużył 9 024 611 pasażerów.

</doc>
<doc id="995800" url="https://pl.wikipedia.org/wiki?curid=995800" title="Puerto Cabello">
Puerto Cabello

Puerto Cabello – miasto w Wenezueli, w stanie Carabobo. Według danych szacunkowych liczy 271 036 mieszkańców (2009).
W 2006 odsłonięto pomnik Gustawa Adolfa Berguda (1772–1806), walczącego o niepodległość Wenezueli, który został stracony przez Hiszpanów 200 lat wcześniej.
W mieście rozwinął się przemysł cukrowniczy, tytoniowy, petrochemiczny, włókienniczy oraz skórzany.
28 maja 1870 18-letni Augusto Parades Lutowski zdobył tutejszą twierdzę.

</doc>
<doc id="995801" url="https://pl.wikipedia.org/wiki?curid=995801" title="Wspólnota administracyjna Steinfeld">
Wspólnota administracyjna Steinfeld

Wspólnota administracyjna Steinfeld – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Bamberg. Siedziba wspólnoty znajduje się w miejscowości Stadelhofen. Powstała 1 maja 1978.
Wspólnota administracyjna zrzesza trzy gminy wiejskie "(Gemeinde)":

</doc>
<doc id="995802" url="https://pl.wikipedia.org/wiki?curid=995802" title="Guacara">
Guacara

Guacara – miasto w Wenezueli w stanie Carabobo; 196 tys. mieszkańców (2013).
W mieście rozwinął się przemysł metalurgiczny, elektroniczny, chemiczny, szklarski, meblarski oraz papierniczy.

</doc>
<doc id="995805" url="https://pl.wikipedia.org/wiki?curid=995805" title="Retinopatia wcześniaków">
Retinopatia wcześniaków

Retinopatia wcześniaków (łac. "retinopathia praematurorum", ang. "Retinopathy of prematurity" – ROP) – naczyniopochodne, związane z rozplemem naczyń (wazoproliferacją) uszkodzenie siatkówki powstałe w okresie okołourodzeniowym, które pojawiło się wraz z rozwojem neonatologii i zwiększoną przeżywalnością dzieci urodzonych przedwcześnie, zwłaszcza z małą masą urodzeniową. Obecnie szacuje się, że ROP występuje u 10-15% wcześniaków.
Aktualnie retinopatia jest najczęstszą przyczyną występowania ślepoty wrodzonej u noworodków.
Etiologia.
Do 4. miesiąca życia płodowego siatkówka jest nieunaczyniona, a tlen otrzymuje drogą dyfuzji.
Po 4. miesiącu, od tarczy nerwu wzrokowego rozpoczyna się wędrowanie komórek mezenchymalnych (wrzecionowatych), które finalnie przekształcają się w naczynia siatkówki. Około 36. tygodnia ciąży kończy się proces tworzenia naczyń w części nosowej tarczy nerwu wzrokowego, natomiast w części skroniowej proces ten kończy się dopiero około 40. tygodnia ciąży (czyli w terminie zakończenia prawidłowej ciąży). Następnie jeszcze przez kilka miesięcy (czyli już po porodzie) zachodzi proces dojrzewania naczyń siatkówki. Uważa się, że wszystkie dzieci urodzone przed 28. tygodniem ciąży cierpią na ROP. Ponadto u wcześniaków (z łagodną retinopatią lub bez niej), anatomia przedniego odcinka oka jest nieco inna i występuje więcej aberracji wyższego rzędu rogówki w porównaniu z dziećmi urodzonymi terminowo.
Innymi czynnikami ryzyka rozwoju choroby są:
Profilaktyka.
Obowiązuje konieczność wykonania przesiewowego badania okulistycznego u noworodków niedonoszonych oraz z cechami wewnątrzmacicznego zahamowania wzrostu (czyli niską masą urodzeniową) w 4., 8. oraz 12. tygodniu życia oraz, jeśli nie stwierdzono objawów, ponownie po 12. miesiącu życia.
Leczenie.
W fazie 1 i 2 retinopatii wcześniaczej leczenie nie jest konieczne. W przypadkach bardziej zaawansowanych konieczne jest wykonanie laseroterapii (fotokoagulacja laserowa), krioterapii lub leczenia chirurgicznego (w przypadkach odwarstwienia siatkówki).
Aktualnie preferowane są zabiegi laseroterapii, jako bezpieczniejsze przy jednoczesnym występowaniu mniejszej ilości działań niepożądanych. Skuteczność laseroterapii ocenia się na 85%.
Istotą laseroterapii i krioterapii jest zniszczenie komórek wrzecionowatych, co pozbawia je zdolności do tworzenia i rozplemu naczyń krwionośnych siatkówki.
W późniejszym okresie mogą pojawiać się powikłania po leczeniu, takie jak: krótkowzroczność, astygmatyzm, jaskra wtórna, zez, małoocze, późne odwarstwienia siatkówki.
U skrajnych wcześniaków iniekcje doszklistkowe preparatów anty-VEGF powodują natychmiastową regresję (cofnięcie się) retinopatii (nie stwierdzono miejscowych i ogólnoustrojowych działań niepożądanych, ani negatywnego wpływu iniekcji na rozwój siatkówki i widzenia).
Rokowanie.
Prognoza co do prawidłowego widzenia zależy od fazy rozwoju retinopatii. Pierwsze 3 fazy rokują dobrze, jednak w fazach 4a, 4b i 5 rokowanie jest bardzo złe. W jednym z badań, po 4,5 roku od leczenia, wykazano, że jedynie 9% dzieci w fazie 4a ma prawidłowe widzenie, natomiast 65% nie ma nawet poczucia światła. W bardziej zaawansowanych przypadkach rokowanie jest jeszcze gorsze.

</doc>
<doc id="995806" url="https://pl.wikipedia.org/wiki?curid=995806" title="El Limón">
El Limón

El Limón – miasto w Wenezueli, w północono-wschodniej części stan Aragua. Należy do obszaru metropolitarnego stolicy stanu Maracay. Ludność 2013 roku liczyła 166 tys. mieszkańców.
W mieście rozwinął się przemysł elektrotechniczny, cukrowniczy, tytoniowy oraz papierniczy.

</doc>
<doc id="995808" url="https://pl.wikipedia.org/wiki?curid=995808" title="Stadelhofen">
Stadelhofen



</doc>
<doc id="995809" url="https://pl.wikipedia.org/wiki?curid=995809" title="Punto Fijo">
Punto Fijo

Punto Fijo − miasto portowe w Wenezueli, w stanie Falcón, na półwyspie Paraguaná.
186 tys. mieszkańców (2010).
W mieście rozwinął się przemysł rybny oraz stoczniowy.

</doc>
<doc id="995811" url="https://pl.wikipedia.org/wiki?curid=995811" title="Cabudare">
Cabudare

Cabudare (Kabudari) − miasto w Wenezueli, w stanie Lara, stolica gminy Palavecino.
Populacja 136 tys. mieszkańców (2006).

</doc>
<doc id="995812" url="https://pl.wikipedia.org/wiki?curid=995812" title="Witold Kraszewski">
Witold Kraszewski

Witold Józef Eugeniusz Kraszewski (ur. 25 sierpnia 1874 w Łomży, zm. 19 kwietnia 1943 w Warszawie) - profesor technologii chemicznej Uniwersytetu Stefana Batorego w Wilnie. Należał do Polskiej Korporacji Akademickiej Związek Akademików Gdańskich Wisła.
Życiorys.
Witold Kraszewski był synem Konstantego i Felicji ze Żmijewskich. Ukończył gimnazjum w Dorpacie a następnie studiował na Uniwersytecie w Zurychu i na wydziale chemicznym Politechniki w Karlsruhe. Po ukończeniu studiów był nauczycielem akademickim i profesorem technologii chemicznej na Uniwersytecie Stefana Batorego w Wilnie. 
W. Kraszewski był członkiem Towarzystwa Przyjaciół Nauk w Wilnie, Towarzystwa Przyrodniczego im. M. Kopernika oddz. w Wilnie, Société de Chimie Industrielle w Paryżu oraz organizacji społecznych i dobroczynnych w Wilnie.
Zmarł 19 kwietnia 1943 roku i pochowany został na Cmentarzu Powązkowskim w Warszawie, kwatera 165, rząd 5, miejsce 6, 7
Życie prywatne.
18 stycznia 1902 roku poślubił Emmę Holz. 

</doc>
<doc id="995813" url="https://pl.wikipedia.org/wiki?curid=995813" title="Aglauro Ungherini">
Aglauro Ungherini

Aglauro Ungherini (ur. 22 listopada 1847 w San Marino, zm. 9 listopada 1934 w Serra San Quirico) – włoski polonofil, tłumacz polskiej poezji.
Początkowo był nauczycielem, później zaś pracował jako redaktor pisma „Lucifero” i był księgarzem w Turynie i Weronie. Uczył się języka polskiego, gdyż chciał czytać dzieła polskich romantyków w oryginale. Przez wiele lat prowadził korespondencję z synem Mickiewicza – Władysławem.
Przetłumaczył na włoski: "Ojca zadżumionych" Słowackiego, "Dziady" i "Konrada Wallenroda" Mickiewicza, "Marię" Malczewskiego, "Zamek kaniowski" Goszczyńskiego.

</doc>
<doc id="995814" url="https://pl.wikipedia.org/wiki?curid=995814" title="Charallave">
Charallave

Charallave − miasto w Wenezueli, w stanie Miranda; 136 tys. mieszkańców (2006).

</doc>
<doc id="995816" url="https://pl.wikipedia.org/wiki?curid=995816" title="Palo Negro">
Palo Negro

 
Palo Negro – miasto w Wenezueli; w stanie Aragua; 136 tys. mieszkańców (2006).

</doc>
<doc id="995817" url="https://pl.wikipedia.org/wiki?curid=995817" title="Alia Atryda">
Alia Atryda

Alia Atryda (arab. ﻋﻠﻴﺔ "Alija", "subtelna") – postać fikcyjna stworzona przez Franka Herberta. Córka księcia Leto Atrydy i jego konkubiny lady Jessiki, urodzona na Arrakis w 10191 roku, 8 miesięcy po śmierci Leto. Przed urodzeniem zetknęła się z narkotykiem rozszerzonej świadomości (wodą życia), w wyniku czego stała się „przednarodzoną” – uzyskała świadomość i doświadczenia wszystkich swoich przodków, a także zdolność jasnowidzenia. Znana jako "święta Alia od noża". Zmarła w 10217 r.

</doc>
<doc id="995818" url="https://pl.wikipedia.org/wiki?curid=995818" title="Cagua">
Cagua

Cagua − miasto w Wenezueli, w stanie Aragua; 136 tys. mieszkańców (2013).

</doc>
<doc id="995819" url="https://pl.wikipedia.org/wiki?curid=995819" title="Sokollu Mehmed Pasza">
Sokollu Mehmed Pasza

Sokollu Mehmed Pasza lub Mehmed Sokollu, Sokolović, Mehmed Sokoli pasza (ur. 1506 w Sokolovići w Bośni, zm. 11 października 1579 w Stambule) – z pochodzenia Serb, janczar, wielki wezyr.
Życiorys.
Jako małe dziecko został odebrany rodzicom przez Turków i oddany do korpusu janczarów. Uczestniczył w bitwie pod Mohaczem w 1526 i oblężeniu Wiednia w 1529. Trafił na dwór sułtański, gdzie zrobił zawrotną karierę. W 1546 został dowódcą floty, a w 1551 namiestnikiem w Rumelii. Prowadził kampanię przeciwko Habsburgom na Węgrzech. W 1565 mianowany przez sułtana Sulejmana Wspaniałego wielkim wezyrem. Za panowania Selima II faktycznie kierował imperium osmańskim. Zainicjował nieudaną wyprawę na Astrachań w 1569, po której jego wpływy nieco osłabły. Nie zapobiegł wojnie z Wenecją o Cypr. Po klęsce pod Lepanto w 1571 energicznie zabiegał o odbudowę floty tureckiej. W polityce wewnętrznej ułatwił karierę członkom swojej rodziny, forsując Sokoloviciów na urzędy państwowe i godności w Cerkwi prawosławnej. Został zamordowany w październiku 1579 przez niezrównoważonego derwisza. Był jednym z bardziej wpływowych i znanych wielkich wezyrów w historii osmańskiej Turcji.
W kulturze.
W tureckim hicie eksportowym "Wspaniałe stulecie" Sokollu zagrał Yıldırım Fikret Urağ.

</doc>
<doc id="995820" url="https://pl.wikipedia.org/wiki?curid=995820" title="Tamba Trio">
Tamba Trio

Tamba Trio – brazylijskie trio grające muzykę jazzową. Jego debiut nastąpił w marcu 1962 roku.
Nagrany przez nich utwór "Mas Que Nada" pojawił się w reklamie towarzyszącej kampanii Joga Bonito firmy Nike.

</doc>
<doc id="995822" url="https://pl.wikipedia.org/wiki?curid=995822" title="Mehmed Sokollu">
Mehmed Sokollu



</doc>
<doc id="995823" url="https://pl.wikipedia.org/wiki?curid=995823" title="Anaco">
Anaco

Anaco − miasto w Wenezueli, w stanie Anzoátegui; 137 tys. mieszkańców (2013).

</doc>
<doc id="995824" url="https://pl.wikipedia.org/wiki?curid=995824" title="Calabozo">
Calabozo

Calabozo − miasto w Wenezueli w stanie Guárico; 153 tys. mieszkańców (2006). W mieście znajduje się port lotniczy Calabozo.

</doc>
<doc id="995825" url="https://pl.wikipedia.org/wiki?curid=995825" title="Jayson Blair">
Jayson Blair

Jayson Blair (ur. 23 marca 1976 w Marylandzie) – były reporter „New York Times”, który musiał odejść z tej gazety w maju 2003 roku, gdy okazało się, że niektóre jego artykuły były plagiatem oraz zawierały zmyślone informacje.
Życiorys.
Studiował na University of Maryland, gdzie pełnił funkcję redaktora naczelnego gazety uniwersyteckiej. Już tam dopuszczał się przekłamań.
Po letnich praktykach dziennikarskich w prestiżowym New York Times, otrzymał propozycję stażu w tej gazecie.
Jak się później okazało, Blair nie ukończył studiów, choć jego pracodawcy żyli w przeświadczeniu, że jest on absolwentem University of Maryland.
Uważano go za cudowne dziecko dziennikarstwa. Szybko zaczął pracować jako reporter. W ciągu czterech lat pracy w New York Times, napisał ponad 600 artykułów, m.in. 50 o snajperze terroryzującym Wirginię i okolice; zajmował się też wojną przeciw Irakowi.
Błędy w jego artykułach wynikały na przykład z tego, że wolał rozmawiać przez telefon niż jechać na miejsce zdarzenia. Niektóre wypowiedzi wymyślał, spisywał z innych gazet. Błędne szczegóły często służyły emocjonalnemu koloryzowaniu.
W kwietniu 2003 roku po wyjątkowo oczywistym plagiacie Blair został zmuszony do rezygnacji z pracy. Afera poważnie zachwiała reputacją gazety oraz wywołała wielki odzew w środowisku dziennikarskim. W skandal zamieszana była Zuzanna Głowacka, córka pisarza Janusza Głowackiego, która w tamtym czasie również pracowała w New York Times. Z racji łączącej ją i Blaira przyjaźni utraciła wiarygodność, choć sama nie popełniła plagiatu, a jedynie padła ofiarą konfabulacji Blaira. Zuzanna Głowacka zdecydowała się odejść z pracy.
W 2012 roku Głowacka wydała zbiór opowiadań „Manhattan pod wodą”, w którym wspomina o tym zdarzeniu.
Po zakończeniu kariery dziennikarskiej Blair miał zająć się public relations. Pracował również jako osobisty trener.
W kulturze.
Jayson Blair jest pierwowzorem bohatera powieści „W żywe oczy” Jamesa Siegla.

</doc>
<doc id="995828" url="https://pl.wikipedia.org/wiki?curid=995828" title="Mil-Muğan İmişli">
Mil-Muğan İmişli

Mil-Muğan İmişli Futbol Klubu – azerski klub piłkarski, z siedzibą w İmişli (Imiszli), w sezonie 2006/2007 grający w rozgrywkach pierwszoligowych.
Historia.
Chronologia nazw:
Klub MKT-Araz İmişli FK został założony w miejscowości İmişli w styczniu 2004 roku z inicjatywy "МКТ Istehsalat-Kommersiya" Sp.z o.o. Zespół natychmiast przystąpił do rozgrywek na najwyższym poziomie mistrzostw Azerbejdżanu. W sezonie 2004/05 zajął 8.miejsce w Yüksək Liqa, a w sezonie 2005/06 - na 9.miejscu. W 2006 roku, z powodu odmowy kilku klubów Azerbejdżanu, zespół zadebiutował w Pucharze Intertoto.
Sezon 2006/07 był najbardziej udany w historii klubu. W Yüksək Liqa zespół zajął 5.miejsce i dotarł do finału Pucharu Azerbejdżanu. W sezonie 2007/08 drużyna MKT-Araz w fazie wstępnej Pucharu UEFA trafiła na drużynę Dyskobolii Grodzisk Wielkopolski. W pierwszym meczu w Imiszli był bezbramkowy remis, w meczu w Grodzisku podobny wynik utrzymywał się do 88 minuty. Ostatecznie Dyskobolia wygrała 1:0 i awansowała dalej. 13 sierpnia 2007 klub z powodu problemów finansowych ogłosił bankructwo, ale po otrzymaniu pomocy z Federacji klub odrodził się, jednak rozpoczął występy w pierwszej lidze, zwanej Birinci Dəstə. W sezonie 2007/08 zwyciężył w grupie B, ale potem w turnieju finałowym zajął ostatnie 6.miejsce. W następnym sezonie 2008/09 klub nie występował w mistrzostwach. Po roku nieobecności w sezonie 2009/10 ponownie startował w pierwszej lidze, która zmieniła nazwę na Birinci Divizionu. Latem 2012 roku właściciele klubu ogłosili, że klub zostanie rozwiązany i nie będzie już grał w pierwszej lidze mistrzostw Azerbejdżanu.
W 2013 roku klub został reaktywowany z nazwą Mil-Muğan İmişli FK i startował w Birinci Divizionu. Po czterech sezonach w pierwszej lidze klub po raz kolejny został rozwiązany w roku 2017.

</doc>
<doc id="995830" url="https://pl.wikipedia.org/wiki?curid=995830" title="Maria Bersano Begey">
Maria Bersano Begey

Maria Bersano Begey (ur. 14 listopada 1879 w Turynie, zm. 18 lipca 1957 w miejscowościu Viu w rejonie Turynu) – włoska polonistka, tłumaczka. Córka Attilia Begey, matka Mariny Bersano Begey.
Działała w Instytucie Kultury Polskiej w Turynie. Przełożyła na język włoski m.in. "Dziennik Franciszki Krasińskiej" Hoffmanowej, dzieła Iłłakowiczówny, Wierzyńskiego i Staffa. Zajmowała się zarówno poezją średniowieczną ("Bogurodzica", "Dusza z ciała wyleciała", "Lament świętokrzyski") jak i liryką współczesną.

</doc>
<doc id="995832" url="https://pl.wikipedia.org/wiki?curid=995832" title="Skansen Kurpiowski w Nowogrodzie">
Skansen Kurpiowski w Nowogrodzie



</doc>
<doc id="995834" url="https://pl.wikipedia.org/wiki?curid=995834" title="Cimber Sterling">
Cimber Sterling

Cimber Sterling – nieistniejące duńskie linie lotnicze z siedzibą w Sønderborg. Obsługiwały połączenia krajowe oraz do 7 krajów Europy. Głównym hubem był port lotniczy Sønderborg. 3 maja 2012 roku linie ogłosiły upadłość.

</doc>
<doc id="995837" url="https://pl.wikipedia.org/wiki?curid=995837" title="Skansen Kurpiowski im. Adama Chętnika w Nowogrodzie">
Skansen Kurpiowski im. Adama Chętnika w Nowogrodzie

Muzeum-Skansen Kurpiowski im. Adama Chętnika w Nowogrodzie – otwarty 19 czerwca 1927 przez Adama Chętnika i jego żonę Zofię z Klukowskich jako Muzeum Kurpiowskie. Jest drugim pod względem wieku muzeum na wolnym powietrzu w Polsce. Od 2022 jest jednostką kultury podlegającą samorządowi województwa podlaskiego.
Historia muzeum kurpiowskiego.
Do II wojny światowej.
Adam Chętnik już w 1909 rozpoczął gromadzenie zbiorów z myślą o utworzeniu muzeum kurpiowskiego. Zbierał ciekawe okazy przyrody nieożywionej, numizmaty, historyczne dokumenty, znaleziska archeologiczne, a przede wszystkim zabytki etnograficzne. Muzeum według Chętnika miało "ułatwiać naukę szkołom miejscowym i okolicznym, związać młodzież z terenem i z ziemią polską". Eksponaty przekazał do muzeów w Łomży i Ostrołęce. Zbiory zniszczyła I wojna światowa.
W 1919 Adam Chętnik, będąc w posiadaniu pokaźnych zbiorów etnograficznych, zwrócił się do Rady Miejskiej w Nowogrodzie o nieodpłatne przekazanie mu kawałka ziemi z miejskich nieużytków w celu budowy muzeum. Po odmowie za prywatne pieniądze żony Zofii zakupił 1/3 morgi nieużytków po dawnej cegielni miejskiej na wysokiej skarpie nad Narwią. W ciągu kilku lat własnym kosztem zniwelował, zadrzewił i ogrodził teren. W 1923 na placu stanął pierwszy obiekt – drewniany budynek po Biurze Odbudowy, przeniesiony na teren muzeum i przeznaczony na cele wystawiennicze.
19 czerwca 1927 nastąpiło otwarcie Muzeum Kurpiowskiego jako placówki publicznej Polskiego Towarzystwa Krajoznawczego. Muzeum liczyło ponad 2 000 eksponatów. W następnych latach zbiory były stopniowo powiększane. W 1930 stanął kolejny budynek muzealny oraz altana, ule i kapliczki. Na placu przed budynkami ustawiono odrzynek 500-letniej sosny bartnej. Adam Chętnik był kierownikiem, Zofia Chętnikowa kustoszką muzeum.
W latach 1928–1930 Adam Chętnik zrzekł się muzeum na rzecz Polskiego Towarzystwa Krajoznawczego. Poprosił o pozostawienie mu kierownictwa i opieki nad placówką. W 1930 wartość majątku oszacowano na ponad 35 000 zł (20 000 zł to wkład Adama i Zofii Chętników). Muzeum Kurpiowskie stało się statutową placówką PTK dofinansowywaną przez Wydział Nauki Pozaszkolnej Ministerstwa Ministerstwo Wyznań Religijnych i Oświecenia Publicznego, Kasę im. Mianowskiego oraz Fundusz Kultury Narodowej. W rzeczywistości placówką opiekował się Adam Chętnik, który sam troszczył się o gromadzenie zbiorów i właściwe ich przechowywanie, jak również funkcjonowanie muzeum jako placówki oświatowej i turystycznej. 
W 1933 Towarzystwo Naukowe Płockie otworzyło w pobliżu muzeum Stację Badań Naukowych Dorzecza Środkowej Narwi. Kierownikiem stacji został Adam Chętnik, któremu powierzono opracowanie działu etnografii. Stacja dysponowała oddzielnym lokalem, pracownią, biblioteką oraz miejscami noclegowymi dla pracowników. Do wybuchu II wojny światowej stacja zgromadziła około 10 000 eksponatów z zakresu archeologii, historii, geologii i etnografii. Biblioteka liczyła ponad 4 000 woluminów. 
Z roku na rok wzrastał ruch wycieczkowy, a muzeum stawało się coraz bardziej znane. W 1932 zanotowano 1657 zwiedzających, a w roku następnym już 1884 osoby. Wśród zwiedzających dominowały wycieczki szkolne, wojskowe, harcerskie i studenckie.
Muzeum nadal jednak borykało się z problemami finansowymi. Subwencje były niewystarczające, a ponadto pojawiły się niejasności dotyczące spraw majątkowych między Chętnikami a PTK. Odnalezione w 1987 dokumenty Stacji Naukowej i Muzeum Kurpiowskiego z lat 1933–1939 naświetliły przyczyny nieporozumienia. Bardzo trudna sytuacja finansowa muzeum, pokaźne zadłużenie placówki, jak też konflikt z PTK w 1939 zadecydowały o podjęciu przez Adama Chętnika decyzji o sprzedaży części zbiorów do Ostrołęki i zdobycia w ten sposób pieniędzy na spłacenie długów. Wybuch wojny uniemożliwił realizację tych planów.
Po 1945.
We wrześniu 1939 muzeum uległo całkowitemu zniszczeniu. Eksponaty pozostawione na miejscu, jak i te ewakuowane do Łomży, Dębowa i Szczepankowa zginęły bezpowrotnie. Ocalały jedynie dwa odrzynki drzew bartnych, brama wejściowa od strony rzeki oraz nieliczne żelazne przedmioty. W 1948 eksponaty te stały się zaczątkiem stworzonego przez Adama Chętnika Muzeum Północno-Mazowieckiego w Łomży. 
W 1956 pod Łomżą zorganizowano wystawę rolniczą, na której łomżyńskie muzeum zaprezentowało ekspozycję o tradycyjnym rolnictwie na Kurpiach Zielonych oraz o wyposażeniu chałupy kurpiowskiej. W dwa lata później wystawa pod nazwą „Dawna Zagroda Kurpiowska”, przeniesiona do Nowogrodu, zapoczątkowała odbudowę zniszczonego w czasie wojny skansenu. Skansen stał się działem Muzeum Północno-Mazowieckiego w Łomży.
Po przejściu na emeryturę Adam Chętnik społecznie kierował odbudową skansenu. Odbudowę sfinansowały: Ministerstwo Kultury i Sztuki, Społeczny Fundusz Odbudowy Kraju i Stolicy oraz Rady Narodowe: Powiatowa w Łomży i Wojewódzka w Białymstoku. Teren muzeum powiększono, włączając tzw. Wzgórze Ziemowita. Gromadzono nowe obiekty. W 1963 w najstarszej części muzeum uroczyście otwarto wystawę bartniczo-pszczelarską.
Współcześnie.
Na terenie skansenu znajduje się 25 dużych obiektów architektury drewnianej i kilkadziesiąt obiektów tzw. małej architektury (bramy, studnie, kapliczki itd.). Skansen stanowi park etnograficzny, który nie odtwarza układu przestrzennego wsi, a prezentuje tradycyjne budownictwo drewniane Kurpiów Puszczy Zielonej. 
Teren skansenu wpisany jest częściowo do rejestru zabytków (nr A-416/14/A z 23.11.1963 i A-536 z 21 sierpnia 1995).
W 2017 na terenie skansenu postawiono pomnik Adama Chętnika i pomniki-ławeczki jego żon: Zofii z Klukowskich i Jadwigi z Nowickich.
Z dniem 6 marca 2022, decyzją Rady Miasta Łomża, skansen został oddzielony od Muzeum Północno-Mazowieckiego w Łomży, stając się samodzielną instytucją kultury pod nazwą Muzeum-Skansen Kurpiowski im. Adama Chętnika w Nowogrodzie. 1 czerwca 2022 przekazano go pod zarząd województwa podlaskiego.
Istniejące zabytki.
Na trasie zwiedzania muzeum znajdują się 34 obiekty:

</doc>
<doc id="995838" url="https://pl.wikipedia.org/wiki?curid=995838" title="Carúpano">
Carúpano

Carúpano – miasto w pn.-wsch. Wenezueli w stanie Sucre; port na wybrzeżu Morza Karaibskiego.
136 tys. mieszkańców (2013). Przemysł głównie spożywczy (cukrowniczy, tytoniowy), tartaki, garncarstwo, rybołówstwo. W okolicy eksploatacja ropy naftowej; lotnisko.

</doc>
<doc id="995840" url="https://pl.wikipedia.org/wiki?curid=995840" title="Zagon wojska">
Zagon wojska

 Zagon wojska – pojęcie historyczne oznaczające sposób walki jazdy, najczęściej tatarskiej, działającej w głębi terytorium przeciwnika. Wypad w głąb obcego terytorium w celu zagarnięcia zdobyczy, wzięcia jasyru lub zdezorganizowania obrony i odwrócenia uwagi od działań własnych sił głównych. Pojęcie to często również występuje w kontekście sposobów walk prowadzonych przez lisowczyków. Zagon oznacza również oddział prowadzący tego rodzaju działania.
W I Rzeczypospolitej taktykę tę stosowano dość często, np. wielki zagon nad Wołgę księcia Krzysztofa Radziwiłła „Pioruna” w roku 1581, wyprawy Stefana Czarnieckiego i Jerzego Lubomirskiego do Wielkopolski przeciwko Szwedom, czy też Wincentego Gosiewskiego do Prus Książęcych podczas „potopu szwedzkiego”, bądź wypady Jana Sobieskiego w latach 1671-1672 przeciw Tatarom.
Działania zagonów można porównać do prowadzonych w czasach najnowszych działań rajdowych na tyłach przeciwnika. Taką operacją był zwycięski zagon kawaleryjski 1 i 2 Dywizji Kawalerii Wojska Polskiego pod dowództwem płk. Juliusza Rómmla w październiku 1920 roku na Korosteń, gdzie stacjonowała XVII Brygada Strzelców Armii Czerwonej.

</doc>
<doc id="995842" url="https://pl.wikipedia.org/wiki?curid=995842" title="Ejido (Wenezuela)">
Ejido (Wenezuela)

Ejido – miasto w Wenezueli; główne miastu stanu Mérida. Miasto zostało założone 14 lipca 1650 jako Buenaventura de Ejido.

</doc>
<doc id="995843" url="https://pl.wikipedia.org/wiki?curid=995843" title="Muscatine">
Muscatine

Muscatine – miasto w hrabstwie Muscatine w stanie Iowa w Stanach Zjednoczonych. Zostało założone w 1833 jako faktoria handlowa przez reprezentantów pułkownika George'a Davenporta, założyciela miasta Davenport.

</doc>
<doc id="995845" url="https://pl.wikipedia.org/wiki?curid=995845" title="Carupano">
Carupano



</doc>
<doc id="995848" url="https://pl.wikipedia.org/wiki?curid=995848" title="Ramón Grosso">
Ramón Grosso

Ramón Moreno Grosso (ur. 8 grudnia 1943 w Madrycie, zm. 13 lutego 2002 tamże) - hiszpański piłkarz grający na pozycji napastnika.
Zadebiutował w Pimera División 12 stycznia 1964 jako zawodnik Atlético Madryt i już w tym spotkaniu strzelił gola dającego jego drużynie zwycięstwo. Po sezonie przeniósł się do Realu Madryt, gdzie spędził dwanaście sezonów, aż do końca kariery.
Z Realem Madryt wygrał między innymi Puchar Mistrzów w 1966. 14 razy wystąpił w reprezentacji Hiszpanii.

</doc>
<doc id="995849" url="https://pl.wikipedia.org/wiki?curid=995849" title="Mariara">
Mariara

Mariara – miasto w Wenezueli, w stanie Carabobo.
W mieście rozwinął się przemysł włókienniczy, maszynowy oraz spożywczy.

</doc>
<doc id="995850" url="https://pl.wikipedia.org/wiki?curid=995850" title="Ramón Moreno Grosso">
Ramón Moreno Grosso



</doc>
<doc id="995851" url="https://pl.wikipedia.org/wiki?curid=995851" title="Arthur Bernède">
Arthur Bernède

Arthur Bernède fr: aʀtyʀ bɛʀnɛ:d, (ur. 5 stycznia 1871 w Redon, zm. 20 marca 1937 w Paryżu) – francuski pisarz, dramaturg i nowelista. Przyjaciel Gastona Leroux. Autor wielu powieści kryminalnych utrzymanych w stylistyce opowieści Arthura Conana Doyle’a. Twórca postaci: Belphegora, upiora Luwru, Judexa, Fantomasa i Vidoqa.

</doc>
<doc id="995859" url="https://pl.wikipedia.org/wiki?curid=995859" title="Geologia Ukrainy">
Geologia Ukrainy

Terytorium Ukrainy znajduje się w południowo-zachodniej części platformy wschodnioeuropejskiej oraz obejmuje wschodni fragment Alpidów, obejmujących systemy górskie Karpat i Gór Krymskich.
Bogactwa mineralne.
Podstawowymi surowcami Ukrainy są wielkie złoża węgla kamiennego, rud żelaza oraz surowców skalnych.
Hydrogeologia.
Wyróżnia się następujące baseny:
Sejsmiczność.
Obszar Ukrainy należy do alpejsko-himalajskiego pasa sejsmicznego i umownie dzieli się na trzy strefy:

</doc>
<doc id="995863" url="https://pl.wikipedia.org/wiki?curid=995863" title="Synagoga Stowarzyszenia Izraelitów Postępowych w Krakowie">
Synagoga Stowarzyszenia Izraelitów Postępowych w Krakowie



</doc>
<doc id="995864" url="https://pl.wikipedia.org/wiki?curid=995864" title="Sicz (Diuna)">
Sicz (Diuna)



</doc>
<doc id="995866" url="https://pl.wikipedia.org/wiki?curid=995866" title="Skala NYHA">
Skala NYHA

Skala NYHA – zaproponowana przez Nowojorskie Towarzystwo Kardiologiczne (NYHA – "New York Heart Association") skala służąca do klasyfikacji ciężkości objawów niewydolności serca. Aktualnie, ze względu na swoją prostotę i stopień rozpowszechnienia, jest najczęściej używaną w naukach klinicznych.

</doc>
<doc id="995867" url="https://pl.wikipedia.org/wiki?curid=995867" title="I liga polska w koszykówce mężczyzn (1993/1994)">
I liga polska w koszykówce mężczyzn (1993/1994)

Polska Liga Koszykówki sezon 1993/1994. Sezon rozpoczął się 25 września 1993 r., a zakończył się 14 kwietnia 1994 r. W rozgrywkach brało udział 12 zespołów.
Druga runda.
W drugiej rundzie zespoły podzielono na tzw. szóstki z zaliczeniem dotychczasowych wyników. Sześć najlepszych zespołów po rundzie zasadniczej grało między sobą o rozstawienie przed play-off, a drużyny z miejsc 7–12 walczyły o dwa miejsca premiowane grą w play-off. Prawo gry w play-off wywalczyły ostatecznie zespołu ASPRO Wrocław i AZS AgroFar Lublin.
Play-off.
Mecze o brązowy medal: Lech Batimex Poznań - Stal Bobrek Bytom 3 - 2 (96:75, 88:69, 95:93, 85:83, 80:71)
Ostateczna kolejność.
Do ligi awansowały: Polonia Przemyśl i Spójnia Stargard Szczeciński

</doc>
<doc id="995868" url="https://pl.wikipedia.org/wiki?curid=995868" title="Nieuwe Republiek">
Nieuwe Republiek

Vrijheid, zwana także Nieuwe Republik była jednym z państw burskich w Afryce. Utworzono ją w 5 sierpnia 1884 na ziemiach, które król Zulusów, Dinuzulu, przyznał Burom w podzięce za poparcie podczas walki o tron. Istniało od 1884 do 20 lipca 1888. Stolicą było Vrijheid. Premierem w latach 1884-1888 był Daniel Johannes Esselen.

</doc>
<doc id="995871" url="https://pl.wikipedia.org/wiki?curid=995871" title="Sony Ericsson P990">
Sony Ericsson P990



</doc>
<doc id="995874" url="https://pl.wikipedia.org/wiki?curid=995874" title="Spin Doctors">
Spin Doctors

Spin Doctors – amerykańska grupa rockowa założona wiosną 1989 roku w Nowym Jorku. Pierwszy longplay "Up for Grabs...Live" wydany został w 1991 roku. Dopiero następny album "Pocket Full of Kryptonite" (1. studyjny) z przebojem „Little Miss Can't Be Wrong”, oraz wizytówką grupy „Two Princes” dał temu nowojorskiemu sekstetowi nieocenioną popularność w pierwszej połowie lat 90., po obu stronach Atlantyku.
Historia.
Po wydaniu ich debiutanckiego studyjnego albumu zaczęli sprzedawać miliony krążków na całym świecie, a rozgłośnie radiowe puszczały w eter ich kompozycje. Kolejna płyta długogrająca "Turn It Upside Down" odnotowała wyraźnie niższą sprzedaż. Były to jednak nadal wysokie liczby – obecnie ze sklepowych półek zeszło przeszło 2 mln sztuk na całym świecie. W 1996 r. Spin Doctors wprowadzili na rynek trzeci w swym dorobku studyjny krążek "You've Got to Believe in Something", ale jeszcze mniej entuzjastycznie został przyjęty przez odbiorców, jak i recenzentów. Po trzech latach pojawił się następny longplay, "Here Comes the Bride". Z kolei w roku 2005 grupa przypomniała o sobie wydawnictwem "Nice Talking To Me".
W ostatnich latach, zespół grywał jednorazowe koncerty w Stanach Zjednoczonych oraz Europie.
Nominacje do nagród.
1994:

</doc>
<doc id="995876" url="https://pl.wikipedia.org/wiki?curid=995876" title="Białka fuzyjne">
Białka fuzyjne

Białka fuzyjne ("białka chimeryczne") – białka powstające z połączenia 2 lub większej liczby genów, które pierwotnie były odpowiedzialne za produkcję niezależnych białek. Produktem genu fuzyjnego jest białko (polipeptyd), którego funkcja jest w pewnym stopniu pochodną funkcji białek kodowanych przez geny wchodzące w skład takiego połączenia. 
W biotechnologii białka fuzyjne są tworzone, by zabezpieczyć pożądane produkty białkowe przed degradacją w komórce organizmu transformowanego. Białko powstałe z genu wprowadzonego do genomu bakterii bezpośrednio może być uznane przez bakterię za obce. Dlatego do białka będącego celem biosyntezy przyłącza się (na poziomie genu) białko bakteryjne (istotne jest przy tym zachowanie prawidłowej ramki odczytu). Powstałe białko fuzyjne jest rozpoznawane przez bakterię jako własne. Po jego wydzieleniu z hodowli, jest ono trawione specyficznym enzymem proteolitycznym, dając pożądane białko rekombinowane.
Rekombinowane białka fuzyjne są produkowane metodami inżynierii genetycznej dla celów diagnostyki bądź terapii. Białka fuzyjne powstają także samorzutnie w wyniku mutacji, np. translokacji chromosomalnej. Niektóre z białek fuzyjnych są produktami ekspresji onkogenów i mają znaczenie w procesie nowotworzenia. Przykładem tego typu białka jest białko fuzyjne bcr-abl; jego powstawanie jest związane z defektem genetycznym występującym przy przewlekłej białaczce szpikowej.
Do 2005 roku wprowadzono trzy leki oparte na białkach fuzyjnych. Były to:

</doc>
<doc id="995877" url="https://pl.wikipedia.org/wiki?curid=995877" title="Sytuacja prawna i społeczna osób LGBT w Argentynie">
Sytuacja prawna i społeczna osób LGBT w Argentynie

Prawo wobec kontaktów homoseksualnych.
W Argentynie kontakty homoseksualne są legalne od 1887 roku. Wiek osób legalnie dopuszczających się kontaktów homo- i heteroseksualnych jest zrównany.
Ochrona prawna przed dyskryminacją.
W Argentynie nie ma żadnych przepisów na szczeblu federalnym wprost zakazujących dyskryminacji przez wzgląd na orientację seksualną.
Miasta Buenos Aires i Rosario gwarantują pewną ochronę przed dyskryminacją z powodu orientacji seksualnej.
Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Uznanie związków tej samej płci.
W Argentynie pary tej samej płci od 2003 roku mogą zawrzeć rejestrowany związek partnerski w kilku regionach kraju: stolicy Buenos Aires oraz w prowincjach Buenos Aires i Río Negro. Związek ten daje parom prawa zbliżone do praw małżeństw heteroseksualnych, ale wyklucza możliwość adopcji dzieci oraz prawo dziedziczenia. Od momentu wprowadzenia takiej możliwości skorzystało z niej ponad 350 homoseksualnych par.
Od 2005 roku na podstawie wyroku sądu władze prowincji Córdoba pozwalają na wizyty w więzieniach homoseksualnych partnerów osadzonych.
W przeprowadzonym w Buenos Aires w lutym 2007 roku badaniu opinii społecznej 73% ankietowanych opowiedziało się za legalizacją małżeństw osób tej samej płci, a 25% przeciw.
5 maja 2010 roku, Izba Deputowanych przyjęła projekt ustawy legalizującej małżeństwa osób tej samej płci.
15 lipca ustawa została przyjęta przez senat. 21 lipca podpis pod ustawą złożyła prezydent Cristina Fernández de Kirchner. Następnego dnia została ona opublikowana w oficjalnym dzienniku i weszła w życie. Pierwsze małżeństwa zostały zawarte 30 lipca.
Życie osób LGBT w kraju.
Według badania opinii publicznej, przeprowadzonego przez "Pew Global Attitudes Project" w 2007 roku, 72% Argentyńczyków uważa, że homoseksualizm powinien być akceptowany przez społeczeństwo. Przeciwnego zdania jest 21% obywateli kraju.
Najstarszą i najdłużej istniejącą organizacją LGBT w kraju jest powstała w 1984 roku "Comunidad Homosexual Argentina". Została ona prawnie uznana dopiero w 1992 roku.
W latach dziewięćdziesiątych, zwłaszcza w 1995, 1996 i 1997 roku zdarzały się policyjne naloty na gejowskie kluby, a nawet aresztowania gejów i lesbijek bez postawienia zarzutów lub na podstawie złamania prawa o moralności.
Parady gejów i lesbijek odbywają się w Buenos Aires od 1992 roku. Parada z 2006 roku zgromadziła około 15 000 uczestników. Buenos Aires posiada dość dużą scenę gejowska i stało się częstym celem turystycznych wypadów osób homoseksualnych z innych krajów. Eksperci od turystyki oceniają, że około 20% turystów przyjeżdżających do Buenos Aires stanowią homoseksualiści - co daje 300 tys. osób wydających tu średnio 600 mln dolarów rocznie. Pierwszy klub gejowski otwarto w mieście w 1983 roku, a w 1992 roku prezydent miasta, Carlos Menem, podpisał dekret gwarantujący jednakową ochronę prawną gejom i lesbijkom. W 2007 roku zorganizowano w mieście Mistrzostwa Świata Gejów w Piłce Nożnej, pierwszą tego typu imprezę w regionie.

</doc>
<doc id="995878" url="https://pl.wikipedia.org/wiki?curid=995878" title="Białko fuzyjne">
Białko fuzyjne



</doc>
<doc id="995880" url="https://pl.wikipedia.org/wiki?curid=995880" title="Maciej Świtoński">
Maciej Świtoński

Maciej Świtoński (ur. 6 czerwca 1960 w Bydgoszczy) – polski lekarz chirurg, autor telewizyjnych medycznych programów edukacyjnych, muzyk.
Życiorys.
Ukończył VI Liceum Ogólnokształcące w Bydgoszczy. W muzycznej szkole średniej uczył się w klasie organów. W latach 1979–1984 studiował na Akademii Medycznej w Gdańsku. W czasie studiów akompaniował Janowi Jakubowi Należytemu, z którym na festiwalu w Opolu w 1983 zdobył I nagrodę w konkursie debiutów za piosenkę „Klaun”.
Od 1985 pracuje w Klinice Chirurgii Ogólnej Collegium Medicum Uniwersytetu Mikołaja Kopernika w Bydgoszczy. W latach 90. XX wieku był współpracownikiem zespołów rockowych Żuki oraz IRA. Założyciel rockowej grupy Air Force One, Dża Dża Binks i VEJ. Od 1995 autor i gospodarz telewizyjnych programów medycznych dla TVP3, a od 1999 dla TVP1 „Wyprzedzić chorobę”, „Co w brzuchu piszczy”, „Lekarz Jedynki”, „Recepty Jedynki”. Autor filmu biograficznego o chirurgu, prof. Ludwiku Rydygierze (dla TVP1) oraz licznych artykułów prasowych popularyzujących medycynę i zdrowy styl życia. Od 2009 roku prowadzący i autor programu „Aleja gwiazd na L 4” – emitowanego na antenie TVP Info.
Zdobył dwie prestiżowe nagrody dla najlepszego polskiego programu telewizyjnego o tematyce medycznej: Złotego Otisa i Złoty Ekran Farmacji.
Najsłynniejsza „ksywka” – Doktor Medialny. Zwany „najlepszym muzykiem wśród chirurgów i najlepszym chirurgiem wśród muzyków”.

</doc>
<doc id="995882" url="https://pl.wikipedia.org/wiki?curid=995882" title="Edmund Adam Jarzyński">
Edmund Adam Jarzyński

Edmund Adam Jarzyński (ur. 11 stycznia 1891 w Łańcucie, zm. 19 lutego 1973 w Łodzi) – polski spółdzielca, krajoznawca, działacz krajoznawczy, działacz ruchu opieki nad zabytkami, regionalista, autor książki "Tajemnice starych kamienic", współtwórca "Wędrownika".
Nauka i praca zawodowa.
W 1914 ukończył w Wiedniu Akademię Handlu Zagranicznego.
W 1916 w Rzeszowie był założycielem Spółdzielni Kółek Rolniczych i jej wicedyrektorem. Następnie pracował w spółdzielczości w Gdańsku.
Od 1936 zamieszkał i pracował w Łodzi. Był urzędnikiem Ubezpieczalni Społecznej w Łodzi, w tym czasie mieszkał w centrum miasta przy ówczesnej ulicy bp. Bandurskiego (ob. al. A. Mickiewicza) 26 (budynek nie istnieje). 
W czasie wojny wysiedlony przez Niemców wrócił do Rzeszowa, znów do Spółdzielni Kółek Rolniczych. W 1948 przeniósł się z powrotem do Łodzi i pracował tu w spółdzielczości.
Działalność pozazawodowa.
W 1948 związał się ściśle z Polskim Towarzystwem Krajoznawczym. W grudniu 1950 nastąpiło w Warszawie połączenie Polskiego Towarzystwa Tatrzańskiego z Polskim Towarzystwem Krajoznawczym w Polskie Towarzystwo Turystyczno-Krajoznawcze, a w Łodzi nastąpiło to w marcu 1951, powstał wtedy okręg łódzki, z którego z czasem wyodrębniły się oddziały, w tym Oddział Łódzki. W ten sposób został członkiem PTTK.
Należał do grona pionierów turystyki pieszej. W 1951 został pierwszym przewodniczącym Komisji Turystyki Pieszej Zarządu Okręgu PTTK w Łodzi. Jako jeden z pierwszych uzyskał uprawnienia Przodownika TP.
W 1952 zdobył uprawnienia przewodnickie. 
Był organizatorem i przez kilkanaście lat był sekretarzem Komisji Opieki nad Zabytkami Zarządu Okręgu PTTK w Łodzi, zajmował się gromadzeniem archiwum fotograficznego zabytków województwa łódzkiego, organizował szkolenia, wycieczki i zjazdy Opiekunów Zabytków.
Był współtwórcą i przewodniczącym Komisji Krajoznawczej Zarządu Okręgu PTTK.
Jego pasją było gromadzenie archiwalnych materiałów dotyczących Łodzi, a zbierane żmudnie informacje wykorzystał w wydanej w 1972 książce "Tajemnice starych kamienic". 
W 1956 wraz z Kazimierzem Hemplem i Jerzym Pyrkoszem stworzył "Biuletyn Zarządu Okręgu PTTK w Łodzi" i do 1972 był jego redaktorem, autorem artykułów, głównie krajoznawczych, a także korektorem i wydawcą – słowem, wydawnictwo to ukazywało się dzięki jego wielkiej pracy. Zyskało sobie trwałe miejsce w dorobku PTTK w Łodzi, województwie i w kraju. Pismo ukazuje się nadal pod zmienionym tytułem "Wędrownik", w 2006 obchodziło 50-lecie istnienia.
Przez kilkanaście lat organizował ponadto w lokalu Zarządu Okręgu PTTK tzw. "czwartki krajoznawcze" – cykl pionierskich prelekcji krajoznawczych, cieszących się znacznym powodzeniem.
Pochowany został na cmentarzu przy ul. Rzgowskiej w Łodzi.
Koneksje rodzinne.
Jego dziećmi są: Irena Popławska – historyk architektury łódzkiej i Zbigniew Jarzyński – artysta fotografik, autor m.in. licznych fotografii łódzkich zabytków.

</doc>
<doc id="995884" url="https://pl.wikipedia.org/wiki?curid=995884" title="Johann Frahm">
Johann Frahm

Johann Frahm (ur. 28 kwietnia 1901, zm. 11 października 1946 w Hameln) – zbrodniarz hitlerowski, członek załogi obozu koncentracyjnego Neuengamme i SS-Rottenführer.
W czasie II wojny światowej Frahm był zastępcą Ewalda Jaucha, komendanta "Bullen-Huser Damm", utworzonego w 1943 podobozu Neuengamme. Był odpowiedzialny za liczne zbrodnie popełnione na więźniach obozu, lecz najsłynniejszą z nich było zamordowanie w kwietniu 1945 22 dzieci w wieku od 5 do 12 lat, na których eksperymenty związane z gruźlicą przeprowadzał zbrodniczy lekarz SS Kurt Heissmeyer. Frahm osobiście powiesił wszystkie z tych dzieci w piwnicznym lochu w "Bullen-Huser Damm".
Po zakończeniu wojny Johann Frahm stanął, wraz ze swoim bezpośrednim przełożonym Ewaldem Jauchem, przed brytyjskim Trybunałem Wojskowym w Hamburgu w trzecim procesie załogi Neuengamme. Obu zbrodniarzy skazano na karę śmierci. Wyrok wykonano przez powieszenie w październiku 1946.

</doc>
<doc id="995885" url="https://pl.wikipedia.org/wiki?curid=995885" title="Janusz Szablicki">
Janusz Szablicki

Janusz Szablicki (ur. 20 października 1937 w Sosnowcu) – polski pisarz fantastyki naukowej o wymowie ekologicznej i cywilizacyjnej.
Twórczość.
Zadebiutował w 1972 na łamach „Młodego Technika” opowiadaniem "Gra w berka". W 1976 za tekst "Autotranslacja" uzyskał wyróżnienie w konkursie „Nurtu". W 1978 wydał pierwszy zbiór opowiadań w serii "Stało się jutro: Konflikt", a w 1980 następny – "Trzecie stadium ewolucji". Najlepiej ocenianym zbiorem jest "Dla każdego inny raj" 1982.
Opowiadania Janusza Szablickiego, nawiązujące do przygodowych, popularnych wzorców fantastyki naukowej, kontynuują tematykę prozy lat sześćdziesiątych. Autor, nie zawsze z sukcesem, próbuje oddać swoistość świata przedstawionego za pomocą neologizmów. Na uwagę zasługują zwłaszcza utwory "Holoman; Kłamstwo; Ucieczka", będące przykładami psychologicznej i ekologicznej odmiany SF.
Choć Szablickiemu nie udało się osiągnąć popularności, zdaniem krytyków był on pisarzem młodego pokolenia, który najbardziej zasługuje na uwagę. Jego pisarstwo cechowała sprawność warsztatowa narracji, użycie całej palety "przyszłościowych" neologizmów, nieczęsta w czasie tryumfów Stanisława Lema i Janusza Zajdla samodzielność i oryginalność stylu, oraz łączenie fantastyki naukowej z prozą przygodową.
Proza Szablickiego doczekała się przekładów na język rosyjski.

</doc>
<doc id="995891" url="https://pl.wikipedia.org/wiki?curid=995891" title="Adolf Magnus Hoym">
Adolf Magnus Hoym

Adolph Magnus von Hoym (ur. 6 maja 1668, zm. 15 października 1723) – królewsko-polski i elektorsko-saski rzeczywisty tajny radca, minister saski, przedsiębiorca. 
Życiorys.
1668-1703.
Jego rodzicami byli królewsko-polski i elektorsko-saski rzeczywisty tajny radca Ludwig Gebhard von Hoym i Catharina Sophia von Schönfeld.
W latach 1703-1711 Hoym był jednym z najważniejszych ministrów króla Augusta II Mocnego. Piastował wiele stanowisk, m.in. od roku 1703 był generalnym dyrektorem akcyzy, a w latach 1706-1715 - ministrem gabinetu dla spraw wewnętrznych,
przy czym zachował stanowisko generalnego dyrektora akcyzy i dyrektora najwyższego kolegium podatkowego (od 1704).
Zasłynął zarówno jako autor planu wprowadzenia akcyzy w Saksonii, jak i jako mąż późniejszej hrabiny Cosel - metresy króla. Poznał ja w Wolfenbüttel, gdzie ona towarzyszyła holsztyńkiej księżniczce wydanej za księcia Wolfenbüttel, a on był częstym gościem. Poślubił ją 2 czerwca 1703 (sobota) i zabrał do swego pałacu przy Kreuzgasse (Drezno). Latem 1703 wyjechał z królem do Polski.
1704-1705.
W styczniu 1704 August II Mocny i Anna von Hoym spotkali się po raz pierwszy na balu wydanym przez małżonkę królewską Krystynę Eberhardynę. W kwietniu Hoymowie przeprowadzili separację. Przełomowe znaczenie dla romansu Hoymowej z królem Augustem II Mocnym miał dzień 7 grudnia 1704 (niedziela). Wówczas wybuchł pożar w pałacu hrabiostwa Hoym na Kreuzgasse, książę-elektor przybył mieszkańcom na ratunek.
W grudniu 1704 Hoymowie musieli przenieść się do Fraumutterhaus. W 1705 roku Hoym wyprowadził się stamtąd. Przed konsystorzem w Dreźnie próbował przeprowadzić rozwód z żona „z jej winy” lecz konsystorz nakazał im się pogodzić. W 1705 roku przeprowadzono ostatecznie (z pomocą króla) ich rozwód a Anna stała się oficjalną metresa elektora Fryderyka Augusta I (w Polsce: król August II Mocny).
1706-1711.
W roku 1710 Hoym był saskim posłem w Holsztynie.
Na dworze saskim dokuczały Hoymowi ciągłe intrygi, jakie prowadził wszechwładny minister Jakob Heinrich von Flemming i hrabina Henriette Amalie von Reuß, więc w 1711 roku zrezygnował ze stanowisk. 
W roku 1711 Hoym i jego bracia: Carl Siegfried von Hoym, Ludwig Gebhard von Hoym i Carl Heinrich von Hoym uzyskali tytuł hrabiów Rzeszy.
1712-1723.
W roku 1713 przeprowadził się na Śląsk.
W roku 1714 Graf von Hoym nabył dobra sławęcickie w powiecie kozielskim. W tym samym roku cesarz Karol VI wydał pozwolenie na rozbudowę wybudowanych przez Jakuba Henryka Flemminga urządzeń przemysłowych, fabryk mosiądzu, drutu i luster w Jakobswalde (Kotlarnia) i zakładów żelaznych w Blechhammer (Blachownia).
Zmarł w Raciborzu w roku 1723.
Adolf Magnus Hoym w filmie.
Postać Adolfa Magnusa Hoyma zjawia się w filmie "Hrabina Cosel" w reżyserii Jerzego Antczaka powstałym na podstawie powieści "Hrabina Cosel" Józefa Ignacego Kraszewskiego. W tę postać wcielił się Henryk Borowski.

</doc>
<doc id="995893" url="https://pl.wikipedia.org/wiki?curid=995893" title="Ewald Jauch">
Ewald Jauch

Ewald Jauch (ur. 23 kwietnia 1902, zm. 11 października 1946 w Hameln) – zbrodniarz hitlerowski, członek załogi obozu koncentracyjnego Neuengamme i SS-Unterscharführer.
W latach 1943–1945 był komendantem "Bullen-Huser Damm", podobozu Neuengamme. Jeden z największych zbrodniarzy całego kompleksu Neuengamme. W kwietniu 1945 bezpośrednio kierował akcją zamordowania 22 dzieci, na których pseudoeksperymenty medyczne przeprowadzał lekarz SS Kurt Heissmeyer. Dzieci te powiesił zastępca Jaucha – Johann Frahm. Razem z dziećmi powieszono 4 sanitariuszy-więźniów (dwóch lekarzy francuskich i dwóch holenderskich), a także 24 radzieckich. Zbrodnia ta miała miejsce w piwnicach "Bullen-Huser Damm".
W trzecim procesie załogi Neuengamme przed brytyjskim Trybunałem Wojskowym w Hamburgu Ewald Jauch i Johann Frahm otrzymali wyroki śmierci przez powieszenie. Obaj zostali straceni 11 października 1946.

</doc>
<doc id="995895" url="https://pl.wikipedia.org/wiki?curid=995895" title="Boyzone">
Boyzone

Boyzone – irlandzki boysband założony w 1993 w Dublinie. 
Dwa lata później, przez magazyn "Smash Hits", został okrzyknięty najbardziej obiecującym zespołem roku. Początkowo Boyzone wykonywali covery przebojów z lat 70. XX wieku, które umieszczali w czołówkach list przebojów. Ich pierwszy longplay "Said and Done" ukazał się w 1995 roku. Grupa wydała cztery płyty, z których każda stała się numerem jeden (sprzedane na świecie w ponad 12 milionach egzemplarzy); 16 topowych singli, z których sześć znalazło się na 1 miejscu list przebojów; zagrał dziesiątki wyprzedanych tras po Wielkiej Brytanii i zyskał sobie miliony wielbicieli. Dyskografię Boyzone zamyka krążek "By Request" z 1999 roku. Zespół tworzyli: Ronan Keating, Mikey Graham, Shane Lynch, Stephen Gately i Keith Duffy. Gately i jego koledzy z zespołu powrócili do wspólnej pracy w roku 2008, aby przygotować się do scenicznego powrotu. W sobotę 10 października 2009 roku zmarł wokalista zespołu Stephen Gately. W 2019 roku zespół zakończył działalność.

</doc>
<doc id="995896" url="https://pl.wikipedia.org/wiki?curid=995896" title="Nowe Granne">
Nowe Granne

Nowe Granne – kolonia wsi Granne w Polsce, położona w województwie podlaskim, w powiecie siemiatyckim, w gminie Perlejewo.
W latach 1975–1998 kolonia administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Grannym.

</doc>
<doc id="995898" url="https://pl.wikipedia.org/wiki?curid=995898" title="Święty, Święty, Święty">
Święty, Święty, Święty

Święty, Święty, Święty (oryg. "Holy, Holy, Holy! Lord God Almighty!") – popularna w protestanckich Kościołach pieśń, napisana przez Reginalda Hebera (1783–1826). Jej słowa są oparte na chrześcijańskiej nauce o Trójcy Świętej. Towarzyszy obchodom Święta Trójcy Świętej w zborach. Melodia, skomponowana w 1861 r. przez Johna Bacchusa specjalnie pod słowa R. Hebera, nazwana została „Nicaea” ku pamięci Soboru Nicejskiego I. J. Bacchus napisał ponadto wiele melodii (ponad 300) do innych chrześcijańskich hymnów, z czego wiele śpiewanych jest do dzisiaj.
Wykorzystanie.
Pieśń śpiewana jest w większości Kościołów protestanckich przez wiernych podczas nabożeństw, a także w wykonaniu chórów.
Hymn „Holy, Holy, Holy! Lord God Almighty!” jest śpiewany w filmie "Titanic" (reż. Jean Negulesco, 1953).

</doc>
<doc id="995900" url="https://pl.wikipedia.org/wiki?curid=995900" title="Cedarozaur">
Cedarozaur

Cedarozaur ("Cedarosaurus weiskopfae") – zauropod z kladu Macronaria, najprawdopodobniej należący do rodziny Brachiosauridae, żyjący we wczesnej kredzie (ok. 125 mln lat temu) na terenach Ameryki Północnej. Długość ciała ok. 20 m, wysokość ok. 10 m, masa ciała ok. 40 t. Jego szczątki (fragmenty szkieletu) znaleziono w USA (w stanie Utah i w Teksasie). Autorzy jego opisu zaliczyli go do rodziny Brachiosauridae. Większość późniejszych analiz kladystycznych potwierdza jego przynależność do tej rodziny, niektóre sugerują jednak, że mógł on być przedstawicielem kladu Titanosauriformes siostrzanym do rodzaju "Venenosaurus" i być może bliżej spokrewnionym z grupą Titanosauria niż z brachiozaurem lub bazalnym przedstawicielem Macronaria nie należącym do Titanosauriformes.

</doc>
<doc id="995901" url="https://pl.wikipedia.org/wiki?curid=995901" title="Praskie Koło Lingwistyczne">
Praskie Koło Lingwistyczne

Praskie Koło Lingwistyczne () – czeska szkoła strukturalna założona w październiku 1926 z inicjatywy kilku językoznawców czeskich: Viléma Mathesiusa, Bohuslava Havránka, Bohumila Trnki, a później także Vladimíra Skalički i Jana Mukařovskiego. Następnie do Koła dołączyli wybitni badacze pochodzenia rosyjskiego: Roman Jakobson i Nikołaj Trubieckoj. Prażanie czerpali inspirację przede wszystkim z teorii Ferdinanda de Saussure’a, szczególny akcent położyli jednak na funkcjonalny charakter języka. Oryginalne praskie Koło Lingwistyczne działało około 10 lat – w 1938 zmarł Trubieckoj, a w 1939 Jakobson opuścił Czechosłowację, emigrując do Skandynawii, a potem do USA.
Obecnie Praskie Koło Lingwistyczne jest stowarzyszeniem filologicznym, którego celem jest praca na rzecz rozwoju wiedzy na temat języka i powiązanych z nim systemów znaków zgodnie z zasadami funkcjonalno-strukturalnymi. Organizuje regularne spotkania z wykładami i debatami, publikuje profesjonalne publikacje i organizuje wydarzenia międzynarodowe.
Główne tezy.
Od 1929 roku organem Koła były „Prace Praskiego Koła Lingwistycznego”. W pierwszym tomie „Prac” zamieszczono tezy programowe w zakresie językoznawstwa ogólnego i slawistyki. Tezy te zostały też zaprezentowana na I Kongresie Językoznawczym w Hadze (1928) i na I Kongresie Slawistycznym w Pradze (1929). Autorem większości tez był Roman Jakobson.
Praskie Kołe Lingwistycznie wyróżnia się na tle pozostałych szkół strukturalistycznych tym, że zajmowało się nie tylko strukturą języka, lecz także jego funkcjami społecznymi. Szkoła ta skoncentrowała się zatem na języku standardowym (literackim) jako istotnym bycie społecznym. Stanowiło to odpowiedź na teorie młodogramatyków, którzy wychodzili z założenia, że język standardowy jest mniej wartościowym przedmiotem badań niż naturalne gwary. Teoria kultywacji języka wypracowana przez Praskie Koło Lingwistyczne wywarła wpływ na charakter praktyki językoznawczej w krajach byłego bloku wschodniego.

</doc>
<doc id="995902" url="https://pl.wikipedia.org/wiki?curid=995902" title="Harry „Hap” Holmes Memorial Award">
Harry „Hap” Holmes Memorial Award

Harry „Hap” Holmes Memorial Award – nagroda przyznawana każdego sezonu w lidze American Hockey League bramkarzowi z największą ilością obronionych strzałów z drużyny, która straciła najmniej bramek w sezonie zasadniczym. Bramkarz musi rozegrać co najmniej 25 spotkań w sezonie zasadniczym. Pierwsza nagroda została przyznana w 1948 roku. Nagroda została nazwana od imienia i nazwiska Harry’ego Holmesa kanadyjskiego bramkarza, który jako pierwszy bramkarz zdobył Puchar Stanleya z czterema różnymi zespołami. Jest on również członkiem Hockey Hall of Fame.
Do roku 1972 nagrodę przyznawano bramkarzom, którzy rozegrali co najmniej 50% spotkań w sezonie zasadniczym, którzy obronili najwięcej strzałów.

</doc>
<doc id="995903" url="https://pl.wikipedia.org/wiki?curid=995903" title="Tiago Cardoso Mendes">
Tiago Cardoso Mendes



</doc>
<doc id="995906" url="https://pl.wikipedia.org/wiki?curid=995906" title="Feliks Dwojak">
Feliks Dwojak

Feliks Dwojak (ur. 23 września 1924 w Radomiu, zm. 15 stycznia 2013 w Warszawie) – pułkownik MSW, starszy inspektor Wydziału IX Biura "B" MSW od 1982, starszy inspektor do zadań specjalnych Departamentu Kadr MSW od 1965, naczelnik Wydziału IV Departamentu III MSW od 28 listopada 1956, kierownik Wojewódzkiego Urzędu do Spraw Bezpieczeństwa Publicznego w Poznaniu od czerwca 1955, funkcjonariusz UBP dla miasta stołecznego Warszawy, WUBP w Łodzi, Wrocławiu i MUBP w Radomiu, historyk.
Odpowiedzialny za obronę Wojewódzkiego Urzędu Bezpieczeństwa Publicznego w Poznaniu podczas wydarzeń Czerwca '56. W wyniku obustronnej wymiany strzałów śmierć ponieśli zarówno obrońcy jak i demonstranci.
W 1963 został absolwentem Wyższej Szkoły Nauk Społecznych przy KC PZPR. Był odznaczony m.in. Orderem Sztandaru Pracy II klasy.

</doc>
<doc id="995907" url="https://pl.wikipedia.org/wiki?curid=995907" title="Filozofia genezyjska">
Filozofia genezyjska

Filozofia genezyjska (z gr. "γένεσις" 'pochodzenie, źródło, początek, tworzenie') – koncepcja filozoficzna stworzona przez Juliusza Słowackiego (widoczna zwłaszcza w poematach "Król-Duch" i "Genezis z Ducha"), rozważająca zarówno rolę narodu jak i jednostki w historii.
Opis.
Zdaniem Słowackiego każdy byt ziemski podzielony jest na dwie warstwy: warstwę materialną (cielesną) i duchową, przy czym materia pełni funkcję służebną - jest instrumentem, z którego byt musi się uwolnić, by zyskać nową jakość egzystencji i świadomości. Potrzebne jest do tego jednak złożenie bolesnej ofiary z własnego życia; stąd odwieczny konflikt człowieka między światem duszy a cielesnością. Śmierć jest zmianą formy, wyzwoleniem ducha, podobnie jak rewolucja jest przejawem działalności Ducha Dziejów dążącej do wyzwolenia w bólu. Historia jest z kolei areną, gdzie Duch ten zmienia formę i zyskuje wyższą świadomość; tak interpretował Słowacki rewolucję francuską, dzieje narodu polskiego i świata.
Duch (pisany wielką literą) jest również u Słowackiego określeniem pierwotnej, bliżej nieokreślonej siły wyzwolonej ze Słowa. Duch był niejako początkiem, rodzicielem ogółu duchów ziemskich, ale również ich sumą i wspólnym pierwiastkiem. Najprościej rzecz biorąc: wszelki byt sprowadza się do Ducha i z Ducha pochodzi.
Słowacki rozważał również możliwość, iż niektóre byty mogą być bardzo przywiązane emocjonalnie do swojej cielesnej formy, co wpływa hamująco na rozwój tych bytów. W tym przypadku interweniuje Bóg, dając takim jednostkom okazję do oczyszczenia się duchowego. Po śmierci natomiast każdy byt przeistacza się w formę, która odpowiada jego duchowemu kształtowi. Słowacki zbliżał się w tym punkcie swojej filozofii do teorii metempsychozy, niekończących się przeobrażeń. Wbrew temu, co twierdził Andrzej Towiański, Słowacki nie dopuszczał jednak możliwości rozwoju wstecz, w niższe formy duchowe, nawet wśród ludzi zniszczonych moralnie.
Filozofię genezyjską rozważali w późniejszym czasie: Tadeusz Miciński i Antoni Lange. Zdaniem Micińskiego dzieje ludzkości posiadają swój początek (genezę) w nicości, punkcie ahistorycznym. Antoni Lange natomiast łączył filozofię genezyjską z buddyzmem, rozważając ją pod kątem reinkarnacji, wyłapując analogie między postulatami filozofii genezyjskiej a egzotycznymi mitologiami. Dość luźno nawiązywał do filozofii genezyjskiej także poeta młodopolski Bogusław Adamowicz.

</doc>
<doc id="995909" url="https://pl.wikipedia.org/wiki?curid=995909" title="Aleksander Wojciechowski (krajoznawca)">
Aleksander Wojciechowski (krajoznawca)

Aleksander Wojciechowski (ur. 30 czerwca 1904 w Łodzi, zm. 4 października 1981 w Łodzi) – polski krajoznawca, turysta, przewodnik łódzki, nestor przewodników łódzkich, regionalista.
Praca.
Z wykształcenia ekonomista, pracował w różnych łódzkich przedsiębiorstwach, ostatnich wiele lat przed emeryturą był kierownikiem działu administracyjnego w Łódzkim Przedsiębiorstwie Instalacji Sanitarnych i Elektrycznych. Obowiązki zawodowe łączył z działaniami społecznymi w zakładzie – był m.in. w różnych latach członkiem Rady Zakładowej, przewodniczącym Kasy Zapomogowo-Pożyczkowej, członkiem Komisji Rozjemczej i przewodniczącym Rady Robotniczej. 
Działalność krajoznawcza.
W 1951 ukończył kurs dla przewodników (otrzymał legitymację nr 2), a w 1953 wstąpił do Polskiego Towarzystwa Turystyczno-Krajoznawczego. Był przez wiele lat członkiem zarządu Koła Przewodników, a w latach 1960–1970 był prezesem Zarządu Koła Przewodników.
W latach 1956–1962 był wiceprzewodniczącym Komisji Turystyki Pieszej Oddziału PTTK w Łodzi, w latach 1956–1970 członkiem Zarządu Oddziału PTTK w Łodzi, a w latach 1962–1968 członkiem prezydium Zarządu Okręgu PTTK w Łodzi. Od 1976 był członkiem Komisji Seniorów przy ZW PTTK w Łodzi.
Wyróżnienia i odznaczenia.
Został pochowany na cmentarzu przy ul. Szczecińskiej w Łodzi.

</doc>
<doc id="995911" url="https://pl.wikipedia.org/wiki?curid=995911" title="Laparentozaur">
Laparentozaur

Lapparentozaur, "Lapparentosaurus"- czworonożny, roślinożerny zauropod odnaleziony na Madagskarze, spokrewniony z brachiozaurem.
Nazwa.
Znaczenie jego nazwy – jaszczur Alberta F.de Laparenta
Wielkość.
Nie wiadomo, jaką wielkość osiągały dorosłe osobniki.
Prawdopodobnie miały 15 m długości i wagę 22 tony.
Pożywienie.
Rośliny.
Występowanie.
Zamieszkiwał Madagaskar 169,2-164,4 miliona lat temu (środkowa jura, baton). Jest to dosyć wcześnie jak na przedstawiciela rodziny brachiozaurów.
Odkrycie.
Na Madagaskarze (w Majunga) znaleziono 4 niewielkie niekompletne szkielety i zęby.

</doc>
<doc id="995913" url="https://pl.wikipedia.org/wiki?curid=995913" title="Daniela Cicarelli">
Daniela Cicarelli

Daniela Cicarelli (ur. 6 listopada 1978 w Belo Horizonte) - brazylijska modelka i prezenterka telewizyjna.
Od 12. roku życia pracuje jako modelka, w wieku 14 lat wygrała konkurs organizowany przez Elite Model Management, to okazało się przepustką do światowych stolic mody. W drugiej połowie lat 90. podpisała kontrakty z agencjami w Nowym Jorku, Barcelonie i Monachium, jednak popularność zdobyła tylko w Brazylii i Hiszpanii. Przede wszystkim pracowała dla brazylijskich domów mody (Cía Maritima, Gloria Coelho, Tereza Santos) i odbywała sesje zdjęciowe dla brazylijskiego wydania Marie Claire i hiszpańskiej edycji Vogue. W 2001 roku wystąpiła w brazylijskiej reklamie "Pepsi", dzięki czemu zyskała sporą popularność w ojczyźnie. W 2003 roku podjęła współpracę z MTV Brasil. W latach 2004-2005 była związana z brazylijskim piłkarzem Ronaldo. Ich związek trwał zaledwie 86 dni. Obydwoje zaprzeczali jakoby podpisali kontrakt przedmałżeński; jednak media informowały, że w efekcie niedotrzymania umowy przez piłkarza Daniela Cicarelli miała otrzymać ponad 14 milionów reali (około 4 miliony dolarów).
17 września 2006 roku hiszpańska telewizja Telecinco wyemitowała film, na którym przedstawiono Cicarellę i jej partnera, bankiera Renata Malzoniego, uprawiających seks na plaży. Nagranie zostało ocenzurowane, jednak następnego dnia już w pełnej wersji zostało zamieszczone na serwisie YouTube. Tego samego dnia film został skasowany, ale w tym czasie był już dostępny na licznych stronach internetowych. 27 września 2006 roku na wniosek modelki i jej partnera Sąd Najwyższy w São Paulo nakazał usunięcie filmu z serwisów YouTube, Globo.com i IG. Mimo że YouTube dostosował się do nakazu, nagranie z udziałem Cicarelli znalazło się nie tylko na tym serwisie pod innymi nazwami, ale również na innych stronach internetowych. Pracownicy YouTube nie nadążali z usuwaniem kolejnych kopii filmu. W grudniu 2006 Daniela Cicarelli zaskarżyła YouTube, domagając się 116 tysięcy dolarów odszkodowania za każdy dzień, w którym nagranie było dostępne w tym serwisie oraz jego zamknięcia do czasu usunięcia kontrowersyjnego filmu. 4 stycznia 2007 roku brazylijski sąd nakazał zamknięcie serwisu, dopóki pracownicy YouTube nie znajdą rozwiązania problemu oraz zagroził karą w wysokości 119 tysięcy dolarów za każdy dzień zwłoki. Wyrok podzielił ekspertów; wskazywano na to, że serwery YouTube znajdują się w Stanach Zjednoczonych, więc znajduje się poza jurysdykcją brazylijskich sądów. Jednak brazylijscy dostawcy internetu, na czele z Brasil Telecom i Telefonicą, zablokowali użytkownikom dostęp do sieci YouTube.
W odpowiedzi brazylijscy użytkownicy YouTube założyli stronę internetową, nawołującą do bojkotu Cicarelli, MTV (stacji, gdzie pracowała) oraz wszystkich reklamowanych przez modelkę produktów. MTV otrzymała 8 tysięcy e-maili z protestami.
W czerwcu 2007 roku brazylijski Sąd Najwyższy orzekł na korzyść YouTube oraz Globo Comunicações e Participações i Internet Group do Brasil (iG), odrzucając skargę modelki i bankiera. W uzasadnieniu sędzia Gustavo Santini Teodoro wskazywał, że para uprawiała seks w miejscu publicznym, więc nie przysługiwała jej ochrona prawna prywatności. Nakazał także Cicarelli i jej partnerowi opłacenie kosztów postępowania.

</doc>
<doc id="995915" url="https://pl.wikipedia.org/wiki?curid=995915" title="Daniella Cicarelli">
Daniella Cicarelli



</doc>
<doc id="995916" url="https://pl.wikipedia.org/wiki?curid=995916" title="Henryk Pruski">
Henryk Pruski

Henryk Pruski, niem. "Friedrich Heinrich Ludwig" (ur. 18 stycznia 1726, zm. 3 sierpnia 1802) – wódz pruski i dyplomata, młodszy brat króla Fryderyka II Wielkiego. Mąż Wilhelminy z Hesji-Kassel, z którą wziął ślub 25 czerwca 1752 r. Często popadał w konflikty ze swoim koronowanym bratem, a kłótnie te są dziś niemal owiane legendą.
Życiorys.
Henryk uczestniczył w wojnie siedmioletniej (1756–1763), w której zasłynął tym, że nigdy nie przegrał żadnej bitwy. Tak jak przed nim Eugeniusz Sabaudzki, książę był mistrzem działań protokomandoskich, tj. niewielkich skoncentrowanych błyskawicznych uderzeń w określony punkt oporu nieprzyjaciela.
O swym bracie Fryderyku II powiadał: „"On umie jedynie staczać wielkie bitwy"”. Wszyscy żołnierze chcieli służyć u Henryka, gdyż oszczędzał on ich życie, nie ryzykując, gdy nie było szans powodzenia.
Mimo to książę Henryk, pozostający podobnie jak Fryderyk i Wilhelmina pod przemożnym wpływem kultury francuskiej, potrafił świetnie porozumieć się z bratem. Był nie tylko wybitnym wojskowym, ale także, a może przede wszystkim, dyplomatą. Fryderyk zaś doskonale zdawał sobie sprawę z talentów brata i wysoko je cenił. Henryk wielokrotnie posłował m.in. do Petersburga.
To książę Henryk w największej mierze przyczynił się do zrealizowania idei rozbioru Polski. Niektórzy historiografowie poprzednich epok przypisywali mu wręcz autorstwo tego planu, jednak obecnie, przy większej znajomości struktur i mechanizmów rządzenia fryderycjańskich Prus oraz samej osobowości Fryderyka II, odchodzi się od tej opinii, uznając, że książę Henryk mógł być co najwyżej „jedynie inteligentnym wykonawcą ogólnych założeń polityki pruskiej, ustalonych wyłącznie przez Fryderyka II”. Jego elokwencja i inteligencja pozwoliły na sondowanie postawy Katarzyny II wobec jego protektora, a umiejętnie wykorzystane aluzje, sugestie, własne słowa imperatorowej i zmieniające się sytuacje polityczne w Europie pozwoliły na rzecz niemal niemożliwą jeszcze w 1770 r. (zobacz też: podział Rzeczypospolitej).
On również prowadził rozmowy w związku z sukcesją w Bawarii po Maksymilianie III Józefie. W ich trakcie brano pod uwagę jego kandydaturę na przejęcie księstw Ansbach i Bayreuth i założenia tam nowej gałęzi rodu Hohenzollernów, jednak on sam nie był tym zainteresowany. Można przypuszczać, że kierował się tutaj, podobnie jak jego brat, interesem Prus jako państwa, a nie jako zwykłej domeny Hohenzollernów.
W 1786 r. Nathaniel Gorham, szef amerykańskiego Kongresu, albo amerykański pruski gen. Friedrich Wilhelm von Steuben zasugerowali Alexandrowi Hamiltonowi kandydaturę Henryka na króla USA.
Gdy w 1786 r. zmarł Fryderyk Wielki, Henryk miał nadzieję być głównym doradcą następnego króla, a swojego bratanka, Fryderyka Wilhelma II Hohenzollerna, lecz ten go nie słuchał. Większy za to dawał mu posłuch panujący od 1797 r. król Fryderyk Wilhelm III Hohenzollern.
Adresat licznej korespondencji Fryderyka II Wielkiego.

</doc>
<doc id="995917" url="https://pl.wikipedia.org/wiki?curid=995917" title="Yanick Dupre Memorial Award">
Yanick Dupre Memorial Award

Yanick Dupre Memorial Award – nagroda przyznawana w każdym sezonie w lidze American Hockey League zawodnikowi, który najlepiej przedstawia ducha Yanicka Duprea z jego udziałem we wspólnocie. Nazwa nagrody pochodzi nazwiska zawodnika Philadelphia Flyers, który zmarł w wieku 25 lat na białaczkę.

</doc>
<doc id="995919" url="https://pl.wikipedia.org/wiki?curid=995919" title="Lady Jessika">
Lady Jessika

Jessika (ang. Lady Jessica; 10 154 – 10 256) – fikcyjna postać z powieści Diuna Franka Herberta. Konkubina księcia Leto Atrydy, miała z nim dwoje dzieci: Paula i Alię, oboje o zdolnościach parapsychicznych.
Jessika była córką barona Vladimira Harkonnena, nieświadomą swego pochodzenia. Została wychowana na planecie Kaladan przez zgromadzenie Bene Gesserit w ramach praktyk genetycznych mających na celu stworzenie Kwisatz Haderach.
Na Arrakis została Matką Wielebną (sajjadiną) Fremenów.
Ekranizacje.
W filmie "Diuna" w reżyserii Davida Lyncha, Jessikę grała Francesca Annis. W miniserialu o tym samym tytule (2000), grała ją Saskia Reeves, a w jego kontynuacji, "Dzieci Diuny" (2003), Alice Krige. W ekranizacji z 2021 w reżyserii Denisa Villeneuve'a w rolę wcieliła się Rebecca Ferguson.

</doc>
<doc id="995920" url="https://pl.wikipedia.org/wiki?curid=995920" title="Parafia św. Brunona Biskupa i Męczennika w Giżycku">
Parafia św. Brunona Biskupa i Męczennika w Giżycku

Parafia św. Brunona Biskupa i Męczennika w Giżycku – rzymskokatolicka parafia należąca do diecezji ełckiej.
Historia.
Parafia została kanonicznie erygowana w dniu 18 września 1926. W dniu 31 stycznia 1994 biskup ełcki Wojciech Ziemba ustanowił kościół - sanktuarium św. Brunona z Kwerfurtu.
Kościół parafialny.
Obecny kościół parafialny został konsekrowany 26 czerwca 1938 przez biskupa Maksymiliana Kallera. 

</doc>
<doc id="995922" url="https://pl.wikipedia.org/wiki?curid=995922" title="Hrabstwo Randolph (Illinois)">
Hrabstwo Randolph (Illinois)

Hrabstwo Randolph – hrabstwo w USA, w stanie Illinois, z liczbą ludności wynoszącą 33 893, według spisu z 2000 roku. Siedzibą administracji hrabstwa jest Chester.
Geografia.
Według spisu hrabstwo zajmuje powierzchnię 1547 km², z czego 1498 km² stanowią lądy, a 49 km² (3,15%) wody.
Na terenie hrabstwa rzeka Kaskaskia wpada do rzeki Missisipi. Na tym obszarze Missisipi, która stanowi naturalną granice pomiędzy stanem Illinois a Missouri, płynie w całości na terytorium Illinois. Rzeka w XIX wieku w 1881 roku, przełamując przesmyk, zmieniła swój bieg omijając byłą siedzibę hrabstwa Kaskaskia, od zachodniej strony. Granica stanu jednakże pozostała według starego koryta rzeki, tworząc małą enklawę stanu na drugim brzegu rzeki.
Historia.
Hrabstwo Randolph powstało 5 października 1795 roku z terenów hrabstwa St. Clair. Swoją nazwę obrało na cześć Edmunda Randolph, gubernatora stanu Wirginii
Terytorium Północno-zachodnie zostało odebrane Brytyjczykom pod koniec wojny o niepodległość Stanów Zjednoczonych w 1783 roku, przez armię Wirginia. Illinois stał się na krótki czas hrabstwem Illinois w stanie Wirginia. Edmund Randolph był ówczesnym gubernatorem Wirginii i za jego kadencji Wirginia oddała Terytorium Północno-zachodnie Stanom Zjednoczonym.
Granice hrabstwa ostatecznie zostały ustalone w 1827 roku, kiedy obszar został wydzielony na powstanie Hrabstwa Perry.
Pierwszą siedzibą władz hrabstwa było miasto Kaskaskia, które w latach 1809 i 1818 było stolicą Terytorium Illinois a w latach 1795 – 1845 siedzibą hrabstwa było Randolph.
Zważywszy na historię hrabstwa mottem Randolph są słowa: "Where Illinois Began" (Gdzie zaczyna się Illinois)
Demografia.
Według spisu z 2000 roku hrabstwo zamieszkuje 33 893 osób, które tworzą 12 084 gospodarstw domowych oraz 8362 rodzin. Gęstość zaludnienia wynosi 23 osób/km2. Na terenie hrabstwa jest 13 328 budynków mieszkalnych o częstości występowania wynoszącej 9 budynków/km2. Hrabstwo zamieszkuje 88,71% ludności białej, 9,29% ludności czarnej, 0,16% rdzennych mieszkańców Ameryki, 0,24% Azjatów, 0,04% mieszkańców Pacyfiku, 0,81% ludności innej rasy oraz 0,76% ludności wywodzącej się z dwóch lub więcej ras, 1,54% ludności to Hiszpanie, Latynosi lub inni.
W hrabstwie znajduje się 12 405 gospodarstw domowych, w których 31,30% stanowią dzieci poniżej 18. roku życia mieszkający z rodzicami, 56,00% małżeństwa mieszkające wspólnie, 9,20% stanowią samotne matki oraz 30,80% to osoby nie posiadające rodziny. 26,90% wszystkich gospodarstw domowych składa się z jednej osoby oraz 13,80% żyje samotnie i ma powyżej 65. roku życia. Średnia wielkość gospodarstwa domowego wynosi 2,46 osoby, a rodziny 2,99 osoby.
Przedział wiekowy populacji hrabstwa kształtuje się następująco: 22,10% osób poniżej 18. roku życia, 9,60% pomiędzy 18. a 24. rokiem życia, 30,40% pomiędzy 25. a 44. rokiem życia, 22,30% pomiędzy 45. a 64. rokiem życia oraz 15,60% osób powyżej 65. roku życia. Średni wiek populacji wynosi 38 lat. Na każde 100 kobiet przypada 116,40 mężczyzn. Na każde 100 kobiet powyżej 18. roku życia przypada 119,90 mężczyzn.
Średni dochód dla gospodarstwa domowego wynosi 37 013 USD, a dla rodziny 44 766 dolarów. Mężczyźni osiągają średni dochód w wysokości 30 837 dolarów, a kobiety 21 501 dolarów. Średni dochód na osobę w hrabstwie wynosi 17 696 dolarów. Około 7,10% rodzin oraz 10,00% ludności żyje poniżej minimum socjalnego, z tego 14,10% poniżej 18. roku życia oraz 8,50% powyżej 65. roku życia.
Media.
W hrabstwie działają dwie stacje radiowe WHCO 1230AM w Sparta i KSGM 980AM w Chester.
Wydawane jest kilka tygodników. Gazeta County Journal bazuje na wiadomościach z Percy oraz z Hrabstw Perry i Jackson. W Red Bud wydawana jest North County News, w Chester – Randolph County Herald-Tribune a w
Sparta, News-Plaindealer.

</doc>
<doc id="995923" url="https://pl.wikipedia.org/wiki?curid=995923" title="Jawornik Wielki">
Jawornik Wielki

Jawornik Wielki (dawniej niem. "Geyersberg" lub "Gross Jauersberg") zwany również Świętą Górą. Szczyt w paśmie Gór Złotych.
Wznosi się na wysokość 872 m n.p.m. Najwyższy szczyt w zachodniej i północnej części Gór Złotych. Ze szczytu (przy dobrej pogodzie) można zobaczyć Przedgórze Sudeckie i Nizinę Śląską. Szczyt jest wyraźnie widoczny z okolic Paczkowa, Kamieńca Ząbkowickiego, Otmuchowa.
Nazwa wywodzi się od słowiańskiego słowa: iavor (klon jawor), który w przeszłości porastał stok góry. 
Cały masyw zbudowany ze skał metamorficznych należących do metamorfiku Lądka i Śnieżnika. W rejonie szczytu znajduje się kilka skałek. Las występujący w okolicach szczytu jest mieszany, możemy spotkać tu świerki, modrzewie i buki. 
Wieża widokowa.
Na szczycie stoi drewniana wieża widokowa otwarta w sierpniu 2009 w ramach mikroprojektu "Szlak widokowy szczytami pogranicza". Posiada dwie platformy - na wysokości 3,5 oraz 6,4 m. Jest to pierwsza w historii wieża widokowa na tym szczycie - wcześniej istniały tu tylko punkty triangulacyjne. W 2018 źle wykonana konstrukcja wieży uległa uszkodzeniu, a wieża została zamknięta.
Ciekawostka.
Na północnym zboczu Jawornika Wielkiego przy leśnej drodze w przeszłości znajdował się cmentarz ofiar zarazy. Cmentarz powstał w 1633 r., kamiennym murem zostało wyznaczone pole grzebalne. Na niewielkim kawałku ziemi spoczywa 1291 ofiar epidemii cholery i dżumy: 897 mieszkańców Złotego Stoku i 394 osób, które szukały schronienia w czasie trwania wojny trzydziestoletniej. Epidemię udało się opanować zimą 1633 r., dzięki silnym mrozom. W 2015 r. w miejscu dawnego cmentarza został ustawiony pamiątkowy kamienny obelisk z wyrzeźbionym krzyżem i pamiętną datą 1633 oraz tablica informacyjna z opisem wydarzeń, które miały miejsce w tamtym czasie.
Turystyka.
Pod szczytem biegnie droga wojewódzka nr 390. Na szczyt można dostać się czerwonym szlakiem prowadzącym z Lądka Zdroju, z przełęczy Jaworowej na drodze nr 390. Szlak czerwony lekkim łukiem omija szczyt ale można z niego zboczyć i wyjść na górę. Szlak z Lądka do Złotego Stoku, szlak średnio-trudny (cały czas wiedzie malowniczymi lasami). Długość szlaku mierzona z rynku w Złotym Stoku na szczyt Jawornika Wielkiego wynosi ok. 6 km. Czas przejścia ok. 1,5 godz.

</doc>
<doc id="995926" url="https://pl.wikipedia.org/wiki?curid=995926" title="Rumuński">
Rumuński



</doc>
<doc id="995929" url="https://pl.wikipedia.org/wiki?curid=995929" title="Ronan Keating">
Ronan Keating

Ronan Patrick John Keating (ur. 3 marca 1977 w Dublinie) – irlandzki piosenkarz popowy, kompozytor, wokalista popularnego boys bandu Boyzone, współmenedżer popowego boys bandu Westlife.
Życiorys.
Kariera.
Współpraca z Boyzone.
W 1993 wygrał przesłuchania do nowo powstałego boys bandu Boyzone, który stworzył z Keithem Duffym, Michaelem Grahamem, Shane’em Lynchem i Stephenem Gatelym. Wydali trzy albumy studyjne: "Said and Done" (1995), "A Different Beat" (1996) i "Where We Belong" (1998). W 1999 ogłosili zakończenie współpracy, a Keating rozpoczął karierę solową.
W 2010 wraz z pozostałymi wokalistami reaktywował zespół Boyzone. Wydał z nimi cztery płyty: "Brother" (2010), "BZ20" (2013), "Dublin to Detroit" (2014) oraz "Thank You &amp; Goodnight" (2018).
Kariera solowa.
W 1997 poprowadził finał 42. Konkursu Piosenki Eurowizji organizowanego w Dublinie. W sierpniu 2000 wydał debiutancki, solowy album studyjny, zatytułowany "Ronan". Na płycie umieścił m.in. dwa przebojowe single: „When You Say Nothing At All” (umieszczony na ścieżce dźwiękowej do filmu "Notting Hill" z sierpnia 1999) i „Life Is a Rollercoaster”, które zajmowały pierwsze miejsca list przebojów m.in. w Wielkiej Brytanii. Album rozszedł się w nakładzie ponad 4,5 miliona egzemplarzy na całym świecie.
W maju 2002 wydał drugi solowy album studyjny, zatytułowany "Destination". Przy większości piosenek ponownie pracował z duetem kompozytorsko-autorskim Gregg Alexander–Rick Knowles (znanym z grupy The New Radicals). Po sukcesie albumu zajął się pisaniem utworów na trzeci krążek. Powstawały one w rodzinnym Dublinie, a kiedy były już gotowe, sesje nagraniowe odbyły się w Londynie i Los Angeles. Płyta, zatytułowana "Turn It On", ukazała się w listopadzie 2003.
W 2004 obchodził 10-lecie swojej scenicznej działalności. Z tego powodu jesienią ukazał się album kompilacyjny "10 Years of Hits (Best of...)", zawierający wszystkie jego utwory, które ukazały się w latach 1999–2004, a także premierą piosenkę „I Hope You Dance”. Dwa lata po nagraniu "10 Years of Hits" Keating przygotował piąty album studyjny, zatytułowany "Bring You Home". Na płycie znalazły się m.in. singiel „All Over Again” z Kate Rusby (tylko w Wielkiej Brytanii), a także jego interpretacja piosenki „Iris” zespołu Goo Goo Dolls.
Od 2006 wydał siedem kolejnych albumów: "Bring You Home" (2006), "Songs for My Mother" (2009), "Winter Songs" (2009), "Duet" (2010), "When Ronan Met Burt" (2011), "Fires" (2012) i "Time of My Life" (2016).
Życie prywatne.
30 kwietnia 1998 ożenił się z Yvonne. Ma z nią trójkę dzieci: Jacka (ur. 1999), Marie „Missy” (ur. 2001) i Ali Jo (ur. 2005).

</doc>
<doc id="995930" url="https://pl.wikipedia.org/wiki?curid=995930" title="Jozsef Mindszenty">
Jozsef Mindszenty



</doc>
<doc id="995931" url="https://pl.wikipedia.org/wiki?curid=995931" title="Bene Gesserit">
Bene Gesserit

Bene Gesserit – w świecie powieści Diuna żeński zakon stanowiący jedną z głównych sił w Imperium powstałym po Dżihadzie Butleriańskim.
Bene Gesserit rozwijały ludzkie możliwości fizyczne i psychiczne do poziomu postrzeganego przez ludzi jako zdolności magiczne (często nazywane pogardliwie "wiedźmami"). Najbardziej niezwykłą z nich był "Głos" – zdolność modulowania własnego głosu w taki sposób, że trafiał on do najgłębszych pokładów podświadomości słuchającego, który przez to nie był w stanie sprzeciwiać się rozkazom. Bene Gesserit rozwijały także niesamowitą zdolność obserwacji, co dawało zdolność do wychwycenia najmniejszych śladów emocji innych ludzi. Wyspecjalizowane w tym celu siostry zakonu często zatrudniano jako "Prawdomówczynie", czyli osoby pełniące rolę swoistego wykrywacza kłamstw, którego nie sposób było oszukać. Oprócz umysłu Bene Gesserit trenowały też ciało – specjalny program treningowy pozwalał osiągnąć równowagę "prana-bindu" – pełną kontrolę nad całym ciałem. Były także szkolone w uwodzeniu i długo zachowywały atrakcyjność seksualną.
Największe znaczenie miała jednak zdolność uzyskiwana w trakcie transu przyprawowego, kiedy to "akolitka" (uczennica) stawała się "Wielebną Matką". Ogromna jednorazowa dawka przyprawy powodowała takie poszerzenie świadomości, że Wielebna Matka uzyskiwała dostęp do pamięci komórkowej, przechowującej wspomnienia jej żeńskich przodków. Wspomnienia te stawały się jej własnymi, mogła je w każdej chwili przywołać, a dzięki niesamowitej zdolności kontroli własnego umysłu – zachować równowagę. Bene Gesserit nie miały jednak dostępu do pamięci męskich przodków, to miejsce było zarezerwowane dla mężczyzn. Ich tajnym celem stało się wychowanie na drodze skomplikowanego programu eugenicznego mężczyzny, tzw. Kwisatz Haderach, który byłby w stanie przeżyć trans przyprawowy (wcześniej wszyscy, którzy próbowali, umierali) i stać się w ten sposób nadczłowiekiem, kontrolującym pamięć swoich przodków od początku rodzaju ludzkiego, a także potrafiącego przewidzieć przyszłość.
Nazwa Bene Gesserit pochodzi z łacińskiej sentencji prawniczej – "quamdiu se bene gesserit" – tak długo, jak długo będzie się dobrze zachowywać. "Bene gesserit" oznacza więc "będzie się dobrze zachowywać". Bene znaczy też po hebrajsku "synowie", a syn Herberta twierdził, że słowo Gesserit miało brzmieniem nawiązywać do jezuitów.
Jednym z elementów szkolenia była litania przeciw strachowi, powtarzana niczym mantra. Rozpoczyna się słowami: "Nie wolno się bać. Strach zabija duszę. Strach to mała śmierć, a wielkie unicestwienie. Stawię mu czoło".
Najbardziej znane Bene Gesserit to: Lady Jessika, Gaius Helena Mohiam, Darwi Odrade, Murbella.

</doc>
<doc id="995937" url="https://pl.wikipedia.org/wiki?curid=995937" title="Parafia Niepokalanego Poczęcia Najświętszej Maryi Panny w Rynie">
Parafia Niepokalanego Poczęcia Najświętszej Maryi Panny w Rynie

Parafia Niepokalanego Poczęcia NMP w Rynie – parafia rzymskokatolicka została erygowana kanonicznie w 1962, kościół wybudowano w latach 1978–1980, został poświęcony 1 czerwca 1980 roku przez biskupa warmińskiego Józefa Glempa. W parafii posługują księża pallotyni.
Obecnie proboszczem jest ks. Tomasz Stefanowski SAC, a wikariuszami: ks. Dariusz Szyra SAC oraz ks. Mirosław. 

</doc>
<doc id="995938" url="https://pl.wikipedia.org/wiki?curid=995938" title="Trubiż">
Trubiż

Trubiż, Trubajło ( "Trubiż", "Trubajło")– rzeka na Ukrainie, lewy dopływ Dniepru.
Płynie przez Nizinę Naddnieprzańską, wpada do Zalewu Kaniowskiego.
Długość rzeki - 113 km, powierzchnia dorzecza - 4700 km2.
Wzmianka z 1892.
Trubież 1.) u ludu Trubajlo, w Dykcyonarzu Echarda Trubice, rzeka, w gub. czernihowskiej i połtawskiej, lewy dopł. Dniepru. Bierze początek w pow. kozieleckim gub. czerni- 
howskiej, pod miasteczkiem Bobrowicą, wkracza do 
powiatu perejasławskiego gub. połtawskiej i 
przyjąwszy Nedrę, Iltycę, Browarkę, Karań, Cyblę i in., o 7 w. poniżej Perejasławia ma 
ujście. Dawniej była spławną, obecnie zaś 
w wielu miejscach utworzyły się błota, dochodzące do 3 w. szerokości. Lasy zalegające 
poprzednio wybrzeża rzeki zostały prawie 
zupełnie wycięte i pozostały jedynie w pobliżu jej ujścia. T. miejscami obfituje w ryby. 
2.) T., rzka, w gub. czernihowskiej, prawy dopł. Snowu (prawego dopł. Desny). 

</doc>
<doc id="995939" url="https://pl.wikipedia.org/wiki?curid=995939" title="Pleurocel">
Pleurocel

Pleurocel ("Pleurocoelus") – rodzaj zauropoda żyjącego we wczesnej kredzie (apt) na terenach dzisiejszej Ameryki Północnej.
Opisany w 1888 roku przez Othniela Marsha na podstawie skamieniałości zauropodów odkrytych w osadach formacji Arundel w amerykańskim stanie Maryland. Gatunkiem typowym jest "P. nanus". Marsh przypisał temu gatunkowi odkryte w Maryland zęby, szczękę, kość zębową i kość nadpotyliczną (łac. "os supraoccipitale"), kręgi szyjne, grzbietowe, krzyżowe i ogonowe oraz kości kończyn; skamieniałości należały do niewielkich zauropodów – na ich podstawie Marsh szacował długość zwierzęcia na 12–15 stóp (w przybliżeniu 3,7–4,6 m). Nie jest pewne, czy przypisywane "P. nanus" kości odkryto w jednym miejscu, co uprawdopodobniałoby, że wchodziły w skład jednego szkieletu, czy też w różnych miejscach; nie można wykluczyć, że są to kości różnych osobników, być może nawet należących do różnych taksonów. Rose (2007) i D'Emic (2013) za serię oryginalną "P. nanus" uznają jedynie trzony czterech kręgów z formacji Arundel: trzon kręgu szyjnego oznaczony USNM 5678, grzbietowego USNM 4968, krzyżowego USNM 4969 i ogonowego USNM 4970. Budowa zachowanych kości – ich niewielkie rozmiary, prawdopodobne niezasklepienie się szwów neurocentralnych (łączących trzon kręgu z łukiem kręgu) – wskazuje, że kości przypisywane "P. nanus" należą do młodych osobników. Drugi gatunek, "P. altus" został opisany na podstawie kości kończyn (lewych kości: piszczelowej i strzałkowej) oznaczonych USNM 4971, należących do osobnika większego od tego lub tych, na podstawie czyich kości opisany został "P. nanus".
Skamieniałości, które część autorów przypisywała przedstawicielom rodzaju "Pleurocoelus" odkryto też w zachodniej części Stanów Zjednoczonych oraz w Europie i Afryce; nowsze badania wskazują jednak, że nie ma podstaw do uznania tych kości za należące do bliskich krewnych zauropodów z formacji Arundel. Marsh (1883) opisał niekompletny szkielet YPM 1908 (niektóre kręgi i kości kończyn) odkryty razem z holotypem gatunku "Camarasaurus grandis" w osadach formacji Morrison na terenie stanu Wyoming; zdaniem Marsha budowa kości wskazuje, że był to bardzo młody zauropod, być może nawet płód. W późniejszej publikacji Marsh bez dodatkowego opisu czy komentarza przeniósł ten okaz do nowego gatunku "Pleurocoelus montanus"; obecnie jednak okaz ten uznawany jest po prostu za młodego osobnika należącego do gatunku "Camarasaurus grandis". Do rodzaju "Pleurocoelus" zaliczano skamieniałości zauropodów odkrytych w Teksasie, w tym niekompletny szkielet SMU 61732 oraz tylną kończynę FMNH PR 977; D'Emic (2013) stwierdził jednak, że FMNH PR 977 w rzeczywistości należała do przedstawiciela rodzaju "Cedarosaurus", a SMU 61732 ustanowił holotypem nowego gatunku "Astrophocaudia slaughteri". Richard Lydekker opisał gatunek "Pleurocoelus valdensis" na podstawie zębów (i dwóch kręgów, ale ich przynależności do tego samego gatunku co zęby nie można potwierdzić) odkrytych na południu Wielkiej Brytanii (West Sussex, East Sussex, wyspa Wight). Zdaniem Upchurcha, Manniona i Barretta (2011) budowa tych zębów wskazuje, że należały one do bazalnego przedstawiciela kladu Titanosauriformes. Autorzy nie zidentyfikowali jednak żadnych autapomorfii "P. valdensis" ani nie byli w stanie potwierdzić, że wszystkie przypisywane mu zęby reprezentują ten sam gatunek. W związku z tym uznali "P. valdensis" za "nomen dubium"; nie byli też w stanie potwierdzić szczególnie bliskiego pokrewieństwa "P. valdensis" z zauropodami z formacji Arundel. Marsh (1897) uznał też brytyjski rodzaj "Bothriospondylus" za młodszy synonim "Pleurocoelus", utrzymując jednak jego gatunek typowy "B. suffosus" jako odrębny gatunek w obrębie rodzaju "Pleurocoelus"; późniejsi autorzy utrzymują jednak "Bothriospondylus" jako odrębny rodzaj. Rich, Molnar i Rich (1983) opisali zęby odkryte w osadach wczesnokredowej formacji Kirkwood w Republice Południowej Afryki, które uznali za zęby przedstawiciela rodzaju "Pleurocoelus" lub bliskiego krewnego tego rodzaju; jednak według Rose’a (2007) konieczne są dalsze badania dla potwierdzenia lub wykluczenia takiej klasyfikacji zauropoda, do którego należały te zęby.
Przed odkryciem "Pleurocoelus nanus" i "P. altus" na podstawie dwóch zębów odkrytych w osadach formacji Arundel opisano inny gatunek zauropoda, "Astrodon johnstoni". John Bell Hatcher (1903) opierając się na podobieństwie w budowie zębów "A. johnstoni" i tych przypisywanych "P. nanus" oraz na fakcie ich odkrycia w osadach tej samej formacji uznał "P. nanus" za młodszy synonim "A. johnstoni". Charles Whitney Gilmore (1921) uznał rodzaj "Pleurocoelus" za młodszy synonim rodzaju "Astrodon", pozostawiając jednak "P. altus" i "P. nanus" jako odrębne gatunki w obrębie rodzaju "Astrodon". Kingham (1962) podobnie jak Hatcher uznał "P. altus" i "P. nanus" za młodsze synonimy "A. johnstoni". Upchurch, Barrett i Dodson (2004) ograniczyli się do stwierdzenia, że "Pleurocoelus" mógł być zauropodem z grupy Titanosauriformes i że jak dotąd nie przedstawiono odpowiedniej diagnozy zaliczanych do tego rodzaju gatunków (nie wskazano cech budowy szkieletu jednoznacznie odróżniających ich od innych gatunków); nie zdecydowali się też na zsynonimizowanie "Pleurocoelus" z "Astrodon" (w wypadku "A. johnstoni" ograniczyli się jedynie do uznania go za "nomen dubium"). Kenneth Carpenter i Virginia Tidwell (2005) uznali natomiast, że nie ma podstaw do wyróżniania więcej niż jednego gatunku zauropoda na podstawie skamieniałości z formacji Arundel. Zatem ich zdaniem wszystkie skamieniałości zauropodów odkryte w osadach formacji Arundel, w tym te z serii oryginalnych "A. johnstoni", "P. altus" i "P. nanus", najprawdopodobniej należą do zauropodów z tego samego gatunku; ich zdaniem "A. johnstoni", nazwany jako pierwszy, jest starszym synonimem "P. altus" i "P. nanus". W oparciu nie o syntypy "A. johnstoni", lecz o inny materiał kopalny z formacji Arundel autorzy ci wyróżnili nawet 10 autapomorfii tak definiowanego "Astrodon johnstoni" i zaliczyli go do kladu Titanosauriformes (nie byli jednak pewni, do jakiej należał rodziny).
Peter Rose (2007) zgodził się z Carpenterem i Tidwell, że nie ma podstaw dla wyróżniania więcej niż jednego gatunku zauropoda na podstawie skamieniałości z formacji Arundel; stwierdził też, że na podstawie budowy kości szkieletu pozaczaszkowego przypisanych "Pleurocoelus" przez Marsha (1888), w tym zwłaszcza kości kończyn, można odróżnić zauropoda z formacji Arundel od pozostałych zauropodów. Nie uznał jednak za uzasadnione używanie na jego określenie nazwy "Astrodon johnstoni". Według tego autora nie udowodniono, że zęby będące syntypami "A. johnstoni" (a także zęby przypisywane przedstawicielom rodzaju "Pleurocoelus") mają cechy diagnostyczne pozwalające je odróżnić od zębów innych zauropodów; tym samym porównania z syntypami "A. johnstoni" nie wystarczą do stwierdzenia, że inne skamieniałości również reprezentują gatunek "A. johnstoni". Według Rose'a żadne skamieniałości poza syntypami "A. johnstoni" nie powinny być zaliczane do tego gatunku, nieuzasadnione jest też synonimizowane "Astrodon" i "Pleurocoelus". Rose zauważył też, że kręgi będące serią oryginalną "Pleurocoelus nanus" i inne kręgi zauropodów odkryte w formacji Arundel są niekompletne i należą do młodych osobników; nie wskazano też charakterystycznych cech odróżniających je od kręgów innych gatunków zauropodów, co utrudnia porównania (zwłaszcza z tymi gatunkami, u których nie są znane skamieniałości osobników młodych). Zdaniem Rose’a nie ma bezpośrednich dowodów na to, że cztery kręgi uznane przez tego autora za serię oryginalną "Pleurocoelus nanus" i reszta kości z formacji Arundel reprezentuje ten sam gatunek zauropoda; są na to co najwyżej poszlaki – odkrycie kości w osadach tej samej formacji oraz fakt, że należą one do zauropodów o podobnych rozmiarach. Ostatecznie Rose stwierdził, że nie ma mocnych podstaw by uznać "Pleurocoelus" i "Astrodon" za ważne taksony.
Upchurch, Mannion i Barrett (2011) stwierdzili, że w budowie zębów "Astrodon" i "Pleurocoelus" występują różnice uzasadniające uznanie tych dwóch rodzajów za odrębne.
Z wnioskami Carpentera i Tidwell nie zgodził się też Michael D'Emic (2013). Zdaniem tego autora nie można synonimizować gatunków tylko na podstawie występowania ich skamieniałości w osadach tej samej formacji; autor zauważył, że niektóre kości odkryte w osadach formacji Arundel wyraźnie różnią się między sobą budową (np. odkryte tam pierwsze kości śródstopia różnią się kształtem końca dalszego). D'Emic wskazuje, że ze wskazanych przez Carpentera i Tidwell autapomorfii "Astrodon johnstoni" żadna nie jest cechą budowy zębów ani kości piszczelowej lub strzałkowej i tym samym cechy te nie są pomocne przy stwierdzaniu, czy dane skamieniałości reprezentują ten sam gatunek co serie oryginalnej "A. johnstoni" i "Pleurocoelus altus". W dodatku zdaniem tego autora niektóre z tych rzekomych autapomorfii w rzeczywistości występują też u innych zauropodów (np. u kamarazaura), a inne to tylko cechy budowy występujące u młodych osobników. Jedna ze wskazanych przez Carpentera i Tidwell autapomorfii (duża bruzda na wentralnej, tj. dolnej powierzchni tylnych kręgów krzyżowych) zdaniem D'Emica może faktycznie wyróżniać kręg krzyżowy z formacji Arundel oznaczony USNM 5666 spośród innych zauropodów; D'Emic nie zaobserwował jednak tej cechy na kręgu krzyżowym USNM 4969 wchodzącym w skład serii oryginalnej gatunku "P. nanus". Także niektóre inne kości odkryte w formacji Arundel mogą mieć cechy charakterystyczne odróżniające je od innych kości zauropodów (są to niektóre cechy budowy szczęki i paliczków stóp), jednak żadna z nich nie należy do serii oryginalnej "A. johnstoni", "P. nanus" czy P. "altus". Z pewnością do tych gatunków można zaliczyć tylko kości wchodzące w skład ich serii oryginalnych, a według D'Emica nie mają one żadnych cech charakterystycznych umożliwiających porównania z innymi skamieniałościami; autor ten uznał "Astrodon johnstoni", "Pleurocoelus nanus" i "P. altus" za "nomina dubia".

</doc>
<doc id="995941" url="https://pl.wikipedia.org/wiki?curid=995941" title="Dysza de Lavala">
Dysza de Lavala

Dysza de Lavala – kanał aerodynamiczny, dzięki któremu można uzyskać przepływ naddźwiękowy wykorzystywany w niektórych typach turbin parowych, w silnikach odrzutowych i rakietowych. Wynalazcą urządzenia jest Gustaf de Laval (1845–1913), szwedzki inżynier i przemysłowiec.
Opis działania dyszy.
Przekrój dyszy Lavala w początkowym odcinku ulega zwężeniu, następnie rozszerza się. W części zwężającej się następuje przyspieszenie gazu od prędkości początkowej do prędkości dźwięku. W końcowej części następuje dalsze przyspieszanie powyżej prędkości dźwięku, chociaż przyspieszenie stopniowo maleje. Na całej długości dyszy gaz rozpręża się i ma miejsce wzrost jego prędkości. Podczas pracy naddźwiękowej przekrój najwęższy jest przekrojem krytycznym, a parametry gazu w nim występujące – parametrami krytycznymi.
Wyjaśnienie zasady działania.
Prędkość przepływu gazu zależy od wielkości przekroju poprzecznego. Zależność ta zmienia swój kierunek, gdy prędkość gazu przekracza prędkość dźwięku w tym gazie. Wyraża to wzór wynikający z równania ciągłości
gdzie:
Ze wzoru wynika, że gdy prędkość gazu jest mniejsza od prędkości dźwięku formula_5 wówczas zwężanie przekroju powoduje wzrost prędkości. Gdy prędkość przekroczy prędkość dźwięku formula_6 wyrażenie w mianowniku staje się ujemne i wzrost prędkości może być powodowany wzrostem pola przekroju poprzecznego dyszy. Widać więc, że jeśli gaz w części zbieżnej zostanie rozpędzony do prędkości dźwięku, co zależy od różnicy ciśnień między wlotem i wylotem dyszy, to w części rozbieżnej może rozpędzać się dalej.

</doc>
<doc id="995942" url="https://pl.wikipedia.org/wiki?curid=995942" title="Stanisław Wierzbowski (1908–1985)">
Stanisław Wierzbowski (1908–1985)

Stanisław Wierzbowski (ur. 28 stycznia 1908 w Sielcach k. Pińczowa, zm. 1 października 1985 w Łodzi) – turysta i krajoznawca łódzki, zasłużony dla PTTK w Łodzi.
Urodził się 28 stycznia 1908 we wsi Sielce k. Pińczowa.
Z zawodu był księgowym, w 1atach 1933–1939 pracował w zakładach włókienniczych Horaka w Rudzie Pabianickiej, w latach 1945–1947 w Parowozowni Łódź-Kaliska, a od 1947 do przejścia na emeryturę w 1973 był głównym księgowym w Biurze Budowy Sieci Najwyższych Napięć Zakładu Energetycznego Okręgu Centralnego.
W latach międzywojennych działał w Towarzystwie Gimnastycznym "Sokół".
Był członkiem Polskiego Związku Zachodniego, w związku z czym został w listopadzie 1939 aresztowany i osadzony na Radogoszczu, skąd zwolniony w styczniu 1940 skierowany został do pracy w Parowozowni Łódź-Kaliska.
W latach 1950–1960 działał w Kole Sportowym "Energetyk".
Do PTTK wstąpił 13 lipca 1961, został członkiem Koła Terenowego Górali. Wędrówki górskie rozpoczął od obozu wędrownego w Tatrach w 1961 r. prowadzonego przez Elfrydę Trybowską z Rabki.
W 1966 został członkiem Komisji Rewizyjnej Łódzkiego Oddziału PTTK, a od 1968 do 1971 był jej przewodniczącym.
W latach 1972–1973 był skarbnikiem Oddziału, a od 1974 ponownie przewodniczącym Komisji Rewizyjnej. 
W 1985 wybrany został członkiem Wojewódzkiego Sądu Koleżeńskiego.
Od połowy lat 60. XX w. obsługiwał Rajdy Świętokrzyskie początkowo na trasach, a potem jako skarbnik. Przez kilkanaście lat prowadził rajdy jurajskie, beskidzkie, sudeckie i podłódzkie. Rocznie obsługiwał przeciętnie 12 większych imprez. Ponadto w latach 1972–1982 prowadził obozy wędrowne dla członków Klubu Turystów Górskich "Kosówka", którego członkiem został w październiku 1963 r. Od 1966 r. był członkiem jego zarządu, a od 1970 do 1984 był skarbnikiem Klubu, prowadząc jednocześnie ewidencję członków i wykonując wiele innych prac. W 1984 otrzymał godność Członka Honorowego Klubu.
W 1971 uzyskał uprawnienia Przodownika Turystyki Górskiej, a w 1982 otrzymał godność Honorowego Przodownika Turystyki Górskiej.
Odznaczony.
Pochowany na Starym Cmentarzu przy ul. Ogrodowej w Łodzi.

</doc>
<doc id="995945" url="https://pl.wikipedia.org/wiki?curid=995945" title="Lavala dysza">
Lavala dysza



</doc>
<doc id="995946" url="https://pl.wikipedia.org/wiki?curid=995946" title="PomeraniaTV">
PomeraniaTV

TV Pomerania – komercyjna telewizja regionalna obejmująca zasięgiem Szczecin, Stargard, Gryfino, Kołbaskowo, Mierzyn i Przecław. Dodatkowymi miastami, w których można odbierać program stacji, od 2011 roku są: Sosnowiec i Dąbrowa Górnicza. Siedziba główna stacji mieści się w Szczecinie przy ul. Poznańskiej 3D. Telewizja dostępna jest w kablowej i cyfrowej ofercie sieci UPC oraz w sieciach Multimedia Polska S.A., Vectra S.A. i Sat-Mont-Service, program jest także nadawany na żywo na stronie internetowej. Codzienny program dociera za pośrednictwem sieci kablowych i cyfrowych do ponad 500.000 odbiorców na Pomorzu Zachodnim. Stacja współpracuje blisko z Telewizją Police, gdzie nadaje własny blok programowy, z Telewizją Słupsk, z którą od 2004 roku prowadzi aktywną wymianę programową, oraz z osiemdziesięcioma telewizjami lokalnymi w całej Polsce.
Historia.
Telewizja rozpoczęła nadawanie w roku 2004 pod nazwą TV7, na terenie osiedli Kaliny, Zachęty, Przyjaźni, Dąb oraz tzw. starego osiedla Mickiewicza (między ulicami Mickiewicza i Witkiewicza), w telewizji kablowej Vectra i Multimedia Polska na bazie istniejącego od lat dziewięćdziesiątych studia filmowego, produkującego audycje i krótkie formy m.in. na zlecenie TVP oraz Polsatu i RTL7. W październiku 2007 roku stacja rozpoczęła nadawanie w telewizji kablowej UPC, kolejnym operatorem, który włączył program do sieci, stał się Sat-Mont-Service. 12 października 2009 stacja zmieniła profil (z ogólnego na informacyjny), zmieniając jednocześnie nazwę.
O telewizji.
Obecnie TV Pomerania nadaje szesnastogodzinny program, siedem dni w tygodniu. Codzienną ramówkę wypełniają audycje publicystyczne i informacyjne, oraz reportaże i magazyny. Poranny blok programowy nadawany jest na żywo ze studia w Szczecinie i zawiera informacje lokalne i regionalne, oraz część publicystyczną i rozrywkową. Stacja nadaje także cogodzinne serwisy informacyjne, od rana do godziny 17.15 w formie informacyjnego flesza, od 17.15 do 23.15 - pełnego serwisu informacyjnego. Nadawane w pozostałych pasmach czasowych audycje można obejrzeć trzykrotnie, w cyklach powtórkowych. Telewizja trzykrotnie uzyskała nominację do nagrody Polskiej Izby Komunikacji Elektronicznej - "Kryształowy Ekran", za audycje "Malowane Wyobraźnią", "Moto7" i "Abordaż". W roku 2004 za audycje "Malowane Wyobraźnią" a w 2008 za audycję "Moto7" stacja została nagrodzona "Kryształowym Ekranem". Od marca 2010 do grudnia 2011 w TV Pomerania produkowany był także nominowany w tym samym konkursie, w roku 2004 (wówczas produkowany w Telewizji Słupsk) magazyn "Tylko o mnie".

</doc>
<doc id="995947" url="https://pl.wikipedia.org/wiki?curid=995947" title="Parafia cywilno-wojskowa Ducha Świętego Pocieszyciela w Giżycku">
Parafia cywilno-wojskowa Ducha Świętego Pocieszyciela w Giżycku

Parafia cywilno-wojskowa Ducha Świętego Pocieszyciela w Giżycku – parafia została kanonicznie erygowana przez biskupa warmińskiego Edmunda Piszcza w 1990. Od 2012 jest to parafia wojskowo-cywilna należąca do dekanatu Wojsk Lądowych Ordynariatu Polowego Wojska Polskiego.
Historia.
Budowę kościoła rozpoczęła się w 1993 i trwała do 1999, kiedy to kościół poświęcił ówczesny biskup pomocniczy ełcki Edward Samsel.

</doc>
<doc id="995948" url="https://pl.wikipedia.org/wiki?curid=995948" title="Teterew">
Teterew

Teterew, także Teterów ( "Teteriw") – rzeka na Ukrainie, prawy dopływ Dniepru.
Źródła rzeki znajdują się na wysokości 299 m n.p.m. na pograniczu obwodów żytomierskiego i winnickiego, w okolicach wsi Nosiwka (ukr. Носiвка) i Sasliwka (ukr. Суслiвка). Przepływa przez Polesie i Nizinę Naddnieprzańską oraz przez miasta: Żytomierz, Korosteszów, Radomyśl. Uchodzi do Zalewu Kijowskiego. Długość rzeki – 365 km, powierzchnia dorzecza – 15 100 km², w całości na terenie obwodów żytomierskiego i kijowskiego.
Warunki hydrologiczne.
Rzeka posiada zasilanie śnieżno – deszczowe. Ważnym elementem zasilającym są także źródła wód zawierające minerały żelaza, wypływające ze skalistych brzegów, oraz liczne dopływy:
Rzeka zamarza w drugiej połowie listopada i zwalnia się od kry w połowie marca. Wiosenne przybory wody podnoszą poziom rzeki o 2-5 metrów, co powoduje wystąpienie rzeki w dolnym biegu i powstanie rozlewiska o szerokości kilku kilometrów. Okres wysokiego stanu wody jest dosyć długi i trwa do pierwszych dni czerwca.
Budowa geologiczna.
Budowa geologiczna brzegów Teterewa jest bardzo zróżnicowana. W górnym biegu, do około 20 km, przepływa przez obszar zalesiony, w podłożu którego dominują piaski, a w środkowym biegu rzeka płynie wąską doliną ze stromymi uboczami i ruchliwym łożyskiem w granicach granitowego masywu krystalicznego. Skały krystaliczne towarzyszą rzece, na długim odcinku, tworząc często malownicze wąwozy o stromych ścianach, np. w okolicach Żytomierza i licznych progach. W okolicach wsi Koziwki (ukr. Козіївки) spotykamy wychodnię skał wapiennych (marmur), tworzących zarówno brzeg, jak i dno rzeki. W rejonie Radomyśla w dolinie rzeki spotykamy rudy żelaza, intensywnie eksploatowane do XVIII wieku. W dolnym biegu, w granicach Polesia, dolina rzeki rozszerza się do ok. 4 km, a szerokość koryta wynosi ok. 40–90 m, wpada do Zbiornika Kijowskiego.
Znaczenie gospodarcze.
W okresie wysokich stanów wód Teterew jest spławny od ujścia w górę rzeki do wsi Wiszewicze (ukr. Вишевичі) (około 150 km). Jak podają źródła historyczne, w okresie intensywnej eksploatacji żelaza spławiano do 800 tratw na sezon. Obecnie nie ma stałej żeglugi i przystani na rzece. Dawniej nad rzeką rozwinęło się także szereg młynów wodnych. Ekonomiczne znaczenie rzeki jest jednak nadal duże. Budowa geologiczna środkowego biegu rzeki sprzyja lokalizacji hydroelektrowni i zbiorników wodnych (np. w okolicach Żytomierza). Nad rzeką rozwinęły się także ośrodki sportów wodnych, powstają domy wypoczynkowe. Rzeka jest ważnym źródłem wody, dla okolicznych miast i rolnictwa.
Północna część dorzecza jest częściowo skażona po awarii elektrowni w Czarnobylu. Dla ochrony wód na dopływach i mniejszych rzekach zbudowano filtrujące groble.

</doc>
<doc id="995949" url="https://pl.wikipedia.org/wiki?curid=995949" title="Barret Wallace">
Barret Wallace

 – jeden z głównych bohaterów gry jRPG Final Fantasy VII firmy Square.
Barret jest liderem grupy AVALANCHE, której celem jest zwalczenie korporacji Shinra. Urodził się 15 grudnia we wiosce Corel.
Ma 35 lat. Jego wzrost wynosi 1,93m. Jego bronią jest karabin wmontowany w miejsce prawej dłoni. Spotykamy go na samym początku gry. Pomagamy mu zniszczyć jeden generator Shinry wysysający energie
Mako.
Barret stracił dłoń w próbie ratowania jego przyjaciela Dyne'a przed spadnięciem do przepaści. Wtedy Scarlet, członkini grupy Turks, postrzeliła go w prawe przedramię, po czym okazało się, że dłoń jest niezdatna do dalszego użytku (to jest bezpośrednią przyczyną wmontowania sobie karabinu). Po tym zdarzeniu Barret zajmował się córką przyjaciela – Marlene. Pała żądzą zemsty za zniszczenie ojczystej wioski Corel przez żołnierzy Shinry.

</doc>
<doc id="995951" url="https://pl.wikipedia.org/wiki?curid=995951" title="Hnyła">
Hnyła



</doc>
<doc id="995952" url="https://pl.wikipedia.org/wiki?curid=995952" title="Przełęcz Jaworowa">
Przełęcz Jaworowa

Jaworowa Przełęcz – przełęcz na wysokości 707 m n.p.m. w południowo-zachodniej Polsce w Sudetach Wschodnich w Górach Złotych.
Położenie i opis.
Przełęcz położona jest na obszarze Śnieżnickiego Parku Krajobrazowego, w północno-zachodniej części pasma Gór Złotych, około 5,5 km na południowy zachód od centrum miejscowości Złoty Stok.
Przełęcz stanowi niewielkie siodło niewyraźnie odznaczające się w terenie o niesymetrycznych zboczach i podejściach, wcinające się w podłoże pomiędzy Jawornik Wielki (872 m n.p.m.) po północno-wschodniej stronie, a górę Orłowiec (745 m n.p.m.) po południowo-zachodniej stronie. Otoczenie przełęczy porasta dolnoreglowy las świerkowy z domieszką drzew liściastych z przewagą buka. Przez przełęcz prowadzi droga wojewódzka nr 390 z Lądka-Zdroju przez Złoty Stok do Kamieńca Ząbkowickiego, a przełęcz jest najwyższym punktem drogi. Na przełęczy znajdują się pozostałości dużego deszczochronu z kilkoma ławkami i stołami.
Szlaki turystyczne.
Przez Przełęcz Jaworową przechodzi szlak turystyczny:

</doc>
<doc id="995954" url="https://pl.wikipedia.org/wiki?curid=995954" title="Wilhelm Dreimann">
Wilhelm Dreimann

Wilhelm Dreimann (ur. 18 marca 1904 w Osdorf, zm. 8 października 1946 w Hamburgu) – zbrodniarz hitlerowski, "Rapportführer" w obozie koncentracyjnym Neuengamme oraz SS-Unterscharführer.
W czasie II wojny światowej pełnił służbę w obozie Neuengamme, gdzie dzięki gorliwej służbie osiągnął stanowisko "Rapportführera", oficera raportowego odpowiedzialnego za apele więźniów. Dreimann osobiście dokonywał egzekucji w obozowym areszcie. W kwietniu 1945 brał natomiast udział w zabójstwie 22 dzieci (ofiar pseudoeksperymentów lekarza SS Kurta Heissmeyera) i 28 więźniów Neuengamme (24 jeńców radzieckich, 2 lekarzy francuskich i 2 lekarzy holenderskich) w podobozie "Bullen-Huser Damm". Dreimann, na polecenie Arnolda Strippela (głównego organizatora zbrodni), przywiózł dzieci i więźniów do "Bullen-Huser Damm" oraz dostarczył sznur, za pomocą którego dokonano mordu (ofiary powieszono).
W pierwszym procesie załogi Neuengamme przed brytyjskim Trybunałem Wojskowym w Hamburgu Wilhelm Dreimann został uznany za winnego zbrodni wojennych i zbrodni przeciw ludzkości oraz skazany na karę śmierci. Wyrok wykonano przez powieszenie 8 października 1946.

</doc>
<doc id="995958" url="https://pl.wikipedia.org/wiki?curid=995958" title="Parafia Najświętszego Serca Pana Jezusa w Augustowie">
Parafia Najświętszego Serca Pana Jezusa w Augustowie

Parafia Najświętszego Serca Pana Jezusa w Augustowie – parafia rzymskokatolicka w Augustowie (dekanat augustowski - św. Bartłomieja Apostoła). Kanonicznie erygowana 23 lipca 1549 z fundacji króla Polski Zygmunta II Augusta jako parafia św. Bartłomieja Apostoła.
Historia.
Obecny kościół, utrzymany w stylu neoromańskim, został zbudowany w latach 1906-1911 i konsekrowany przez biskupa łomżyńskiego, Stanisława Łukomskiego 18 czerwca 1932. W czasie II wojny światowej świątynia doznała poważnych zniszczeń. Po wojnie została odbudowana; wieże zrekonstruowano w latach 1980-1986.
7 września 1995 biskup ełcki, Wojciech Ziemba, zezwolił na całodzienną adorację Najświętszego Sakramentu. Natomiast 22 czerwca 2001 papież Jan Paweł II nadał kościołowi tytuł Bazyliki Mniejszej.
Proboszczem jest ks. kan. Wojciech Jabłoński.

</doc>
<doc id="995968" url="https://pl.wikipedia.org/wiki?curid=995968" title="Porohy Dniepru">
Porohy Dniepru

Porohy Dniepru (ukr. пороги) – poprzeczne skalne progi rzeczne, zbudowane z wychodni granitów i gnejsów krystalicznej tarczy ukraińskiej, przegradzające koryto Dniepru pomiędzy miastami Dniepr i Zaporoże (a dokładniej pomiędzy "Łocmańską Kamianką" a "Kiczkasem") na odcinku około 70 km.
Wyróżniano ponad 30 progów rzecznych, największe to:
Oprócz tego koryto Dniepru przegradzało 7 tzw. "zabor". "Zabory" były również grzędami skalnymi, jednak odróżniały się od porohów tym, że nie przegradzały całkowicie koryta rzeki, pozostawiając szerokie kanały, i nie utrudniały żeglugi. "Zabory" te to: "Monastyrska", "Striłecka", "Tjahińska", "Woroniacza", "Krywa", "Skubowa".
Wszystkie porohy i "zabory" zostały zalane w 1932 roku przez Zbiornik Dnieprzański Dnieprowskiej Elektrowni Wodnej.
Od nazwy porohów pochodzi historyczna i geograficzna nazwa Zaporoże, czyli kraj „za porohami”.

</doc>
<doc id="995973" url="https://pl.wikipedia.org/wiki?curid=995973" title="Standardowa dawka alkoholu">
Standardowa dawka alkoholu

Standardowa dawka alkoholu, standardowa porcja alkoholu, standardowa jednostka alkoholu (SJA) – 10 g (lub 12,5 ml) czystego alkoholu etylowego (etanolu).
Dawka ta, w przeliczeniu na najczęściej spożywane rodzaje napojów alkoholowych wynosi:
Biorąc pod uwagę, że napoje alkoholowe zwyczajowo sprzedawane są na miary objętościowe (litry lub mililitry) – wartości alkoholu w typowych jednostkach handlowych wynoszą: 
Picie alkoholu w małych lub umiarkowanych ilościach (ok. 0,25–1,5 SJA) wiąże się z mniejszym ryzykiem zdarzeń sercowo-naczyniowych. Krzywa ryzyka ma kształt litery J, co oznacza, że zwiększanie spożycia alkoholu powoduje szybki wzrost ryzyka. Dawką graniczną jest 1,25 SJA dla kobiet i 2,5 SJA dla mężczyzn. Spożywanie &gt;6 SJA powoduje znaczący wzrost ryzyka zdarzeń sercowo-naczyniowych.
Za picie ryzykowne uznaje się spożywanie powyżej 6 standardowych porcji alkoholu dziennie. W przypadku stwierdzenia stłuszczenia wątroby, klasyfikuje się je jako niealkoholową stłuszczeniową chorobę wątroby (NAFLD), jeśli dana osoba spożywa mniej niż 30 g alkoholu dziennie (mężczyźni) lub 20 g (kobiety). 
W przypadku wystąpienia faktycznych szkód zdrowotnych, zarówno psychicznych jak fizycznych, mówi się o piciu szkodliwym.

</doc>
<doc id="995975" url="https://pl.wikipedia.org/wiki?curid=995975" title="F.D.C. Willard">
F.D.C. Willard

F.D.C. Willard (Felis Domesticus Chester Willard) – kot syjamski żyjący w latach 70. XX wieku w stanie Michigan w Stanach Zjednoczonych, którego podano jako współautora jednej pracy naukowej z dziedziny fizyki niskich temperatur i autora innej. Kot nosił imię Chester i należał do amerykańskiego naukowca Jacka H. Hetheringtona pracującego na Michigan State University w East Lansing w stanie Michigan.
Artykuł w „Physical Review Letters”.
Amerykański fizyk i matematyk Jack H. Hetherington, pracujący na Michigan State University, postanowił w 1975 r. opublikować wyniki swoich badań na temat fizyki niskich temperatur w czasopiśmie naukowym „Physical Review Letters”. Jego kolega, któremu przekazał kopię pracy, zwrócił uwagę, że Hetherington napisał tekst w pierwszej osobie liczby mnogiej. Ponieważ Physical Review Letters dopuszczała taką formę tylko wtedy, gdy praca została napisana przez co najmniej dwóch autorów, naukowiec znalazł sposób, aby uniknąć korekty rozprawy w pierwszej osobie liczby pojedynczej lub poszukiwania współautora. W czasach, kiedy komputerowe procesory tekstu nie były jeszcze w użyciu, korekta pracy oznaczała przepisanie jej całej na maszynie, na co Hetherington nie miał ochoty.
Hetherington miał kota syjamskiego wabiącego się Chester, którego ojcem był Willard. Obawiając się, aby znajomi nie rozpoznali imienia jego zwierzęcia, uznał, że lepszym rozwiązaniem będzie posłużenie się inicjałami. Ponadto naukowiec zdawał sobie sprawę z tego, że Amerykanie posiadają co najmniej dwa imiona, dlatego wykorzystał nazwę gatunkową kota domowego. W ten sposób utworzył nazwisko F.D.C. Willard, odpowiednio: F.D. – skrót od "Felis domesticus", C. – Chester, imię kota Hetheringtona, Willard – imię ojca Chestera, syjamskiego kota mieszkającego w Aspen.
Pierwsza praca, której „współautorem” był F.D.C. Willard, nosiła tytuł "Two-, Three-, and Four-Atom Exchange Effects in bcc ³He" i ukazała się w numerze 35. „Physical Review Letters” (listopad 1975). Dotyczyła ona właściwości izotopu helu ³He, będącego w stanie stałym o układzie krystalograficznym regularnym przestrzennie centrowanym.
Sprawa się wydała, gdy niezapowiedziany gość na uniwersytecie, nie zastawszy profesora Hetheringtona, zapytał, czy mógłby rozmawiać z współautorem tekstu, Willardem. Otrzymawszy następnie od wydawnictwa kopię artykułu, główny autor zanurzył łapę Chestera w atramencie i przycisnął ją do kartki ze stroną tytułową i tamże złożył swój podpis. Następnie około dziesięciu takich kopii artykułu, „podpisanych” przez obu autorów, rozesłał do przyjaciół. To sprawiło, że sprawa stała się głośna. Ponadto stało się też wiadome, że żona Hetheringtona sypiała z obydwoma autorami.
Drugi artykuł F.D.C. Willarda.
We wrześniu 1980 roku we francuskim czasopiśmie „Recherche” pojawił się drugi artykuł sygnowany przez F.D.C. Willarda (jako jedynego autora). Tym razem był to pseudonim autorów, badaczy francuskich i amerykańskich, wśród których był także Hetherington, którzy nie mogli uzgodnić pewnych merytorycznych szczegółów i uznali, że w przypadku błędności końcowych ustaleń odpowiedzialność za nie spadnie na F.D.C. Willarda. Ta praca również dotyczyła ³He – tym razem jego właściwości antyferromagnetycznych.
Konsekwencje.
W 1978 roku organizatorzy LT-15 ("15. Międzynarodowa Konferencja Fizyki Niskich Temperatur") w Grenoble rozważali zaproszenie Willarda, ponieważ dotychczas ten autor nie wystąpił na żadnej konferencji. Jednak zrezygnowano z tego po ujawnieniu przez jednego z uczestników spotkania, że F.D.C. Willard jest prawdopodobnie kotem. Hetheringtona także nie zaproszono, być może przez to, że jego żart nie spodobał się organizatorom konferencji.
1 kwietnia 2014 roku American Physical Society ogłosiło, że wszystkie teksty opublikowane przez koty będą udostępniane za darmo; APS stwierdziło, że jest to „naturalna konsekwencja” dotychczasowej polityki towarzystwa, które jako jedne z pierwszych zarówno otworzyło łamy swoich publikacji dla kotów, jak i udostępniło część zasobów za darmo. APS zaznaczyło wszakże, że odtąd przyjmować będzie do druku jedynie teksty, których kot jest jedynym autorem
Choć F.D.C. Willard nie napisał więcej artykułów, w pracach innych autorów pojawiały się odniesienia do „informacji osobiście udzielonych” przez niego, jak również podziękowania za „pomocne dyskusje”. Przykładem może być praca Rico Buchholza.
Artykuły F.D.C. Willarda były przedmiotem analizy dotyczącej współautorstwa tekstów naukowych przez zwierzęta. Obydwa artykuły były indeksowane ISI Web of Science, i według stanu na 2016 rok były cytowane 61 (tekst z 1975 roku) i 3 razy (tekst z 1980). Autorzy analizy zaznaczyli, że z czterech kryteriów współautorstwa według standardów International Committee of Medical Journal Editors (ICMJE), Chester niewątpliwie spełnił jeden (ostatecznie zaakceptował tekst w jego publikowanej wersji – przez odciśnięcie łapy na kopiach artykułu). Mógł także przyczynić się do procesu tworzenia (poprzez interakcje z autorem), aczkolwiek jego wkład (podobnie jak innych zwierzęcych autorów) nie został w artykule jasno sprecyzowany. Autorzy studium zaznaczyli, że biorąc pod uwagę wkład zwierząt w naukę (jako obiektów badań, w tym eksperymentów łączących się z cierpieniem, oraz źródła natchnienia dla badaczy) winny być one częściej upamiętniane jako mające „znaczący udział” w powstaniu tekstów naukowych.
Kwestia autorstwa tekstu Hetheringtona i Willarda była również przywoływana w dyskusji nad praktykami współautorstwa tekstów naukowych, a także w sprawie sądowej między dr Sandrą Troian a California Institute of Technology.

</doc>
<doc id="995978" url="https://pl.wikipedia.org/wiki?curid=995978" title="Strążyska Polana">
Strążyska Polana

Polana Strążyska – polana znajdująca się ok. 2 km od wylotu Doliny Strążyskiej. Niegdyś była koszona i wypasana, wraz z Halą Białe i Halą Kalatówki wchodziła w skład zbiorczej Hali Giewont. W 1955 r. miała powierzchnię ok. 4 ha, ale w 2004 r. w wyniku zarośnięcia jej powierzchnia zmniejszyła się o ok. 43%.
Polana znajduje się na równi, na wysokości ok. 1020–1060 m, na dnie rozszerzenia doliny u zbiegu bocznych żlebów. Polanę przecina Ścieżka nad Reglami. Szałasy i łany pokrzyw oraz szczawiu alpejskiego świadczą o intensywnym tu niegdyś życiu pasterskim. Wapienny głaz opodal szałasów już w XIX w. zwany był Sfinksem. Na polanie funkcjonuje bufet góralski i punkt TOPR.
Z polany dobrze widoczna jest stroma, północna ściana Giewontu, którego wierzchołek góruje o 860 m nad polaną. Nieco powyżej polany znajduje się wodospad Siklawica, do którego prowadzi ścieżka turystyczna. Na polanie skrzyżowanie szlaków turystycznych.

</doc>
<doc id="995979" url="https://pl.wikipedia.org/wiki?curid=995979" title="Amsterdam Muiderpoort">
Amsterdam Muiderpoort

Amsterdam Muiderpoort – stacja kolejowa w Amsterdamie, w prowincji Holandia Północna.

</doc>
<doc id="995981" url="https://pl.wikipedia.org/wiki?curid=995981" title="Shehu Shagari">
Shehu Shagari

Shehu Usman Aliyu Shagari (ur. 25 lutego 1925 w Shagari w stanie Sokoto, zm. 28 grudnia 2018 w Abudży) – nigeryjski polityk pochodzący z plemienia Fulbe, prezydent Nigerii w latach 1979–1983.
Życiorys.
Urodził się 25 lutego 1925 w Shagari.
W młodości był nauczycielem, a potem członkiem Izby Reprezentantów oraz sprawował wiele kierowniczych funkcji w państwie. Odniósł zwycięstwo w wyborach prezydenckich zorganizowanych przez gen. Olusẹguna Ọbasanjọ. W 1983, po sfałszowanych przez siebie wyborach, stracił władzę w wyniku zamachu stanu przeprowadzonego przez gen. Muhammadu Buhariego.
Zmarł 28 grudnia 2018 w szpitalu w Abudży w wieku 93 lat.

</doc>
<doc id="995983" url="https://pl.wikipedia.org/wiki?curid=995983" title="Próżnia bardzo wysoka UHV">
Próżnia bardzo wysoka UHV

Bardzo wysoka próżnia (Ultra High Vacuum) to przedział próżni, w którym ciśnienie resztkowe wynosi od ~10−7 do ~10−12 mbar (odpowiednio ~7,5·10−8 do ~7,5·10−12 Tr lub ~10−5 do ~10−10 Pa). UHV wymaga użycia specjalnych materiałów zarówno do budowy komory, jak i urządzeń używanych we wnętrzu (najczęściej komora jest z wysokiej jakości stali szlachetnej).
W UHV średnia droga swobodna cząsteczki wynosi od 1 km do 100 000 km. Cząsteczki wielokrotnie zderzą się ze ściankami komory zanim zderzą się ze sobą. Liczba uderzeń cząsteczek przez 1 sekundę na 1 cm2 wynosi odpowiednio od 1013 do 108, co pozwala przeprowadzić wiele pomiarów wcześniej niemożliwych z powodu szybkiego zanieczyszczenia próbki.

</doc>
<doc id="995985" url="https://pl.wikipedia.org/wiki?curid=995985" title="I etap reformy gospodarczej">
I etap reformy gospodarczej

I etap reformy gospodarczej – propagandowe określenie realizacji programu przeobrażeń gospodarczych w latach 1982–1987, mającego na celu wydobycie socjalistycznej gospodarki Polski Ludowej z głębokiego kryzysu, w jakim się znalazła w wyniku przyspieszenia z lat 70.
Prace nad projektem zmian („Kierunki reformy gospodarczej”) rozpoczęła Komisja ds. Reformy Gospodarczej, która powstała po podpisaniu porozumień sierpniowych w 1980. Program reform zakładał zastąpienie systemu centralnego sterowania, systemem wielu autonomicznych przedsiębiorstw sterowanych narzędziami ekonomicznymi przy pozostawieniu dominującej roli państwowej własności środków produkcji. Zmiany miały być prowadzone według strategii „małych kroków”, czyli rozłożenia reformy na kilka lat, z 2–3-letnim etapem przejściowym przed realizacją zasadniczej fazy.
Realizacja reform 1982–1987.
1. Reforma cenowa.
Zakładała urealnienie cen zaopatrzeniowych w stosunku do cen światowych. W 1982 zastosowano drastyczne podwyżki cen detalicznych, w tym największe 241% na żywność oraz 171% na opał i energię (1.02.82), które spowodowały spadek realnej siły nabywczej ludności o 30%. Wprowadzono także nowy system cen (Ustawa z dn. 26.02.1982 o cenach ):
urzędowe – regulowane przez Radę Ministrów (udział towarów: 1982 = 35%, 1983 = 45%, 1984 = 47%, 1987 = 45%),
regulowane – ustalane przez sprzedawców na podstawie administracyjnie określonych zasad, przede wszystkim na podstawie kosztowej powiększonej o określoną stawkę narzutu ok. 10% (udział towarów: 1982 i 1983 = 15%, 1984 = 3%, 1987 = 2%),
umowne – także ustalane w oparciu o kryterium kosztowe jednak według mniej precyzyjnych reguł niż w przypadku cen regulowanych; przewidziano możliwość czasowo zamrożenia tych cen przez Radę Ministrów (udział towarów: 1982 = 50%, 1983 = 40%, 1984 = 50%, 1987 = 53%).
Pomimo dużych podwyżek cen, w pierwszych latach reformy znacznie poszerzono zakres reglamentacji towarów konsumpcyjnych oraz ograniczono normy przydziałów w stosunku do 1981:
Cukier (08.1976-11.1985) – od października 1981 norma 2 kg dla dzieci, kobiet karmiących i w ciąży, pozostałe osoby – 1,5 kg miesięcznie.
Mięso i przetwory (04.1981-08.1989) – od stycznia 1982 zlikwidowano przydziały dla rolników i ich rodzin z pow. 0,5 ha ziemi, obniżono normę podstawową z 3,7 kg do 2,3 kg, norma minimalna = 0,5 kg (dla dzieci do 11 miesięcy), maksymalna = 7 kg (dla górników); od grudnia 1982 norma podstawowa = 2,5 kg; w kolejnych latach częściowo przywrócono normy dla rolników.
Mąka pszenna, płatki zbożowe, kasza, ryż (05.1981-03.1985) – od 1982 1 kg mąki miesięcznie + 2,5 kg przetworów zbożowych kwartalnie.
Tłuszcze zwierzęce i roślinne (lokalnie 05.1981- 06.1985) – olej roślinny do 04.1982; margaryna 0,75 kg dla wszystkich; smalec 1–2 kg – górnicy, 0,25 kg – dzieci i młodzież, masło – od 1982 norma podst. = 0,5 kg, niemowlęta 0,25 kg miesięcznie.
Słodycze: czekolada i wyroby czekoladowane (04.1981-03.1988) 100-200 g miesięcznie – kobiety w ciąży, dzieci i młodzież; cukierki (08.1981-04.1983) – 0,25 kg miesięcznie dla wszystkich.
Używki – alkohol (04.1981-03.1983) – 0,5 l wódki miesięcznie, z możliwością zamiany na słodycze lub kawę; papierosy (08.1981-03.1983) – od 1982 wszyscy dorośli 12 paczek miesięcznie (górnicy tylko 10), z możliwością zamiany na słodycze.
Proszek do prania (09.1981-) 300-500 g miesięcznie na osobę; mydło (10.1981-02.1983) 0,5-2 kawałki miesięcznie,
Paliwa silnikowe (04.1982 – 01.1989).
Doraźnie, w różnych okresach i lokalizacjach reglamentowano artykuły dla niemowląt (mleko w proszku, wata, oliwka) oraz żółty ser, cytrusy, buty, odzież, dywany, artykuły piśmienne, przemysłowe.
2. Reforma centrum gospodarczego.
Nie zrealizowano planowanego przejęcia przez Sejm roli najwyższego organu władzy, zasadniczej likwidacji dominującego systemu ministerstw branżowych z podległymi im zjednoczeniami i przedsiębiorstwami, ani istotnych zmian w funkcjonowaniu systemu bankowego oraz urzędów centralnych m.in. Komisji Planowania.
3. Usamodzielnienie i samorządność zakładów pracy.
Tzw. „trzy S” – Samodzielność, Samorządność, Samofinansowanie.
Realizowane z wyłączeniem przedsiębiorstw o podstawowym znaczeniu dla gospodarki narodowej, tj. 1400 przedsiębiorstw państwowych (20% ogółu). W tych zakładach rząd wybierał władze oraz narzucał ceny urzędowe – stąd były one permanentnie deficytowe. Pozostałe zakłady miały stale ograniczaną samodzielność m.in. poprzez realizację przepisów stanu wojennego, zamówienia rządowe, obligatoryjny lub dobrowolny udział w zrzeszeniach (powstały 44 obligatoryjne i 140 dobrowolnych do roku 1983) które de facto odtworzyły siatkę dawnych zjednoczeń, szeroko rozbudowane i restrykcyjne kontrole zewnętrzne, stosowanie centralnej reglamentacji w obrocie surowców, wyrobów i dewiz (w sumie do zrzeszeń przystąpiło 93% przedsiębiorstw).
Odsetek centralnie rozdzielanych materiałów: 1978 = 90%, 1982 = 70%, 1984 = 60%, 1985 = 50%, 1986 = 45%, 1987 = 35%.
Od 1982 eksporterzy mogli odkupić po kursie urzędowym część swoich wpływów eksportowych na sfinansowanie importu niezbędnego do produkcji (udział takiego importu wzrósł z 2,7% w 1982 do 13% w 1986).
Od stycznia 1987 zastąpiono to systemem rachunków odpisów dewizowych (ROD), w których można było zatrzymać do 20% wpływów z eksportu. Od maja 1987 środki takie mogły być obracane za pośrednictwem banku BRE – zrealizowany obrót w tym roku to 8,5 mln USD.
4. Nowy system podatkowy.
Zakładał upowszechnienie i ujednolicenie podatków, w rzeczywistości kontynuowano dotychczasowy skomplikowany system.
Podatki dla jednostek gospodarki uspołecznionej:
importowane 70%); w 1988 obowiązywało już 400 stawek,
10% kosztów po odliczeniu podatku dochodowego i rat kredytu: 30% dla zysku 10-25% kosztów i 40% dla zysku ponad 25%,
Pozarolniczy sektor prywatny:
Przedsiębiorstwa zagraniczne:
Stosowano szereg skomplikowanych ulg podatkowych np. z tytułu przyrostu eksportu lub za eksport do wybranych krajów. W 1983 skorzystało z ulg 59% zakładów.
5. Dotacje i kredyty.
Jednym z podstawowych celów reformy było samofinansowanie przedsiębiorstw państwowych. Ponieważ władze uznały, że zakłady nie są jeszcze gotowe na taką operację, przewidziano system dotacji i dopłat. Wprowadzono dotacje przedmiotowe do towarów i usług oraz podmiotowe na sfinansowanie środków, obrotowych, niektórych funduszy oraz strat zakładów państwowych. Udział dotacji dla zakładów państwowych w wydatkach budżetu państwa wzrósł z 27,5% w 1983 do 29,7% w 1986. Oprócz środków z budżetu, przedsiębiorstwa państwowe były także zasilane pieniądzem kredytowym o realnie ujemnym oprocentowaniu (1982= -49,0%, 1983= -8,7%, 1984= -7,9%, 1985= -8,1%).
6. Obciążenia gospodarki.
W utajnionych dokumentach dotyczących reform (plan 3-letni 1983–1985) silnie akcentowano zwiększenie wydatków zbrojeniowych i produkcji na cele wojskowe. Według ustaleń londyńskiego Instytutu Studiów Strategicznych wydatki militarne PRL w latach 1981–1985 wzrastały średnio o 14% rocznie (na bazie wydatków z 1981 szacowanych na 5,5 mld USD – o sile nabywczej odpowiadającej ok. 11,5 mld USD z roku 2005). W 1983 wydatki na obronę szacowano na 8,3% ówczesnego PKB Polski.
Ocena.
W ciągu 4 lat wdrażania reformy uchwalono 320 nowych ustaw oraz 12 tys. innych aktów prawnych, co prowadziło do ogromnej destabilizacji otoczenia prawnego gospodarki. Reforma utknęła w gąszczu rozwiązań przejściowych głównie z powodu braku woli w centrum rządowym oraz oporu biurokracji partyjnej i państwowej (przede wszystkim powiązanej z kompleksem militarno-energetyczno-surowcowym). W sferze realnej nie zrealizowano założeń zarówno jeżeli chodzi o terminy poszczególnych etapów, jak i pierwotnie planowany zakres przeobrażeń. Nie tylko nie rozwiązano podstawowych problemów gospodarki, tj. płynności walutowej, zaopatrzenia rynku wewnętrznego, wysokiej inflacji, zacofania technologicznego czy dekapitalizacji majątku, ale także je pogłębiono przy stosunkowo niskiej dynamice PKB (dopiero w roku 1986 osiągnięto poziom z rekordowego roku 1978), na bardzo wątłych podstawach makroekonomicznych (R. Bugaj określił czynniki tego wzrostu jako „przejściowe i związane z aktywizacją resztek ekstensywnych rezerw kosztem obniżenia spożycia”). Do plusów zaliczyć można – niezamierzoną przez autorów reform – ekspansję sektora prywatnego (wzrost zatrudnienia z 4,9% w 1980 do 8,2% w 1987), przede wszystkim w usługach i handlu wewnętrznym, co stworzyło bazę do dynamicznego wzrostu tego sektora w latach 90.
„Groningen Growth and Development Centre”, GUS

</doc>
<doc id="995986" url="https://pl.wikipedia.org/wiki?curid=995986" title="Amsterdam Amstel">
Amsterdam Amstel

Amsterdam Amstel – stacja kolejowa i przystanek metra w Amsterdamie, w prowincji Holandia Północna. Nazwa stacji pochodzi od pobliskiej rzeki Amstel.

</doc>
<doc id="995988" url="https://pl.wikipedia.org/wiki?curid=995988" title="Felicja Curyłowa">
Felicja Curyłowa

Felicja Curyło z domu Wojtyto (Felicja "Curyłowa"; ur. 1903, zm. 4 maja 1974 w Zalipiu) – artystka ludowa, malarka ze wsi Zalipie.
Budynki malowane przez artystkę we własnej zagrodzie stały się jeszcze za jej życia atrakcją etnograficzną masowo odwiedzaną przez turystów. Po śmierci zagroda została zakupiona od rodziny artystki przez „Cepelię”, która w 1978 przekazała ją Muzeum Okręgowemu w Tarnowie (obecnie Zagroda Felicji Curyłowej jest filią Muzeum Etnograficznego). W 1981 przeniesiono do tej zagrody z innej części wsi budynek z XIX w. Całość tworzy skansen architektury i sztuki ludowej udostępniony turystom.

</doc>
<doc id="995991" url="https://pl.wikipedia.org/wiki?curid=995991" title="Dionizy Mały">
Dionizy Mały



</doc>
<doc id="995999" url="https://pl.wikipedia.org/wiki?curid=995999" title="Oleg Łatyszonek">
Oleg Łatyszonek

Oleg Łatyszonek (biał. Алег Латышонак, "Aleh Łatyszonak", ur. 27 maja 1957 w Elblągu) – polski historyk narodowości białoruskiej, doktor habilitowany nauk humanistycznych, profesor Uniwersytetu w Białymstoku, działacz społeczny.
Życiorys.
Działalność naukowa i zawodowa.
W 1980 ukończył studia na Wydziale Filozoficzno-Historycznym Uniwersytetu Jagiellońskiego w Krakowie. W 1996 obronił doktorat na Wydziale Nauk Historycznych Uniwersytetu Mikołaja Kopernika w Toruniu na podstawie pracy "Białoruskie formacje wojskowe 1917–1923". W 2008 na podstawie dorobku naukowego oraz rozprawy pt. "Od Rusinów Białych do Białorusinów. U źródeł białoruskiej idei narodowej" uzyskał stopień doktora habilitowanego nauk humanistycznych.
Po ukończeniu studiów pracował jako nauczyciel historii w Technikum Mechanizacji Rolnictwa w Supraślu (do 1983). Po wyjeździe do Krakowa pracował jako asystent w Muzeum Historycznym Miasta Krakowa i jako asystent w Instytucie Badań Polonijnych Uniwersytetu Jagiellońskiego. W 1991 powrócił do Białegostoku, gdzie podjął pracę w Muzeum Wojska. Od 1993 do 1997 był dziennikarzem tygodnika "Niwa". W latach 1997–2008 pracował jako wykładowca w Katedrze Kultury Białoruskiej Uniwersytetu w Białymstoku. Od 2008 jest profesorem nadzwyczajnym w Instytucie Historii i Nauk Politycznych na Wydziale Historyczno-Socjologicznym Uniwersytetu w Białymstoku.
Od 1996 jest przewodniczącym Białoruskiego Towarzystwa Historycznego. Członek Kolegium Redakcyjnego Białoruskich Zeszytów Historycznych. Współpracownik Polskiego Słownika Biograficznego. Tłumacz literatury białoruskiej na język polski.
Działalność społeczna i polityczna.
Od 1981 działał w NSZZ „Solidarność” Region Białystok. Współpracował z Biurem Komisji Interwencji Zarządu Regionu, w czasie stanu wojennego zajmował się kolportażem "Biuletynu Informacyjnego" „Solidarności” Regionu Białystok, pisał artykuły do czasopism drugiego obiegu. W kwietniu 1982 został aresztowany, a w grudniu zwolniony warunkowo. W lipcu 1983 sprawa przeciwko niemu została umorzona.
W okresie pobytu w Krakowie kontynuował działalność w środowiskach niezależnych, publikując w wydawnictwach podziemnych oraz prowadząc wykłady na tzw. „Uniwersytecie Robotniczym”. W drugiej połowie lat 80. związał się także z białoruskim ruchem studenckim, przewodniczył komisji naukowej podziemnego wówczas Białoruskiego Zrzeszenia Studentów, był współzałożycielem festiwalu Basowiszcza.
Od 1991 działał w Białoruskim Zjednoczeniu Demokratycznym, w latach 1992–1994 pełnił funkcję przewodniczącego tej partii. Od 1995 jest członkiem zarządu Związku Białoruskiego w Rzeczypospolitej Polskiej. W 1997 został wiceprezesem Centrum Edukacji Obywatelskiej Polska-Białoruś, a w 1998 był współtwórcą Białoruskiego Radia Racja.
Rodzina.
Urodził się w białoruskiej rodzinie inteligenckiej. Ojciec pochodził spod Szarkowszczyzny, a matka z Łuki na Podlasiu. W 1965 rodzina przeprowadziła się do Białegostoku. Oleg Łatyszonek jest żonaty, ma syna.

</doc>
<doc id="996000" url="https://pl.wikipedia.org/wiki?curid=996000" title="Roś (dopływ Dniepru)">
Roś (dopływ Dniepru)

Roś ( "Roś", "Roś") – rzeka na Ukrainie, prawy dopływ Dniepru.
Płynie przez Wyżynę Naddnieprzańską, długość rzeki – 346 km, powierzchnia dorzecza – 12 575 km².
Największe dopływy to:
Miejscowości położone nad rzeką Roś: Pohrebyszcze, Wołodarka, Biała Cerkiew, Rokitna, Bohusław, Korsuń Szewczenkowski.

</doc>
<doc id="996004" url="https://pl.wikipedia.org/wiki?curid=996004" title="Zandvoort (stacja kolejowa)">
Zandvoort (stacja kolejowa)

Zandvoort – stacja kolejowa w Zandvoort, w prowincji Holandia Północna. Jest stacją końcową linii z Haarlem.

</doc>
<doc id="996012" url="https://pl.wikipedia.org/wiki?curid=996012" title="Lyudmila Zhuravlyova">
Lyudmila Zhuravlyova



</doc>
<doc id="996013" url="https://pl.wikipedia.org/wiki?curid=996013" title="Wojciech Wąsikiewicz">
Wojciech Wąsikiewicz

Wojciech Tadeusz Wąsikiewicz (ur. 15 lipca 1946 w Poznaniu, zm. 4 marca 2015 tamże) – polski piłkarz i trener piłkarski.
Życiorys.
Jako zawodnik grał w rezerwach Olimpii Poznań. Jest absolwentem AWF w Poznaniu, posiadał licencję trenerską UEFA Pro Licence. W karierze trenerskiej prowadził Amikę Wronki z którą zdobył Puchar Polski i Superpuchar (1997/1998). W 1993 roku udało mu się wprowadzić do ekstraklasy Wartę Poznań. W latach 1985-1990 był trenerem V-ligowej Dyskobolii Grodzisk Wlkp. Pracował także w Lechu Poznań, Olimpii Poznań, Sokole Pniewy, Lechii/Olimpii Gdańsk, Petrochemii Płock, Arce Gdynia, Unii Janikowo jako dyrektor sportowy, oraz w Piaście Choszczno jako trener koordynator. W grudniu 2007 r. został skazany prawomocnym wyrokiem na 3,5 roku pozbawienia wolności w zawieszeniu na 7 lat za udział w „ustawianiu” wyników Arki Gdynia. Wąsikiewicz przyznał się do winy i dobrowolnie poddał się karze. Później był trenerem Concordii Murowana Goślina, jednak w kwietniu 2009 r. Wydział Dyscypliny PZPN nałożył na niego roczny zakaz trenowania drużyn piłkarskich. W 2011 był wraz z Pawłem Kaczorowskim trenerem II ligowego klubu Tur Turek. Został pochowany na Cmentarzu Junikowo w Poznaniu.
Linki zewnętrzne.
Wojciech Wąsikiewicz w bazie FootballDatabase.eu 

</doc>
<doc id="996014" url="https://pl.wikipedia.org/wiki?curid=996014" title="G8+5">
G8+5

Grupa G8+5, nieformalnie G13 – grupa skupiająca przywódców z G8 (Francja, Japonia, Kanada, Niemcy, Rosja, Stany Zjednoczone, Wielka Brytania, Włochy) oraz pięciu przywódców krajów gospodarek wschodzących (Brazylia, Chiny, Indie, Meksyk, Republika Południowej Afryki).
Grupa G8+5 została utworzona w 2005 roku, kiedy ówczesny premier Wielkiej Brytanii Tony Blair, jako przewodniczący 31. szczytu grupy G8 w Gleneagles w Szkocji, zaprosił przywódców gospodarek wschodzących do wspólnych rozmów. Powiększenie grupy G8 o kolejne państwa miało spowodować, że silniejsza i lepiej reprezentowana grupa będzie mogła sprawniej i lepiej działać wobec problemu ocieplania się klimatu i globalizacji.

</doc>
<doc id="996018" url="https://pl.wikipedia.org/wiki?curid=996018" title="7 Dywizja Pancerna (III Rzesza)">
7 Dywizja Pancerna (III Rzesza)

7 Dywizja Pancerna (niem. "7. Panzer-Division") – niemiecka dywizja pancerna z okresu II wojny światowej, zwana "Dywizją Duchów" (niem. "Gespensterdivision") ze względu na szybkość przemieszczania się i nieprzewidywalność, przez którą często nawet niemieckie dowództwo nie wiedziało, gdzie obecnie znajduje się oddział.
Historia.
Dywizja została sformowana w Gerze na podstawie rozkazu z dnia 18 października 1939 roku po przeformowaniu 2 Dywizji Lekkiej.
Pod koniec 1939 roku została przerzucona na zachód Niemiec, gdzie początkowo znajdowała się w odwodzie. W maju 1940 roku weszła w skład Grupy Pancernej Kleista i w składzie tej grupy wzięła udział w walkach we Francji. Po zakończeniu działań bojowych pozostała na terenie Francji do lutego 1941 roku. Następnie została przerzucona do Niemiec.
W maju 1941 roku weszła w skład 3 Grupy Pancernej i wraz z nią w czerwcu 1941 roku wzięła udział w ataku na Związek Radziecki w składzie Grupy Armii „Środek”. Wzięła udział w walkach pod Smoleńskiem, Wiaźmą, Rżewem. W czasie tych walk poniosła znaczne straty w ludziach i sprzęcie.
W lipcu 1942 roku została wycofana z frontu wschodniego i przerzucona do Francji, gdzie została uzupełniona. W tym czasie uczestniczyła w zajęciu nieokupowanej części Francji.
W grudniu 1942 roku ponownie skierowana na front wschodni, gdzie weszła w skład 1 Armii Pancernej Grupy Armii „Don”. Wzięła udział w walkach pod Biełgorodem oraz pod Charkowem. Następnie walczyła na Ukrainie. W sierpniu 1944 roku została skierowana do Kurlandii, gdzie walczyła do stycznia 1945 roku, ponosząc znaczne straty.
W lutym 1945 roku po przerzuceniu do Prus Wschodnich weszła w skład Grupy Armii „Wisła”. Została rozbita w walkach na Pomorzu, część jednostek ewakuowano na Hel, a część wycofała się do wschodnich Niemiec, gdzie skapitulowała niedaleko Schwerina w maju 1945 roku.

</doc>
<doc id="996019" url="https://pl.wikipedia.org/wiki?curid=996019" title="Ultra Hi-Vision">
Ultra Hi-Vision



</doc>
<doc id="996020" url="https://pl.wikipedia.org/wiki?curid=996020" title="Wysoki Wierch">
Wysoki Wierch

Wysoki Wierch () – kopulaste wzniesienie w Małych Pieninach o wysokości 898 m. Położone jest w grzbiecie Małych Pienin, wprost na południe od Jarmuty, ponad doliną Leśnickiego Potoku. Przebiega przez niego granica słowacko-polska. Jest to szczyt zwornikowy – w południowym kierunku odchodzi od niego grzbiet łączący go z Grupą Golicy na Słowacji.
Jest to dość wyodrębniony, bezleśny, kopulasty szczyt, ze wszystkich stron otoczony dużymi łąkami. Dzięki temu rozciągają się z niego jedne z najładniejszych w Pieninach widoków na Masyw Trzech Koron, Tatry, Gorce, Beskid Wyspowy, Beskid Sądecki i pobliską Grupę Golicy. W dole dwie słowackie wsie: Leśnica i Wielki Lipnik oraz polska Szlachtowa. Z powodu zaniechania uprawy rolnej na jego zboczach oraz zaprzestania koszenia łąk, szczególnie na bardziej stromych zboczach po słowackiej stronie, zarastają one lasem i wkrótce, jeśli nie zostaną przedsięwzięte żadne środki, szczyt straci swoje walory widokowe. Dzięki temu, że szczyt jest odkryty, jest również wykorzystywany przez paralotniarzy oraz modelarzy samolotowych, którzy urządzają na nim pokazy modeli latających. Na otaczających go łąkach odbywa się wypas kulturowy owiec. Dawniej były to tereny uprawowe Łemków ze wsi Szlachtowa (wysiedlonych w ramach Akcji Wisła). Zimą są to doskonałe tereny narciarskie.
Z północnych zboczy Wysokiego Wierchu spływa uchodzący do Grajcarka potok Krupianka (Sztolnia). Znajdujące się na południe od niego zalesione szczyty to: Jarmuta, Huściawa, Opalańczyk i Ubocz. Po zachodniej stronie szczytu, na wysokości 865 m n.p.m. w grzbiecie łączącym go z Rabsztynem znajdowało się dawniej sezonowe przejście graniczne łączące Szlachtową z Wielkim Lipnikiem na Słowacji.
Góra notowana jest w dokumentach już z początku XIX w. pod nazwami; "Rabsztyński Groń" lub "Koguci Wierch" (taką nazwę, błędnie przypisywał jej Kazimierz Sosnowski). Łemkowie ze Szlachtowej nazywali ją "Groniem".
Z rzadkich w Polsce gatunków roślin stwierdzono występowanie storczyka drobnokwiatowego i krwawnika szczecinkolistnego.

</doc>
<doc id="996021" url="https://pl.wikipedia.org/wiki?curid=996021" title="Layou">
Layou

Layou - miasto w Saint Vincent i Grenadynach; na wyspie Saint Vincent. Miasto jest stolicą parafii Saint Andrew

</doc>
<doc id="996022" url="https://pl.wikipedia.org/wiki?curid=996022" title="Ibrahim Babangida">
Ibrahim Babangida

Ibrahim Badamasi Babangida, znany także pod akronimem: IBB (ur. 17 sierpnia 1941 w Minnie) – nigeryjski polityk i wojskowy, zwierzchnik armii i głowa państwa (1985-93).
Życiorys.
Kariera wojskowa.
Uczestnik konfliktu biafrańskiego (1967-70), uzyskał w 1983 stopień generała-majora. W tym samym roku brał udział w obaleniu prezydenta Shehu Shagariego. W l. 1984-85 był szefem sztabu armii nigeryjskiej.
Prezydentura.
W bezkrwawym zamachu stanu Babangida obalił prezydenta Buhariego i ogłosił się prezydentem. W 1989 wprowadził pluralizm polityczny, jednak rząd nigeryjski nie wyraził zgody na uznanie byłych stowarzyszeń politycznych za partie. Zamiast nich powstały podległe mu lewicowa Partia Socjaldemokratyczna i prawicowa Krajowa Konwencja Republikańska. 22 kwietnia 1990 miał miejsce nieudany zamach stanu młodych oficerów przeciw niemu. W tym samym roku zabronił byłym i obecnym urzędnikom kierownictwa w administracji cywilnej (zakaz zniesiono w 1993). W latach 1991-1992 przewodniczył Organizacji Jedności Afrykańskiej. W 1990 zgodził się na interwencję wojsk nigeryjskiej w liberyjskiej wojnie domowej. Jego popularność spadła, gdy, w celu utrzymania swego rządu, anulował wybory prezydenckie z 12 czerwca 1992, które wygrał Moshood Abiola z Partii Socjaldemokratycznej. Podał się do dymisji w wyniku zamieszek.
Życie prywatne.
Pochodzi z grupy etnicznej Gwari. Jest synem nauczyciela Muhammadu i Aishatu Babangidów. Z żoną Hajiyą Maryam King (1948-2009) miał dwóch synów (Muhammadu i Aminu) i dwie córki (Aishatu i Halimatu). Wyznaje islam.

</doc>
<doc id="996023" url="https://pl.wikipedia.org/wiki?curid=996023" title="Saint Andrew (Saint Vincent i Grenadyny)">
Saint Andrew (Saint Vincent i Grenadyny)

Saint Andrew (pl. Święty Andrzej) - parafia, będąca jednostką administracyjną Saint Vincent i Grenadyn położoną na wyspie Saint Vincent. Jej stolicą jest Layou.

</doc>
<doc id="996024" url="https://pl.wikipedia.org/wiki?curid=996024" title="Adam Piechowicz">
Adam Piechowicz

Adam Piechowicz (ur. 8 marca 1963 w Warszawie) – polski polityk, działacz organizacji pozarządowych, poseł na Sejm I kadencji, od 2014 do 2015 główny doradca premier Ewy Kopacz.
Życiorys.
W 1983 ukończył Technikum Ogrodnicze w Warszawie. Później został absolwentem Wydziału Dziennikarstwa i Nauk Politycznych Uniwersytetu Warszawskiego. Pracował jako prywatny przedsiębiorca. W latach 1991–1993 był posłem na Sejm I kadencji wybranym z listy Polskiej Partii Przyjaciół Piwa. Należał do tzw. frakcji "Małe Piwo", przekształconej w Koło Poselskie „Spolegliwość”, następnie zasiadał w KP Partii Emerytów i Rencistów „Nadzieja”.
Współpracował później z Sojuszem Lewicy Demokratycznej, a od 2004 przez kilka lat działał w Socjaldemokracji Polskiej, będąc dyrektorem biura zarządu krajowego tej partii. 24 września 2014 objął funkcję głównego doradcy w Gabinecie Politycznym Prezesa Rady Ministrów. W styczniu 2015 została przyjęta jego rezygnacja z tego stanowiska.

</doc>
<doc id="996026" url="https://pl.wikipedia.org/wiki?curid=996026" title="Saint Andrew">
Saint Andrew



</doc>
<doc id="996027" url="https://pl.wikipedia.org/wiki?curid=996027" title="Hafez Asad">
Hafez Asad



</doc>
<doc id="996028" url="https://pl.wikipedia.org/wiki?curid=996028" title="Konferencja w Amboy">
Konferencja w Amboy

Konferencja w Amboy, Reorganizacja Kościoła – w historii i wierzeniach Społeczności Chrystusa oznacza konferencję, podczas której, po latach dezorganizacji, zreorganizowany został Kościół Jezusa Chrystusa, założony przez Józefa Smitha, Jr. Po męczeńskiej śmierci proroka Smitha, Kościół rozpadł się na szereg ugrupowań, z których każde uważało się za prawowitego spadkobiercę Kościoła Jezusa Chrystusa. Środkowozachodni Święci w Dniach Ostatnich, razem z rodziną proroka Smitha – jego żoną Emmą i synami nie przyłączyli się jednak do żadnego z odłamów i nie uznali przywództwa żadnego z pretendujących do urzędu Prezydenta Kościoła. Opierając się na odręcznym dokumencie, który jeszcze za życia sporządził Józef Smith Jr. stwierdzającym, iż prawowitym następcą w urzędzie Prezydenta-Proroka Kościoła jest jego najstarszy syn – Józef Smith III postanowili poczekać, aż ten dorośnie.
Przebieg Konferencji.
Dnia 6 kwietnia 1860 r. w trakcie Konferencji i w trzydziestolecie przywrócenia Kościoła, oficjalnie uznano Józefa Smitha III za prawowitego następcę swego ojca i ordynowano go na stanowisko Prezydenta-Proroka Zreorganizowanego Kościoła Jezusa Chrystusa Świętych w Dniach Ostatnich. Starszy Zenos H. Gurley, Sr. przewodniczył Konferencji Reorganizacji Kościoła, która odbywała się w Amboy, w stanie Illinois. Samuel Powers i Edmund Briggs wygłosili poruszające kazania i złożyli silne świadectwa o przywróconej Ewangelii. Prezydent Józef Smith III przemówił do zgromadzonych Świętych mówiąc, że przyjął on powołanie w wyniku osobistego przeświadczenia i mocy, którą Bóg mu dał. Podczas swego wystąpienia surowo potępił praktykę poligamii oświadczając, iż stoi ona w bezpośrednim konflikcie z naukami Księgi Mormona. Złożył oświadczenie o swojej całkowitej lojalności wobec Konstytucji i prawa Stanów Zjednoczonych Ameryki. Stwierdził, że Zreorganizowany Kościół musi działać zgodnie z prawami swego kraju.
Po Konferencji, Prezydent Józef Smith III i jego matka powrócili do swych domów w Nauvoo, w stanie Illinois, skąd przez pewien czas prorok przewodniczył Zreorganizowanemu Kościołowi. William Marks, były prezydent palika Nauvoo służył Józefowi Smithowi III jako doradca w Pierwszym Prezydium.

</doc>
<doc id="996031" url="https://pl.wikipedia.org/wiki?curid=996031" title="Helmut Paździor">
Helmut Paździor

Helmut Paździor (ur. 24 listopada 1940 w Leśnicy) – polski polityk mniejszości niemieckiej, poseł na Sejm RP I, II, III i IV kadencji.
Życiorys.
Ukończył technikum budowlane. Od 1963 do 1999 pełnił kierownicze stanowiska w przedsiębiorstwach przemysłu wapiennego i cementowniach w Strzelcach Opolskich i Opolu.
Był posłem na Sejm RP w latach 1991–2005 (I, II, III i IV kadencji) z okręgów opolskich: nr 10, nr 30 i nr 21. W 2005 nie ubiegał się o reelekcję. Został członkiem rady nadzorczej opolskiego Wojewódzkiego Funduszu Ochrony Środowiska i Gospodarki Wodnej.
Należał do liderów Towarzystwa Społeczno-Kulturalnemu Niemców na Śląsku Opolskim i najbliższych współpracowników Henryka Krolla. Był założycielem oraz wiceprzewodniczącym Fundacji Rozwoju Śląska.

</doc>
<doc id="996034" url="https://pl.wikipedia.org/wiki?curid=996034" title="Józef Pawlak">
Józef Pawlak

Józef Pawlak (ur. 29 czerwca 1949 w Karnicach, zm. 26 lutego 2012) – polski polityk i samorządowiec, ekonomista, rolnik, poseł na Sejm I kadencji.
Życiorys.
Posiadał wykształcenie wyższe w zakresie ekonomii przemysłu. Wcześniej (w 1965) ukończył Technikum Rolnicze w Wojsławicach. Prowadził indywidualne gospodarstwo rolne. Pracował w firmie J&amp;S Energy. Pełnił funkcję wiceprzewodniczącego Krajowego Związku Rolników, Kółek i Organizacji Rolniczych. Był także wiceprezesem Dolnośląskiego Regionalnego Stowarzyszenia „Obszary Wiejskie”.
W latach 1991–1993 był posłem na Sejm I kadencji wybranym w okręgu jeleniogórsko-legnickim z listy koalicji Polskie Stronnictwo Ludowe-Sojusz Programowy. W trakcie kadencji przeszedł do koła poselskiego Partii Emerytów i Rencistów „Nadzieja”, pozostając jednocześnie w szeregach PSL.
W 1993 został skazany na karę 2 lat pozbawienia wolności z warunkowym zawieszeniem jej wykonania na pięcioletni okres próby w związku ze sprawą dotyczącą oszustw przy pośrednictwie pracy w Stanach Zjednoczonych. Wyrok uległ zatarciu.
W 2005 wstąpił do Samoobrony RP i wszedł do jej władz regionalnych. Bez powodzenia kandydował z listy tej partii w wyborach parlamentarnych w 2005 (otrzymał 2838 głosów). W latach 2005–2007 pełnił funkcję asystenta posła Huberta Costy.
W 2006 z ramienia Samoobrony RP zasiadł w Sejmiku Województwa Dolnośląskiego. W 2008 odszedł z tej partii i powrócił do klubu radnych PSL. W 2010 został wiceprzewodniczącym sejmiku. W wyborach samorządowych w tym samym roku bez powodzenia ubiegał się o reelekcję do sejmiku z listy PSL.
Pochowany na cmentarzu komunalnym w Legnicy.
Życie prywatne.
Był żonaty, miał dwoje dzieci.
Odznaczenia.
W 2010, "za wybitne zasługi dla rozwoju wsi i rolnictwa, za działalność na rzecz społeczności lokalnej", został odznaczony przez prezydenta Bronisława Komorowskiego Krzyżem Oficerskim Orderu Odrodzenia Polski.

</doc>
<doc id="996039" url="https://pl.wikipedia.org/wiki?curid=996039" title="Ed Balls">
Ed Balls

Ed Balls, właśc. Edward Michael Balls (ur. 25 lutego 1967 w Norwich) – brytyjski politolog, filozof, ekonomista i polityk, w latach 2005–2015 poseł do Izby Gmin, w latach 2007–2010 minister ds. dzieci, szkół i rodzin w gabinecie Gordona Browna.
Życiorys.
Kariera zawodowa.
Jest synem naukowca Michaela Ballsa. Wykształcenie odebrał w Nottingham High School, Keble College na Uniwersytecie w Oksfordzie (gdzie studiował triadę PPE, "philosophy, politics and economy" – filozofię, politologię i ekonomię) oraz w Kennedy Scholar na Uniwersytecie Harvarda. Formalnie należy do Co-operative Party, niewielkiego lewicowego ugrupowania współpracującego z Partią Pracy tak blisko, że faktycznie uważa się je za jedną z frakcji wewnątrz stronnictwa labourzystów. Zaczynał karierę zawodową jako dziennikarz Financial Timesa w latach 1990–1994. W 1995 r. przeszedł do polityki i został doradcą ekonomicznym ówczesnego Kanclerza Skarbu w gabinecie cieni, Gordona Browna. Gdy Brown w 1997 r. naprawdę stanął na czele Skarbu JKM, Balls kontynuował pracę u jego boku jeszcze przez siedem lat. Wiele brytyjskich mediów określało go mianem jednej z najbardziej wpływowych osób w brytyjskiej polityce bez mandatu pochodzącego z wyborów. W 2004 r. opuścił ministerstwo, przechodząc do Smith Institute, jednego z powiązanych z partią think tanków, i ogłosił zamiar kandydowania do Izby Gmin.
Kariera polityczna.
W 2005 r. wygrał wybory powszechne w okręgu Normanton, uzyskując niewiele ponad 50% głosów. W maju 2006 r. wrócił do swojego dawnego resortu, już jako ekonomiczny sekretarz skarbu. Gdy jego wieloletni promotor został premierem, powierzył mu kierowanie nowo utworzonym resortem ds. dzieci, szkół i rodziny. Pozostał na tym stanowisku do wyborczej porażki laburzystów w 2010 r. Balls uważany był za jednego z najbliższych współpracowników premiera Browna w kwestiach ekonomicznych. Podobnie jak szef rządu, wyrażał poglądy niechętne przystąpieniu Wielkiej Brytanii do strefy euro, nieufnie podszedł także do projektu konstytucji europejskiej. Choć wpisuje się w zainicjowany przez Tony’ego Blaira nurt "New Labour", podkreśla także swoją dumę z socjalistycznych korzeni partii.
W latach 2011–2015 zajmował stanowisko kanclerza skarbu w gabinecie cieni Eda Milibanda. W wyborach w 2015 nie uzyskał reelekcji, tracąc miejsce w parlamencie na rzecz kandydatki konserwatystów Andrei Jenkyns.
Życie prywatne.
Prywatnie Balls jest mężem Yvette Cooper (pobrali się w 1998 r. w Eastbourne), która również jest prominentnym politykiem Partii Pracy, byłą minister z ramienia tego ugrupowania. Mają troje dzieci – Ellie, Joego i Maddy.

</doc>
<doc id="996040" url="https://pl.wikipedia.org/wiki?curid=996040" title="Koenig &amp; Bauer">
Koenig &amp; Bauer

Koenig &amp; Bauer AG (w skrócie KBA) – niemiecka firma (spółka akcyjna - "Aktiengesellschaft"), specjalizująca się w produkcji maszyn drukarskich. Składa się z kilku fabryk w różnych miastach Niemiec (Radebeul k. Drezna, Frankenthal (Pfalz) w Nadrenii-Palatynacie, Kusel w Nadrenii-Palatynacie, Hakenfelde w zachodniej części Berlina) oraz Austrii (Mödling); największa z nich oraz centralna siedziba mieści się w Würzburgu.
Fabrykę założyli 9 sierpnia 1817 dwaj niemieccy inżynierowie i przedsiębiorcy, Friedrich Koenig i Andreas Friedrich Bauer w położonym nieopodal Würzburga (6 km od centrum) opuszczonym w wyniku niedawnej sekularyzacji zakonów klasztorze Kloster Oberzell.
Od początku istnienia firmy ważnym elementem jej działalności było gruntowne szkolenie swoich pracowników; przez cały czas przy fabryce działa przyzakładowa szkoła zawodowa. Niektórzy specjaliści pracujący u Koenig-Bauera (także krewni i potomkowie założycieli), po zdobyciu doświadczenia i kwalifikacji podjęli decyzję o odejściu z fabryki i założeniu własnych przedsiębiorstw, w tym także przedsiębiorstw budujących maszyny drukarskie. Tak powstała m.in. fabryka Augsburger Maschinenfabrik, od 1898 znana jako MAN Roland Druckmaschinen w Augsburgu oraz inna istniejąca do dziś fabryka maszyn drukarskich - Heidelberger Druckmaschinen AG w Heidelbergu.
Od 1990, po przyłączeniu fabryki Albert-Frankenthal do Koenig &amp; Bauera ta ostatnia używa w swej nazwie elementu "Albert" - Koenig &amp; Bauer-Albert - i skrótu "KBA".
Na początku XXI wieku była to największa w świecie fabryka tej branży; jej obroty w 2006 roku przekroczyły 1,7 mld. €, zatrudniała ogółem ponad 8,2 tys. pracowników, z czego ponad dwa tysiące w głównej fabryce w Würzburgu.

</doc>
<doc id="996041" url="https://pl.wikipedia.org/wiki?curid=996041" title="Kłębczak">
Kłębczak



</doc>
<doc id="996042" url="https://pl.wikipedia.org/wiki?curid=996042" title="Grand Prix Danii na Żużlu 2001">
Grand Prix Danii na Żużlu 2001

Wyniki Grand Prix Danii 2001, trzeciej eliminacji Mistrzostw Świata Grand Prix w sezonie 2001.
Były to siódme zawody o Wielką Nagrodę Danii.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Hans Clausen i Jesper B. Jensen). Kontuzjowanych Chrisa Louisa i Joe Screen'a zastąpili zawodnicy kwalifikowanej rezerwy Henrik Gustafsson i Grzegorz Walasek. W nawiasach podano numery stałe.
Opis.
W Grand Prix zadebiutował Hans Clausen.

</doc>
<doc id="996044" url="https://pl.wikipedia.org/wiki?curid=996044" title="Paraganglioma">
Paraganglioma



</doc>
<doc id="996047" url="https://pl.wikipedia.org/wiki?curid=996047" title="Partia Emerytów i Rencistów „Nadzieja”">
Partia Emerytów i Rencistów „Nadzieja”

Partia Emerytów i Rencistów „Nadzieja” – koło poselskie działające w Sejmie I kadencji i polska partia polityczna istniejąca w latach 90.
Koło poselskie zostało założone pod tą nazwą w 1993 przez dwóch posłów z dotychczasowego Koła Poselskiego „Spolegliwość” (wybranych z listy Polskiej Partii Przyjaciół Piwa) i jednego z PSL. W jego skład weszli Krzysztof Ibisz, Adam Piechowicz i Józef Pawlak.
Posłowie koła popierali rząd Hanny Suchockiej, głosując m.in. przeciw wotum nieufności w maju 1993.
Na jego bazie powołano także ugrupowanie polityczne pod tą samą nazwą, które nigdy nie podjęło szerszej działalności, nie brało udziału w jakichkolwiek wyborach i nie zostało ponownie zarejestrowane zgodnie z wymogami nowej ustawy o partiach politycznych (z 1997).

</doc>
<doc id="996054" url="https://pl.wikipedia.org/wiki?curid=996054" title="Duncan MacDougall">
Duncan MacDougall

Duncan MacDougall (ur. 1866, zm. 15 października 1920) – amerykański lekarz praktykujący na przełomie XIX i XX w. w Haverhill w stanie Massachusetts, który opublikował w 1907 New York Times i czasopiśmie naukowym "American Medicine" pracę sugerującą, że dusza człowieka waży 21 gramów (3/4 uncji).
MacDougall w swoich badaniach używał specjalnego łóżka-wagi, na którym ważył ludzi w stanie agonalnym, zarówno przed, jak i bezpośrednio po śmierci. Badania oparł na pomiarach masy 6 pacjentów (z czego tylko 5 umierających na gruźlicę uznał sam za wiarygodne, 6 pacjent był "obserwowany" dopiero 5 minut przed śmiercią), podczas których uzyskał wyniki w zakresie 0,5 do 1,25 uncji. Jednocześnie podobnych pomiarów dokonał u 15 umierających psów. W tym wypadku nie stwierdził jednakże żadnego ubytku masy. Pozwoliło mu to dodatkowo na zgodne z teologią religii abrahamicznych stwierdzenie, że psy nie mają duszy. Badania wykonane były na małych grupach, urządzenia nie były odpowiednio standaryzowane (sam MacDougall czułość wagi określił jako 0,2 uncji), a psy najprawdopodobniej zostały otrute, co stanowiło o szybkim przebiegu śmierci w odróżnieniu od przypadków dotyczących ludzi, gdzie śmierć była wynikiem naturalnego procesu umierania. Wszystko to sprawia, że w świetle obowiązującej aktualnie metodologii badań wyniki uzyskane przez MacDougalla, jak i sam pomysł badania uznawane są za kuriozalne.

</doc>
<doc id="996055" url="https://pl.wikipedia.org/wiki?curid=996055" title="Rynek we Lwowie">
Rynek we Lwowie

Rynek (ukr. "Площа Ринок") – centralny plac Lwowa, miasta lokowanego w 1356 r. przez Kazimierza III Wielkiego na prawie magdeburskim. Plac ma kształt prostokątny i wymiary 142 x 129 m. Z każdego narożnika Rynku wychodzą po dwie ulice. Jest więc on podobny do Rynku warszawskiego i wrocławskiego, a różny od Rynków poznańskiego i krakowskiego. Centralną część placu zajmował blok śródrynkowy, którego południową ścianę stanowił Ratusz. Po zawaleniu się wieży ratuszowej w 1825 r. cały blok rozebrano i postawiono nowy Ratusz. Dookoła Rynku wznoszą się 44 kamienice prezentujące wszystkie style od renesansu po modernizm. W czterech narożnikach rynku znajdują się studnie-fontanny z początku XIX wieku dłuta prawdopodobnie Hartmana Witwera lub Schimsera. Przedstawiają postacie mitologiczne: Neptuna, Dianę, Amfitrytę, Adonisa. Przed Ratuszem stał pręgierz, przy którym wykonywano wyroki. Figura stojąca na jego szczycie znajduje się obecnie w Kamienicy Królewskiej. W 1998 roku Rynek wraz z całą starówką został wpisany na Listę Światowego Dziedzictwa Kultury UNESCO.
Historia.
Plac wytyczono wkrótce po lokacji miasta. Początkowo zabudowa była gotycka. Wielki pożar miasta 3 czerwca 1527 roku praktycznie doszczętnie zniszczył całą zabudowę. Rynek, jak i całe miasto, odbudowano w nowym już – renesansowym – stylu. Jednym z nielicznych zachowanych elementów gotyckich jest sklepienie w kamienicy nr 24 odkryte na początku XX wieku i portal w kamienicy nr 25. Na Rynku odbywały się najważniejsze uroczystości. Władysław II Jagiełło odebrał hołd lenny w 1387 od hospodara wołoskiego Aleksandra, a Władysław III Warneńczyk w 1436 od Eliasza. Tutaj pod pręgierzem ścięto hospodarów mołdawskich: w 1564 roku Stefana Tomżę, w 1577 Jana Podkowę i w 1582 Jankułę. W 1848 roku na Rynku formowano Gwardię Narodową. 11 listopada 1920 Józef Piłsudski przyjął defiladę z okazji nadania miastu krzyża srebrnego Orderu Virtuti Militari. W 2006 roku wykonano kompleksowy remont płyty placu oraz rzeźb-fontann.

</doc>
<doc id="996057" url="https://pl.wikipedia.org/wiki?curid=996057" title="Schesslitz">
Schesslitz



</doc>
<doc id="996058" url="https://pl.wikipedia.org/wiki?curid=996058" title="Schlusselfeld">
Schlusselfeld



</doc>
<doc id="996059" url="https://pl.wikipedia.org/wiki?curid=996059" title="Schluesselfeld">
Schluesselfeld



</doc>
<doc id="996060" url="https://pl.wikipedia.org/wiki?curid=996060" title="Scott J. Kelly">
Scott J. Kelly

Scott Joseph Kelly (ur. 21 lutego 1964 w Orange w stanie New Jersey) – amerykański astronauta, pilot wojskowy, inżynier, komandor United States Navy. Brat bliźniak astronauty – Marka E. Kelly’ego.
Wykształcenie i służba wojskowa.
Jako pilot wylatał ponad 8000 godzin za sterami przeszło czterdziestu typów samolotów.
Loty kosmiczne.
20 grudnia 1999 wystartował w kosmos na pokładzie promu Discovery w ramach misji STS-103. Podczas lotu pełnił funkcję pilota wahadłowca, którego załogę tworzyli ponadto: Curtis L. Brown (dowódca misji), Steven L. Smith (specjalista misji – MS-1), Jean-François A. Clervoy (MS-2), John M. Grunsfeld (MS-3), C. Michael Foale (MS-4) i Claude Nicollier (MS-5). Była to kolejna wyprawa, której głównym celem była obsługa serwisowa teleskopu Hubble’a. Dwa dni po starcie załoga promu rozpoczęła prace naprawcze. Podczas czterech wyjść w otwartą przestrzeń kosmiczną astronauci wymienili w teleskopie m.in. żyroskopy oraz stary komputer. W tym czasie wahadłowiec osiągnął najwyższą orbitę w historii programu lotów STS, której apogeum wynosiło 609 km. 25 grudnia zakończono czynności serwisowe, a trzy dni później prom z astronautami wylądował na Przylądku Canaveral.

</doc>
<doc id="996061" url="https://pl.wikipedia.org/wiki?curid=996061" title="Breitengussbach">
Breitengussbach



</doc>
<doc id="996062" url="https://pl.wikipedia.org/wiki?curid=996062" title="Breitenguessbach">
Breitenguessbach



</doc>
<doc id="996063" url="https://pl.wikipedia.org/wiki?curid=996063" title="Schonbrunn im Steigerwald">
Schonbrunn im Steigerwald



</doc>
<doc id="996064" url="https://pl.wikipedia.org/wiki?curid=996064" title="Schoenbrunn im Steigerwald">
Schoenbrunn im Steigerwald



</doc>
<doc id="996065" url="https://pl.wikipedia.org/wiki?curid=996065" title="Viereth">
Viereth



</doc>
<doc id="996066" url="https://pl.wikipedia.org/wiki?curid=996066" title="Trunstadt">
Trunstadt



</doc>
<doc id="996068" url="https://pl.wikipedia.org/wiki?curid=996068" title="The Brand New Heavies">
The Brand New Heavies

The Brand New Heavies – brytyjska grupa muzyczna, powstała w 1985 roku, grająca acid-jazz. Zespół tworzą: Jan Kincaid, Simon Bartholomew oraz Andrew Love Levy.
Pierwszy album grupy pt. "The Brand New Heavies" ukazał się na rynku w 1990 roku. Zespół dość często zmieniał wokalistki, mimo to popularność bandu nie spadała. W 1997 roku The Brand New Heavies przestali grać (ostatni album z tamtego czasu to "Shelter" z 1997).
W 2004 roku, po siedmiu latach milczenia, zespół powrócił z nową wokalistką Nicole Russo oraz płytą "Allabouthefunk". Kolejna płyta zespołu "Get Used to It" (2006), to powrót do składu wokalistki N'Dea Davenport. Album nagrano w Nowym Jorku i Londynie. Następnym albumem zespołu była płyta "Forward" wydana 6 maja 2013 roku.

</doc>
<doc id="996071" url="https://pl.wikipedia.org/wiki?curid=996071" title="John Denham">
John Denham

John Yorke Denham (ur. 15 lipca 1953 w Seaton w hrabstwie Devon) – brytyjski polityk, członek Partii Pracy. Były minister społeczności i samorządów lokalnych.
Z wykształcenia jest chemikiem, ukończył ten kierunek studiów na uniwersytecie w Southampton. Na uczelni był w latach 1976-1977 przewodniczącym Związku Studentów. Na początku swojej kariery zawodowej pracował w organizacjach pozarządowych zajmujących się ochroną środowiska. Na początku był doradcą Agencji Doradztwa Energetycznego w Durham, potem pracował w organizaCji Przyjaciół Ziemi. W latach 1979-1983 był szefem programów młodzieżowych w British Council, a potem powrócił do sektora NGO. Równocześnie zasiadał w radach różnych szczebli samorządu terytorialnego (w latach 1981-1989 w radzie hrabstwa Hampshire, później w radzie Southampton do 1993 r., gdzie był przewodniczącym Komisji Budownictwa Miejskiego).
W tym czasie dwukrotnie bez powodzenia startował w wyborach do Izby Gmin. W wyborach 1983 r. w okręgu Southampton Itchen zajął trzecie miejsce. Denham startował w tym samym okręgu w wyborach 1987 r. Zajął wtedy drugiego miejsce uzyskując 6716 głosów mniej niż zwycięzca, konserwatysta Christopher Chope. Mandat parlamentarny zdobył dopiero przy trzeciej próbie, w 1992 r. Uzyskał jednak tylko 551 głosów więcej niż drugi w wyborach Chope. Swoją pierwszą mowę na forum parlamentu Denham wygłosił 20 maja 1992 r.
Początkowo skupił się na pracy w komisji ochrony środowiska, ale w 1995 r. Tony Blair mianował go głównym rzecznikiem Partii Pracy w kwestiach ubezpieczeń społecznych. Po zdobyciu przez jego partię władzy w 1997 r. Denham został parlamentarnym podsekretarzem stanu, a od 1998 r. ministrem stanu, w resorcie zabezpieczenia socjalnego, skąd w 1999 r. przeniósł się do ministerstwa zdrowia. W roku 2000 został członkiem Tajnej Rady.
Po wyborach w 2001 r. został ministrem stanu w ministerstwie spraw wewnętrznych. Ustąpił z tego stanowiska w marcu 2003 r., po rozpoczęciu wspieranej przez rząd Blaira amerykańskiej interwencji w Iraku, wobec której był sceptyczny. Dalej zajmował się jednak sprawami wewnętrznymi jako przewodniczący komisji Izby Gmin, którym został w lipcu 2003 r. Spędził w tej roli cztery lata, często zajmując dość krytyczne stanowisko wobec decyzji pochodzącego z jego partii premiera. Gdy nowy szef rządu Gordon Brown w jednej ze swoich pierwszych decyzji postanowił zmienić strukturę ministerstw odpowiedzialnych za kwestie nauki i edukacji, Denhamowi powierzył nowy resort innowacji, uniwersytetów i zdolności, będący odpowiednikiem działających w innych krajach ministerstw nauki. 5 czerwca 2009 r. objął tekę ministra społeczności i samorządów lokalnych. Pozostawał na tym stanowisku do przegranych wyborów w 2010 r.
Jest ojcem trojga dzieci: dwojga z zakończonego rozwodem małżeństwa z Ruth Eleanor Dixon. i jednego z późniejszego, nieformalnego związku. Denham lubi grać w krykieta i jest kibicem Southampton F.C.

</doc>
<doc id="996074" url="https://pl.wikipedia.org/wiki?curid=996074" title="Jerzy Stanisław Kmieciński">
Jerzy Stanisław Kmieciński

Jerzy Stanisław Kmieciński (ur. 8 listopada 1927 w Piotrkowie Trybunalskim, zm. 5 grudnia 2022 w Łodzi) – polski archeolog o specjalizacji w zakresie antropologii kulturowej, germanoznawstwa oraz prahistorii, profesor nauk humanistycznych, do 1991 nauczyciel akademicki Wydziału Studiów Międzynarodowych i Politologicznych Uniwersytetu Łódzkiego. Znawca okresu późnolateńskiego (przedrzymskiego) i rzymskiego Europy środkowej i północnej oraz metodyki i metodologii badań archeologicznych.
Życiorys.
W 1951 otrzymał tytuł magistra na podstawie pracy napisanej pod kierunkiem Konrada Jażdzewskiego. Był m.in. kierownikiem misji archeologicznej w Węsiorach i Odrach (1962) oraz kierował pracami Pomorskiej Ekspedycji Archeologicznej UŁ. Jest autorem licznych artykułów i publikacji opisujących zagadnienia osadnicze na pograniczu gocko-gepidzkim na Pomorzu w okresie wpływów rzymskich od I–IV w n.e. Współpracował z Uniwersytetem w Santiago de Compostela. 
Jest redaktorem serii wydawniczej półrocznika Eastern Review oraz redaktorem "Archeologia Balthica" (t. 2: 1977 – t. 10: 1992), "Folia Archaeologica", "Acta Universitatis Lodziensis" (t. 7: 1985 – t. 15: 1991), "Pradzieje ziem polskich" (t. 1: 1989 o), "Eastern Review" (t. 1: 1977 –).
Członek Instytutu Studiów Politologicznych UŁ, członek zarządu Łódzkiego Towarzystwa Naukowego.
Za działalność naukową i społeczną został wyróżniony; otrzymał Złoty Krzyż Zasługi, Krzyż Kawalerski Orderu Odrodzenia Polski, Medal Komisji Edukacji Narodowej, medal za zasługi dla UMCS "Nauka w Służbie Ludu". W 2005 odznaczony za wybitne zasługi w pracy naukowej, dydaktycznej i organizacyjnej krzyżem oficerskim Orderu Odrodzenia Polski.
Ciekawostka.
Zbigniew Nienacki zadedykował mu w 1960 książkę "Pan Samochodzik i skarb Atanaryka". Dedykacja brzmi: „Mgr. Jerzemu Kmiecińskiemu, kierownikowi ekspedycji archeologicznej w Węsiorach”.

</doc>
<doc id="996077" url="https://pl.wikipedia.org/wiki?curid=996077" title="Piotr Dzieduszycki">
Piotr Dzieduszycki

Piotr Dzieduszycki, właściwie Piotr Andrzej Maria Dzieduszycki (ur. 12 lutego 1946 w Genewie, zm. 27 czerwca 2014 w Bydgoszczy) – polski socjolog i dziennikarz, działacz społeczny.
Życiorys.
Pochodził z polskiej rodziny o korzeniach arystokratycznych. Ojciec - hr. Eustachy (22.IX.1917-1997), matka Anna Lubowiedzka. Jest kuzynem Wojciecha ("Tunia") Dzieduszyckiego. Niemal 30 lat mieszkał w Brazylii. Po powrocie do Polski w 1992, był 3 lata dyrektorem protokołu dyplomatycznego i doradcą ministra spraw zagranicznych. W 1995 zrezygnował z pracy w dyplomacji i zajął się przedsiębiorczością prywatną.
W 1993 razem z ojcem oraz Wojciechem Dzieduszyckim Piotr założył „Fundację im. Dzieduszyckich”. Jednak wobec konfliktu z pozostałymi członkami rodu co do celów fundacji, faktycznie jej działalność się nie rozpoczęła. Piotr dopiero po śmierci stryjów i ojca, od 1997 wznowił prace nad powstaniem fundacji, która zaczęła działalność w 1999, organizując wystawy artystyczne na zachodniej Ukrainie i promując współpracę między regionami przygranicznymi tego kraju i Polski.
23 czerwca 2000 Piotr Dzieduszycki otrzymał we Lwowie tytuł honorowego członka Leśniczej Akademii Nauk Ukrainy.
Należał do Partii Ludowo-Demokratycznej. Jako jej kandydat startował w 2004 ze wspólnej listy KPEiR i PLD do Parlamentu Europejskiego.
W marcu 2006 Piotr Dzieduszycki został zatrzymany na granicy z Niemcami w Jędrzychowicach; w jego samochodzie znaleziono 75 kg heroiny. Wrocławska Prokuratura okręgowa oskarżyła Piotra Dzieduszyckiego o przemyt narkotyków wartych 10 milionów złotych i zarzuciła mu zorganizowany przemyt narkotyków z Ukrainy do Hiszpanii; prokurator żądał dla podejrzanego kary 9 lat więzienia. W czerwcu 2007 został (nieprawomocnie) skazany na 6 lat pozbawienia wolności. Piotr Dzieduszycki nie przyznał się do winy i wywiódł apelację od wyroku, którą Wrocławski Sąd Apelacyjny 17 października 2007 oddalił, utrzymując w mocy wyrok Sądu Okręgowego.
Jest autorem publikacji "Majdan grozy i nadziei", wydanej w języku polskim i ukraińskim (Wydawnictwo Adam Marszałek, Toruń 2005).
Małżonki - Vera Cressoni Van de Velde (ślub: około 1970 r.) oraz Natalia Dzieduszycka (z domu Marunycz, ślub: około 2000 r.).

</doc>
<doc id="996082" url="https://pl.wikipedia.org/wiki?curid=996082" title="Bartosz Kurowski">
Bartosz Kurowski

Bartosz Kurowski (ur. w grudniu 1963 w Zabrzu, zm. 19 września 2013 w Tarnowskich Górach) – scenarzysta filmowy, dramaturg, pisarz, publicysta.
Absolwent Dziennikarstwa Uniwersytetu Śląskiego, doktor filozofii. Od kilku lat był członkiem Mistrzowskiej Szkoły Reżyserii Filmowej Andrzeja Wajdy.
24 września został pochowany w Katowicach-Starych Panewnikach.

</doc>
<doc id="996087" url="https://pl.wikipedia.org/wiki?curid=996087" title="Wimbledon 2007 (gra pojedyncza dziewcząt)">
Wimbledon 2007 (gra pojedyncza dziewcząt)



</doc>
<doc id="996092" url="https://pl.wikipedia.org/wiki?curid=996092" title="Marek Traskowski">
Marek Traskowski

Marek Traskowski (ur. 17 lipca 1970 r.) – operator filmowy i telewizyjny, absolwent 1996 Wydziału Radia i Telewizji Uniwersytetu Śląskiego w Katowicach, na kierunek realizacja obrazu. Wyreżyserował i napisał scenariusz do 99 odcinka serialu Kryminalni.

</doc>
<doc id="996096" url="https://pl.wikipedia.org/wiki?curid=996096" title="Samsung Athletic Cup">
Samsung Athletic Cup

Samsung Athletic Cup – cykl zawodów lekkoatletycznych dla młodzieży organizowany i sponsorowany przez Samsung Electronics Polska od 2004 roku, ogłoszonego w Unii Europejskiej „Rokiem edukacji przez sport”.&lt;br&gt;Celem zawodów jest promowanie aktywności sportowej, lekkiej atletyki oraz zasad fair play wśród dzieci i młodzieży, a także odkrywanie talentów sportowych. Najlepsi uczestnicy cyklu mają szansę dołączyć do profesjonalnej grupy lekkoatletycznej Samsung Team, której opiekunem jest Zdzisław Hoffmann, mistrz świata w trójskoku z 1983 roku.&lt;br&gt;
W Samsung Athletic Cup wzięło do tej pory udział ponad 30 tysięcy młodych ludzi.&lt;br&gt;

</doc>
<doc id="996098" url="https://pl.wikipedia.org/wiki?curid=996098" title="Hans Gerhard Creutzfeldt">
Hans Gerhard Creutzfeldt

Hans Gerhard Creutzfeldt (ur. 2 czerwca 1885 w Harburgu, zm. 30 grudnia 1964 w Monachium) – niemiecki lekarz neurolog.
Życiorys.
Urodził się w Harburgu, obecnie części Hamburga, jako najstarszy syn lekarza Ottona Creutzfelda i Johanny z domu Freuck. W 1903 roku ukończył gimnazjum humanistyczne (Gelehrtenschule des Johanneums) w Hamburgu. Następnie studiował medycynę na Uniwersytecie w Jenie, Uniwersytecie w Rostocku i Uniwersytecie w Kilonii. W 1909 skończył studia i uzyskał tytuł doktora medycyny po przedstawieniu rozprawy poświęconej anatomii prawidłowej i patologicznej przysadki. Początkowo praktykował w Hamburgu, gdzie też zaciągnął się jako lekarz okrętowy, w trakcie podróży miał sposobność podróżować po Pacyfiku. W 1912 zdecydował się specjalizować w neurologii. Przez kolejne lata pracował w Szpitalu w Hamburgu, Instytucie Neurologicznym we Frankfurcie u Ludwiga Edingera, klinikach w Berlinie, Wrocławiu (kierowanej przez Aloisa Alzheimera) i Kilonii oraz w Instytucie Psychiatrycznym w Monachium. Podczas I wojny światowej jako oficer medyczny służył w marynarce i przeżył zatopienie krążownika SMS „Greif”. Dostał się do niewoli, w maju 1916 repatriowany.
Po objęciu władzy przez nazistów Creutzfeldt nie wstąpił do NSDAP. Jego stosunek do polityki był oceniany jako „powściągliwy, ale nie otwarcie wrogi”, uchodził za narodowca. Należał do Narodowo-Socjalistycznego Związku Lekarzy Niemieckich (niem. Nationalsozialistischer Deutscher Ärztebund). Był członkiem wspierającym SS (niem. förderndes Mitglied der SS). Jako lekarz zasiadający w sądzie zdrowia dziedzicznego (niem. Erbgesundheitsgericht) w Berlinie uczestniczył w podejmowaniu decyzji o przymusowej sterylizacji. Sam Creutzfeldt uważał się za zdecydowanego przeciwnika eksterminacji chorych psychicznie. 
Żonaty z Clarą (Cläre) Sombart, córką Wernera Sombarta. Mieli dwie córki i trzech synów. Dwóch synów również było lekarzami: Werner (1924–2006) był internistą w Getyndze, Otto Detlev (1927–1992) został neurologiem. 
W 1988 roku utworzono w Kilonii Instytut H.G. Creutzfeldta.
Dorobek naukowy.
W 1920, krótko przed Alfonsem Jakobem, podał opis nieznanej dotąd choroby, która od 1922 nazywana jest na ich cześć chorobą Creutzfeldta-Jakoba. Badał również adrenoleukodystrofię, nazywaną dawniej chorobą Siemerlinga-Creutzfeldta.

</doc>
<doc id="996099" url="https://pl.wikipedia.org/wiki?curid=996099" title="Grabs">
Grabs

Grabs – szwajcarska gmina w kantonie Sankt Gallen w dystrykcie Werdenberg.
Grabs graniczy z gminami: Alt Sankt Johann, Buchs, Gams, Sevelen, Walenstadt, Wildhaus.
Liczba ludności zgodnie z danymi ze stycznia 2004 roku wynosi 6 352. Powierzchnia gminy to 54.64 km². Średnia wysokość bezwzględna równa jest 465 metrów. Kod pocztowy do Grabs to 9472.

</doc>
<doc id="996101" url="https://pl.wikipedia.org/wiki?curid=996101" title="Hans Creutzfeldt">
Hans Creutzfeldt



</doc>
<doc id="996104" url="https://pl.wikipedia.org/wiki?curid=996104" title="KBA">
KBA



</doc>
<doc id="996105" url="https://pl.wikipedia.org/wiki?curid=996105" title="Zenit-2 (rakieta)">
Zenit-2 (rakieta)

Zenit-2 – dwuczłonowa rakieta nośna. Projektowana przez ZSRR, ale produkowana już przez Ukrainę.
Historia.
Rakieta miała stanowić modułową konstrukcję mającą zastąpić radzieckie rakiety nośne, których konstrukcje oparte były na rakietach balistycznych (rodziny Cyklon i R-7). Po rozpadzie ZSRR, Rosja zaniechała prac przy rakiecie, angażując się w projekt Angara (wariant pierwszego członu rakiety został użyty jako rakieta dodatkowa w anulowanym projekcie rakiety Energia). Platforma startowa dla rakiety Zenit-2 zdążyła powstać jedynie w Bajkonurze. Platforma w Plesiecku nie została ukończona i planuje się zaadaptować ją na potrzeby rakiet Angara.
Prace projektowe nad Zenitem rozpoczęły się w marcu 1976 roku. Głównym projektantem został W.F. Utkin z biura konstrukcyjnego KB Jużnoje. Za silniki miało być odpowiedzialne biuro konstrukcyjne NPO Energomasz, pod kierownictwem W.P. Radowskiego. W.G. Sergiejew z NPO Elektropribor odpowiadał za układ kierowania.
Budowę platformy startowej rozpoczęto w 1978. Próby pierwszego członu zaczęły się w 1982, po długim i wyboistym procesie opracowywania silnika tego członu. W grudniu 1983 ukończono budowę stanowiska startowego, ale rakieta nadal nie była gotowa z powodu problemów z pierwszym stopniem. Członkiem komisji państwowej przyglądającej się próbom był były kosmonauta, Gierman Titow. 13 kwietnia 1985 rozpoczęto wykonywać próbne starty (jedenaście w ciągu dwóch lat) z ładunkami eksperymentalnymi. W 1987 komisja zaakceptowała rakietę do użytku wojskowego. Uznano, że system automatycznego sterowania pracuje dobrze, a rakieta będzie mogła wynosić wywiadowcze satelity serii Celina-2. 
Rozpad Związku Radzieckiego przerwał jednak dalsze prace nad rakietą. Nie ukończono drugiego bajkonurskiego stanowiska startowego, stanowiska w Plesiecku (do startów na orbity polarne), ani nie skończono budowy trzeciego członu rakiety (trzystopniowa wersja Zenita, Zenit-3SL, powstała później, jako rakieta komercyjna).
Zenit-2M.
Wariant M rakiety posiada nowszy system kontroli lotu (Biser-3, zamiast Biser-2) oraz ulepszony silnik pierwszego członu (RD-171M). Oba systemy były wcześniej używane w rakiecie Zenit-3SL.

</doc>
<doc id="996106" url="https://pl.wikipedia.org/wiki?curid=996106" title="Grand Prix Czech na Żużlu 2001">
Grand Prix Czech na Żużlu 2001

Wyniki Grand Prix Czech 2001, czwartej eliminacji Mistrzostw Świata Grand Prix w sezonie 2001.
Były to piąte zawody o Wielką Nagrodę Czech.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Antonín Kasper i Bohumil Brhel). Kontuzjowanych Joe Screena i Jimmy Nilsena zastąpili zawodnicy kwalifikowanej rezerwy Henrik Gustafsson i Grzegorz Walasek. W nawiasach podano numery stałe.
Opis.
W roli sędziego zadebiutował Polak Marek Wojaczek, który jednocześnie został pierwszym polskim sędzią.

</doc>
<doc id="996108" url="https://pl.wikipedia.org/wiki?curid=996108" title="Lytton Strachey">
Lytton Strachey

Giles Lytton Strachey (ur. 1 marca 1880, zm. 21 stycznia 1932) – angielski pisarz i krytyk. Zdobył sławę dzięki nowej formie biografistyki, w której psychologiczny wgląd i sympatia są połączone z lekceważeniem i kpiną.
Życiorys.
Strachey urodził się w Londynie. Jego rodzicami byli Jane Strachey, wiodąca sufrażystka, i sir Richard Strachey, generał broni (ang. Lieutenant General) brytyjskich zbrojnych sił kolonialnych. Był jedenastym z trzynaściorga dzieci, a dziesiątym wśród tych, które dożyły wieku dorosłego, włączając jego siostrę Dorothy Strachey.
Od 1899 do 1905, studiował w Trinity College Uniwersytetu Cambridge. Dzięki członkostwu w Towarzystwie "Apostołów" zaprzyjaźnił się z: G.E. Moore'em, Johnem Maynardem Keynesem i Leonardem Woolfem, a także z osobami spoza "Apostołów": Thoby'm Stephenem i Clive'em Bellem, którzy wraz z siostrami Stephena: Vanessą Bell i Virginią Stephen (później Woolf) ostatecznie utworzyli Grupę Bloomsbury.
Od 1904 do 1914 recenzował książki i przeglądy dramatów dla magazynu "The Spectator", publikował poezję. Napisał ważną książkę dla krytyki literatury, "Landmarks in French Literature" (1912).
Podczas I wojny światowej był obdżektorem i spędzał dużo czasu z ludźmi o podobnych poglądach, jak lady Ottoline Morrell i członkowie Grupy Bloomsbury. Jego pierwszy wielki sukces i najbardziej znane osiągnięcie to "Eminent Victorians" (1918), kolekcja czterech krótkich biografii wiktoriańskich bohaterów. Z humorem, zaprezentował ich wady i to, co uważał za hipokryzję wiktoriańskiej moralności. W tym samym stylu napisał "Queen Victoria" (1921).
Umarł na (wtedy niezdiagnozowanego) raka żołądka w wieku 51 lat w swojej posiadłości na wsi, Ham Spray House, at Ham w Wiltshire.
Mimo że Strachey mówił otwarcie o swoim homoseksualizmie z przyjaciółmi z Bloomsbury (był nawet związany z Johnem Maynardem Keynesem), nie był to szeroko znany fakt do czasu publikacji w latach 1967–1968 biografii autorstwa Michaela Holroyda. Jego niezwykły związek z malarką Dorą Carrington (ona była w nim zakochana, lecz Strachey był zainteresowany jej mężem, Ralphem Partridge'em, jak i innymi młodymi mężczyznami) stał się tematem filmu "Carrington" (1995). Kuplet z tego okresu tak opisuje ich związek: "Lytton Strachey to gej, Dora biseksualistka/Życie jest dziwne, gdy jesteś intelektualistą" ("Lytton Strachey was gay, Dora was bisexual/Life is strange when you're an intellectual.") Jonathan Pryce otrzymał nagrodę Best Actor na festiwalu w Cannes za kreację Stracheya.
Listy Stracheya, edytowane przez Paula Levy'ego, zostały opublikowane w 2005 roku. Odkrywają, że zgodnie z ówczesną obyczajowością, jego zamiłowanie ograniczało się do młodzieńców. Jego pierwszą miłością był młody artysta Duncan Grant, i później jego listy ukazują zachwyt młodością: "Dziewczęca ekstaza kontrastuje z odrazą i rozczarowaniem, jak czarowni chłopcy pojawiający się na tych stronach (rzęsy długie na stopę i rozmarzony wyraz twarzy) dorastają, rozrastają się, zapuszczają brody i statkują się, żeniąc się lub sypiając z kobietami". ("Girlish rapture alternates with disgust and disillusionment as the ravishing boys who troop through these pages ("eyelashes a foot long and a dream of a face") regularly grow up, broaden out, sprout beards and settle down to marry and/or sleep with women.")

</doc>
<doc id="996110" url="https://pl.wikipedia.org/wiki?curid=996110" title="Standardowa porcja alkoholu">
Standardowa porcja alkoholu



</doc>
<doc id="996112" url="https://pl.wikipedia.org/wiki?curid=996112" title="Banff (Kanada)">
Banff (Kanada)

Banff – miasto w zachodniej Kanadzie, w prowincji Alberta, na terenie Parku Narodowego Banff.
Miasto jest ośrodkiem przemysłu turystycznego ze względu na położone w pobliżu źródła termalne i górskie krajobrazy. Jest to też ośrodek sportów zimowych.
Liczba mieszkańców Banff wynosi 6 700. Język angielski jest językiem ojczystym dla 75,0%, francuski dla 4,5% mieszkańców (2006).

</doc>
<doc id="996113" url="https://pl.wikipedia.org/wiki?curid=996113" title="Katedra w Królewcu">
Katedra w Królewcu



</doc>
<doc id="996114" url="https://pl.wikipedia.org/wiki?curid=996114" title="Katedra Matki Bożej i św. Wojciecha w Kaliningradzie">
Katedra Matki Bożej i św. Wojciecha w Kaliningradzie

Katedra w Kaliningradzie (ros. Кафедральный собор в Калининграде, Домский собор Богоматери и Святого Адальберта, niem. "Königsberger Dom") – dawniej główna świątynia w Kaliningradzie (do 1946 Królewiec), znajdująca się w historycznej części miasta Knipawa. Katedra została wzniesiona w stylu gotyckim w 1333 r. i jest jedną z nielicznych, okazałych budowli, które zachowały się z przedwojennej architektury miasta. Początkowo kościół katolicki był siedzibą biskupów sambijskich, od 1525 do 1945 r. był świątynią luterańską. Obecnie katedra pełni funkcję centrum religijnego i kulturowego miasta. W katedrze mieszczą się m.in. czasownia prawosławna, kaplica protestancka, muzeum budynku, muzeum Immanuela Kanta. W katedrze odbywają się koncerty muzyki poważnej i religijnej, okazjonalnie nabożeństwa katolickie, prawosławne i protestanckie.
Historia.
Powstanie katedry.
Poprzednik katedry, mały kościółek, został wzniesiony w południowo-wschodniej części Starego Miasta w latach 1297–1302. Inicjatorem budowy nowej świątyni był biskup Sambii Jan Clare. W 1327 r. Wielki Mistrz zakonu krzyżackiego, Werner von Orseln przekazał grunt leżący na wyspie Knipawie między ramionami Pregoły pod budowę nowej katedry.
Około 1330 r. (dokładna data jest nieznana) rozpoczęto prace budowlane. Pierwotnie zamierzano wznieść kościół obronny z grubymi murami i okienkami strzelniczymi. Jednak zakon krzyżacki nie zezwolił na to żeby w pobliżu Zamku powstała twierdza i wstrzymano budowę. 13 września 1333 r. biskup podpisał umowę pomiędzy Zakonem i Kościołem dotyczącą budowy katedry i od tego momentu kontynuowano budowę tylko świątyni bez obronnych umocnień. Ta data jest uznawana za początek budowy katedry królewieckiej.
Teren na wyspie był bagnisty i przez to budowniczy musieli najpierw wbić w ziemię setki dębowych pali, zanim można było zacząć właściwą budowę. Katedra na Starym Mieście została rozebrana i uzyskane w ten sposób materiały budowlane można było użyć do budowy nowej na wyspie. Specjalnie dla transportu materiału została wzniesiona w murach miejskich Starego Miasta nowa brama i nowy most.
Most został po zakończeniu budowy rozebrany, natomiast brama została zachowana i istniała przez sześć wieków. Po stosunkowo krótkim czasie 50 lat katedra została w 1380 r. w dużym stopniu ukończona. Praca nad freskami wewnątrz katedry trwała jeszcze do końca XIV wieku.
Późniejsze przebudowy.
Około 1440 r. katedra została przebudowana na kościół halowy. W nawie głównej założono sklepienia gwieździste, natomiast w nawach bocznych sklepienie trójdzielne. Podwyższono wtedy wieże zachodnie. Spłonęły one w 1544 r. Po tym pożarze odbudowano tylko południową, a pozostałości wieży północnej przykryto prostym dachem. W 1640 na wieży południowej zawieszono zegar. Od 1650 w wieży północnej znajdowała się Biblioteka Wallenrodzka. W 1695 r. katedra otrzymała organy. Podczas restauracji w latach 1901–1907 przywrócono fasadzie zachodniej wygląd z XIV wieku.
Do II wojny światowej katedra miała następujące rozmiary:
Zniszczenia II wojny światowej.
W wyniku nalotów alianckich w czasie II wojny światowej katedra została w znacznym stopniu zniszczona. W latach 70. XX wieku mury częściowo zabezpieczono i pozostawiono w formie trwałej ruiny. W 1992 r. rozpoczęto odbudowę katedry finansowaną głównie z funduszy niemieckich. Po odbudowie katedra ma stać się salą koncertową, gdyż strona rosyjska nie zgadza się na przywrócenie jej funkcji sakralnych. Pracami od początku kieruje inżynier budowlany Igor Odincow.
Pochowani.
Katedra była miejscem spoczynku wielkich mistrzów krzyżackich, książąt pruskich i profesorów uniwersytetu. Koronacje natomiast odbywały się na zamku.
W ścianie wschodniej prezbiterium zachowała się część pomnika grobowego księcia Albrechta z 1572 r. oraz wykonane w alabastrze, późniejsze epitafium Bogusława Radziwiłła i jego żony Anny Marii. Oba zostały odrestaurowane w 2009 r.
W XVI–XVIII w. odbywały się tu – obok niemieckich – także polskie nabożeństwa ewangelickie, odprawiane od 1529 r. przez ks. Jana Wnorowskiego, a następnie przez duchownych z kościoła św. Mikołaja na Steindamm.
Wybrani pochowani:

</doc>
<doc id="996115" url="https://pl.wikipedia.org/wiki?curid=996115" title="Parafia św. Marka Ewangelisty w Polanowicach">
Parafia św. Marka Ewangelisty w Polanowicach

Kościół pw. św. Marka Ewangelisty w Polanowicach jest jednym z 9 kościołów parafialnych w dekanacie kruszwickim.
Historia.
Pierwszy kościół w Polanowicach został wybudowany w XIV wieku, spłonął w 1574 roku. Po nim wybudowano ponownie drewniany kościół, który przetrwał do XIX wieku. W 1840 r. wybudowano ceglaną świątynię. W czasie II wojny światowej stanowił miejsce przechowywania zboża. Od 2006 roku budowane jest wokół kościoła pięć grot.
Wygląd.
Jest to późnoklasycystyczny budynek z wieżą. Wokół kościoła znajduje się pięć grot. Około 200 metrów od świątyni znajduje się parafialny cmentarz. Wewnątrz świątyni znajdują się trzy ołtarze: główny św. Marka i dwa poboczne św. Klemensa i NMP. Jest trójnawowa, otoczona sześcioma filarami. Posiada efektowne organy.
Dokumenty.
Księgi metrykalne: 
Zasięg parafii.
Do parafii pw. św. Marka Ewangelisty w Polanowicach należą: Baranowo, Cykowo, Giżewo, Janikowo, Polanowice, Racice, Słabęcin, Sokolniki, Zakupie.

</doc>
<doc id="996118" url="https://pl.wikipedia.org/wiki?curid=996118" title="Andreanof Islands">
Andreanof Islands

Andreanof Islands – grupa wysp w łańcuchu Aleutów (stan Alaska), położona między Wyspami Szczurzymi a Wyspami Czterech Gór. Współrzędne geograficzne: wzdłuż 52°N oraz pomiędzy 172° a 179°W. Łańcuch wysp rozciąga się na długości około 440 km. Całkowita powierzchnia wysp (wraz z Wyspami Delarof stanowiącymi najdalej wysuniętą grupę wysp w archipelagu) wynosi 3924,737 km². W roku 2000 wyspy zamieszkiwało 412 osób, z czego zdecydowana większość w mieście Adak na wyspie Adak.
Najważniejsze 9 wysp archipelagu (patrząc z zachodu na wschód) to:
Wyspy zostały nazwane na cześć rosyjskiego żeglarza Andriejana Tołstycha, który badał wyspy w 1761. W czasie drugiej wojny światowej na wyspach mieściło się kilka amerykańskich baz wojskowych. Baza na wyspie Adak działała do 1995. Andreanof Islands są szczególnie narażone na występowanie trzęsień ziemi. W 1957 doszło tutaj do jednego z najsilniejszych trzęsień ziemi w XX wieku – miało ono magnitudę 9,1 w skali Richtera.

</doc>
<doc id="996119" url="https://pl.wikipedia.org/wiki?curid=996119" title="Richard Trommer">
Richard Trommer

Richard Hans Trommer (ur. 16 czerwca 1910 w Münnerstadt, zm. 2 maja 1945) – zbrodniarz hitlerowski, lekarz SS w obozach koncentracyjnych Flossenbürg, Neuengamme i Ravensbrück oraz SS-Hauptsturmführer.
Członek NSDAP (od 1 lipca 1929) i SS. W 1936 ukończył studia medyczne. Służbę w obozach koncentracyjnych Trommer rozpoczął w 1941 we Flossenbürgu. Następnie w latach 1942–1943 był lekarzem obozowym w Neuengamme. Wreszcie od sierpnia 1943 do ewakuacji obozu pełnił funkcję naczelnego lekarza obozowego w Ravensbrück. W tym ostatnim obozie od lutego 1945 przeprowadzał selekcje chorych i niezdolnych do pracy kobiet do komór gazowych znajdujących się w podobozie Uckermark (liczbę ofiar selekcji Trommera oblicza się w samym lutym i marcu 1945 na ponad 4,5 tysiąca). Dostarczał także biały, trujący proszek, którym esesmani i więźniarki funkcyjne (m.in. Vera Salvequart) mordowały chore więźniarki w lazarecie obozowym.
Wobec nadciągających żołnierzy alianckich Trommer opuścił Ravensbrück 2 maja 1945, kierując ciężarówką wiozącą innych członków załogi. Jak zeznał po wojnie inny lekarz SS z tego obozu, Adolf Winkelmann, Trommer oświadczył w czasie jazdy, że nie da się schwytać. Chwilę potem zażył truciznę (najprawdopodobniej był to weronal) i wjechał na pobliskie drzewo, popełniając samobójstwo.

</doc>
<doc id="996120" url="https://pl.wikipedia.org/wiki?curid=996120" title="Wyspy Andreanof">
Wyspy Andreanof



</doc>
<doc id="996121" url="https://pl.wikipedia.org/wiki?curid=996121" title=".NET Compact Framework">
.NET Compact Framework

.NET Compact Framework – platforma programistyczna umożliwiająca tworzenie i uruchamianie aplikacji oraz usług napisanych dla technologii .NET w urządzeniach mobilnych wyposażonych w system operacyjny oparty na Windows CE (na przykład komputery kieszonkowe Pocket PC, smartfony bądź handheldy). Podobnie jak w przypadku odpowiednika przeznaczonego na komputery PC – .NET Framework nie jest związana z żadnym konkretnym językiem programowania. Od wersji PC różni ją ograniczona funkcjonalność oraz obecność specyficznych klas odpowiadających za dostęp do specyficznych funkcji platformy Windows CE.
Wersje.
Ponieważ platforma jest stale rozwijana, istnieją kolejne wersje platformy:

</doc>
<doc id="996124" url="https://pl.wikipedia.org/wiki?curid=996124" title="Przepływ naddźwiękowy">
Przepływ naddźwiękowy

Przepływ naddźwiękowy - przepływ z prędkością większą niż prędkość rozchodzenia się dźwięku. Zachodzi między innymi w niektórych urządzeniach przepływowych. Przykładem może być dysza de Lavala.

</doc>
<doc id="996125" url="https://pl.wikipedia.org/wiki?curid=996125" title="Wacław - syn Rejenta">
Wacław - syn Rejenta



</doc>
<doc id="996126" url="https://pl.wikipedia.org/wiki?curid=996126" title="Andrzej Schlüter">
Andrzej Schlüter



</doc>
<doc id="996129" url="https://pl.wikipedia.org/wiki?curid=996129" title="Szczęście (województwo wielkopolskie)">
Szczęście (województwo wielkopolskie)

Szczęście – przysiółek w Polsce położona w województwie wielkopolskim, w powiecie kępińskim, w gminie Perzów. Miejscowość wchodzi w skład sołectwa Domasłów.
W latach 1975–1998 miejscowość administracyjnie należała do województwa kaliskiego.

</doc>
<doc id="996130" url="https://pl.wikipedia.org/wiki?curid=996130" title="East 17">
East 17

East 17 – brytyjski Boys band wykonujący melodyjną kombinację popu, muzyki dancefloor i hip-hopu, założony w 1991 roku w Londynie.
Zespół tworzyli Brian Harvey, Tony Mortimer, John Hendy i Terry Colldwell. Grupa debiutowała w 1992 roku singlem „House of Love”, który notowany był na liście UK Top Ten. Rok później ukazał się longplay „Walthamstow”, który pomimo krytyki zyskał wielki entuzjazm u wielbicieli. Drugi album grupy – „Steam”, nagrany został w roku 1995, ale nie zyskał takiej popularności jak pierwszy. Kolejny LP „Up All Night” zawierał po raz pierwszy utwory autorstwa całej czwórki, co wprowadziło chaos w odbiorze płyty. Album nie odniósł sukcesów na liście przebojów. Zaraz po jego wydaniu doszło do skandalu, którego bohaterem był Brian Harvey. Wokalista podczas wywiadu radiowego zachwalał spożywanie tabletek ecstasy. W efekcie został wyrzucony z zespołu, co doprowadziło w okresie późniejszym do odejścia Tony Mortimera i wykluczenia utworów zespołu ze wszystkich stacji radiowych. W roku 1996 grupa wydała kompilację „Around the World: The Journey So Far”. Po rozpoczęciu solowej działalności przez Harveya pod koniec lat 90. East 17 zaprzestał działalności.
Harvey solowego sukcesu nie odniósł a kolejne lata przyniosły dalsze skandale z powodu narkotykowego uzależnienia i problemów ze zdrowiem. W roku 2007, pod wpływem reaktywacji Take That, doszło do spotkania czwórki i prób celem powrotu na scenę. Po zadowalającym koncercie w Londynie, przychylnych recenzjach fanów i krytyki oraz pierwszych ofertach kontraktowych na nowy album powrót zespołu został anulowany z powodu kłótni pomędzy Mortimerem a Harveyem. W 2010 zespół powrócił do prac nad nowym albumem w składzie Mortimer, Colldwell i Hendy. Na początku 2011 do grupy dołączył Blair Dreelan, który zastąpił dotychczasowego frontmana Briana Harveya. Zespół w maju podpisał kontrakt płytowy z wytwórnią FOD Records. Po 17 latach przerwy zespół w kwietniu 2012 roku wydał nowy album ‘Dark light’.

</doc>
<doc id="996131" url="https://pl.wikipedia.org/wiki?curid=996131" title="Nieprosin">
Nieprosin

Nieprosin – część wsi Perzów w Polsce położona w województwie wielkopolskim, w powiecie kępińskim, w gminie Perzów. Miejscowość wchodzi w skład sołectwa Perzów.
W latach 1975–1998 miejscowość administracyjnie należała do województwa kaliskiego.

</doc>
<doc id="996132" url="https://pl.wikipedia.org/wiki?curid=996132" title="Walter Höhler">
Walter Höhler

Walter Höhler (ur. 11 kwietnia 1907 w Hildburghausen, zm. ?) – zbrodniarz hitlerowski, dentysta SS w obozie koncentracyjnym Mauthausen-Gusen i SS-Obersturmführer.
Członek NSDAP (nr 514230), SS (nr 295116) oraz, w latach 1931–1933, SA. W latach 1941–1942 lekarz obozowy w Oranienburgu. Następnie służył w 9 Regimencie Piechoty SS, skąd 1 maja 1944 przeniesiono go na stanowisko lekarza obozowego w Mauthausen-Gusen. W obozie tym Höhler pozostał do 23 listopada 1944. Usuwał zamordowanym więźniom złote zęby i mostki.
W procesie załogi Mauthausen-Gusen (US vs. Johann Altfuldisch i inni) przed amerykańskim Trybunałem Wojskowym w Dachau Höhler skazany został na karę śmierci przez powieszenie. Wyrok ten jednak następnie zamieniono na dożywocie.

</doc>
<doc id="996134" url="https://pl.wikipedia.org/wiki?curid=996134" title="Gęsia Górka">
Gęsia Górka

Gęsia Górka – osada w Polsce, położona w województwie wielkopolskim, w powiecie kępińskim, w gminie Perzów. Miejscowość wchodzi w skład sołectwa Koza Wielka.
W latach 1975–1998 miejscowość administracyjnie należała do województwa kaliskiego.

</doc>
<doc id="996136" url="https://pl.wikipedia.org/wiki?curid=996136" title="Ligota (powiat kępiński)">
Ligota (powiat kępiński)

Ligota – przysiółek w Polsce położony w województwie wielkopolskim, w powiecie kępińskim, w gminie Perzów. Miejscowość wchodzi w skład sołectwa Trębaczów.
W latach 1975–1998 miejscowość administracyjnie należała do województwa kaliskiego.

</doc>
<doc id="996139" url="https://pl.wikipedia.org/wiki?curid=996139" title="Edwin G. Krebs">
Edwin G. Krebs

Edwin Gerhard Krebs (ur. 6 czerwca 1918 w Lansing w stanie Iowa, zm. 21 grudnia 2009 w Seattle) – amerykański biochemik i lekarz, laureat Nagrody Nobla w dziedzinie medycyny w 1992 za odkrycie odwracalnej fosforylacji białek i jej roli biologicznej. W 1989 roku otrzymał również Nagrodę im. Alberta Laskera w dziedzinie podstawowych badań medycznych (tzw. "amerykański Nobel").
Życiorys.
Ukończył studia medyczne i początkowo praktykował jako lekarz w St. Louis i jako oficer Marynarki Wojennej. Dopiero w 1946 roku zaczął pogłębiać studia biochemiczne i rozpoczął pracę nad interakcjami protaminy z fosforylazą króliczych mięśni. W roku 1948 uzyskał stanowisko "assistant professor" w dziedzinie biochemii na University of Washington w Seattle.
W 1953 roku wspólnie z Edmondem Fischerem rozpoczął pracę nad reakcjami enzymatycznymi procesu fosforylacji białek. Za odkrycie odwracalnej fosforylacji zostali w 1992 laureatami Nagrody Nobla.

</doc>
<doc id="996141" url="https://pl.wikipedia.org/wiki?curid=996141" title="Ludwiczyn">
Ludwiczyn

Ludwiczyn – przysiółek w Polsce położony w województwie wielkopolskim, w powiecie kępińskim, w gminie Perzów. Miejscowość wchodzi w skład sołectwa Miechów.
W latach 1975–1998 miejscowość administracyjnie należała do województwa kaliskiego.

</doc>
<doc id="996143" url="https://pl.wikipedia.org/wiki?curid=996143" title="Czerwony królik">
Czerwony królik

Czerwony królik (ang. "Red Rabbit") – wydana w 2002 roku powieść amerykańskiego pisarza Toma Clancy’ego. Sensacyjna fabuła koncentruje się wokół zamachu na Jana Pawła II. Jest to trzecia część cyklu o Jacku Ryanie.
Polski przekład Jana Kraśki został wydany w marcu 2003 roku przez wydawnictwo Amber.

</doc>
<doc id="996145" url="https://pl.wikipedia.org/wiki?curid=996145" title="Sytuacja homoseksualistów w Argentynie">
Sytuacja homoseksualistów w Argentynie



</doc>
<doc id="996146" url="https://pl.wikipedia.org/wiki?curid=996146" title="Polana pod Wysoką (Tatry)">
Polana pod Wysoką (Tatry)

Polana pod Wysoką (słow. "Poľana pod Vysokou", niem. "Pod Visoka", węg. "Pod Viszoka") – polana tatrzańska w Dolinie Białej Wody w słowackich Tatrach Wysokich. Położona jest na wysokości ok. 1310 m n.p.m., u podnóży Młynarza. Od północy zamknięta jest wałem moreny stadialnej o wysokości ok. 30 m. Leży na dnie zamknięcia żłobu polodowcowego Doliny Białej Wody.
Jest to niewielka śródleśna łąka (obecnie dosyć szybko zarasta lasem) z obozowiskiem taternickim TANAP, zajmująca nanosy rzeczne poniżej wylotów dolin: Ciężkiej i Świstowej. Polana jest miejscem uchodzenia czterech górnych odnóg Doliny Białej Wody – Doliny Ciężkiej, Kaczej, Litworowej i Świstowej, które opadają w jej kierunku wysokimi progami.
Historia.
Na Polanie pod Wysoką od dawna stały szałasy górali z Rzepisk, Łapsz i Jurgowa, ostatni został zlikwidowany w 1955 r. W roku 1877 ówczesny właściciel doliny Aladár Salamon zbudował tu domek dla turystów, który został przebudowany na gajówkę przez Christiana Hohenlohego (spłonęła w 1923 r.). Rok później postawiono tu kolejne schronisko zwane schroniskiem na Polanie pod Wysoką, tym razem inicjatorem budowy był KČST. Schronisko służyło turystom bardzo krótko, ponieważ spłonęło w 1926 r. Obecnie na polanie (znacznie już zarośniętej lasem) znajduje się jedyne w słowackich Tatrach obozowisko taterników.
Polana była dogodnym miejscem do biwaków. Bywali tu m.in. Józef Stolarczyk i Karol Szymanowski. W latach 30. XX w. polana była bazą wypadową znanych taterników, takich jak Wiesław Stanisławski czy Stanisław Motyka.

</doc>
<doc id="996147" url="https://pl.wikipedia.org/wiki?curid=996147" title="Edwin Gerhard Krebs">
Edwin Gerhard Krebs



</doc>
<doc id="996150" url="https://pl.wikipedia.org/wiki?curid=996150" title="Polana pod Wysoką">
Polana pod Wysoką



</doc>
<doc id="996152" url="https://pl.wikipedia.org/wiki?curid=996152" title="Tadeusz Grabarczyk">
Tadeusz Grabarczyk

Tadeusz Grabarczyk (ur. 1946) – emerytowany prof. nadzw. dr hab. Uniwersytetu Łódzkiego, były kierownik Zakładu Archeologii Pomorza Uniwersytetu Łódzkiego. Polski archeolog o specjalizacji w zakresie archeologii pradziejowej w tym epoka brązu oraz wczesna epoka żelaza, pracownik naukowy i fakultatywny Instytutu Archeologii UŁ. Przewodniczący ZNP na Uniwersytecie Łódzkim. Promotor przewodów doktorskich. Członek Zrzeszenia Kaszubsko-Pomorskiego. Mieszka i pracuje w Łodzi.
W latach 1965–1970 studiował archeologię na Wydziale Filozoficzno-Historycznym UŁ pod kierunkiem prof. Konrada Jażdżewskiego. Doktorat obronił w 1978. Rozprawa habilitacyjna na temat Kultura wielbarska na Pojezierzach Krajeńskim i Kaszubskim, napisana na Wydziale Historycznym, Uniwersytetu Poznańskiego w roku 1998.
Kierownik misji archeologicznej w Odrach, Węsiorach, Łęgu oraz prac w ramach Pomorskiej Ekspedycji Archeologicznej UŁ. Autor licznych artykułów i publikacji opisujących zagadnienia osadnicze na pograniczu gocko-gepidzkim na Pomorzu w okresie wpływów rzymskich od I-IV w n.e. Współpracuje z prof. Leszkiem Kajzerem oraz prof. Jerzym Kmiecińskim. Od 2017 r. jest redaktorem naczelnym „Pomorania Antiqua”, organu Muzeum Archeologicznego w Gdańsku. Od 2010 r. jest przewodniczącym Rady Muzealnej także w Muzeum Archeologicznym w Gdańsku.

</doc>
<doc id="996154" url="https://pl.wikipedia.org/wiki?curid=996154" title="Ignacy Maloyan">
Ignacy Maloyan

Ignacy Maloyan (pol. Malojan) (ur. 1869 w Mardin, zm. 11 czerwca 1915) – ormiańskokatolicki arcybiskup Mardin, błogosławiony Kościoła katolickiego. Zginął śmiercią męczeńską podczas Rzezi Ormian.
Życie.
Urodził się w Mardin w imperium osmańskim w 1869 r. (prawdopodobnie 19 kwietnia) w skromnej i pobożnej rodzinie ormiańskich katolików jako czwarte z ośmiorga dzieci. Podczas chrztu otrzymał imię Choukrallah.
Już w dzieciństwie postanowił zostać kapłanem. W tym celu udał się na naukę do Libanu, gdzie studiował aż do święceń kapłańskich, które otrzymał w 1896 r. w uroczystość Bożego Ciała. Przyjął wtedy imię Ignacy, na cześć świętego z Antiochii, którego pragnął naśladować. Po półtorarocznym pobycie w Bzommar został posłany do Aleksandrii w Egipcie, gdzie pracował jako duszpasterz. We wrześniu 1901 r. został mianowany wikariuszem patriarchy w Egipcie i przeniósł się do Kairu. Następnie pełnił funkcję sekretarza ormiańskiego patriarchy Konstantynopola. Po rezygnacji poprzedniego arcybiskupa Mardin został mianowany jego następcą. 22 października 1911 r. w Rzymie, podczas synodu biskupów ormiańskich, otrzymał sakrę biskupią z rąk patriarchy Pawła Piotra XIII Terziana.
Po wybuchu I wojny światowej na terenie imperium osmańskiego rozpoczęły się prześladowania Ormian, oskarżanych o nielojalność. W tej sytuacji, aby uniknąć zaostrzenia napięć, w odpowiedzi na polecenie rządu biskupi zachęcali ludność ormiańską do pomocy w aprowizacji armii. Znalazło to uznanie w oczach sułtana, który w oficjalnym liście wyraził swoją wdzięczność abpowi Maloyanowi i abpowi Tappouniemu (biskupowi Kościoła katolickiego obrządku syryjskiego).
Jednakże rządzący ówcześnie ruch Młodych Turków parł do „ostatecznego rozwiązania kwestii ormiańskiej”. 1 maja 1915 r. arcybiskup Maloyan, w obliczu narastających prześladowań i coraz częstszych rewizji kościołów, w publicznym liście jeszcze raz wyraził swoją lojalność wobec władz, a diecezjan wezwał do wierności Stolicy Apostolskiej oraz trwania w wierze. W maju 1915 r. znane z okrucieństwa specjalne oddziały wojskowe Khamsines, na polecenie szefa policji, rozpoczęły masakrę ludności ormiańskiej. Gdy miejscowi dygnitarze namawiali arcybiskupa, aby ukrył się w górach, on odpowiadał: «Pasterz nie może porzucać swych owiec, by ratować własne życie».
Śmierć.
3 czerwca 1915 r. na podstawie fałszywych zeznań oskarżono abp. Maloyana o przemyt broni i kontakty z Rosjanami. Kiedy jednak nie udało się ani udowodnić mu winy, ani zmusić do przejścia na islam, poddano go straszliwym torturom. Otrzymał wówczas rozgrzeszenie od kapłana, który był więziony w sąsiedniej celi. 9 czerwca pożegnał się w więzieniu ze swoją matką. W nocy 10 czerwca razem z grupą 417 więźniów został wywieziony do Diarbérkir, gdzie – jak poinformowano aresztowanych i mieszkańców miasta – mieli oni pracować przy naprawie dróg. 11 czerwca, kiedy dotarli do Ain Omar Agha, wybrano dziesięciu z nich, mówiąc, że będą uwolnieni. Sługa Boży zrozumiał wówczas, że czeka ich śmierć. Otrzymawszy pozwolenie od dowódcy oddziału Mamdouha aby przemówić do swoich wiernych, wezwał ich, by nie lękali się śmierci, a potem konsekrował chleb, udzielił współtowarzyszom generalnej absolucji i odpustu zupełnego oraz rozdał im komunię. Żołnierze Khamsines zamordowali ich wszystkich, a arcybiskupowi dowódca jeszcze raz zaproponował przyjęcie islamu. Według relacji naocznego świadka śmierci Malojan miał odpowiedzieć "Nie zaprę się mej wiary chrześcijańskiej". Kiedy abp Maloyan odmówił, Mamdouh zastrzelił go ze swojego pistoletu. Umierający arcybiskup zdążył powiedzieć: «Boże mój, zmiłuj się nade mną. W Twoje ręce oddaję ducha mego». Turecki lekarz wojskowy zapisał, że arcybiskup zmarł na zawał serca.
Beatyfikacja.
7 października 2001 arcybiskup Ignacy Maloyan został beatyfikowany przez papieża Jana Pawła II podczas uroczystego nabożeństwa w Rzymie.

</doc>
<doc id="996155" url="https://pl.wikipedia.org/wiki?curid=996155" title="Waldemar Dehm">
Waldemar Dehm

Waldemar Dehm (ur. ?, zm. 5 listopada 1946 w Belgradzie) – SS-Hauptscharführer, członek załogi obozu koncentracyjnego Ravensbrück. Po zakończeniu wojny skazany przez jugosłowiański Trybunał Wojskowy na karę śmierci przez powieszenie i stracony.

</doc>
<doc id="996159" url="https://pl.wikipedia.org/wiki?curid=996159" title="Wyspy Czterech Gór">
Wyspy Czterech Gór

Wyspy Czterech Gór (ang. "Islands of Four Mountains") – grupa wysp wchodzących w skład łańcucha Aleutów (stan Alaska), położona między Andreanof Islands na zachodzie oraz Wyspami Lisimi na wschodzie. Ich łączna powierzchnia wynosi 545,596 km². Wyspy nie posiadają stałej ludności. Największe wyspy tego archipelagu to Yunaska i Chuginadak. Inne wyspy to: Amukta, Chagulak, Herbert, Carlisle, Uliaga i Kagamil.
Nazwę wyspom nadali w pierwszej połowie XIX wieku Rosjanie. W 1826 na mapie Sariczewa pojawiła się nazwa "Четырехсопочные острова" (czyli „Wyspy Czterech Wulkanów”), odnosząca się do czterech charakterystycznych szczytów wulkanicznych: Mount Cleveland, Mount Carlisle, Mount Kagamil i Mount Herbert. Nazwa aleucka to "Unigun", co oznacza „miejsce narodzin wiatru”. Obecna angielska nazwa archipelagu oraz nazwy poszczególnych wysp zostały zebrane w 1894 podczas wyprawy USS Concord i opublikowane przez U.S. Navy Hydrography Office w 1895.

</doc>
<doc id="996164" url="https://pl.wikipedia.org/wiki?curid=996164" title="Parafia Ewangelicko-Reformowana w Łodzi">
Parafia Ewangelicko-Reformowana w Łodzi

Parafia Ewangelicko-Reformowana w Łodzi – zbór ewangelicko-reformowany działający w Łodzi.
Proboszczem parafii jest pastor Semko Koroza.
Historia.
Pierwsi ewangelicy reformowani w okolicy Łodzi osiedli się w miejscowości Nowosolna, gdzie w 1849 roku powołano filiał parafii warszawskiej liczący około 53 osoby. 
W samej notowani są już w 1828 - było ich wtedy 4 rodziny liczące 10 osób. Ich liczba powoli rosła: w 1847 roku było już 27 osób, w 1903 roku już 600 osób tego wyznania.
Parafia powstała w 1888 roku, skupiając mieszkańców Łodzi i okolic, będących pochodzenia polskiego, francuskiego, czeskiego (największa grupa) oraz niemieckiego (z Nowosolnej). W 1903 roku parafia pozyskała stałego duchownego, dzięki czemu nabożeństwa (po polsku i niemiecku) zaczęły odbywać się regularnie - czeska część zboru założyła swój własny, niezależny i do łódzkiej parafii należały 324 osoby.
Pierwsze plany budowy kościoła pochodzą z 1912 roku i projekty przedstawili Kazimierz Meisling, Władysław Marconi (sam ewangelik-reformowany) oraz Ignacy Stebelski. I wojna światowa, a potem kryzys gospodarczy uniemożliwiły wybudowanie własnego kościoła. W 1922 roku zamieszkał na stałe w Łodzi pierwszy pastor, Ludwik Zaunar i pod jego energicznym przywództwem przystąpiono do planów budowy kościoła, według zupełnie nowego planu architektonicznego.
Kościół.
Świątynia została wzniesiona w latach 1928–1932, według projektu K. Janiszewskiego sporządzonego w 1924 roku. Jego architektura jest wzorowana na kościele ewangelicko-reformowanym w Wilnie (z 1830 roku) i Raśnie na Białorusi (z ok. 1835 roku). Fundusze na kościół pochodziły ze zbiórek wśród parafian (nie tylko łódzkiego zboru), ale także z darowizn łódzkiego magistratu i różnych firm, m.in. Elektrowni Łódzkiej i Pabianickich Zakładów Chemicznych. Plac pod budowę podarowała współwyznawczyni Jadwiga z Knollów Egueniuszowa Geyrowa.
Budynek zwraca uwagę klasycznym portykiem z sześcioma kolumnami. W latach 80. XX wieku przeprowadzono remont budynku kościelnego oraz jego otoczenia. Położono m.in. marmurową posadzkę i zainstalowano organy.
Duchowni parafii w Łodzi.
Z parafii w Łodzi wywodzi się także troje duchownych ewangelicko-reformowanych pracujących za granicą:

</doc>
<doc id="996165" url="https://pl.wikipedia.org/wiki?curid=996165" title="Edwin Krebs">
Edwin Krebs



</doc>
<doc id="996172" url="https://pl.wikipedia.org/wiki?curid=996172" title="Walter Hohler">
Walter Hohler



</doc>
<doc id="996173" url="https://pl.wikipedia.org/wiki?curid=996173" title="Walter Hoehler">
Walter Hoehler



</doc>
<doc id="996177" url="https://pl.wikipedia.org/wiki?curid=996177" title="Jon Elster">
Jon Elster

Jon Elster (ur. 22 lutego 1940 roku) – norweski filozof, pracujący nad teorią racjonalnego wyboru i problemami nauk społecznych. Jeden z założycieli współczesnej szkoły marksizmu analitycznego. Obecnie profesor Uniwersytetu Columbia i Collège de France. Był jednym z redaktorów norweskiej encyklopedii politologicznej Pax Leksikon. Od 2017 roku członek międzynarodowej Rady Naukowej polskiego czasopisma naukowego "Polish Political Science Yearbook".

</doc>
<doc id="996178" url="https://pl.wikipedia.org/wiki?curid=996178" title="Andrew Roachford">
Andrew Roachford

Andrew Roachford (ur. 22 stycznia 1965, Londyn) - brytyjski wokalista i autor piosenek. Wszechstronnie uzdolniony artysta, odkrycie gwiazdy muzyki R&amp;B Terence’a Trenta D’Arby'ego. Największe przeboje Roachforda to „Cuddly Toy” oraz „Family Man”. Roachford był pierwszym wokalistą, który podpisał kontrakt z wytwórnią płytową Columbia Records na nagranie aż siedmiu longplayów. Albumy "Roachford" (1988), "Get Ready!" (1991), "Permanent Shade of Blue" (1994) i "Feel" (1997) uzyskały w Wielkiej Brytanii status złotych płyt. Artysta komponuje, pisze teksty i poezję. Mówi się o nim, że niezależnie, w jakiej dziedzinie sztuki przyjdzie mu się poruszać, zawsze odniesie sukces.

</doc>
<doc id="996182" url="https://pl.wikipedia.org/wiki?curid=996182" title="Albert Lasker Award for Basic Medical Research">
Albert Lasker Award for Basic Medical Research

Nagroda im. Alberta Laskera w dziedzinie podstawowych badań medycznych (ang. "The Albert Lasker Award for Basic Medical Research") – nagroda naukowa przyznawaną corocznie przez
amerykańską fundację Lasker Foundation za wybitne osiągnięcia w badaniach w medycznych dziedzinach podstawowych. Wraz z nagrodą "Albert Lasker Award for Clinical Medical Research" stanowi najwyższe wyróżnienie w USA za badania przyczyniające się do postępu w medycynie.

</doc>
<doc id="996184" url="https://pl.wikipedia.org/wiki?curid=996184" title="Nagroda im. Alberta Laskera w dziedzinie podstawowych badań medycznych">
Nagroda im. Alberta Laskera w dziedzinie podstawowych badań medycznych



</doc>
<doc id="996186" url="https://pl.wikipedia.org/wiki?curid=996186" title="Simón José Antonio de la Santísima Trinidad Bolívar y Palacios">
Simón José Antonio de la Santísima Trinidad Bolívar y Palacios



</doc>
<doc id="996198" url="https://pl.wikipedia.org/wiki?curid=996198" title="Mojżesz Pelc">
Mojżesz Pelc

Mojżesz Pelc (ur. 6 maja 1888 w Radomyślu Wielkim, zm. 8 września 1941 w Auschwitz) – polski Żyd, doktor medycyny, major Wojska Polskiego, dyrektor żydowskiego szpitala w Kielcach i pierwszy prezes kieleckiego Judenratu.
Życiorys.
Urodzony w Galicji, ukończył studia medyczne na Uniwersytecie w Grazu. Podczas I wojny światowej służył w armii austro-węgierskiej jako chirurg wojskowy. Odznaczony Krzyżem Żelaznym Zasługi. W trakcie wojny polsko-bolszewickiej lekarz 4. Pułku Piechoty Legionów. Został awansowany na stopień kapitana rezerwy lekarza ze starszeństwem z 1 czerwca 1919. W 1934 był w kadrze zapasowej 10 Szpitala Okręgowego i pozostawał wówczas w ewidencji Powiatowej Komendy Uzupełnień Kielce.
W 1919 przybył do Kielc, gdzie rozpoczął prywatną praktykę lekarską przy ul. Hipotecznej 8. Wkrótce został dyrektorem Szpitala Żydowskiego przy ul. Aleksandra (obecnie Szpital Miejski im. św. Aleksandra). Poza tym kierował dwiema żydowskimi instytucjami społecznymi finansowanymi przez rodzinę Zagajskich – domem starców i sierocińcem. Przez wiele lat sprawował mandat miejskiego radnego.
Po wkroczeniu wojsk niemieckich do Kielc wyznaczony przez okupanta na prezesa Judenratu, szybko zrezygnował z tej funkcji obejmując stanowisko dyrektora szpitala w getcie żydowskim przy ówczesnej ul. Radomskiej (budynek między jezdniami ob. ul. Warszawskiej w pobliżu synagogi). Z racji swojej postawy określany przez Niemców mianem "der stolze Jude" (dumny Żyd).
Aresztowany przez Gestapo w czerwcu 1941 r. jako oficer rezerwy Wojska Polskiego. 30 lipca 1941 osadzony w niemieckim obozie koncentracyjnym Auschwitz, gdzie został skierowany do karnej kompanii z numerem obozowym 19066, po czym 8 września 1941 poniósł śmierć zamordowany przez SS-mana, który butem zmiażdżył mu krtań.
Upamiętnienie.
16 września 2000 w budynku Szpitala Miejskiego w Kielcach przy ul. Kościuszki odsłonięto tablicę poświęconą pamięci Mojżesza Pelca. Od 2013 jego imię nosi również jedna z ulic w Kielcach.

</doc>
<doc id="996201" url="https://pl.wikipedia.org/wiki?curid=996201" title="Moungo">
Moungo

Departament Moungo - departament w Regionie Nadmorskim w Kamerunie ze stolicą w Nkongsamba. Na powierzchni 3 723 km² żyje około 452,7 tys. mieszkańców.

</doc>
<doc id="996202" url="https://pl.wikipedia.org/wiki?curid=996202" title="Friendly Floatees">
Friendly Floatees

Friendly Floatees – zabawki do kąpieli wyprodukowane w Chinach na zlecenie amerykańskiej firmy "The First Years" w Tacoma, które zostały zmyte za burtę w czasie sztormu 10 stycznia 1992 na Oceanie Spokojnym w pobliżu linii zmiany daty. Łącznie za burtą znalazło się 12 kontenerów, z których w jednym znajdowało się ponad 29 000 zabawek.
Wydarzenie zostało wykorzystane przez naukowców takich jak oceanograf Curtis Ebbesmeyer do badań nad prądami morskimi. 
Część z zabawek osiadła na brzegach Alaski, część przepłynęła Cieśninę Beringa, wmarzła w lód, a po okrążeniu bieguna i roztopieniu się części lodu, lądowała na Grenlandii, wybrzeżu USA i Hebrydach. Znajdowano je także na Hawajach.

</doc>
<doc id="996203" url="https://pl.wikipedia.org/wiki?curid=996203" title="Atilio García">
Atilio García

Atilio Ceferino García (26 sierpnia 1914 - 1973) - napastnik urugwajski pochodzenia argentyńskiego. Przez wielu uznawany za najlepszego napastnika w historii futbolu urugwajskiego.
Atilio García urodził się w Junín leżącym w argentyńskiej prowincji Buenos Aires. Przez większość swej kariery (13 sezonów od 1938 do 1951 roku) grał w słynny Nacionalu.
Grając w Nacionalu stał się autorem licznych rekordów. Najwięcej razy sięgał po koronę króla strzelców ligi, był królem strzelców najwięcej razy z rzędu, zdobył dla Nacionalu największą liczbę bramek (34) w meczach z głównym rywalem - Peñarolem. Także jest autorem największej liczby bramek zdobytych z Peñarolem w jednym meczu (4 bramki w meczu wygranym 8 grudnia 1940 roku przez Nacional 5:1). W czasie gdy grał w Nacionalu, klub ten zdobył aż 25 tytułów, w tym 8 mistrzostw Urugwaju (w 1939, 1940, 1941, 1942, 1943, 1946, 1947 i 1950). García ośmiokrotnie był królem strzelców ligi. Więcej bramek w lidze urugwajskiej zdobył jedynie Fernando Morena (230 gole). García jest najlepszym strzelcem w historii klubu Nacional - we wszystkich rozgrywkach łącznie rozegrał w barwach Nacionalu 435 meczów w których zdobył 464 bramki.
Po opuszczeniu Nacionalu rozegrał po jednym sezonie w Racingu i Miramar. Po zakończeniu kariery całe życie spędził w Urugwaju. Zmarł w Montevideo w 1973 roku.
W Copa América zagrał tylko raz - w bardzo nieudanym dla Urugwaju turnieju w 1945 roku, kiedy to Urusi zajęli dopiero czwarte miejsce, wyprzedzeni nie tylko przez Argentynę i Brazylię, ale nawet przez reprezentację Chile. García jednak nie zawiódł, gdyż był najlepszym snajperem swej reprezentacji, dla której strzelił 5 bramek i został wicekrólem strzelców turnieju.

</doc>
<doc id="996208" url="https://pl.wikipedia.org/wiki?curid=996208" title="Nkam">
Nkam

Departament Nkam - departament w Regionie Nadmorskim w Kamerunie ze stolicą w Yabassi. Na powierzchni 6 291 km² żyje około 67 tys. mieszkańców.

</doc>
<doc id="996213" url="https://pl.wikipedia.org/wiki?curid=996213" title="Sananda Maitreya">
Sananda Maitreya

Sananda Maitreya, właściwie Terence Trent Howard (ur. 15 marca 1962 w Nowym Jorku) – amerykański wokalista, kompozytor i autor tekstów piosenek, do roku 2000 występował jako Terence Trent D’Arby. Jego pierwszy longplay, zarejestrowany w Londynie w 1987 roku, "Introducing the Hardline According to Terence Trent D’Arby" okazał się jego wielkim sukcesem, utrzymując się na listach przebojów przez ponad pół roku. Największe hity w wykonaniu artysty to „Wishing Well” i ballada „Sign Your Name”.
Życiorys.
Wczesne lata.
Urodził się na nowojorskim Manhattanie jako syn Frances Howard, śpiewaczki gospel, nauczycielki i doradcy. Jego biologiczny ojciec był żonaty. Jego matka poślubiła biskupa Jamesa Benjamina Darby'ego, który dla Terence’a stał się ojczymem. Swoją pasję do muzyki odkrył już we wczesnym dzieciństwie. Mając sześć lat nauczył się grać na perkusji, następnie na instrumentach klawiszowych, gitarze i gitarze basowej.
Jego rodzina przeniosła się kolejno z Nowego Jorku do New Jersey, Chicago, Daytona Beach, a następnie osiedliła się w De Land na Florydzie, na północ od Orlando, gdzie ukończył DeLand High School i śpiewał w szkolnym chórze Modernaires. Jako 16-latek zafascynował się muzyką takich wykonawców jak The Beatles, The Rolling Stones, The Jackson 5, Stevie Wonder, Frank Sinatra, Andraé Crouch i Sam Cooke, a także kompozytorów jak Ludwig van Beethoven czy Wolfgang Amadeus Mozart.
Trenował boks w Orlando, a w 1980 roku został mistrzem i zdobył Golden Gloves Florydy w kategorii wagi lekkiej. Otrzymał propozycję, by kontynuować trening w szeregach United States Army, ale ostatecznie za namową ojca rozpoczął studia na wydziale dziennikarskim na University of Central Florida. Rok później zaciągnął się do armii amerykańskiej w Fort Sill w Lawton w Oklahomie, a następnie został oddelegowany do 3. Dywizji Pancernej, w pobliżu Frankfurtu w RFN. Po trzech latach, w kwietniu 1983 roku zrezygnował ze służby w wojsku, by poświęcić się muzyce.
Kariera.
W 1984 stacjonował wraz ze swoją jednostką wojskową w Niemczech Zachodnich, gdzie zaczął udzielać się jako lider funkowej grupy The Touch, wydając album "Love On Time" (1984). W 1986 roku wyjechał do Londynu, gdzie krótko grał z soulowo-funkową formacją The Bojangles, po czym podpisał kontrakt i rozpoczął solową karierę muzyczną.
Debiutancki longplay "Introducing the Hardline According to Terence Trent D’Arby", zarejestrowany w Londynie w 1987 roku, i promowany singlem „Sign Your Name” (utwór pojawił się także w jednym z odcinków seriali: ZDF "Derrick" (1988) i "Oddział Dziecięcy" ("Children’s Ward", 1989)), odniósł międzynarodowy sukces, sprzedając się w ponad 12 mln egzemplarzy, a w roku 1988 Terence Trent D’Arby został uhonorowany nagrodą Grammy w kategorii najlepszy artysta R&amp;B. W rok potem ukazał się drugi album "Neither Fish Nor Flesh" (wyd. Columbia Records, 1989).
W 1991, po przeprowadzce do Los Angeles, nagrał i wyprodukował w całości w swoim prywatnym studiu nagraniowym Monasteryo kolejne dwa albumy: "Symphony or Damn" (1993) i "Vibrator" (1995), a w duecie z Des’ree wylansował przebój „Delicate” (1993).
Wykonywał również utwory na ścieżki muzyczne do filmów hollywoodzkich: "Frankie i Johnny" (1991) Garry’ego Marshalla z Alem Pacino i Michelle Pfeiffer, "Przyjaciele Petera" (1992) Kennetha Branagha, "Gliniarz z Beverly Hills III" (1994) Johna Landisa, "Prêt-à-Porter" (1994) Roberta Altmana, "Fan" (1996) Tony’ego Scotta z Wesleyem Snipesem i Robertem De Niro, "Wpadka" (2007) Judda Apatowa i "W chmurach" (2009) Jasona Reitmana, a także seriali: "Beavis i Butt-head" (1993), "Na imię mi Earl" (2007) i "Czarne lustro" (2016). W filmie Mary Lambert "Clubland" (1998) z Lori Petty zagrał postać Toby’ego, a w dramacie telewizyjnym CBS "W rytmie rock’n’rolla" ("Shake, Rattle and Roll: An American Love Story", 1999) z Bonnie Somerville, Frankiem Whaleyem, Geraldem McRaneyem, Troyem Donahue, Maggie Gyllenhaal i Kathy Baker wcielił się w postać Jackie Wilsona. Z kolei w serialu animowanym "Static Shock" (2000) użyczył głosu D.J. Rockowi.
W czerwcu 1999 roku wystąpił z INXS w koncercie otwierającym Stadium Australia w Sydney. W 2001 roku powrócił do Niemiec i zamieszkał w Monachium, porzucił swoją aktualną sceniczną tożsamość, zamienił dotychczasowy pseudonim Terence Trent D’Arby na Sananda Maitreya i w swojej własnej, niezależnej wytwórni Sananda Records wydał piąty album "WildCart!". W grudniu 2001 zagrał także dla papieża Jana Pawła II.
W 2002 przeprowadził się do Mediolanu, gdzie 3 czerwca 2003 roku wydał reedycję "Wildcard! (The Joker’s Edition)".
30 czerwca 2003 w Asyżu ożenił się z Francescą Francone, wieloletnią włoską przyjaciółką, z zawodu architektem. Mają dwóch synów: Francesco Mingusa (ur. 5 czerwca 2010) i Federico Elvisa (ur. 25 października 2012).

</doc>
<doc id="996216" url="https://pl.wikipedia.org/wiki?curid=996216" title="Sanaga-Maritime">
Sanaga-Maritime

Departament Sanaga-Maritime - departament w Regionie Nadmorskim w Kamerunie ze stolicą w Edéa. Na powierzchni 9 311 km² żyje około 167,7 tys. mieszkańców.

</doc>
<doc id="996218" url="https://pl.wikipedia.org/wiki?curid=996218" title="UNICRI">
UNICRI

UNICRI (United Nations Interregional Crime and Justice Research Institute) jest jednostką utworzoną w ramach ONZ w 1967 r. Jej celem jest wspieranie Narodów Zjednoczonych w zapobieganiu przestępczości i organizacji wymiaru sprawiedliwości w sprawach karnych, a także w formułowaniu i wdrażaniu lepszych rozwiązań w tych dziedzinach. 
Cele UNICRI to: 
Na czele UNICRI stoi Rada Powiernicza złożona z uznanych ekspertów, zaś personel składa się ze specjalistów prowadzących badania, szkolenia, zarządzających współpracą techniczną i dokumentacją. Programy UNICRI mają na celu promowanie rozwoju instytucjonalnych możliwości państw w zakresie zapobiegania przestępczości i spraw karnych oraz pomoc w projektowaniu polityki karnej.

</doc>
<doc id="996219" url="https://pl.wikipedia.org/wiki?curid=996219" title="Wouri (departament)">
Wouri (departament)

Departament Wouri – departament w Regionie Nadmorskim w Kamerunie ze stolicą w Duala.
W departamencie Wouri żyje około 1 515 tys. mieszkańców na powierzchni 923 km².

</doc>
<doc id="996220" url="https://pl.wikipedia.org/wiki?curid=996220" title="Charles Batteux">
Charles Batteux

Charles Batteux (ur. 6 maja 1713 w Vouziers w Ardenach, zm. 14 lipca 1780 w Paryżu) – francuski filozof, znany zwłaszcza jako autor pism z zakresu estetyki, twórca pojęcia "sztuki piękne".
Życiorys.
Po studiach teologicznych w Reims wyjechał w 1739 roku do Paryża, następnie uczył w kolegiach w Lisieux i Nawarrze, by w końcu uzyskać stanowisko nauczyciela filozofii w College de France. W 1746 opublikował traktat "Les Beaux-Arts réduits a un meme principe", w którym wprowadził pojęcie "sztuki piękne".
Według Batteux dziełem sztuki jest każdy przedmiot wykonany przez człowieka dla zaspokojenia jakichś jego potrzeb. Podział sztuk jest trzystopniowy: pierwszy poziom stanowią sztuki mechaniczne, które służą wytwarzaniu narzędzi i przedmiotów codziennego użytku. Drugi poziom odpowiada sztuce użytkowej (według obecnej terminologii) – wytwarzamy przedmioty użyteczne, a jednocześnie piękne. Poziom trzeci to właściwe sztuki piękne, które zajmują się wytwarzaniem przedmiotów wyłącznie dla zaspokojenia potrzeb duchowych.
Dzieło sztuki pięknej powstaje przez odpowiednie zestawienie i zagęszczenie występujących w przyrodzie elementów piękna – dźwięków, obrazów, kształtów. Tworzenie takich dzieł jest przyrodzoną potrzebą człowieka – tak, jak musimy zaspokajać potrzeby ciała, by istnieć jako istoty cielesne, musimy też zaspokajać potrzeby ducha, by istnieć jako istoty duchowe. Zestawiając ze sobą i zagęszczając występujące w naturze elementy piękna, artysta tworzy dzieła sztuki. Muzyk łączy w harmonię odgłosy świata natury, malarz łączy i zagęszcza elementy piękna przyrody.
Tym, co pozwala porządkować poszczególne doświadczenia i przypisywać je określonej idei jest smak estetyczny.
Idee Batteux spotkały się z szerokim odzewem wśród współczesnych mu teoretyków estetyki.
Reputację Batteux jako uczonego ugruntowały tłumaczenia Horacego (1750) i w roku 1754 został członkiem Akademii Napisów i Literatury, a w 1761 członkiem Akademii francuskiej. W roku 1765 wydał "Cours de belles lettres", a w 1774 duży traktat "Principes de la littérature". Swoje poglądy filozoficzne przedstawił w "La morale d'Épicure tirée de ses propres écrits" (1758), gdzie bronił poglądów Epikura i w "Histoire des causes premieres" (1769), która może być uznana za jedno z pierwszych dzieł z historii filozofii. Niezależność poglądów i krytyka nadużywania autorytetów doprowadziły do tego, że utracił stanowisko wykładowcy. Jego ostatnią i najszerzej zakrojoną pracą były wykłady dla uczniów szkół wojskowych "Cours d'études a l'usage des éleves de l'école militaire" w 45 tomach.

</doc>
<doc id="996224" url="https://pl.wikipedia.org/wiki?curid=996224" title="Benue (departament)">
Benue (departament)

Departament Benue - departament w Prowincji Północnej w Kamerunie ze stolicą w Garoua. Na powierzchni 13 614 km² żyje około 568,8 tys. mieszkańców.

</doc>
<doc id="996228" url="https://pl.wikipedia.org/wiki?curid=996228" title="Hanzel und Gretyl">
Hanzel und Gretyl

Hanzel Und Gretyl – zespół wykonujący industrialny rock, metal czy też coldwave. W skład wchodzą Kaizer Von Loopy oraz Vas Kallas. Stworzyli zespół w 1993, w Nowym Jorku zafascynowani wizją przyszłości, w której władzę nad światem sprawują maszyny. Hanzel Und Gretyl jest często mylnie uważany za niemiecki zespół ze względu na użycie języka niemieckiego w swoich tekstach.
W 1994 roku w małej wytwórni Energy Records, której siedziba mieści się w Nowym Jorku nagrali swoje pierwsze demo "Kindermuzik". Pierwszy long-play nagrali i wydali w 1995. "Ausgeflippt" otrzymał wiele dobrych recenzji. Nie tracąc czasu HuG wydaje w 1997 swój kolejny album, "Transmissions From Uranus", który również został dobrze przyjęty i dał zespołowi jeszcze więcej pozytywnych recenzji.
W 1998 wytwórnia Energy Records zbankrutowała jednak Hanzel Und Gretyl kontynuował promocję swojej płyty. Zespół uwolnił się od poprzedniego kontraktu dopiero w 2002 i w tym samym roku podpisał kontrakt z Metropolis Records. Zgodnie z oczekiwaniami, HuG natychmiast zaczął nagrywać trzeci album, "Über Alles", który został wydany w 2003. Zaraz po tym, zespół wyjechał koncertować na kilka miesięcy lecz krótko po trasie wrócił do studia nagrywać dalej.
We wrześniu 2004 HuG wydał swój czwarty long-play zatytułowany "Scheissmessiah". w 2006 został wydany "Oktotenfest 2006". Jest to singiel, będący zapowiedzią piątego albumu planowanego na rok 2007. Po jego wydaniu zespół wyjechał na trasę koncertową promując "Scheissmessiah" oraz "Oktotenfest 2006".
Dwa pierwsze wydania czyli "Ausgeflippt" oraz "Transmissions From Uranus" są techno-industrialnymi albumami nie skupionymi na ciężkim brzmieniu gitar. Teksty piosenek są głównie napisane w języku angielskim choć niekiedy można usłyszeć język niemiecki.
W dwóch następnych long-playach, "Über Alles" i "Scheissmessiah", można już dostrzec agresywny industrialny metal. Obydwie produkcje są skoncentrowane głównie na szybkim rytmicznym tempie gitar Loopy'ego i syntetycznej perkusji. Tutaj już językiem przeważającym jest niemiecki często przemieszany z angielskim.
Hanzel Und Gretyl z początku występowali w duecie. Po rewolucyjnym albumie "Über Alles" Joe Osterman zaczął być odpowiedzialny za perkusję (dotychczas wszelkie instrumenty perkusyjne na koncertach były automatyczne i odgrywane z syntezatorów). Ta zamiana miejsc oznaczała, że Loopy i Vas Kallas mogli wspólnie grać na gitarach. Charakterystyczną cechą Loopy'ego jest jego czapka i okulary.

</doc>
<doc id="996232" url="https://pl.wikipedia.org/wiki?curid=996232" title="Faro (departament)">
Faro (departament)

Departament Faro - departament w Prowincji Północnej w Kamerunie ze stolicą w Poli. Na powierzchni 11 785 km² żyje około 81,5 tys. mieszkańców.

</doc>
<doc id="996233" url="https://pl.wikipedia.org/wiki?curid=996233" title="122 mm haubica wz. 1938">
122 mm haubica wz. 1938



</doc>
<doc id="996234" url="https://pl.wikipedia.org/wiki?curid=996234" title="Centymetr kwadratowy">
Centymetr kwadratowy

Centymetr kwadratowy (symbol: cm²) – podwielokrotna jednostka pola powierzchni w układzie SI. 1 centymetr kwadratowy to przestrzeń równa polu powierzchni kwadratu o długości boku 1 centymetra. W zestawie znaków Unicode centymetr kwadratowy ma kod: 33A4

</doc>
<doc id="996237" url="https://pl.wikipedia.org/wiki?curid=996237" title="12.2 cm s.F.H.396(r)">
12.2 cm s.F.H.396(r)



</doc>
<doc id="996238" url="https://pl.wikipedia.org/wiki?curid=996238" title="Haubitze 38">
Haubitze 38



</doc>
<doc id="996239" url="https://pl.wikipedia.org/wiki?curid=996239" title="Villa Mercedes">
Villa Mercedes

Villa Mercedes – miasto w środkowej Argentynie, w prowincji San Luis.
Miasto znajduje się nad rzeką Quinto.
Transport.
Węzeł kolejowy i drogowy. Przez miasto przebiega Droga Panamerykańska.
Gospodarka.
Jest ośrodkiem handlu produktami rolnymi. Przemysł spożywczy, cementowy i skórzany.

</doc>
<doc id="996240" url="https://pl.wikipedia.org/wiki?curid=996240" title="122 H/38">
122 H/38



</doc>
<doc id="996244" url="https://pl.wikipedia.org/wiki?curid=996244" title="Poznańska szkoła metodologiczna">
Poznańska szkoła metodologiczna

Poznańska szkoła metodologiczna (także: "szkoła poznańska" lub "szkoła Kmity") – powojenny nurt filozofii polskiej, , który odrzucał tzw. „humanistyczną interpretację marksizmu”, starając się inkorporować do filozofii marksistowskiej elementy pozytywizmu i osiągnięcia szkoły lwowsko-warszawskiej. 
Historia.
Na przełomie lat 60. i 70. powstało w na Uniwersytecie Adama Mickiewicza w Poznaniu środowisko badaczy, które zaczęto określać jako "poznańska szkoła metodologiczna". Jej pierwszym filarem była filozofia marksistowska, jednak nie w wersji marksizmu oficjalnego, ale odwołującej się do pism samego Marksa. Drugim była filozofia nauki łącząca wpływy Karla Poppera i Kazimierza Ajdukiewicza. Podstawy tej syntezy opracował Jerzy Giedymin, uczeń obu filozofów. Trzecim zaś niemiecka antynaturalistyczna metodologia nauk humanistycznych (Wilhelm Dilthey, Eduard Spranger i Max Weber). Te różne nurty, uznawane dotychczas za sobie przeciwstawne, stały się źródłem oryginalności szkoły, ale z czasem doprowadziły do jej podziału. 
Szkoła poznańska koncentrowała się na zagadnieniach epistemologicznych i metodologicznych. W obręb jej zainteresowań wchodziła jednak, przede wszystkim, epistemologia historyczna, metodologia nauk humanistycznych i filozoficzne podstawy humanistyki (rozpatrywane z punktu widzenia marksizmu za pomocą metod analitycznych). Obok filozofów „szkoła poznańska” objęła także historyków i metodologów historii.
W latach siedemdziesiątych część badaczy skupiona wokół Leszka Nowaka zajęła się rozwojem idealizacyjnej teorii nauki. Badacze skupieni wokół Jerzego Kmity zajęli się podstawami metodologicznymi humanistyki, rozwijając koncepcję interpretacji humanistycznej, a później także społeczno-regulacyjnej koncepcji kultury. Badacze związani z Janem Suchem badali marksistowsko-dialektyczne cechy przyrodoznawczego obrazu świata. Natomiast zespół Seweryna Dziamskiego prowadził badania nad kształtowaniem się myśli marksistowskiej. 
Oprócz wymienionych, ze szkołą wiązani są również Krystyna Zamiara, Izabella Nowakowa, Tadeusz Zgółka, Andrzej Malewski, Jerzy Topolski, Teresa Kostyrko, Anna Pałubicka, Anna Zeidler-Janiszewska oraz Barbara Kotowa. Prace członków szkoły wychodziły przede wszystkim w czasopismach „Studia Metodologiczne” (zał. 1966) i „Poznańskie Studia z Filozofii Nauki” (od 1976).

</doc>
<doc id="996245" url="https://pl.wikipedia.org/wiki?curid=996245" title="Warmińsko-Mazurski ZPN">
Warmińsko-Mazurski ZPN



</doc>
<doc id="996254" url="https://pl.wikipedia.org/wiki?curid=996254" title="Mayo-Louti">
Mayo-Louti

Departament Mayo-Louti – departament w Regionie Północnym w Kamerunie ze stolicą w Guider. Na powierzchni 4162 km² żyje tam około 334,3 tys. mieszkańców.

</doc>
<doc id="996263" url="https://pl.wikipedia.org/wiki?curid=996263" title="Borków (Wojszyn)">
Borków (Wojszyn)

Borków (niem. "Reinberg") – przysiółek wsi Wojszyn w Polsce, położony w województwie dolnośląskim, w powiecie głogowskim, w gminie Pęcław.
W latach 1975–1998 przysiółek należał administracyjnie do województwa legnickiego.
Historia.
Osada powstała w XIX wieku w związku z regulacją koryta Odry. Wtedy wybudowano małą przystań i restaurację. W latach 20. XX wieku na zachód od Borkowa powstała przepompownia.

</doc>
<doc id="996264" url="https://pl.wikipedia.org/wiki?curid=996264" title="Golkowice">
Golkowice



</doc>
<doc id="996268" url="https://pl.wikipedia.org/wiki?curid=996268" title="Republiki burskie">
Republiki burskie

Republiki burskie – państwa założone podczas holenderskiej kolonizacji i Voortrekku w południowej Afryce. Większość z tych państw była dość krótkotrwała, gdyż podczas wojen burskich upadły one i zostały wcielone do brytyjskich kolonii.

</doc>
<doc id="996271" url="https://pl.wikipedia.org/wiki?curid=996271" title="Golkowice (Droglowice)">
Golkowice (Droglowice)

Golkowice (do 2009 "Gołkowice") – przysiółek wsi Droglowice w Polsce, położony w województwie dolnośląskim, w powiecie głogowskim, w gminie Pęcław.
W latach 1975–1998 przysiółek należał administracyjnie do województwa legnickiego.

</doc>
<doc id="996276" url="https://pl.wikipedia.org/wiki?curid=996276" title="Mayo-Rey">
Mayo-Rey

Departament Mayo-Rey - departament w Regionie Północnym w Kamerunie ze stolicą w Tcholliré. Na powierzchni 36 529 km² żyje około 242,4 tys. mieszkańców.

</doc>
<doc id="996279" url="https://pl.wikipedia.org/wiki?curid=996279" title="Kaczyce (Piersna)">
Kaczyce (Piersna)

Kaczyce – przysiółek wsi Piersna w Polsce, położony w województwie dolnośląskim, w powiecie głogowskim, w gminie Pęcław.
W latach 1975–1998 przysiółek należał administracyjnie do województwa legnickiego.

</doc>
<doc id="996282" url="https://pl.wikipedia.org/wiki?curid=996282" title="Mileszyn">
Mileszyn

Mileszyn – przysiółek wsi Droglowice w Polsce, położony w województwie dolnośląskim, w powiecie głogowskim, w gminie Pęcław.
W latach 1975–1998 przysiółek należał administracyjnie do województwa legnickiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="996286" url="https://pl.wikipedia.org/wiki?curid=996286" title="Żółw obrzeżony">
Żółw obrzeżony

Żółw obrzeżony ("Testudo marginata") – gatunek gada z podrzędu żółwi skrytoszyjnych z rodziny żółwi lądowych.
Opis.
Pancerz długości do 40 cm. Karapaks bez wyraźnych wypukłości, ciemny a u starszych osobników czarny. Jasne płytki pośrodku tarcz. Karapaks wydłużony, z wyrastającym daleko do tyłu i spłaszczonym tylnym brzegiem.
Do niedawna uważano, iż gatunek ten posiada kilka podgatunków ponieważ osobniki zamieszkujące różne obszary znacząco się od siebie różnią w wyglądzie. Najnowsze badania naukowe dowodzą, iż pod względem DNA osobniki tego gatunku z różnych regionów się niczym nie różnią. Ocenia się, że na wygląd poszczególnych osobników ma znaczący wpływ środowisko w jakim zamieszkują te zwierzęta. Przykładem może być "Testudo weissingeri" , populacja zamieszkująca południowo-zachodnie wybrzeże Peloponezu, była uznawana za podgatunek Żółwi obrzeżonych lub nawet osobny gatunek.
Rozmnażanie.
Dojrzałość osiągają w wieku ok. 10 lat. Samce w czasie zalotów agresywne. Samica składa 3-10 jaj.
Ochrona.
"Testudo marginata" został wymieniony w aneksie A Rozporządzenia Rady (WE) Nr 338/97 o handlu dzikimi zwierzętami oraz znajduje się on w załączniku II konwencji CITES.
Handel osobnikami pochodzącymi ze środowiska naturalnego został zakazany, jeżeli chcemy nabyć takiego żółwia musi on pochodzić z legalnej hodowli. W Polsce żółwia takiego należy zarejestrować w Wydziale Ochrony Środowiska miejscowego starostwa powiatowego, w ciągu 14 dni od daty jego nabycia. Zwierzęta urodzone w niewoli powinny posiadać zaświadczenie wydane przez urzędowego lekarza weterynarii. Chcąc przewieźć przez granicę zwierzę chronione prawem, należy posiadać zezwolenie Ministra Środowiska (nakaz ten dotyczy również martwych okazów oraz wszelkich rozpoznawalnych części i produktów pochodnych).

</doc>
<doc id="996287" url="https://pl.wikipedia.org/wiki?curid=996287" title="Boyo">
Boyo

Departament Boyo - departament w Regionie Północno-Zachodnim w Kamerunie ze stolicą w Fundong. Na powierzchni 1 592 km² żyje około 169,7 tys. mieszkańców.

</doc>
<doc id="996288" url="https://pl.wikipedia.org/wiki?curid=996288" title="Środek bakteriostatyczny">
Środek bakteriostatyczny



</doc>
<doc id="996289" url="https://pl.wikipedia.org/wiki?curid=996289" title="Bui">
Bui

Departament Bui - departament w Regionie Północno-Zachodnim w Kamerunie ze stolicą w Kumbo. Na powierzchni 2 297 km² żyje około 322,9 tys. mieszkańców.

</doc>
<doc id="996290" url="https://pl.wikipedia.org/wiki?curid=996290" title="Republika Upingtonii">
Republika Upingtonii

Republika Upingtonii – historyczne państwo w południowej Afryce, na terenach obecnej Namibii.
Podczas Wielkiego Treku, w latach 1874-1880, część Burów z Transwalu wyemigrowała do południowej Angoli. Po konfliktach z portugalską władzą część z nich wróciła do Transwalu, podczas gdy reszta migrowała na południe. W 1885 William Jordan kupił 50 000 kilometrów kwadratowych ziemi na terenie obecnej Namibii od Kambonde, króla plemienia Ondongas, który miał nadzieję, że dzięki pomocy białych umocni swą pozycję. Jordan, wraz z nowo przybyłymi Burami – tzw. "Dorsland Trekkers", powołał Republikę Upingtonii, nazwaną na cześć Thomasa Upingtona, premiera kolonii przylądkowej, sprzyjającego ich sprawie.
Aby uciec przed zależnością od ludu Hererów, republika zaakceptowała protekcję Niemców. Niemcy jednak nie wspierali wystarczająco republiki, co doprowadziło w ostateczności do jej rozpadu. Tereny upadłej republiki, już pod zmienioną nazwą na Lijdensrust, zostały po śmierci Jordana w 1887 wchłonięte przez Niemiecką Afrykę Południowo-Zachodnią. Większość Burów wróciła do Transwalu, a część z nich powędrowała z powrotem do Angoli. Nowe problemy z portugalską władzą zmusiły ich do ponownej emigracji do południowo-zachodniej Afryki w latach 1928 i 1957.

</doc>
<doc id="996292" url="https://pl.wikipedia.org/wiki?curid=996292" title="Soki trawienne">
Soki trawienne



</doc>
<doc id="996293" url="https://pl.wikipedia.org/wiki?curid=996293" title="Hrabstwo Sangamon">
Hrabstwo Sangamon

Hrabstwo Sangamon – hrabstwo w USA, w stanie Illinois, z liczbą ludności wynoszącą 197 465, według spisu z 2010 roku. Siedzibą administracji hrabstwa jest Springfield.
Geografia.
Według spisu hrabstwo zajmuje powierzchnię 2271 km², z czego 2249 km² stanowią lądy, a 23 km² (1,01%) wody.
Historia.
Hrabstwo Monroe powstało w 1821 roku z terenów dwóch hrabstw: Madison i Bond. Swoją nazwę obrało po rzece Sangamon. Nazwa rzeki pochodzi od słowa Indianie plemienia Pottawatomie Sain-guee-mon co oznacza w wolnym przekładzie "miejsce obfite w pokarm"
Przed wybraniem na prezydenta Stanów Zjednoczonych, Abrahama Lincolna reprezentował on hrabstwo Sangamon w legislaturze Illinois a następnie w Izbie Reprezentantów. Lincoln był jednym z tych którzy wybrali na siedzibą władz hrabstwa miasto Springfield.
Demografia.
Według spisu z 2000 roku hrabstwo zamieszkuje 188 951 osób, które tworzą 78 722 gospodarstw domowych oraz 49 909 rodzin. Gęstość zaludnienia wynosi 84 osób/km2. Na terenie hrabstwa jest 85 459 budynków mieszkalnych o częstości występowania wynoszącej 38 budynków/km2. Hrabstwo zamieszkuje 87,42% ludności białej, 9,65% ludności czarnej, 0,21% rdzennych mieszkańców Ameryki, 1,10% Azjatów, 0,03% mieszkańców Pacyfiku, 0,38% ludności innej rasy oraz 1,21% ludności wywodzącej się z dwóch lub więcej ras, 1,06% ludności to Hiszpanie, Latynosi lub inni.
W hrabstwie znajduje się 78 722 gospodarstw domowych, w których 30,50% stanowią dzieci poniżej 18. roku życia mieszkający z rodzicami, 48,20% małżeństwa mieszkające wspólnie, 11,70% stanowią samotne matki oraz 36,60% to osoby nie posiadające rodziny. 31,00% wszystkich gospodarstw domowych składa się z jednej osoby oraz 10,60% żyje samotnie i ma powyżej 65. roku życia. Średnia wielkość gospodarstwa domowego wynosi 2,36 osoby, a rodziny 2,97 osoby.
Przedział wiekowy populacji hrabstwa kształtuje się następująco: 25,00% osób poniżej 18. roku życia, 8,10% pomiędzy 18. a 24. rokiem życia, 29,70% pomiędzy 25. a 44. rokiem życia, 23,70% pomiędzy 45. a 64. rokiem życia oraz 13,50% osób powyżej 65. roku życia. Średni wiek populacji wynosi 37 lat. Na każde 100 kobiet przypada 91,40 mężczyzn. Na każde 100 kobiet powyżej 18. roku życia przypada 87,30 mężczyzn.
Średni dochód dla gospodarstwa domowego wynosi 42 957 USD, a dla rodziny 53 900 dolarów. Mężczyźni osiągają średni dochód w wysokości 37 696 dolarów, a kobiety 28 814 dolarów. Średni dochód na osobę w hrabstwie wynosi 23 173 dolarów. Około 6,50% rodzin oraz 9,30% ludności żyje poniżej minimum socjalnego, z tego 12,70% poniżej 18. roku życia oraz 7,30% powyżej 65. roku życia.
Religia.
Członkostwo w organizacjach religijnych, które udostępniają swoje dane:
Obecni są także świadkowie Jehowy (4 zbory), członkowie Zjednoczonego Kościoła Zielonoświątkowego (3 zbory) i wiele innych grup, które nie udostępniają swoich danych. 

</doc>
<doc id="996295" url="https://pl.wikipedia.org/wiki?curid=996295" title="Testudo marginata">
Testudo marginata



</doc>
<doc id="996298" url="https://pl.wikipedia.org/wiki?curid=996298" title="Donga Mantung">
Donga Mantung

Departament Donga Mantung – departament w Regionie Północno-Zachodnim w Kamerunie ze stolicą w Nkambé. Na powierzchni 4 279 km² żyje około 337,5 tys. mieszkańców.

</doc>
<doc id="996299" url="https://pl.wikipedia.org/wiki?curid=996299" title="Menchum">
Menchum

Departament Menchum - departament w Regionie Północno-Zachodnim w Kamerunie ze stolicą w Wum. Na powierzchni 4 469 km² żyje około 157,5 tys. mieszkańców.

</doc>
<doc id="996301" url="https://pl.wikipedia.org/wiki?curid=996301" title="Mezam">
Mezam

Departament Mezam - departament w Regionie Północno-Zachodnim w Kamerunie ze stolicą w Bamenda. Na powierzchni 1 745 km² żyje około 465,6 tys. mieszkańców.

</doc>
<doc id="996302" url="https://pl.wikipedia.org/wiki?curid=996302" title="Momo (departament)">
Momo (departament)

Departament Momo - departament w Regionie Północno-Zachodnim w Kamerunie ze stolicą w Mbengwi. Na powierzchni 1 792 km² żyje około 213,4 tys. mieszkańców.

</doc>
<doc id="996304" url="https://pl.wikipedia.org/wiki?curid=996304" title="Ngo-Ketunjia">
Ngo-Ketunjia

Departament Ngo-Ketunjia - departament w Regionie Północno-Zachodnim w Kamerunie ze stolicą w Ndop. Na powierzchni 1 126 km² żyje około 174,1 tys. mieszkańców.

</doc>
<doc id="996310" url="https://pl.wikipedia.org/wiki?curid=996310" title="Dja-et-Lobo">
Dja-et-Lobo

Departament Dja-et-Lobo - departament w Regionie Południowym w Kamerunie ze stolicą w Sangmélima. Na powierzchni 19 911 km² żyje około 173,2 tys. mieszkańców.

</doc>
<doc id="996312" url="https://pl.wikipedia.org/wiki?curid=996312" title="Mvila">
Mvila

Departament Mvila - departament w Regionie Południowym w Kamerunie ze stolicą w Ebolowa. Na powierzchni 8 697 km² żyje około 163,8 tys. mieszkańców.

</doc>
<doc id="996314" url="https://pl.wikipedia.org/wiki?curid=996314" title="Boleszkowice (stacja kolejowa)">
Boleszkowice (stacja kolejowa)

Boleszkowice – stacja kolejowa w Boleszkowicach, w województwie zachodniopomorskim, w Polsce.
Stacja posiada dwa tory główne zasadnicze. W zasadzie jest to posterunek odgałęźny obsługiwany z nastawni Bc i posterunek bocznicowy dla PGNiG Nafta. Tory PGNiG Nafta odgałęziają się rozjazdem nr 6 z toru nr 1.
W roku 2017 stacja obsługiwała 50–99 pasażerów na dobę.

</doc>
<doc id="996315" url="https://pl.wikipedia.org/wiki?curid=996315" title="Zapozwanie">
Zapozwanie

Zapozwanie - instytucja procesu cywilnego polegająca na wezwaniu osoby trzeciej do udziału w sprawie w charakterze pozwanego w drodze niezaskarżalnego postanowienia sądu. Zapozwanie następuje z urzędu, gdy okaże się, że po stronie pozwanej istnieje niepełna legitymacja procesowa, tzn. że nie występują w charakterze pozwanych wszystkie osoby, których łączny udział w sprawie jest konieczny. Reguluje je art. 195 k.p.c.

</doc>
<doc id="996316" url="https://pl.wikipedia.org/wiki?curid=996316" title="Océan">
Océan

Departament Océan - departament w Regionie Południowym w Kamerunie ze stolicą w Kribi. Na powierzchni 11 280 km² żyje około 133 tys. mieszkańców.

</doc>
<doc id="996317" url="https://pl.wikipedia.org/wiki?curid=996317" title="Wyspy Lisie">
Wyspy Lisie

Wyspy Lisie (ang. "Fox Islands") – grupa wysp wchodząca w skład łańcucha Aleutów (stan Alaska), stanowiąca najbardziej wysuniętą na wschód część tego archipelagu. Od położonych bardziej na zachód Wysp Czterech Gór oddziela ją cieśnina Samalga.
Historia.
Wyspy były zamieszkane przez Aleutów. Pierwszym Europejczykiem na Wyspach Lisich był służący w rosyjskiej marynarce Duńczyk Vitus Bering, który dotarł tutaj w 1741 w poszukiwaniu nowych źródeł futer. Obecna nazwa wysp jest bezpośrednim tłumaczeniem rosyjskiej nazwy "Лисьи острова", nadanej przez rosyjskich handlarzy futer.

</doc>
<doc id="996318" url="https://pl.wikipedia.org/wiki?curid=996318" title="Partia Demokratyczna (Serbia)">
Partia Demokratyczna (Serbia)

Partia Demokratyczna (serb. "Demokratska stranka" / Демократска странка, DS) – serbska partia polityczna o profilu socjaldemokratycznym. Uzyskała status partii stowarzyszonej w ramach Partii Europejskich Socjalistów.
Historia.
11 grudnia 1989 grupa 13 intelektualistów zaapelowała o reaktywację Partii Demokratycznej, stronnictwa działającego w przedwojennej Jugosławii. Do faktycznego założenia ugrupowania doszło 3 lutego 1990 w okresie przemian politycznych, na jej czele stanął Dragoljub Mićunović. W tym samym roku DS po raz pierwszy uzyskała reprezentację w Zgromadzeniu Narodowym (7 miejsc). W 1992 w partii doszło do rozłamu, opuściła ją grupa prawicowych działaczy skupionych wokół Vojislava Koštunicy, którzy zawiązali Demokratyczną Partię Serbii. Partia Demokratyczna w tym samym roku uzyskała 6 mandatów w parlamencie, a w kolejnych wyborach przeprowadzonych już w 1993 – 29 miejsc. W 1994 nowym przywódcą ugrupowania został Zoran Đinđić. W 1996 DS w koalicji z DSS i innymi opozycyjnymi wobec Slobodana Miloševicia formacjami zwyciężyła w wyborach lokalnych w kilku większych miastach Serbii. Władza odmawiała uznania wyników wyborów, co doprowadziło do masowych skutecznych protestów. Przywódca partii w 1997 objął urząd burmistrza Belgradu.
W 2000 Partia Demokratyczna przystąpiła do Demokratycznej Opozycji Serbii. Vojislav Koštunica, jako kandydat DOS, zwyciężył w wyborach na urząd prezydenta federalnego Jugosławii, pokonując Slobodana Miloševicia. Kontrolowana przez władze komisja wyborcza odmówiła uznania tych wyników. Wywołało to masowe wielotysięczne protesty w całym kraju, w trakcie których 5 października 2000 doszło do zajęcia instytucji rządowych. Ostatecznie 7 października tegoż roku Vojislav Koštunica objął urząd prezydenta Jugosławii. W wyborach parlamentarnych z 23 grudnia 2000 koalicja DOS zdobyła 176 na 250 miejsc w parlamencie, z czego około 45 przypadło DS. Jej przewodniczący Zoran Đinđić stanął na czele nowego koalicyjnego gabinetu, w trakcie sprawowania tego urzędu 12 marca 2003 został zamordowany. Zoran Živković z DS objął wówczas stanowisko premiera. Gabinet utracił większość w Skupsztinie, co skutkowało przedterminowymi wyborami w tym samym roku – DS z 37 deputowanymi przeszła do opozycji. W 2004 dołączyła do niej partia Centrum Demokratyczne Dragoljuba Mićunovicia, który w połowie lat 90. odszedł z DS.
W 2004 na czele DS stanął Boris Tadić, który zwyciężył także w wyborach prezydenckich. W 2007 Partia Demokratyczna zdobyła 64 miejsca w Zgromadzeniu Narodowym, dołączyła do gabinetu Vojislava Koštunicy, który upadł już w 2008. W tym samym roku zorganizowana przez prezydenta koalicja na bazie DS zwyciężyła w przedterminowych wyborach (102 mandaty, w tym 64 dla DS). Rekomendowany przez nią bezpartyjny Mirko Cvetković został nowym premierem, urzędując do 2012.
W 2012 Boris Tadić nie uzyskał reelekcji, Partia Demokratyczna wprowadziła 49 posłów, przechodząc następnie do opozycji. Nowym przewodniczącym ugrupowania został Dragan Đilas. W okresie jego przywództwa z ugrupowania odchodzili m.in. Zoran Živković, Dušan Petrović, a w 2014 Boris Tadić.
Na potrzeby wyborów w 2014 demokraci utworzyli koalicję wyborczą m.in. z Bogatą Serbią, Nową Partią i ugrupowaniem mniejszości chorwackiej. Blok uzyskał około 6% głosów i 19 mandatów. Natomiast celem startu w wyborach w 2016 porozumieli się z Nową Partią, Razem dla Serbii i Chorwatami. Koalicja dostała około 6% głosów i 16 mandatów poselskich. W 2018 partia współtworzyła porozumienie ugrupowań opozycyjnych pod nazwą Sojusz dla Serbii; koalicja ta zbojkotowała wybory parlamentarne w 2020, uznając je za niedemokratyczne. W listopadzie 2021 doszło do utworzenia kolejnego bloku opozycyjnego z udziałem Partii Demokratycznej (a także m.in. Partii Wolności i Sprawiedliwości oraz Partii Ludowej) celem wspólnego udziału w 2022 w wyborach prezydenckich i parlamentarnych. Koalicja uzyskała około 14% głosów, do parlamentu weszło 9 kandydatów rekomendowanych przez DS.

</doc>
<doc id="996320" url="https://pl.wikipedia.org/wiki?curid=996320" title="Valée-du-Ntem">
Valée-du-Ntem

Departament Valée-du-Ntem - departament w Regionie Południowym w Kamerunie ze stolicą w Ambam. Na powierzchni 7 303 km² żyje około 64,7 tys. mieszkańców.

</doc>
<doc id="996322" url="https://pl.wikipedia.org/wiki?curid=996322" title="Valee-du-Ntem">
Valee-du-Ntem



</doc>
<doc id="996323" url="https://pl.wikipedia.org/wiki?curid=996323" title="Unilever">
Unilever

Unilever – brytyjska korporacja transnarodowa z siedzibą w Londynie. Powstała w 1929 roku z połączenia Lever Brothers i Margarine Unie.
Produkuje głównie artykuły żywnościowe, środki czystości i higieny osobistej. Unilever zatrudnia 223 tys. pracowników (dane z 2008), łącznie w ok. 365 zakładach na sześciu kontynentach. Prezesem zarządu grupy (CEO) jest Alan Jope.
Unilever posiada łącznie ponad 400 różnych marek na całym świecie, jednakże firma koncentruje się na trzynastu swoich najbardziej zyskownych markach – tzw. "bilion-dollar brands" (ang. miliardowa marka), których średnia roczna sprzedaż przekracza miliard dolarów. Najlepsze 25 marek daje firmie Unilever ponad 70% całego rocznego dochodu.
Historia.
Unilever powstał w 1930 z połączenia brytyjskiego producenta mydła – "Lever Brothers" i holenderskiego producenta margaryny – "Margarine Unie". Powodem całej operacji było używanie tego samego surowca – oleju palmowego, służącego zarówno do wyrobu margaryny, jak i mydła, dzięki czemu zamierzano osiągnąć większe oszczędności przy jego imporcie. W 1980 udziały ze sprzedaży mydła i tłuszczów roślinnych wynosiły już tylko 40% (w porównaniu do początkowych 90%).
W latach 30. XX w. Unilever poczynił duże inwestycje w Ameryce Łacińskiej. Firma powiększała się dzięki kolejnym przejęciom, m.in. w 1984 kupiła markę "Brooke Bond" (angielski producent herbaty), a w 1989 stała się właścicielem takich marek jak: "Fabergé" czy "Elizabeth Arden" przejmując Calvin Klein Cosmetics (sprzedane w 2000).
Od roku 2000 Unilever rozpoczął podbój rynku amerykańskiego wprowadzając coraz szerszy asortyment oraz przejmując w kwietniu 2000 marki "Ben &amp; Jerry’s" i "Slim Fast".
Obecnie Unilever posiada fabryki niemal na każdym kontynencie oraz ośrodki badawcze w Polsce (Poznań), w Colworth i Port Sunlight w Anglii, we Vlaardingen w Holandii, Trumbull, Connecticut, i Englewood Cliffs, New Jersey w USA, Bengaluru w Indiach, w Pakistanie oraz w Szanghaju w Chinach.
Unilever w Polsce.
Przed II wojną światową koncern był właścicielem akcji kilkunastu fabryk w Polsce. Produkowały one m.in. margaryny, oleje, mydła, środki piorące. Radion, Lux, Vim, Kometa, Elida, Biały Jeleń i Ceres. W 1935 stał się współwłaścicielem fabryki produktów chemicznych przy ul. Szwedzkiej 20 w Warszawie, która od tego czasu działała pod nazwą Schicht-Lever. Dzięki nowemu udziałowcowi spółka zapewniła sobie dostęp do taniego oleju palmowego z brytyjskich plantacji.
Po kilkudziesięciu latach nieobecności Unilever powrócił do Polski. W czerwcu 1991 koncern zakupił akcje bydgoskiej Polleny i otworzył swoją pierwszą polską firmę: Lever Polska (m.in. Pollena 2000 – sztandarowy produkt tego zakładu wypromowany kampanią "Ojciec prać").
W listopadzie 2016 Unilever posiadał w Polsce cztery zakłady produkcyjne:
Koncern ma także centrum magazynowania i dystrybucji w Woli Bykowskiej koło Piotrkowa Trybunalskiego oraz centrum usług finansowo-logistycznych w Katowicach. W 2016 zatrudniał w Polsce ok. 4 tys. pracowników.
W roku 2017 podjęto decyzję o sprzedaży w 2018 r. działu margaryn. nabywcą została firma KKR &amp; Co.
W 2020 przedsiębiorstwo podjęło decyzję o przeniesieniu siedziby do Londynu.
Produkty.
Unilever posiada w swoim asortymencie 400 marek, wiele z nich występuje tylko na lokalnych rynkach.
Przykładowe z nich to m.in.:
Wpływ na środowisko.
Działania zmniejszające wpływ na środowisko.
Unilever zapowiedział redukcję wpływu swojego rozwoju na środowisko naturalne poprzez zmniejszenie o połowę śladu ekologicznego produktów firmy w ciągu 10 lat; pomoc 1 miliardowi ludzi w poprawie ich zdrowia i dobrobytu; i pozyskiwanie wszystkich swoich surowców w sposób zrównoważony. We wrześniu 2019 r. firma ogłosiła, że jej zakłady na pięciu kontynentach są obecnie w 100% zasilane energią elektryczną ze źródeł odnawialnych, wyprzedzając cel wyznaczony na 2020 rok.
Olej palmowy.
W roku 2014 organizacja Greenpeace wytknęła firmie Unilever udział w procesie globalnego wylesiania; jeszcze wcześniej, w 2008 roku, Greenpeace UK krytykowała Unilever za pozyskiwanie oleju palmowego od dostawców mających bezpośredni wpływ na niszczenie lasów deszczowych w Indonezji. W tamtym czasie Indonezja traciła rocznie 2% pozostałej powierzchni lasów deszczowych, co stanowiło najszybsze tempo wylesiania na świecie. Program Środowiskowy Organizacji Narodów Zjednoczonych uznał plantacje palm, z których pozyskiwany jest olej, za główną przyczynę wylesiania w Indonezji. Co więcej, Indonezja była na czternastym miejscu na świecie pod względem wielkości emisji gazów cieplarnianych, głównie z powodu niszczenia lasów deszczowych na potrzeby branży oleju palmowego, odpowiedzialnej za 4% globalnych emisji gazów cieplarnianych. Według Greenpeace, niekontrolowaną ekspansję tej branży umożliwił praktyczny brak nadzoru ze strony władz centralnych i lokalnych wskutek zaniedbania procedur przeprowadzania analiz śladu ekologicznego, planowania przestrzennego i wydawania koncesji. Zakładano plantacje, które z mocy prawa były zakazane, a nielegalne wykorzystywanie ognia do eliminowania obszarów leśnych było powszechne.
Unilever, jako jeden z założycieli okrągłego stołu na rzecz zrównoważonego oleju palmowego ("Roundtable on Sustanable Palm Oil, RSPO"), zareagował publikacją planu pozyskiwania oleju palmowego w całości ze źródeł certyfikowanych jako zrównoważone do roku 2015. Unilever deklaruje, że cel ten został osiągnięty w 2012 r. i wzywa resztę branży do przejścia na 100% źródła zrównoważone do roku 2020. Jednakże w kolejnym raporcie w roku 2019 Greenpeace stwierdza, że Unilever był zaopatrywany w olej palmowy przez dostawców, którzy są odpowiedzialni za wypalenie obszaru o łącznej powierzchni bliskiej 180 000 ha lasów deszczowych w Indonezji w latach 2015–2018r. W gronie dostawców Unilever było między innymi osiem firm uwikłanych w postępowanie sądowe lub z nałożonymi sankcjami oraz 20 firm, których działanie zostało zawieszone na czas przeprowadzania śledztwa w sprawie pożarów z 2019 roku.
W Wybrzeżu Kości Słoniowej, jeden z dostawców oleju palmowego firmy Unilever został oskarżony o wycinkę pod plantacje lasów zamieszkałych przez gatunek gerezanki ("Miss Waldron's red colobus"). Unilever interweniował, wstrzymując wycinkę na czas przeprowadzenia analizy śladu ekologicznego.
Według raportu opublikowanego przez Amnesty International w 2016 roku, dostawca oleju palmowego firmy Unilever, Wilmar International czerpał zyski z pracy dzieci i pracy przymusowej. Zgłaszano przypadki wymuszeń, gróźb i wstrzymywania wynagrodzeń za pracę. Niektórzy pracownicy odnieśli poważne obrażenia na skutek wykorzystywania zakazanych chemikaliów. W 2016 r. Wilmar International z Singapuru był największym na świecie producentem oleju palmowego.
Plastik.
W roku 2019, ruch BreakFreeFromPlastic uznał Unilever za jedno z dziesięciu największych światowych źródeł zanieczyszczenia plastikiem, natomiast analiza organizacji GAIA, zrzeszającej ponad 800 różnych podmiotów działających na rzecz redukcji zanieczyszczeń środowiska naturalnego na całym świecie, wykazała także, że Nestlé razem z koncernem Unilever są odpowiedzialni za jedną czwartą zebranych odpadów. Unilever jest pionierem ekonomii “saszetkowej”, czyli sprzedaży produktów (takich jak art. higieny osobistej i spożywcze) w małych, jednorazowych saszetkach. Takie opakowania są najczęściej wykonane z polietylenu niskiej gęstości, które są trudne w ponownym przetworzeniu i co za tym idzie bardzo rzadko poddawane recyklingowi, a jeżeli są stopami różnych tworzyw (np. plastik i folia aluminiowa) to są wręcz niemożliwe do ponownego przetworzenia. Największym rynkiem zbytu dla takich saszetek jest południowo-wschodnia Azja, gdzie te produkty są bardzo agresywnie reklamowane jako rozwiązanie dla gospodarstw domowych o niskich przychodach, które nie mogą sobie pozwolić na zakup tych produktów w większych opakowaniach. Jest to problemem o tyle większym, że owe kraje mają i tak niezbyt wydajne system gospodarowania odpadami, co sprawia, że miliony saszetek kończą na ulicach i w środowisku naturalnym. Unilever na Filipinach sprzedaje ponad połowę swoich produktów w saszetkach. W całej Azji południowo-wschodniej w 2016 roku Unilever sprzedał 27 miliardów produktów w saszetkach.
Zamiast inwestować w łatwiej dostępne opakowania wielorazowego użytku, Unilever eksperymentuje z nowymi technologiami produkcji i recyklingu jednorazowych saszetek, których wpływ na zdrowie i środowisko nie jest jeszcze jasny. Promowana przez Unilever technologia CreaSolv używa chemikaliów aby rozpuścić stare saszetki i wyprodukować nowe, jednak Unilever nie podaje informacji na temat wpływu na zdrowie tych rozpuszczalników. Raport Greenpeace uznaje te działania za “fałszywe rozwiązanie” i wzywa Unilever do postawienia na system ekologicznych opakowań wielokrotnego napełniania. Mimo to Graham Forbes, lider projektów w sprawie światowego zanieczyszczenia plastikiem Greenpeace, uznał plany rozwiązania tego problemu przedstawione przez Unilever za najbardziej ambitne, jakie dotychczas stworzyła jakakolwiek globalna korporacja. Niemniej jednak Forbes zaznaczył, że Unilever powinien zobowiązać się zrobić jeszcze więcej w tej sprawie.
Papier.
Przez wiele lat, Unilever pozyskiwał papier do produkcji opakowań od firmy Asia Pulp &amp; Paper, trzeciego największego producenta papieru na świecie, nazywanego „leśnym kryminalistą” z powodu niszczenia bezcennych siedlisk w lasach deszczowych Indonezji. W roku 2011, gdy Unilever zerwał kontrakt z Asia Pulp &amp; Paper, dyrektor wykonawczy Greenpeace Phil Radford pochwalił firmę za jej starania w kwestii ochrony lasów i za „poważne podejście do ochrony lasów deszczowych”.
Rainforest Alliance.
Unilever certyfikuje swoje produkty herbaciane w ramach programu Rainforest Alliance. Firma deklaruje, że co najmniej 50% herbaty zawartej w jej produktach pochodzi z certyfikowanych gospodarstw, w porównaniu do minimalnego wymogu Rainforest Alliance wynoszącego 30%. Unilever zdecydował się na ten program zamiast Fairtrade, ponieważ zgodnie z analizą firmy Fairtrade może „"nie mieć skali i elastyczności organizacyjnej potrzebnej do certyfikacji przemysłowych plantacji herbaty"”.
Krytyka.
System certyfikacji Rainforest Alliance krytykowano za to, że nie oferuje producentom ceny minimalnej lub gwarantowanej, pozostawiając ich na łasce wahań cen rynkowych. Alternatywny certyfikat, Fairtrade, spotkał się z podobną krytyką. Certyfikacja Rainforest Alliance została ponadto skrytykowana za umożliwienie umieszczania jej pieczęci na produktach, które zawierają tylko wymagane minimum 30% certyfikowanej zawartości, co według niektórych zagraża integralności certyfikatu.
Zanieczyszczenie rtęcią.
W roku 2001, fabryka termometrów rtęciowych prowadzona przez indyjską spółkę należącą do Unilever w Kodaikanal w południowych Indiach została zamknięta przez władze po tym, jak spółka została przyłapana na pozbywaniu się toksycznych odpadów w gęsto zaludnionej części miasta. Według oświadczeń spółki, więcej niż 2 tony rtęci dostały się do otoczenia. W 2011 roku raport rządu indyjskiego dotyczący zdrowia pracowników wykazał wiele przypadków chorób spowodowanych kontaktem z rtęcią w miejscu pracy. Ten skandal wywołał w Indiach dyskusję na temat dotychczas ignorowanych kwestii odpowiedzialności korporacyjnej.
W marcu 2016, Unilever osiągnął ugodę pozasejmową (na nieujawnioną kwotę) z prawie 600 byłymi pracownikami, którzy pozwali firmę za świadome wystawienie ich na działanie toksycznego pierwiastka.
Afera związana z salmonellą w lipcu-wrześniu 2016.
Salmonella w płatkach śniadaniowych w Izraelu.
W lipcu 2016 roku wśród izraelskich konsumentów rozeszły się pogłoski na temat skażenia płatków śniadaniowych salmonellą. Początkowo Unilever nie udzielał żadnych informacji na ten temat, a zapytania w tej sprawie nie były traktowane przez firmę poważnie. 26 lipca 2016 roku Unilever wstrzymał dostawy płatków kukurydzianych do sieci sprzedaży detalicznej. 28 lipca Yedioth Ahronoth ogłosił, że zniszczeniu uległy tysiące opakowań płatków śniadaniowych. Do tego czasu, pomimo zapewnień firmy o braku salmonelli w jej produktach, wiele osób zaprzestało ich kupowania i zaczęło wyrzucać już posiadane płatki wyprodukowane przez Unilever. Firma odmówiła ujawnienia informacji na temat dat produkcji produktów, których mógł dotyczyć problem.
2 sierpnia 2016, Globes poinformował, że firma opublikowała więcej informacji na temat płatków Telma przerabianych na linii produkcyjnej, na której odkryto obecność salmonelli i wystosowała oficjalne oświadczenie w tej sprawie, podkreślając, że wszystkie produkty Telma znajdujące się w sklepach i domach są bezpieczne w spożyciu. Zgodnie z rygorystycznymi procedurami firmy, każda partia produkcyjna jest zawieszana na czas testowania. Produkty te nie są przekazywane do sprzedaży, dopóki testy nie wykażą, że są one bezpieczne. W przypadku jakichkolwiek problemów dana seria nie jest kierowana do sprzedaży. W następnych dniach Minister Zdrowia Yakov Litzman zagroził odebranie Unilever licencji na Izrael. Zarzucił też firmie Unilever okłamywanie jego ministerstwa w sprawie płatków śniadaniowych skażonych salmonellą.
7 sierpnia Globes poinformował, że skażenie może pochodzić z odchodów gołębi. Ministerstwo Zdrowia oznajmiło, że mogą istnieć inne źródła skażenia, a odchody gołębi nie są jedynym możliwym źródłem. Globes obwieścił również, że linia produkcyjna jest automatyczna („bez ludzkich rąk”), a więc możliwość, że źródłem zakażenia jest człowiek, jest bardzo mało realna. 8 sierpnia 2016 r. izraelski Minister Zdrowia zawiesił licencję Unilever do czasu wprowadzenia przez firmę szeregu zmian; decyzja ta wydana została na podstawie wyników kontroli zakładu w Arad, która wykazała „serię zaniedbań” związanych z procedurami zarządzania i kontroli jakości firmy, ale nie wynikających z działań umyślnych. Dochodzenie prowadzone przez prof. Itamr Grutto i Eli Gordon zakończyło się wnioskiem, że skażenie wywołane zostało przez zaniedbanie.
23 września potwierdzono, że płatki wyprodukowane między 18. a 20 września w zakładzie w Arad zawierały ślady salmonelli.
Pozwy zbiorowe.
Złożony pozew zbiorowy musi najpierw zostać zatwierdzony przez izraelski sąd, po zatwierdzeniu sprawa zostanie rozpatrzona.
Salmonella w Tahini.
31 sierpnia 2016 roku, Unilever oświadczył, że Tahini produkowane przez RJM było skażone salmonellą.

</doc>
<doc id="996325" url="https://pl.wikipedia.org/wiki?curid=996325" title="Turzyca zwisła">
Turzyca zwisła

Turzyca zwisła ("Carex pendula" Huds.) – gatunek byliny z rodziny ciborowatych (turzycowatych). Występuje w Europie, Azji Zachodnia, Afryce Północnej. W Polsce występuje na południu kraju.
Biologia i ekologia.
Kwitnie pomiędzy majem a lipcem.
Porasta stanowiska lekko zacienione do półcienistych. Gleby żyzne, o dużej wilgotności. W klasyfikacji zbiorowisk roślinnych gatunek charakterystyczny dla związku "Alno-Ulmion" (las łęgowy) oraz gatunek wyróżniający dla zespołu "Carici remotae-Fraxinetum" (podgórski łęg jesionowy).
Zastosowanie.
Roślina okrywowa, o walorach ozdobnych, stosowana do obsadzania skrajów zbiorników wodnych, pojemników. Roślina mrozoodporna, bez okrywy śnieżnej znosi dobrze mrozy.

</doc>
<doc id="996327" url="https://pl.wikipedia.org/wiki?curid=996327" title="Wyspy Bliskie">
Wyspy Bliskie

Wyspy Bliskie (ang. "Near Islands") – wysunięta najbardziej na zachód grupa wysp w łańcuchu Aleutów (stan Alaska). Ich łączna powierzchnia wynosi 1143,785 km². W 2000 zamieszkiwało je 47 osób. Największe wyspy w archipelagu to Attu i Agattu oraz grupa wysp Semichi (Alaid, Nizki i Shemya). Jedyne zamieszkane wyspy to Attu i Shemya.
Wyspy zostały odkryte w XVIII wieku przez rosyjskich podróżników. Ich nazwa odnosi się do ich położenia w stosunku do terytorium Rosji – są to najbliższe wybrzeżom Rosji wyspy w archipelagu Aleutów. Natomiast w stosunku do kontynentalnej Alaski są to najbardziej odległe wyspy.

</doc>
<doc id="996330" url="https://pl.wikipedia.org/wiki?curid=996330" title="Corona 55">
Corona 55

Corona 55 – amerykański satelita rozpoznawczy. Był czternastym statkiem serii Keyhole-4 "ARGON" tajnego programu CORONA. Jego zadaniem było wykonanie wywiadowczych zdjęć Ziemi. 15% materiału filmowego było nieużyteczne z powodu flar i usterki obudowy aparatów fotograficznych.
Udane misje serii KH-4 wykonały łącznie 101 743 zdjęcia na prawie 72 917 metrach taśmy filmowej.

</doc>
<doc id="996333" url="https://pl.wikipedia.org/wiki?curid=996333" title="Revillagigedo">
Revillagigedo



</doc>
<doc id="996335" url="https://pl.wikipedia.org/wiki?curid=996335" title="Włoscy Demokratyczni Socjaliści">
Włoscy Demokratyczni Socjaliści

Włoscy Demokratyczny Socjaliści (wł. "Socialisti Democratici Italiani", SDI) – włoska socjaldemokratyczna partia polityczna, uważająca się za kontynuatorkę Włoskiej Partii Socjalistycznej, działająca w latach 1998–2007.
Historia.
Partia została założona w 1998. Powołały ją powstały cztery lata wcześniej ruch Socjaliści Włoscy, Włoska Partia Socjaldemokratyczna i część działaczy małej pozaparlamentarnej Partii Socjalistycznej. Współpracowała z Drzewem Oliwnym, wchodziła w skład koalicji politycznej Róża w Pięści (razem z libertyńskim ugrupowaniem Włoscy Radykałowie), będącej jednocześnie podmiotem bloku wyborczego "L’Unione".
W 1999 uzyskała dwa mandaty, a w 2004 jeden mandat w Parlamencie Europejskim. W 2001 w ramach Drzewa Oliwnego ugrupowanie startowało na wspólnej liście z Federacją Zielonych. W 2006 otrzymało około 10 miejsc w Izbie Deputowanych i 4 wiceministrów w powołanym w tym samym roku gabinecie Romano Prodiego.
W kwietniu 2007 w partii doszło do rozłamu zainicjowanego przez zwolenników Ottaviana Del Turco, którzy powołali nowe ugrupowanie pod nazwą Sojusz Reformistów, opowiadający się za integracją formacji politycznych w ramach Unii i utworzeniem jednolitej Partii Demokratycznej.
SDI uległa rozwiązaniu w październiku 2007, łącząc się z mniejszymi partiami centrolewicowymi i tworząc Partię Socjalistyczną (formalnie zarejestrowaną w marcu następnego roku).
Krajowym sekretarzem ugrupowania i jego faktycznym liderem przez cały okres działalności pozostawał Enrico Boselli. SDI należała do Partii Europejskich Socjalistów.

</doc>
<doc id="996336" url="https://pl.wikipedia.org/wiki?curid=996336" title="Kwintus Cecyliusz Metellus Silan">
Kwintus Cecyliusz Metellus Silan

Quintus Caecilius Metellus Creticus Silanus (ur. przed ok. 27 p.n.e., zm. po 16 n.e.) był członkiem wpływowego plebejskiego rodu rzymskiego Cecyliuszy, synem Gajusza Juniusza Sylana, konsula w 17 p.n.e., adoptowanym przez Kwintusa Cecyliusza Metellusa . 
W 7 n.e. sprawował urząd konsula wraz z Aulusem Liciniuszem Nervą Silanusem. Od 11 n.e. był legatem w randze propretora w Syrii. Królem Armenii był wówczas Wonones, kiedyś oddany przez ojca, króla Partów Fraatesa, jako zakładnik Augustowi. Ok. 8 roku n.e. wysunięty przez Rzymian jako pretendent do tronu Partii, Wonones przegrał rywalizację z Artabanusem II, ale zdołał objąć tron Armenii. Rzymianie nie chcieli jednak ryzykować wojny z Artabanusem udzielając zbyt daleko idącej pomocy Wononesowi. Metellus Silanus, zarządzający wówczas Syrią, zwabił Wononesa do siebie i pozostawiając mu tytuł i pozwalając zachować przepych, otoczył strażą. W 17 n.e. cesarz Tyberiusz chcąc stworzyć przeciwwagę dla wpływów Germanika udającego się na Wschód i wyposażonego przez senat w nadzwyczajne pełnomocnictwa odwołał Metella, mianując na jego miejsce namiestnikiem Syrii Pizona. Metellus, którego córka Junia była zaręczona z synem Germanika, Neronem nie cieszył się takim zaufaniem cesarza. Oprócz córki miał dwóch synów, Kretyka Juniusza Sylana i Kwintusa Cecyliusza Druzusa Libona. Imię syna sugeruje, że żona Metellusa Silana pochodziła z rodu Skryboniuszy.

</doc>
<doc id="996338" url="https://pl.wikipedia.org/wiki?curid=996338" title="Łazy (Kielce)">
Łazy (Kielce)

Łazy – północno-zachodnia część Kielc, położona na obrzeżach miasta. 
Położenie.
Od północnego zachodu Łazy graniczą z miejscowością Kostomłoty I oraz zachodnią obwodnicą Kielc. Od wschodu Łazy sąsiadują z obszarami leśnymi, od południowego wschodu – z kieleckimi Herbami, a od południa i południowego zachodu – z Niewachlowem I i Niewachlowem II. Pomiędzy Łazami i Gruchawką płynie potok Sufragańczyk.
Historia.
Przed przyłączeniem do granic administracyjnych miasta w latach 70. XX wieku Łazy były przysiółkiem Niewachlowa w gminie Miedziana Góra (obecnie jednej z aglomeracyjnych gmin Kielc). 
Przy ulicy Smolaka znajduje się rzymskokatolicka parafia św. Józefa­ Oblubieńca NMP, liczbę wiernych szacuje się na ok. 1700 osób.
Podział dzielnicy.
Do Łazów w potocznym rozumieniu często zalicza się trzy części miasta położone w jednym obrębie ewidencyjnym i na obszarze jednej parafii:
Główne, przelotowe ulice Łazów to:
Pozostałe ulice Łazów to:
Ulice Gruchawki to:
Komunikacja miejska.
Dojazd do tej części miasta umożliwiają autobusy komunikacji miejskiej linii: 9, 21 25, 32, 107.
Handel.
Na południe od zabudowy mieszkaniowej Łazów (a ściślej tzw. Schabów) znajduje się sklep sieci handlowej Makro. W pobliżu jest też wiele małych sklepów oraz poczta.
Problem z nazewnictwem.
W związku z istnieniem dwóch ulic o nazwie Łazy na terenie aglomeracji Kielc - jednej będącej główną ulicą północnej części dzielnicy Łazy, oraz drugiej usytuowanej na osiedlu Herby w Miedzianej Górze - zdarza się, że ulice te są ze sobą bardzo często mylone.

</doc>
<doc id="996339" url="https://pl.wikipedia.org/wiki?curid=996339" title="Bóg wybacza – ja nigdy">
Bóg wybacza – ja nigdy

Bóg wybacza – ja nigdy – włosko-hiszpański spaghetti western z roku 1967, film, od którego rozpoczyna się historia duetu aktorskiego Bud Spencer &amp; Terence Hill (wcześniej spotkali się na planie "Hannibala" w 1959, jednak był to nic nieznaczący epizod). W roli czarnego charakteru wystąpił Frank Wolff, znany z późniejszej produkcji Sergia Leonego "Pewnego razu na Dzikim Zachodzie".
Opis fabuły.
Miał miejsce napad na pociąg. Pracującemu dla firmy ubezpieczeniowej Hutchowi Bessy'emu udaje się ustalić, że za zbrodnię odpowiedzialny jest Bill San Antonio. Jednak dziesięć miesięcy wcześniej miało miejsce wydarzenie, po którym wszyscy uznali Billa San Antonio za martwego, odbył się nawet pogrzeb. Uczestnik tamtych wydarzeń, Cat Stevens, podobnie jak Hutch, dąży do ponownego spotkania z Billem, jednak z innych pobudek – dla wyrównania starych rachunków.

</doc>
<doc id="996340" url="https://pl.wikipedia.org/wiki?curid=996340" title="Droga wojewódzka nr 357">
Droga wojewódzka nr 357

Droga wojewódzka nr 357 (DW357) – droga wojewódzka w województwie dolnośląskim łącząca granice kraju w Radomierzycach z drogą krajową nr 94 w Brzeźniku.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19. Wcześniej największy dopuszczalny nacisk na pojedynczą oś nie mógł przekraczać 8 ton.

</doc>
<doc id="996342" url="https://pl.wikipedia.org/wiki?curid=996342" title="Piotr Wydżga">
Piotr Wydżga

Piotr Wydżga herbu Janina – szlachcic ziemi krakowskiej, kasztelan sądecki, następnie krzyżowiec. Był również właścicielem zamków w Czorsztynie (1246) i Rytrze, zmarł w Prusach.
Według niektórych źródeł Piotr Wydżga zbudował zamek Lemiesz, wymieniony w XIV-wiecznym "Żywocie św. Kingi"; położenie tej warowni jest nieznane. Bywa utożsamiany z niejakim Wydżgą, którego testament w języku polskim (w opracowaniach nazywany "Testamententem Piotra Wydżgi") z opisem dotarcia do skarbów ukrytych w okolicach Rytra zamieścił Jan Długosz w "Księdze uposażeń diecezji krakowskiej".

</doc>
<doc id="996343" url="https://pl.wikipedia.org/wiki?curid=996343" title="Ichirō Nagai">
Ichirō Nagai

 – japoński seiyū, najbardziej znany dzięki roli Narrator / Degwin Sodo Zabi z "Mobile Suit Gundam".

</doc>
<doc id="996345" url="https://pl.wikipedia.org/wiki?curid=996345" title="Ichiro Nagai">
Ichiro Nagai



</doc>
<doc id="996347" url="https://pl.wikipedia.org/wiki?curid=996347" title="South African Army">
South African Army

South African Army (SAF, "Armia Południowoafrykańska") – wojska lądowe Republiki Południowej Afryki, część South African National Defence Force ("Południowoafrykańskie Narodowe Siły Obronne").
Tradycje wojskowe białych mieszkańców południowej Afryki wyrosły z działań wojennych na małą skalę, starć przygranicznych i nieoficjalnych oddziałów do zadań specjalnych – "komand" afrykanerskich. Przez dziesięciolecia pokój w ich państwie zawdzięczano właśnie takim działaniom oraz działaniom powstających organizacji policyjnych i straży obywatelskiej w miastach. Formacje te dały początek dużym związkom taktycznym, mogącym bronić ich terytorium i o charakterystycznej dla Burów specyfice prowadzonych przez nich działań wojennych. Po powołaniu do życia Związku Południowej Afryki w roku 1910, Generał Jan Smuts, Minister Obrony, położył nacisk na tworzenie oddzielnych armii dla każdej z czterech prowincji. "The Defence Act" (No. 13) z 1912 r. powołał "Union Defence Force" (UDF), w której skład wchodziły: "Permanent Force" (armia właściwa) i "Active Citizen Force" (ACF), zrzeszająca ochotników, którzy w razie potrzeby powołani byli do wojska. W 1912 r. prawo to zobowiązywało wszystkich białych mężczyzn pomiędzy 17. a 60. rokiem życia do służby w armii, ale prawo nie było ściśle przestrzegane z powodu dużej liczby chętnych. Połowa mężczyzn między 17. a 25. rokiem życia została skierowana do ACF. W tym czasie P"ermanent Force" składało się z 5 regimentów i małej sekcji artylerii. W latach 1913 i 1914 23.400 członków "Citizen Force" zostało skierowanych do tłumienia strajków w zakładach przemysłowych w Witwatersrand.
Dowódca.
Obecnym zwierzchnikiem armii południowoafrykańskiej jest Solly Shoke.

</doc>
<doc id="996348" url="https://pl.wikipedia.org/wiki?curid=996348" title="Ichiroo Nagai">
Ichiroo Nagai



</doc>
<doc id="996349" url="https://pl.wikipedia.org/wiki?curid=996349" title="Ichirou Nagai">
Ichirou Nagai



</doc>
<doc id="996352" url="https://pl.wikipedia.org/wiki?curid=996352" title="Witold Welcz">
Witold Welcz

Witold Eugeniusz Welcz (pseud. Wiktor Zawada) (ur. 13 września 1931 w Biłgoraju, zm. 26 marca 2006 w Lublinie) – polski dziennikarz, publicysta, prozaik.
Życiorys.
Urodził się w Biłgoraju. W roku 1955 ukończył studia na Wydziale Prawa w UMCS. Od lat studenckich współpracował z redakcjami czasopism lubelskich i z rozgłośnią Polskiego Radia w Lublinie. W latach 1955–1957 był redaktorem dziennika „Sztandar Ludu”. Następnie pracował w „Kurierze Lubelskim”. Był członkiem Stowarzyszenia Dziennikarzy Polskich oraz Związku Literatów Polskich.
Zmarł w Lublinie. Jest pochowany na cmentarzu przy ul. Lipowej w Lublinie.
Twórczość.
W połowie lat 60. zajął się twórczością literacką. Pod pseudonimem „Wiktor Zawada” pisał powieści dla młodzieży:

</doc>
<doc id="996356" url="https://pl.wikipedia.org/wiki?curid=996356" title="South African Air Force">
South African Air Force

South African Air Force (SAAF; af. "Suid-Afrikaanse Lugmag"; "Południowoafrykańskie Siły Powietrzne") – południowoafrykańskie siły powietrzne, wchodzące w skład South African National Defence Force ("Południowoafrykańskie Narodowe Siły Obronne"). Jest drugim co do historii lotnictwem na świecie.
Mottem sił powietrznych jest łacińskie "Per Aspera Ad Astra" („Przez trud do gwiazd”). W użyciu jest także slogan "Through Diversity To Airpower Excellence".
Dowódca.
Obecnym zwierzchnikiem południowoafrykańskich sił powietrznych jest generał porucznik Fabian Msimang.

</doc>
<doc id="996359" url="https://pl.wikipedia.org/wiki?curid=996359" title="Unimak">
Unimak

Unimak – największa i położona najbardziej na wschód wyspa Aleutów, wchodząca w skład Wysp Lisich. Wyspa mierzy 113 km długości oraz ok. 30–40 km szerokości. Zajmuje powierzchnię 4118 km². W 2000 wyspę zamieszkiwały 64 osoby, wszystkie w jedynej miejscowości na wyspie – False Pass.
Na wyspie Unimak znajduje się wulkan Mount Shishaldin, jeden z najbardziej aktywnych wulkanów na świecie. Wznosi się on na 2857 m n.p.m. i jest najwyższym szczytem Aleutów.
Ze względu na bliskie położenie w stosunku do stałego lądu półwyspu Alaska na wyspie znaleźć można wiele dużych ssaków, m.in. niedźwiedzia brunatnego czy karibu. Na wyspach położonych bardziej na zachód największym ssakiem jest lis rudy.

</doc>
<doc id="996361" url="https://pl.wikipedia.org/wiki?curid=996361" title="Prorex">
Prorex

Prorex – nadzwyczajny urząd państwowy w Rzeczypospolitej Obojga Narodów, odnoszący się do regenta państwa sprawującego swoje funkcje za życia króla.
Prorex był obok interrexa najwyższym po królu dostojnikiem państwowym sprawującym niektóre funkcje monarsze. Obejmował on swój urząd w przypadku nieobecności króla Polski w kraju.
Najbardziej znanym polskim prorexem był prymas Polski Stanisław Karnkowski, który sprawował funkcję namiestnika Rzeczypospolitej w latach 1593–1594 w zastępstwie przebywającego w Szwecji Zygmunta III Wazy. Podobną funkcję w latach 1698–1704 pełnił prymas Polski Michał Stefan Radziejowski, który jako prorex zastępował Augusta II Mocnego w czasie jego pobytów w Saksonii.

</doc>
<doc id="996363" url="https://pl.wikipedia.org/wiki?curid=996363" title="Über Alles">
Über Alles

Über Alles – trzeci album studyjny industrialnego zespołu Hanzel und Gretyl. Został wydany 20 maja 2003 roku. Ze względu na tytuły nawiązujące do narodowego socjalizmu (takie jak: "SS Deathstar Supergalactick" oraz "Third Reich From The Sun"), album nie został doceniony przez krytyków. Warto wspomnieć, że główną ideą albumu to satyra totalitarnych reżimów. Jakkolwiek album został dobrze przyjęty, jednakże nie odniósł już takiego wielkiego sukcesu jak dwie poprzednie płyty. Album jest zakazany w Niemczech.

</doc>
<doc id="996366" url="https://pl.wikipedia.org/wiki?curid=996366" title="Frank Wolff">
Frank Wolff

Walter Frank Hermann Wolff (ur. 11 maja 1928 w San Francisco, zm. 12 grudnia 1971 w Rzymie) – amerykański aktor. Karierę rozpoczynał w filmach Rogera Cormana, później kojarzony z włoskimi spaghetti westernami.

</doc>
<doc id="996369" url="https://pl.wikipedia.org/wiki?curid=996369" title="I liga polska w koszykówce mężczyzn (1994/1995)">
I liga polska w koszykówce mężczyzn (1994/1995)

Polska Liga Koszykówki sezon 1994/1995. Sezon rozpoczął się 17 września 1994 r. W rozgrywkach brało udział 12 zespołów. Drużyna Agro Far Kraśnik z powodu problemów finansowych wycofała się z rozgrywek w trakcie rundy rewanżowej.
Play-off.
Mecze o brązowy medal: Nobiles Włocławek - Śnieżka ASPRO 3 - 0 (101:82, 98:76, 85:78)
Ostateczna kolejność.
Do ligi awansowały: AZS Elana Toruń, Pogoń Ruda Śląska i Browary Dojlidy Instal Białystok. Zespół Śnieżki ASPRO Świebodzice nie przystąpił do kolejnych rozgrywek.

</doc>
<doc id="996370" url="https://pl.wikipedia.org/wiki?curid=996370" title="Ennio Quirino Visconti">
Ennio Quirino Visconti

Ennio Quirino Visconti
Ennio Quirino Visconti (ur. 30 października 1751 w Rzymie, zm. 7 lutego 1818 w Paryżu)– włosko-francuski historyk sztuki, muzealnik i bibliotekarz.
Od 1783 był drugim kustoszem Biblioteki Watykańskiej, przejściowo sekretarzem i bibliotekarzem rodziny Chigi, a od 1788 pełnił funkcje dyrektorskie w Muzeum Kapitolińskim. Emigrował w 1799 do Francji (naturalizacja 1814) – w Paryżu sprawował kuratelę nad zbiorami starożytnymi w Luwrze. Autor m.in. "Iconographie grecque", "Iconographie romaine".

</doc>
<doc id="996371" url="https://pl.wikipedia.org/wiki?curid=996371" title="Patmos">
Patmos

 Patmos (gr. Πάτμος) − mała grecka wyspa na Morzu Egejskim. Jest najdalej wysuniętą na północ wyspą w archipelagu Dodekanez. Najwyższym szczytem wyspy jest Profitis Ilias (269 m n.p.m.). Głównymi osadami Patmosu są Chora (stolica), Skala – jedyny port handlowy oraz pomniejsze Grikou i Kampos. W 1999 roku zabytkowe centrum z klasztorem św. Jana Teologa oraz Grota Apokalipsy zostały wpisane na listę światowego dziedzictwa UNESCO.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Kalimnos, w gminie Patmos.
Patmos jest znana dzięki wzmiance o niej w Apokalipsie świętego Jana. Wstęp apokalipsy mówi, że jej autor, Jan, został zesłany na wyspę, gdzie miał objawienie. Bardzo wczesna tradycja chrześcijańska utożsamia tego Jana ze św. Janem Apostołem. Patmos, a w szczególności Grota Apokalipsy (miejsce objawienia Jana), jest celem pielgrzymek chrześcijańskich.
O wyspie wspominają także pisarze starożytni, m.in. Pliniusz Starszy (Historia naturalna IV, 23) i Strabon (X, 5,13).
Amerykański zespół The Residents nagrał w 2008 roku muzyczne pejzaże z wyspą Patmos - "Postcards from Patmos" 

</doc>
<doc id="996372" url="https://pl.wikipedia.org/wiki?curid=996372" title="Alex Barclay">
Alex Barclay

Alex Barclay (ur. 1974 r. w Dublinie) - irlandzka pisarka.
Barclay studiowała dziennikarstwo na uniwersytecie i pracowała przez pewien czas jako autorka tekstów reklamowych w RTÉ Guide. W 2003 napisała pierwszą powieść kryminalną "Latarnię mroku" ("Darkhouse"). Jej kolejna powieść "The Caller" została wydana w 2007. Bohaterem obu jest nowojorski detektyw Joe Lucchesi.
Seria o agentce FBI Ren Bryce.
Bohaterka pracuje w Rocky Mountain Safe Streets Task Force w Denver, cierpi na zaburzenia afektywne dwubiegunowe, jej brat Beau popełnił samobójstwo.
Jej terapeutka ginie w "Time of Death".

</doc>
<doc id="996375" url="https://pl.wikipedia.org/wiki?curid=996375" title="Kościół św. Anny w Białej Podlaskiej">
Kościół św. Anny w Białej Podlaskiej

Kościół w Białej Podlaskiej w województwie lubelskim. 
Kościół parafialny parafii św. Anny w Białej Podlaskiej.
Historia.
Wybudowany w 1572, na pogorzelisku wcześniejszej świątyni (z 1525), pierwotnie jako zbór braci polskich.
Po wypędzeniu braci polskich w 1596 przez Mikołaja Krzysztofa Radziwiłła „Sierotkę”, przebudowany w latach 1596-1603 i w 1603 wyświęcony pod wezwaniem św. Anny.
Korpus prostokątny, murowany, w stylu zapóźnionego gotyku, o czym świadczą lekko ostrołukowe okna, i skarpy przyporowe.
Na polecenie Radziwiłła, do głównego korpusu dobudowano od strony wschodniej nieco węższe, zamknięte absydą prezbiterium i doń przylegające: zakrystię i skarbiec. Zaś w części zachodniej wydzielono trójarkadowy chór muzyczny.
Od południa barokowa kaplica „Różańcowa”, z 1625, pierwotnie przeznaczona na miejsce spoczynku Tekli z Wołłowiczów Radziwiłłowej, żony ówczesnego właściciela miasta Aleksandra Ludwika Radziwiłła.
Od północy barokowa kaplica pod wezwaniem św. Jana Kantego z początku XVIII w. Uważana jest przez wielu za najcenniejsze dzieło barokowe na Podlasiu. Warto też zwrócić uwagę na jej barokową wieżyczkę wschodnią. Kaplica ma bogatą sztukaterię, zdobią ją późnobarokowe obrazy na plafonie odtwarzające życie Mikołaja Krzysztofa Radziwiłła na ziemi i po śmierci.
Ołtarz główny, barokowy zbudowano przed 1696 z czarnego marmuru dębnickiego. Fundatorką była Katarzyna z Sobieskich Radziwiłłowa. W zwieńczeniu ołtarza znajduje się herb Radziwiłłów w postaci czarnego orła z trzema złotymi trąbami na piersi.
Z inicjatywy Katarzyny z Sobieskich Radziwiłłowej umieszczono na zewnątrz na kopule u stóp łacińskiego krzyża nad sygnaturką półksiężyc turecki, dla uczczenia zwycięstwa jej brata Jana III Sobieskiego nad islamem.
Od zachodu kruchta z 1873 w stylu neorenesansu lubelskiego. Wystrój wnętrz barokowy.
Od wschodniej strony świątyni, jako część murowanego ogrodzenia znajduje się trójarkadowa, dzwonnica bramna.
Korpus główny kościoła stał się wzorcem dla późniejszej i pomniejszonej w skali kaplicy wchodzącej w skład zespołu pałacowo-obronnego Radziwiłłów w Białej. Pod koniec XVIII w. stał się też natchnieniem dla twórców jednosalowego kościoła pw. Podwyższenia Krzyża Świętego w Neplach.
Na dachu świątyni znajduje się krzyż u którego podstawy widnieje leżący islamski złoty półksiężyc, umieszczony tam na pamiątkę zwycięstwa nad Turkami pod Wiedniem (w 1683).

</doc>
<doc id="996380" url="https://pl.wikipedia.org/wiki?curid=996380" title="Durbaszka">
Durbaszka

Durbaszka (934 m) – mało wybitny szczyt górski w Małych Pieninach. Znajduje się w głównym grzbiecie Małych Pienin i przebiega przez niego granica słowacko-polska.
Durbaszka od południowej, słowackiej strony jest całkowicie porośnięta lasem. W lesie tym znajdują się wapienne skały zwane Kościelnymi Skałami. Z prześwitów między drzewami miejscami ładne widoki na Tatry. Na grzbiecie, oraz północnej, polskiej stronie wielkie połoniny opadające do doliny Grajcarka. Przed II wojną światową były to tereny uprawowe Łemków ze wsi Jaworki. Wypasano tu na łąkach bydło, część stoków była zaorana. Po wojnie i wysiedleniu Łemków, założono socjalistyczną spółdzielnię produkcyjną. Wybudowano dużą bacówkę nr 1 na wysokości 835 m. Okazała się jednak niepraktyczna, a gdy spółdzielnie upadły i bacówka niszczała, postanowiono ją adaptować na bazę harcerską. Obecnie jest to gruntownie zmodernizowane schronisko pod Durbaszką i punkt ratowniczy GOPR.
Z górnej, bezleśnej części grzbietu Durbaszki rozległe widoki na Pasmo Radziejowej i Pieniny Właściwe. Obecnie wypasane są tutaj stada owiec przez baców z Podhala. Można zejść nieznakowaną ścieżką i drogą obok schroniska do drogi Jaworki – Szczawnica, tuż przy parkingu przed Wąwozem Homole. Przy drodze kilka grup skałek wapiennych, m.in. Sołtysie Skały, Czerszlowe Skałki, Czerszla oraz orczykowy wyciąg narciarski.

</doc>
<doc id="996384" url="https://pl.wikipedia.org/wiki?curid=996384" title="Kościół Świętej Trójcy w Kielcach (ewangelicko-augsburski)">
Kościół Świętej Trójcy w Kielcach (ewangelicko-augsburski)

Kościół Świętej Trójcy, zwany niekiedy ewangelickim – zabytkowy kościół przy głównym deptaku miejskim – ulicy Henryka Sienkiewicza w Kielcach.
Historia.
Pod koniec XVIII w. w Kielcach zaczęli osiedlać się specjaliści górniczy, rzemieślnicy oraz inżynierowie, którzy deklarowali się jako ewangelicy. Podobna sytuacja miała jeszcze miejsce w XIX w. Osoby, które wówczas przybyły do miasta znalazły zatrudnienie w Szkole Akademiczno-Górniczej czy Hucie Miedzi „Aleksander” na Białogonie.
W 1812 podjęto działania zmierzające do utworzenia parafii ewangelickiej w Kielcach. W 1834 parafia ewangelicka w Kielcach liczyła 611 osób. Warto przytoczyć słowa Jerzego Jerzmanowskiego: "„..."(liczba parafian)" zaczęła maleć dopiero z latami. W mieście nie pamiętano religijnych zatargów, ani nawet jaskrawych niechęci. Królowało przyjazne współżycie wyznawców różnych religii i wzajemna tolerancja”". W latach 30. XIX w. uzyskano poparcie Głównej Dyrekcji Hutniczej w Kielcach, której dyrektorem był ewangelik – Jan Ullman. W 1835 gmina ewangelicka wystąpiła z wnioskiem do władz miasta o przyznanie pod budowę kościoła placu przy obecnym deptaku. Miasto wydało pozytywną decyzję w tej sprawie i przyznało fundusze na budowę świątyni.
Świątynię wzniósł w 1837 Kajetan Hołdakowski (Chołdakowski), przedsiębiorca budowlany pochodzący z Pińczowa, pochowany na kieleckim Cmentarzu Starym. Autorem projektu był inżynier wojewódzki ówczesnego województwa krakowskiego Karol Meyzer.
W okresie Polskiej Rzeczypospolitej Ludowej świątynia była użytkowana przez parafię polskokatolicką pod wezwaniem Świętych Apostołów Piotra i Pawła.
Architektura.
Projekt zakładał wybudowanie kościoła w stylu klasycystycznym, na planie prostokąta, z jednonawowym korpusem i wieżą od strony północnej, w której zlokalizowano główne wejście do kościoła oraz schody na chór. Ówczesne założenia urbanistyczne miasta zakładały wybudowanie ulicy przez południową części działki, na której wznoszono świątynię. Dlatego plan budynku przybrał postać trapezu prostokątnego z pochyłym ramieniem od strony projektowanego ciągu komunikacyjnego.
Przy świątyni urządzono ogród, który nie zachował się do dzisiejszych czasów. Władze parafii mają w perspektywie plany jego odtworzenia. W tym samym czasie u zbiegu ulic Sienkiewicza i Hipotecznej wybudowano dom pastora, który pełni swoją funkcję do dzisiaj.
Stan obecny.
Znaczny spadek liczby wiernych i zubożenie parafii w ciągu półwiecza po II wojnie światowej znalazły odzwierciedlenie w złym stanie technicznym budynku. W tym czasie kościół był współużytkowany przez parafię polskokatolicką.
W 2001 świątynia przeszła generalny remont finansowany ze środków przyznanych przez wojewodę świętokrzyskiego. We wrześniu tego samego roku kościół otrzymał miano "Ekumenicznej Świątyni Pokoju". Jest pierwszym tego typu obiektem w kraju, w której różne kościoły, związki wyznaniowe i religijne (mniejszości religijne) o uznanym statucie prawnym w Polsce mogą odprawiać swoje obrządki religijne. Obecnie kościół służy ewangelikom, katolikom polskim i chrześcijanom wiary ewangelicznej.
Kościół jest najwyżej położonym budynkiem przy ul. Henryka Sienkiewicza; znajduje się on na wys. 299,64 m n.p.m.
Obecnie kościół ewangelicko-augsburski pw. Świętej Trójcy w Kielcach stanowi filiał parafii ewangelicko-augsburskiej w Radomiu (diecezja warszawska). Nabożeństwa odbywają się w każdą niedzielę miesiąca o godzinie 10:00.
Kościół użytkowany jest również przez kielecką parafię polskokatolicką – jej proboszczem jest ks. dziek. mgr Paweł Walczyński.

</doc>
<doc id="996386" url="https://pl.wikipedia.org/wiki?curid=996386" title="Puchar Polski w koszykówce mężczyzn 1994/1995">
Puchar Polski w koszykówce mężczyzn 1994/1995

Puchar Polski w koszykówce mężczyzn 1994/1995 został rozegrany w formie turnieju, w którym uczestniczyły trzy najlepsze zespoły Polskiej Ligi Koszykówki oraz zaproszona drużyna Lecha Batimex Poznań.
Finał.
Nobiles Włocławek – Mazowszanka Pruszków 87:80 (45:48)

</doc>
<doc id="996398" url="https://pl.wikipedia.org/wiki?curid=996398" title="Hrabstwo Williamson (Illinois)">
Hrabstwo Williamson (Illinois)

Hrabstwo Williamson – hrabstwo w USA, w stanie Illinois, z liczbą ludności wynoszącą 61 296, według spisu z 2000 roku. Siedzibą administracji hrabstwa jest Marion.
Geografia.
Według spisu hrabstwo zajmuje powierzchnię 1151 km2, z czego 1097 km2 stanowią lądy, a 54 km2 (4,72%) wody.
Sąsiednie hrabstwa.
Najszybciej rozwijającym się obszarem w Hrabstwie jest Metro Lakeland położone 88 mil na południowy wschód od St. Louis. Drogi międzystanowe 57 i 24 oraz Trasa Illinois 13 i autostrady wschód-zachód łączą główne miejscowości Murphysboro, Carbondale, Carterville, Herrin, Marion i Harrisburg. Mimo iż populacja hrabstwa nie jest duża, to na obszarze Metro Lakeland 120 000 obywateli Illinois posiada swoje domy. Najważniejszymi obszarami w Metro Lakeland są Carbondale, Herrin i Marion, w których mieszka 57 000 ludzi.
Historia.
Hrabstwo Monroe powstało w 1839 roku z terenów hrabstwa Franklin. Swoją nazwę obrało na cześć innego hrabstwa Hrabstwo Williamson (Tennessee)Hrabstwa Williamson w stanie Tennessee i na cześć Hugh Williamsona, lekarza podczas wojny o niepodległość Stanów Zjednoczonych i delegata Karoliny Północnej do Philadelphia Convention.
Hrabstwo Williamson często jest nazywane „Krwawym Williamson”, z powodu kilku krwawych zajść w historii hrabstwa: Krwawa Wendeta w 1876 roku, Strajk węglowy w 1906, Masakra Herrin w 1922, Wojna Klanów w 1924, Wojna Birger/Sheltona {gang Karola Birger i Braci Shelton) w 1927.
Demografia.
Według spisu z 2000 roku hrabstwo zamieszkuje 61 296 osób, które tworzą 25 358 gospodarstw domowych oraz 16 964 rodzin. Gęstość zaludnienia wynosi 56 osób/km2. Na terenie hrabstwa jest 27 703 budynków mieszkalnych o częstości występowania wynoszącej 25 budynków/km2. Hrabstwo zamieszkuje 95,34% ludności białej, 2,49% ludności czarnej, 0,27% rdzennych mieszkańców Ameryki, 0,50% Azjatów, 0,03% mieszkańców Pacyfiku, 0,38% ludności innej rasy oraz 0,98% ludności wywodzącej się z dwóch lub więcej ras, 1,24% ludności to Hiszpanie, Latynosi lub inni.
W hrabstwie znajduje się 25 358 gospodarstw domowych, w których 29,50% stanowią dzieci poniżej 18. roku życia mieszkający z rodzicami, 53,30% małżeństwa mieszkające wspólnie, 10,20% stanowią samotne matki oraz 33,10% to osoby nie posiadające rodziny. 28,90% wszystkich gospodarstw domowych składa się z jednej osoby oraz 13,30% żyje samotnie i ma powyżej 65. roku życia. Średnia wielkość gospodarstwa domowego wynosi 2,35 osoby, a rodziny 2,89 osoby.
Przedział wiekowy populacji hrabstwa kształtuje się następująco: 22,90% osób poniżej 18. roku życia, 8,60% pomiędzy 18. a 24. rokiem życia, 27,90% pomiędzy 25. a 44. rokiem życia, 24,10% pomiędzy 45. a 64. rokiem życia oraz 16,50% osób powyżej 65. roku życia. Średni wiek populacji wynosi 39 lat. Na każde 100 kobiet przypada 93,90 mężczyzn. Na każde 100 kobiet powyżej 18. roku życia przypada 91,70 mężczyzn.
Średni dochód dla gospodarstwa domowego wynosi 31 991 USD, a dla rodziny 40 692 dolarów. Mężczyźni osiągają średni dochód w wysokości 32 386 dolarów, a kobiety 21 570 dolarów. Średni dochód na osobę w hrabstwie wynosi 17 779 dolarów. Około 11,40% rodzin oraz 14,60% ludności żyje poniżej minimum socjalnego, z tego 19,60% poniżej 18. roku życia oraz 10,60% powyżej 65. roku życia.

</doc>
<doc id="996402" url="https://pl.wikipedia.org/wiki?curid=996402" title="Louis Visconti">
Louis Visconti

Louis Tullius Joachim Visconti (ur. 11 lutego 1791 w Rzymie, zm. 29 grudnia 1853 w Paryżu) – włosko-francuski architekt, uczeń Perciera i Fontaine’a.
Syn Ennio Quirino Viscontiego, włoskiego archeologa. W roku 1825 został architektem paryskiej Bibliothéque Nationale.
Dzieła główne: grobowiec Napoleona w kościele Inwalidów w Paryżu i plany budowy Luwru, zmienione zostały przez jego następcę Lafuela.
Wzniósł też szereg fontann w Paryżu np. (Duvois, fontanna na placu St. Sulpice, Gaillon).

</doc>
<doc id="996403" url="https://pl.wikipedia.org/wiki?curid=996403" title="Branimir Šćepanović">
Branimir Šćepanović

Branimir Šćepanović (cyr. Бранимир Шћепановић) (ur. 19 kwietnia 1937 w Podgoricy, zm. 30 listopada 2020) – serbski pisarz; autor zbiorów opowiadań ("Śmierć pana Golicy") i powieści ("Haniebne lato" 1965, "Usta pełne ziemi" 1974, "Odkupienie" 1980) o tematyce współczesnej, w których akcja często rozgrywa się w krainie jego młodości – Czarnogórze.

</doc>
<doc id="996405" url="https://pl.wikipedia.org/wiki?curid=996405" title="Proch bezsiarkowy">
Proch bezsiarkowy

Proch bezsiarkowy (potocznie zwany "kakaowym" lub "czekoladowym") – proch pirotechniczny używany m.in. przy konstrukcji fajerwerków, wytwarzany w sposób analogiczny do prochu czarnego z pominięciem siarki. W skład prochu czekoladowego wchodzi 70-85% azotanu potasu i ok. 30% węgla drzewnego. Swoje potoczne nazwy substancja zawdzięcza brązowej barwie. 
Wynaleziony został w wyniku poszukiwań materiałów wybuchowych niezawierających siarki niszczącej lufy pistoletów. Stosowany był w XIX wieku, główne w artylerii. Ze względu na złe właściwości mechaniczne, zastąpiony został prochem zawierającym niewielką (kilka procent) domieszkę siarki.

</doc>
<doc id="996407" url="https://pl.wikipedia.org/wiki?curid=996407" title="Mistrzostwa Azji U-17 w piłce nożnej 2006">
Mistrzostwa Azji U-17 w piłce nożnej 2006

XII Mistrzostwa Azji U-17 w piłce nożnej odbyły się w dniach 3 września – 17 września w Singapurze, któremu przyznano organizację imprezy w lipcu 2000. Mistrzami Azji zostali Japończycy, którzy w finale pokonali zawodników z Korei Północnej po dogrywce. Tadżykistan zajął trzecie miejsce po zwycięstwie nad Syrią.
MVP tego turnieju został japoński zawodnik Yōichirō Kakitani.
Kwalifikacje.
Drużyny biorące udział w eliminacjach reprezentowały 37 narodowych związków piłkarskie. Kwalifikacje imprezy rozpoczęły się w listopadzie 2005 i grudniu tego samego roku (z wyjątkiem grupy I w której rozpoczęły się one w lutym roku następnego) i wyłoniły 31 finalistów. Po raz pierwszy w historii Mistrzostw Azji U-17 zwycięzca poprzednich finałów – Chińska Republika Ludowa – nie otrzymał automatycznie miejsca w kolejnych finałach. (po turnieju powrócono do poprzedniego systemu i do mistrzostw w roku 2008 mistrz, wicemistrz i zdobywca trzeciego miejsca będą mieli zapewniony awans) Singapur jako gospodarz nie musiał uczestniczyć w eliminacjach.
Zakwalifikowało się 16 a nie 15 drużyn lecz reprezentacja Laosu została zdyskwalifikowana za oszustwa w mistrzostwach U-13.
Kwalifikacje rozgrywane były następującym sposobem: Każda grupa rozgrywała swoje mecze w jednym i tym samym kraju.
Grupa A (w Jordanii).
Mecze:
13 grudnia:
15 grudnia:
17 grudnia:
Grupa B (w Katarze).
Mecze:
13 grudnia:
15 listopada:
17 listopada:
Grupa C (w Omanie).
Mecze:
13 grudnia:
15 listopada:
Kassem Mannaa 22' - Fahad Al Dossari 15', 65', Yahya Dagriri 38', Raqi Fallatah 63']
17 listopada:
Grupa D (w Syrii).
Mecze:
13 listopada:
15 listopada:
17 listopada:
Grupa E (Dom/Wyjazd).
Ta grupa podobnie jak inne grupy: H oraz K, funkcjonowała w systemie meczów wyjazdowych, działo się właśnie tak, dlatego że gdyby mecze rozgrywano tylko w jednym kraju to wszystko mogłoby zostać posądzone o stronniczość.
Mecze:
21 listopada:
25 listopada:
Grupa F (w Nepalu).
Mecze:
13 listopada:
15 listopada:
17 listopada:
Grupa G (w Indiach).
Mecze:
13 listopada:
(Lallamzuala 6', Khangembamthoi Singh 10', 28', 29', 44',
Mohammed Moazzam 13', Malswamdangliana 17', 78', Mintu Boro 55')
15 listopada:
17 listopada:
Grupa H (Dom/Wyjazd).
Ta grupa podobnie jak inne grupy: E oraz K, funkcjonowała w systemie meczów wyjazdowych, działo się właśnie tak, dlatego że gdyby mecze rozgrywano tylko w jednym kraju to wszystko mogłoby zostać posądzone o stronniczość.
Mecze:
13 listopada:
17 listopada:
Grupa I (w Laosie).
Mecze:
7 lutego 2006:
9 lutego:
17 listopada:
Grupa J (w Tajlandii).
Mecze:
13 listopada:
15 listopada:
Pyaye Phyo Oo 13', 33', 58', 68', 71', Tin Win Aung 26', Aung Kyaw Myo 50', 61', Zin Myo Aung 64', 82', 86', 90)
17 listopada:
UWAGI:Tajlandia zakwalifikowała się do baraży o finały.
Grupa K (Dom/Wyjazd).
Ta grupa podobnie jak inne grupy: E oraz H, funkcjonowała w systemie meczów wyjazdowych, działo się właśnie tak, dlatego że gdyby mecze rozgrywano tylko w jednym kraju to wszystko mogłoby zostać posądzone o stronniczość.
Mecze:
13 listopada:
17 listopada:
Grupa L (w Korei Południowej).
Mecze:
13 listopada:
15 listopada:
17 listopada:
UWAGI:Korea Południowa zakwalifikowała się do baraży o finały mistrzostw.
Grupa M (w Chińskiej Republice Ludowej).
Mecze:
13 listopada:
15 listopada:
17 listopada:
Grupa N (w Korei Północnej).
Mecze:
13 listopada:
(Kim Kwang-chun 16', Ra Sang-chol 19', Rim Chol 41', 53', 70', 80', Jong Il-ju 44', 52', Myong Cha-hyon 56', 63', 63', 75', 85', Francis Chargualae 62' (sam.), Han Jin 72', Han Song 73', Kim Kwang-hyok 86' - Eric Sotto 20', 59']
15 listopada:
17 listopada:
Finały.
Grupa A.
3 września
3 września
5 września
5 września
7 września
7 września
Grupa B.
3 września
3 września
5 września
5 września
7 września
7 września
Grupa C.
4 września
6 września
8 września
UWAGI:Laos został zdyskwalifikowany przed rozegraniem swych meczów za oszustwa w mistrzostwach do lat 13.
Grupa D.
4 września
4 września
6 września
6 września
8 września
8 września
Faza pucharowa.
Ćwierćfinały.
11 września
11 września
11 września
11 września
Półfinały.
14 września
14 września
Mecz o trzecie miejsce.
17 września
Finał.
17 września
MISTRZ AZJI U-17 2006
JAPONIA DRUGI TYTUŁ MISTRZA AZJI U-17

</doc>
<doc id="996410" url="https://pl.wikipedia.org/wiki?curid=996410" title="NBA Executive of the Year Award">
NBA Executive of the Year Award

NBA Executive of the Year Award ("Menedżer Roku") – nagroda przyznawana od sezonu 1972–1973 najlepszemu menedżerowi ligi NBA.

</doc>
<doc id="996415" url="https://pl.wikipedia.org/wiki?curid=996415" title="University of Wisconsin-Madison">
University of Wisconsin-Madison

University of Wisconsin-Madison – amerykański uniwersytet publiczny z siedzibą w Madison w stanie Wisconsin. Został założony w 1848 i jest największym uniwersytetem w stanie. Uczęszcza na niego ogółem 41 000 studentów, z czego około 29 000 stanowią studenci studiów licencjackich. Od 1936 r. uniwersytet oferuje program nauczania języka polskiego, literatury i kultury polskiej, który jest najstarszym tego typu programem w USA.
Od 1848 do 1956 r. uniwersytet był częścią zespołu szkolnictwa wyższego w Wisconsin, w którego skład wchodziło miasteczko uniwersyteckie Madison, dziesięć wydziałów dla studentów pierwszego i drugiego roku University of Wisconsin Colleges oraz University of Wisconsin-Extension. W latach 1956–1971 uczelnia była częścią Uniwersytetu Wisconsin. W 1971 r. stała się niezależną częścią zespołowego Uniwersytetu Wisconsin.
Instytucja oferuje szeroki zakres studiów nauk liberalnych, profesjonalne programy i działalności studencką. Szkoła często jest określana jako „publiczny Ivy” i w 2007 r. czasopismo "US News and World Report" umieściło ją na siódmym miejscu wśród najlepszych uniwersytetów w Stanach Zjednoczonych. Uczelnia ma kilka specyficznych programów, które są zaliczane do najlepszych programów w USA, np. socjologia, edukacja.
Zespoły sportowe uniwersytetu występują w NCAA Division I i tradycyjnie nazywane są Badgers (Borsuki). Wszystkie drużyny uniwersyteckie występują w Lidze Wielkiej Dziesiątki () z wyjątkiem drużyny hokejowej, która rywalizuje w Western Collegiate Hockey Association. Drużyna futbolu amerykańskiego uniwersytetu w latach 1994, 1999 i 2000 wygrała prestiżowy mecz turniejowy "Rose Bowl". Zespół koszykarzy zdobył mistrzowski tytuł w NCAA National Championship w roku 1941, a w 2000 osiągnął szczebel półfinału w rozgrywkach mistrzowskich kraju, tzw. "Final Four".
Drużyny męskie i żeńskie w hokeja na lodzie w 2006 zdobyły mistrzowski tytuł w krajowych rozgrywkach Western Collegiate Hockey Association.
Historia.
Historia Uniwersytetu rozpoczęła się, gdy stan Wisconsin został oficjalnie wcielony do Unii w 1848 r. W artykule X, sekcja B Konstytucji Wisconsin znajduje się zapis utworzenia stanowego uniwersytetu. 26 lipca 1848 roku Nelson Dewey, pierwszy gubernator Wisconsin, podpisał akt, w którym formalnie zatwierdza założenie Uniwersytetu Wisconsin. Na spotkaniu stanowej Rady Regentów, które odbyło się 7 października w pokoju bibliotecznym na Kapitolu, zatrudniono pierwszego profesora (matematyki) uczelni Johna W. Sterlinga, który za rok nauczania miał otrzymać 500 dolarów.
Pierwsza klasa złożona z 17 studentów powstała w Madison Female Academy 5 lutego 1849. Wkrótce regenci ustalili miejsce, gdzie miało powstać miasteczko uniwersyteckie. Obszar ten obejmował 50 akrów pomiędzy jeziorem Fourth od północy, ulicą King Street (obecnie State Street) od strony wschodniej, Mineral Point Road (University Avenue) od strony południowej i drogą prowadzącą do jeziora, od strony zachodniej. Główny budynek został zaprojektowany na wzór kapitolu, z trzema piętrami zwieńczonymi kopułą, w której znajdowało się obserwatorium astronomiczne. Budynek oraz University Hall, znany teraz jako Bascom Hall w 1859 został rozbudowany. Późniejszy pożar budynku zniszczył kopułę, która nigdy nie została odbudowana. Budynek North Hall, wzniesiony w 1851, był pierwszym budynkiem miasteczka uniwersyteckiego. Pod koniec 1854 Levi Booth i Charles T. Wakeley zostali pierwszymi absolwentami uniwersytetu.
Dzięki rozwojowi programu nauczania w uczelni, w roku 1892, mury uniwersytetu opuścił pierwszy student z tytułem doktora (Ph.D.), Charles R. Van Hise, późniejszy prezydent uczelni.
W skład zespołu University of Wisconsin Colleges wchodzą instytucje:
Pomysł Wisconsin.
Studenci, wydziały i kadra pedagogiczna kierują się ideą zwaną „pomysłem Wisconsin”, powstałą w 1904 i sformułowaną przez ówczesnego prezydenta uniwersytetu Charlesa Van Hise. Jego idea głosiła, iż uczelnia ma mieć wpływ na życie w całym stanie, a badania przeprowadzane na uniwersytecie powinny służyć w rozwiązywaniu problemów codziennych, poprawie warunków zdrowotnych, środowiska i rolnictwa wszystkim mieszkańcom Wisconsin. Dewiza ta pomaga uniwersytetowi w kontaktach pomiędzy wydziałami i studentami a przemysłem i rządem stanowym.
Aktywność studencka.
W latach 1966–1970 uniwersytetem wstrząsnęły fale protestów studentów przeciwko wojnie w Wietnamie. Do stłumienia niepokojów użyto siły. Pierwsza większa demonstracja protestowała przeciw obecności w miasteczku uniwersyteckim przedsiębiorstwa chemicznego Dow Chemical Company, które produkowało w swoich zakładach napalm, wykorzystywany w wojnie w Wietnamie.
Władze użyły wówczas siły, by stłumić manifestacje. Walka studentów została udokumentowana w filmie dokumentalnym PBS "Two Days in October" oraz w książce "They Marched Into Sunlight". Wśród rannych studentów znalazł się późniejszy burmistrz Madison, Paul Soglin.
Innym celem protestów był Army Mathematics Research Center (AMRC), ulokowany w miasteczku uniwersyteckim w budynku fizyki Sterling Hall. Dyrektor Barkley Rosser publicznie próbował pomniejszyć znaczenie centrum, twierdząc, iż jego obecność uzasadniona jest badaniami matematycznymi. Jednakże studencka gazeta "The Daily Cardinal" dotarła do kwartalnego sprawozdania, które stwierdzało, że AMRC jest podporządkowane armii USA. Czasopismo opublikowało serię artykułów dochodzeniowych odkrywając, że AMRC prowadzi badania na zlecenie Amerykańskiego Departamentu Obrony ("US Department of Defense") i że są one związane z przeciwpartyzanckimi operacjami w Wietnamie. AMRC stał się magnesem dla demonstracji, podczas których demonstranci skandowali hasła „U.S. out of Vietnam! Smash Army Math!”.
24 sierpnia 1970, około godziny 3:40 w nocy, obok Sterling Hall wybuchła furgonetka napełniona mieszaniną azotanu amonu i oleju opałowego. Pomimo późnej godziny w laboratorium przebywał doktor fizyki Robert Fassnacht, który w wyniku eksplozji zginął. Bomba skonstruowana na wydziale fizyki miała zniszczyć laboratoria AMRC. Śmierć była przypadkowa. Odpowiedzialni za ten czyn Karleton Armstrong, Dwight Armstrong i David Fine zostali aresztowani i skazani. Czwarty oskarżony, Leo Burt zbiegł i nigdy nie został odnaleziony.
Domy studenckie.
University of Wisconsin-Madison, główna część Uniwersytetu Wisconsin, jest podzielony na dwadzieścia zrzeszonych college’ów i szkół. Dodatkowo podzielony jest na "undergraduate" (odpowiednik studiów licencjackich) oraz na "graduate" (odpowiednik studiów magisterskich oraz doktoranckich), oferując naukę w wydziałach biznesu, inżynierii, edukacji, rolnictwa, nauk klasycznych. Uczelnia prowadzi również szkoły prawnicze, medyczne, studia ochrony środowiska, urbanistyki i planowania, dziennikarstwa oraz farmaceutyki.
Największy uniwersytecki college, College of Letters and Science, zrzesza około połowę wszystkich zarejestrowanych studentów i składa się z trzydziestu dziewięciu wydziałów i pięciu profesjonalnych szkół wyższych prowadzących zajęcia i badania w dziedzinach biologii, astronomii, historii, geografii, językoznawstwie i ekonomii.
Ranking uczelni.
Uniwersytet Wisconsin jest czołowym publicznym uniwersytetem w Zjednoczonych Stanach i sklasyfikowany jako jeden z największych uniwersytetów badawczych na świecie.
Według National Research Council ponad siedemdziesiąt programów badawczych UW jest sklasyfikowanych w pierwszej 10 krajowych uczelni.
W Akademickim Rankingu Uniwersytetów Świata University of Wisconsin-Madison znalazł się na 16 miejscu najlepszych uniwersytetów na świecie. W raporcie Gourman jego program studiów został sklasyfikowany na trzecim miejscu, po Uniwersytecie Kalifornijskim w Berkeley i Uniwersytecie Michigan.
Uczelnia zajmuje drugie miejsce, po Uniwersytecie Harvarda, pod względem liczby absolwentów otrzymujących doktoraty. Jest jednym z 60 członków Amerykańskiego Stowarzyszenie Uniwersytetów (Association of American Universities).
Badania.
W 2003-2004 szkoła przeznaczyła 721 milion dolarów na badania w miasteczku uniwersyteckim. Oznacza to, iż University of Wisconsin-Madison jest czwartą uczelnią pod względem nakładów na badania uniwersyteckie w Stanach Zjednoczonych za Uniwersytetem Johnsa Hopkinsa, Uniwersytetem Kalifornijskim w Los Angeles i Uniwersytetem Michigan (w Ann Arbor).
Uniwersytet jest znany z badań nad komórkami embrionalnymi. Uniwersytecki profesor James Thomson był pierwszym naukowcem, który oddzielił ludzkie zarodkowe komórki macierzyste. Te i inne badania są po części finansowane przez Wisconsin Alumni Research Foundation.
Miasteczko uniwersyteckie.
Uniwersytet znajduje się w Madison; jest usytuowany w przesmyku między dwoma jeziorami Mendota i Manona. Główne miasteczko uniwersyteckie zajmuje 933 akrów (3.77 km²) ziemi, a cały kampus włącznie ze stacjami badawczymi zajmuje 10 600 akrów (42.9 km²). W miasteczku uniwersyteckim znajduje się wiele budynków zaprojektowanych przez architektów J. T. W. Jennings i Arthura Peabody. Centrum życia studenckiego jest Memorial Union. Kampus posiada własna policję, zaopatrzenie żywnościowe, szpital, budynki rekreacyjne oraz wiele innych udogodnień. Miasteczko posiada również własny ogród, UW Arboretum, w którym hodowane są różne gatunki roślin.
Miasteczko uniwersyteckie University of Wisconsin-Madison zostało zaprezentowane w filmie "Back to School" ("Powrót do szkoły") z 1986, gdzie główną rolę grał Rodney Dangerfield W filmie szkoła nazwana jest „Uniwersytet Wielkich Jezior” (Great Lakes University). Część kampusu (Bascom Hill, the Union Terrace) została też zaprezentowana w kilku scenach w filmie z 2006 roku pt. "The Last Kiss" z Zach Braffem.
Bascom Hall.
Jest to jeden z najbardziej rozpoznawalnych budynków w miasteczku uniwersyteckim i często nazywany jest sercem kampusu. Został zbudowany w 1857. W budynku kwateruje biuro uniwersyteckie, kanclerz uczelni i wicekanclerze. Bascom Hall znajduje się w Krajowym Rejestrze Miejsc Historycznych ("National Register of Historic Places").
Music Hall.
Jest to budynek zbudowany w 1878 r. w stylu gotyku wiktoriańskiego. Pierwotnie nosił nazwę Assembly Hall i był zaprojektowany dla audytorium na 800 miejsc, bibliotekę i zegar na wieży. Otwarcie budynku nastąpiło 2 marca 1880. W budynku odbywały się uroczystości i ceremonie nadawania stopni naukowych, a jego najważniejszym przeznaczeniem była biblioteka. Gdy zbiory ksiąg zostały przeniesione do innych pomieszczeń, jej miejsce w 1900 r., zajęła Szkoła Muzyczna. Wówczas budynek został nazwany Music Hall. Obecnie budynek jest również siedzibą Wydziału Urbanistyki i Planowania Regionalnego.
Związek Wisconsin.
University of Wisconsin-Madison jest, w przeciwieństwie do wielu szkół, siedzibą dwóch związków studentów.
Pierwszy z nich "Memorial Union", powstał w 1928. Związek znany jest jako "Union" lub "Terrace" i zyskał sobie opinię jako najpiękniejszy i a najbardziej awanturniczy związek studencki w studenckich kampusach. Siedziba Związku jest miejsce nad brzegiem Jeziora Mendotai, miejsce popularne również przez wszystkich studentów i chętnie odwiedzane przez społeczność miasta jako miejsce rozrywki i wypoczynku.
Związek znany jest również jako Rathskeller, nazwa pochodząca od niemieckiego pubu znajdującego się pomiędzy dwoma jeziorami. Memorial Union jest budynkiem, w którego wnętrzach znajdują się galerie sztuki, kino, teatr Wisconsin Union Theater i Craftshop. Memorial Union jest również siedzibą studentów prowadzących własny biznes na terenie kampusu, ASM StudentPrint.
Studenci i członkowie społeczności Madison zbierają się w Memorial Union podczas spotkań z weteranami wojen amerykańskich, projekcji filmów i koncertów.
Union South jest drugim związkiem studenckim w miasteczku uniwersyteckim, mającym siedzibę w południowym końcu kampusu. Został założony w 1960, by odciążyć Memorial Union.
Elektrownia Charter Street.
9,8-megawatowa elektrownia mieści się w dwóch budynkach w południowej części miasteczka akademickiego i zapewnia dopływ prądu dla całego obszaru uniwersytetu. Elektrownię otwarto w 1950 i odtąd dostarcza 50 milion kilowatogodzin rocznie. .
Biblioteki.
Uniwersytet Wisconsin, według Association of Research Libraries, zajmuje 10 miejsce pod względem wielkości zbiorów bibliotecznych w północnych Stanach Zjednoczonych.
Memorial Library jest największą biblioteką w Wisconsin i ma ponad 40 różnych wyspecjalizowanych wydziałów służących miasteczku uniwersyteckiemu. W 2004 zbiory biblioteki zawierały ponad 7,3 miliona tomów z każdej dziedzinie wiedzy. Ponadto biblioteka posiada 55 000 seryjnych tytułów i 6,2 miliona mikrofilmów i setkami tysięcy dokumentów rządowych, mapy, list muzycznych i materiałów audiowizualnych Prawie 1 milion tomów jest wypożyczane każdego roku. Memorial Library służy głównie wydziałom nauk humanistycznych i socjologii. Zbiory o tej tematyce oceniane są na 3,5 miliona tomów. Biblioteka posiada również dużą sekcje zbiorów krajowych i zagranicznych gazet, archiwum uniwersyteckie, bibliotekę muzyki, muzeum tekstu drukowanego oraz UW Digital Collections Center.
Drugą biblioteką, z której korzystają studenci, jest College Library. Biblioteka zawiera zbiory dotyczące informacji na temat college’u, materiały statystyczne na temat mniejszości narodowych, przezrocza artystyczne, kasety z muzyką i literaturą. Biblioteka college’u jest gospodarzem Centrum Medialnego z 200 stanowiskami komputerowymi.
Trzecią biblioteką jest Kurt F. Wendt Library i służy College’owi Inżynierii, wydziału informatyki, statystyki, nauk oceanograficznych i meteorologicznych.
Kolejną biblioteką jest Designated a Patent and Trademark Depository Library, w murach której przechowywane są wszystkie dokumenty związane z patentami i wynalazkami będącymi własnością Uniwersytetu Wisconsin – Madison.
Wendt Library przechowuje wszystkie projekty patentów w różnych formach. Dodatkowo, Wendt Library przechowuje książki, dzienniki, normy i 1,5 miliona technicznych sprawozdań w postaci druku i mikrofilmów.
Uniwersytet posiada również bibliotekę internetową MadCat.
MadCat zawiera bibliograficzne zapisy dla książek, periodyków, audiowizualnych materiałów, map, statystyk muzycznych, mikroform i aktualne bazy danych we wszystkich 30 bibliotek miasteczka uniwersyteckiego.
Muzea.
Na terenie uczelni mieszczą się dwa muzea:
Sport.
Drużyny sportowe występujące w barwach University of Wisconsin-Madison nazywane są Wisconsin Badgers (Borsuki z Wisconsin). Drużyny występują w NCAA’s Division I-A i Big Ten Conference. Męska i żeńska reprezentacja w hokeju występuje w Western Collegiate Hockey Association. W 2006 obydwie drużyny hokejowe wystąpiły w finale ligi i jako druga szkoła (po Uniwersytecie Connecticut Huskies w koszykówce w 2004) w historii zdobyła oba tytuły mistrzowskie w jednym roku w tej samem dyscyplinie. Wysokie miejsca rankingowe zajmują drużyny wioślarzy (Wisconsin Badgers Crew) rywalizujących w Eastern Association of Rowing Colleges. Liga ta stanowi przeciwieństwo do Ligi Bluszczowej ().
Szkolnym hymnem zespołów jest pieśń "On, Wisconsin".
Lata 2005–2006 przyniosły szkole cztery tytuły mistrzowskie drużyn uniwersyteckich w różnych dyscyplinach w jednym roku akademickim.
Futbol amerykański.
Najpopularniejsza dyscypliną sportu na uniwersytecie jest futbol amerykański. Mecze drużyny odbywają się na 80 000 stadionie Camp Randall Stadium. Po każdym spotkaniu gra maszerujący uniwersytecki zespół dęty, University of Wisconsin Marching Band.
W latach 1994, 1999 i 2000 drużyna Borsuków pod wodzą trenera Barry Alvarez sięgnęły po tytuły mistrzowskie Ligi Wielkiej Dziesiątki.
Koszykówka męska.
Drużynę Borsuki Wisconsin założono w grudniu 1898. Jej pierwszym trenerem był dr James C. Elsom. Swój pierwszy mecz rozegrali 21 stycznia 1899 roku z Milwaukee Normal Alumni przegrywając go wynikiem 15 do 25. W 1905 Christian Steinmet został pierwszym koszykarzem Wisconsin, którego wyróżniono wyborem do honorowego statusu All-American. W sezonie 1906/07, wygrał pierwszy turniej mistrzostwa Ligi Wielkiej Dziesiątki. W następnym roku powtórzyli swój sukces.
Drużyna koszykówki swoje pierwsze laury w krajowych rozgrywkach, zdobyła w 1941. Ostatnimi laty zdobywa regularnie powołania do wieńczącego sezon sportowy turnieju pucharowego NCAA Tournament jako jedna z najlepszych drużyn Ligi Wielkiej Dziesiątki. w ramach tych rozgrywek w 2000 dotarli do prestiżowej fazy półfinału, tzw. "Final Four".
Hokej na lodzie.
Pierwszą zgodę na stworzenie drużyny hokejowej wydano w 1922. Drużyna Badger Ice Hockey istniała przez do sezonu 1934/1935. Reaktywacja drużyny nastąpiła w sezonie 1963/1964. Pierwszym trenerem po przerwie był Bob Johnson od którego przylgnęła nazwa hokeistów „Borsuki Boba”. Od 1998 siedzibą zespołów hokejowych jest największa nowoczesna hala uniwersytetu, Kohl Center, o pojemności 15 237 widzów. W sezonie 1999/2000 w rozgrywkach hokejowych wystartowała żeńska reprezentacja. Męski zespół hokejowy sześciokrotnie zdobywał tytuł mistrza krajowych rozgrywek NCAA w latach 1973, 1977, 1981, 1983, 1990 i 2006.
Maskotka.
Maskotką drużyn sportowych jest borsuk zwany Bucky. Został wymyślony w 1890 i był żywym, kapryśnym i niezdyscyplinowanym borsukiem. Pomysł ten szybko został zarzucony. Nazwa "Badgers" przylgnęła jednak do zespołów uniwersytetu, a w 1940 artysta Evans uwiecznił karykaturę borsuka i w 1949 została ona zatwierdzona przez radę uczelni. Po nierozstrzygnięciu konkursu na imię borsuka postanowiono nazwać go Buckingham U. Badger, krótko: Bucky.
Pochodzenie przezwiska „borsuk” sięga jeszcze czasów kolonialnych, gdy w 1820 wielu górników żyło w kopalniach w miejscu swojej pracy aż wybudowano domy na powierzchni dla ich rodzin.
Życie studenckie.
Media.
Gazeta studencka.
University of Wisconsin-Madison jest jedynym amerykańskim uniwersytetem mającym dwie rywalizujące z sobą gazety codzienne. "The Daily Cardinal" został założony w 1892, a "The Badger Herald" w 1969. Obie są finansowo i redakcyjnie niezależnymi gazetami uniwersyteckimi. Dodatkowo wychodzi dwutygodnik liberalny "Madison Observer", założony w 2003 i konserwatywny "Mendota Beacon" założony w 2005. W 1988 zostało założone czasopismo satyryczne "The Onion" przez studentów pierwszego roku, jednakże w 2001 jego siedziba została przeniesiona do Nowego Jorku.
Radio.
W miasteczku uniwersyteckim działa stacja radiowa WSUM 91.7 FM. Powstała w 1997 i nadawała jedynie w systemie webcast. Dopiero w 2002, po zbudowaniu wieży nadawczej w Montrose w Wisconsin, zaczęła nadawać na częstotliwości 91.7 MHz. Stacja ma obecnie ok. 150 ochotniczych DJ-ów i zatrudnia 8 kierowników. Wszyscy ochotnicy są szkoleni podczas roku szkolnego i na zakończenie muszą zaprezentować własny program.
Radio posiada niezależność informacyjną od władz uczelni. Samo może dobierać muzykę, programy informacyjne i rozrywkowe. Radio to jest jedną z najnowocześniejszych studenckich stacji nadawczych w Wisconsin. Stacja uzyskała od radio/telewizyjnego dziennikarskiego stowarzyszenia stanowego Wisconsin Broadcasters Association kilka nagród za poziom informacji i ich wartość społeczną.
Imprezy studenckie.
Uniwersytet Wisconsin otrzymał wyróżnienie i zajął pierwsze miejsce wśród wszystkich uniwersytetów w kraju jako notoryczny ośrodek imprezowy i „moczymordny”: jako tzw. „party school”. Wyróżnienie to przyznało w 2005 czasopismo "Princeton Review", jak i majowe wydanie czasopisma "Playboy" W 2006 roku według "Princeton Review" Uniwersytet stracił nieco na „radosnej pijatyce”, a co za tym idzie, pozycję lidera, ale jednak utrzymał koronę za samą ilość wypitego piwa. Uniwersytet tradycyjnie utrzymuje reputację libacyj w akademikach, aktywności politycznej, zasadniczo dużego spożywania alkoholu przez społeczność, oraz słynie z nadobnych, festywnych studentek.
Do najbardziej znanych i głośnych imprez studenckich należy coroczna Mifflin Street Block Party, którego historia sięga 1960 i była wówczas kontrkulturą a obecnie odbywa się w czasie wiosennych egzaminów kończących semestr. Druga imprezą jest State Street Halloween Party. Obie te imprezy poprzedzone są dziesiątkami mniejszymi partami na których obecni są również mieszkańcy spoza miasteczka uniwersyteckiego. W 1996 roku miasto zakazało organizacji Mifflin Street Block Party, co skończyło się demonstracją i buntem studentów. Od tego czasu miasto zezwala na organizacje imprezy.
State Street Halloween Party.
State Street Halloween Party jest imprezą, na której zbiera się kilka tysięcy przebranych studentów college’u i innych szkół. W ostatnich latach imprezy te wzbudziły wiele kontrowersji i protestów mieszkańców miasta.
W 2004 roku 450 imprezowiczów zostało aresztowanych po rozpaleniu ognisk na ulicach i zniszczeniu mienia prywatnego w trakcie celebrowania święta. Mniej niż jedna czwarta aresztantów była mieszkańcami Wisconsin i mniej niż 5% było studentami University of Wisconsin-Madison. Uszkodzenie własności nastąpiło w przypadku zniszczenia baru Tomboy Girl. Z powodu tego wydarzenia "Division of University Housing" powzięła środki kontroli nad liczbą gości wchodzących do domów studenckich, ograniczając tę liczbę.
W 2006 r. wprowadzono opłaty wstępu na główną ulicę miasta, gdzie odbywały się imprezy, co jednak spowodowało bojkot większości studentów.

</doc>
<doc id="996416" url="https://pl.wikipedia.org/wiki?curid=996416" title="Piotr Zawałkiewicz">
Piotr Zawałkiewicz



</doc>
<doc id="996419" url="https://pl.wikipedia.org/wiki?curid=996419" title="Reconquista (miasto)">
Reconquista (miasto)

Reconquista – miasto w Argentynie; w prowincji Santa Fe; 74 tys. mieszkańców (2006).
Miasto jest siedzibą klubu piłkarskiego Club Atlético Adelante.

</doc>
<doc id="996424" url="https://pl.wikipedia.org/wiki?curid=996424" title="Rafaela (miasto)">
Rafaela (miasto)

Rafaela – miasto w Argentynie; w prowincji Santa Fe; 86 tys. mieszkańców (2006).
Miasto jest siedzibą klubu piłkarskiego 9 de Julio Rafaela.

</doc>
<doc id="996427" url="https://pl.wikipedia.org/wiki?curid=996427" title="San Martín (miasto)">
San Martín (miasto)

San Martín − miasto w Argentynie w prowincji Mendoza.
80 tys. mieszkańców (2006).

</doc>
<doc id="996434" url="https://pl.wikipedia.org/wiki?curid=996434" title="Presidencia Roque Sáenz Peña">
Presidencia Roque Sáenz Peña

Presidencia Roque Sáenz Peña – miasto w Argentynie w prowincji Chaco; 76 tys. mieszkańców (2006).

</doc>
<doc id="996435" url="https://pl.wikipedia.org/wiki?curid=996435" title="Madonna wśród skał">
Madonna wśród skał



</doc>
<doc id="996436" url="https://pl.wikipedia.org/wiki?curid=996436" title="Proch czekoladowy">
Proch czekoladowy



</doc>
<doc id="996438" url="https://pl.wikipedia.org/wiki?curid=996438" title="Proch kakaowy">
Proch kakaowy



</doc>
<doc id="996441" url="https://pl.wikipedia.org/wiki?curid=996441" title="San Ramón de la Nueva Orán">
San Ramón de la Nueva Orán

San Ramón de la Nueva Orán – miasto w Argentynie w prowincji Salta.
W 2006 roku miasto liczyło 66 tys. mieszkańców.

</doc>
<doc id="996445" url="https://pl.wikipedia.org/wiki?curid=996445" title="Miejscowości pozbawione praw miejskich">
Miejscowości pozbawione praw miejskich



</doc>
<doc id="996446" url="https://pl.wikipedia.org/wiki?curid=996446" title="Skiereszewo">
Skiereszewo



</doc>
<doc id="996455" url="https://pl.wikipedia.org/wiki?curid=996455" title="Tulipomania">
Tulipomania

Tulipomania (tulipanomania, tulipanowa gorączka; niderl. "tulpenmanie") – zjawisko ekonomiczne zaistniałe w XVII-wiecznej Holandii (szczególnie w latach 1636–1637), wiążące się z ogromnym wzrostem popytu i cen cebulek tulipanów na tamtejszym rynku. Uważa się, iż była to pierwsza odnotowana bańka spekulacyjna w historii.
Tulipany przybyły do Europy z Imperium Osmańskiego w XVI wieku. Szczególną popularność osiągnęły w Zjednoczonych Prowincjach Niderlandzkich, głównie za sprawą bogacącej się klasy średniej oraz arystokracji, które zaczęły konkurować ze sobą co do posiadania najrzadszych odmian tych kwiatów. Ich uprawa w Holandii została zapoczątkowana prawdopodobnie w 1593 r. przez jednego z najbardziej znanych botaników początku XVII wieku, Charlesa de L’Écluse, któremu udało się wyhodować odmianę znoszącą klimat zimniejszy od tego, który panował w Turcji. Cebulki przesłał mu Ogier de Busbecq, ambasador cesarza Ferdynanda I na dworze Sulejmana Wspaniałego. Charles de L’Écluse przeprowadzał badania, krzyżując różne odmiany tulipanów. Pewnego dnia przedmiot jego badań wykradziono z ogrodów uniwersyteckich. Niedługo potem holenderskie tulipany zostały zaatakowane przez wirusa pstrości tulipana (TBV), który sprawiał, że ich płatki przybierały niespotykane wcześniej kształty o brzegach postrzępionych i pofałdowanych. Wówczas nie znano przyczyny tego zjawiska, odkryto to dopiero w latach 20 XX wieku, wiedziano jednak, że nie jest przekazywane przez nasiona, a jedynie przez cebulki, z pewną nieprzewidywalnością. Ponieważ jest to objaw choroby, zarażone okazy często marniały, co było kolejnym elementem ryzyka. Ta anomalia ogrodnicza stała się przyczyną rozwoju niderlandzkiej „gorączki tulipanowej”. Kwiaty stały się niebawem symbolem luksusu i pozycji społecznej.
W okresie tulipomanii na tego typu tulipany wykształcił się ogromny popyt, co spowodowało gwałtowny wzrost ich cen. W 1623 r. jedna cebulka mogła osiągać cenę 1000 guldenów, w 1635 r. – 6000 guldenów, a w 1637 r. – 10000 guldenów. Dla porównania gdy jedna cebulka odmiany "Viceroy" osiągnęła cenę 2400 guldenów, to w tym samym czasie 4 tony pszenicy kosztowały 448 guldenów, 8 tłustych świń 240 guldenów, a srebrny kielich 60 guldenów.
W latach 30 XVII wieku tulipanami handlowano na giełdach holenderskich miast. Niebywały popyt na te kwiaty sprawił, że wielu Holendrów zaczęło spekulować na tym rynku (w analogiczny sposób jak współcześnie robi się to z papierami wartościowymi), licząc na zwielokrotnienie włożonego kapitału. Dochodziło do sytuacji, w których sprzedawano już posadzone tulipany albo te, które zamierzano dopiero posadzić (proceder ten nazwano „handlem wiatrem” – "wind handel", a przypominał on istniejące na współczesnych rynkach kapitałowych kontrakty terminowe).
W 1637 r. pękła bańka spekulacyjna, doprowadzając wielu ludzi do bankructwa. Załamanie rynku było spowodowane zbyt wygórowanymi cenami, na które nie było już chętnych. Drugim ważnym czynnikiem, który przyczynił się do krachu, było niewywiązywanie się kontrahentów ze zobowiązań wynikających z kontraktów gwarantujących zakup cebulek po określonych cenach w przyszłości.

</doc>
<doc id="996456" url="https://pl.wikipedia.org/wiki?curid=996456" title="Muzeum Historii Naturalnej w Berlinie">
Muzeum Historii Naturalnej w Berlinie

Muzeum Historii Naturalnej w Berlinie (niem. "Museum für Naturkunde"), muzeum w Berlinie, znane także jako "Naturkundemuseum", rzadziej jako "Humboldt-Museum", pierwsze państwowe muzeum na świecie. W swoich zbiorach posiada kolekcję ponad 30 milionów eksponatów zoologicznych, paleontologicznych, mineralogicznych i innych. Najbardziej znanymi eksponatami są: największy zrekonstruowany i złożony szkielet dinozaura na świecie oraz najlepiej zachowany, skamieniały okaz wczesnego ptaka z rodzaju "Archaeopteryx".
Jest to największe muzeum historii naturalnej w Niemczech. Formalnie jest to część Uniwersytetu Humboldta w Berlinie. Kolekcje muzealne obejmują głównie trzy dziedziny nauk przyrodniczych: zoologię, paleontologię i mineralogię. Oprócz funkcji dydaktycznych, muzeum prowadzi szeroko zakrojone prace naukowe, organizuje ekspedycje badawcze i wydaje czasopisma naukowe.
Okazy zoologiczne pochodzą między innymi z niemieckiej wyprawy głębokomorskiej Valdiva (1898–99), Niemieckiej Wyprawy na Biegun Południowy (1901-03), czy Niemieckiej Ekspedycji Sunda (1929-31). W zbiorach znajdują się także już wymarłe gatunki zwierząt jak kwagga właściwa czy wilk workowaty.
Wyprawy do złóż skamieniałości w Tendaguru, w przeszłości w Niemieckiej Afryce Wschodniej, dziś Tanzanii, wzbogaciły muzeum w okazy paleontologiczne. Zbiory te są tak bogate, że obecnie wystawia się jedynie jeden na trzysta okazów.
Dodatkowa wystawa obejmuje kolekcję minerałów, reprezentującą około 75% minerałów świata, kolekcję meteorytów, czy największe bryły bursztynu na świecie. Muzealna kolekcja minerałów wywodzi swe początki z Pruskiej Akademii Nauk z 1700.
Rekonstrukcja brachiozaura.
Okaz zrekonstruowanego dinozaura gatunku "Brachiosaurus" (lub "Giraffatitan") "brancai" zajmuje główne miejsce w środkowej sali wystawowej i jest największym, złożonym szkieletem dinozaura na świecie.
Okaz składa się ze skamieniałych kości, wykopanych podczas wyprawy niemieckiego paleontologa Wernera Janenscha do Tanzanii, w latach 1909-13. Szczątki pochodzą w większości z jednego zwierzęcia, z wyjątkiem kilku kręgów ogona, które są pozostałości innego zwierzęcia podobnej wielkości i tego samego gatunku.
Cały okaz mierzy sobie 11,72 metrów wysokości i 22,25 metrów długości. Szacuje się, że samo zwierzę ważyło ponad 50 ton. Co prawda szkielet "Diplodocus carnegiei" zmontowany w Carnegie Museum of Natural History w Pittsburghu w USA jest dłuższy (27 metrów), ale okaz berlińskiego dinozaura jest wyższy i o wiele bardziej masywny.
Archaeopteryx.
"Berliński okaz" "Archaeopteryx lithographica" (HMN 1880) jest także elementem wystawy w środkowej sali. Okaz zwierzęcia łączącego w sobie cechy dinozaurów z cechami ptaków był bezpośrednim dowodem na istnienie ogniwa ewolucyjnego łączącego gady i ptaki. Tym samym okaz ten stał się jedną z najsławniejszych skamieniałości świata.
Okaz odnaleziono w niemieckich Solnhofen w pokładach jurajskich w 1880. Jest to jeden z dziesięciu odkrytych okazów Archaeopteryxa i jednocześnie najbardziej kompletny. Inny cenny okaz to skamieniałe pióro, o wieku datowanym na 150 milionów lat, a odnalezione w 1860, także jest w zbiorach muzeum, podobnie jak kopie większości pozostałych znalezisk archeopteryksa.
Historia.
Kolekcja minerałów, zanim stała się ona okazem muzealnym, stanowiła część zbioru dydaktycznego Berlińskiej Akademii Górniczej. Po powołaniu uniwersytetu w Berlinie w 1809, przejął on część tych kolekcji w 1814 pod szyldem nowego Muzeum Mineraologii. W 1857 powołano wydział paleontologii, a w 1854 petrografii i geologii, które całkowicie przejąły pieczę nad zbiorami. W 1886 uniwersytet, nie mając już wolnych powierzchni magazynowych dla zbiorów, zaczął nieopodal budowę nowego budynku na Invalidenstrasse 43, który otwarto już jako Muzeum Historii Naturalnej w 1889.
Muzeum podczas II wojny światowej było poważnie uszkodzone. Różne naloty uszkodziły dach, jakkolwiek zbiory, przeniesione w bezpieczniejsze miejsce, pozostały w większości nieuszkodzone. Jednak podczas nalotu 3 lutego 1945 uległo zniszczeniu wschodnie skrzydło budynku, a wraz z nim zmiażdżone zostały kolekcje ssaków i szkielety wielorybów. Skrzydła nigdy później do końca nie odbudowano.
W 1993 muzeum podzieliło się na istniejące obecnie: Instytut Mineralogii, Zoologii i Paleontologii.

</doc>
<doc id="996457" url="https://pl.wikipedia.org/wiki?curid=996457" title="Goya (miasto)">
Goya (miasto)

Goya – miasto w północno-wschodniej Argentynie w prowincji Corrientes), nad Paraną; 71 tys. mieszk. (2006)
Ośrodek regionu uprawy drzew owocowych, bawełny, tytoniu; przemysł spożywczy, drzewny, skórzany i ceramiczny; port rzeczny; lotnisko.

</doc>
<doc id="996459" url="https://pl.wikipedia.org/wiki?curid=996459" title="Naturkundemuseum">
Naturkundemuseum

Niemcy:
Inne:

</doc>
<doc id="996460" url="https://pl.wikipedia.org/wiki?curid=996460" title="Humboldt-Museum">
Humboldt-Museum



</doc>
<doc id="996474" url="https://pl.wikipedia.org/wiki?curid=996474" title="Intermission">
Intermission



</doc>
<doc id="996478" url="https://pl.wikipedia.org/wiki?curid=996478" title="Tartagal">
Tartagal

Tartagal – miasto w Argentynie w prowincji Salta.
W 2006 roku miasto liczyło 56 tys. mieszkańców.

</doc>
<doc id="996479" url="https://pl.wikipedia.org/wiki?curid=996479" title="Intermission (zespół muzyczny)">
Intermission (zespół muzyczny)

Intermission – niemiecki zespół muzyczny eurodance.
Zespół tworzą wokalistka Lori Glori oraz producenci Michael Eisele i Dietmar Stehle.

</doc>
<doc id="996480" url="https://pl.wikipedia.org/wiki?curid=996480" title="Powiat bytomski">
Powiat bytomski

Powiat bytomski (niem. "Landkreis Beuthen", 1927-39 "Landkreis Beuthen-Tarnowitz") – dawny powiat ziemski ze stolicą w Bytomiu, istniejący w latach 1742-1951 roku na obrzeżach miast Bytomia i Zabrza oraz na terenie obecnego powiatu tarnogórskiego (woj. śląskie).
Historia.
Powiat bytomski powstał w 1742 roku na mocy traktatu wrocławskiego uznającego prawo Prus do Śląska. Miasto Bytom, aczkolwiek było ośrodkiem powiatu, miało własnego burmistrza i ratusz i nie podlegało starostwu.
Na mocy ustawy pruskiej z 1808 roku zlikwidowano prywatną własność miast wraz z sekularyzacją dóbr kościelnych. Rola Bytomia w tym czasie nie była dominująca. Pozostawał on nadal formalnie miastem powiatowym, jednakże do 1818 roku rezydencją starosty bytomskiego były bogatsze i lepiej zabudowane Tarnowskie Góry.
W połowie XIX wieku, dzięki rozwoju górnictwa kruszcowego i hutnictwa, nastąpiła ekspansja miasta i powiatu. Powiat znalazł się w czołówce państwa pruskiego pod względem liczby ludności, a sam Bytom stał się administracyjno-dyspozycyjnym ośrodkiem zagłębia przemysłowego. Po apogeum osiągniętym w latach 1850-70 nastąpił upadek, kiedy to powiat bytomski w 1873 roku został rozdrobniony na 5 części: powiaty bytomski, katowicki, zabrski i tarnogórski oraz samodzielny obszar dworski Czarny Las.
W 1890 roku z mocno uszczuplonego powiatu bytomskiego wydzielono Bytom, tworząc w nim pierwszy na Górnym Śląsku powiat miejski "(Stadtkreis)", a pozostałe tereny przekształcono w powiat ziemski "(Landkreis)" z siedzibą w Rozbarku (od 1927 dzielnica Bytomia). Granica przebiegała wzdłuż obecnej ulicy Korfantego w Bytomiu, przy której w latach 1897–1898 wybudowano siedzibę starostwa.
W 1921 Górny Śląsk podzielono między Polską a Niemcami, w wyniku czego Bytom i większa część powiatu znalazła się w 1922 roku w Niemczech, mimo że podczas plebiscytu w powiecie bytomskim 62 965 głosów padło za przymależnością do Polski, a 43 646 głosów za Niemcami (w samym Bytomiu zwyciężyła opcja niemiecka). Okrojony powiat bytomski składał się wówczas z 9 gmin: Miedary, Zbrosławice, Wieszowa i Stolarzowice (z Górnikami), Rokitnica, Bobrek-Karb, Szombierki (później "Chruszczów") i Miechowice. 
Po II wojnie światowej powiat bytomski przyłączono do Polski jako jeden z powiatów województwa śląskiego. Na mocy rozporządzenia Rady Ministrów z 17 marca 1951 powiat bytomski został zlikwidowany z dniem 1 kwietnia 1951, a jego tereny przyłączone do: 
Zachowano jednakże powiat miejski w Bytomiu, który przetrwał do 1975 roku, powracając jako jednostka administracyjna w związku z kolejną reformą w 1999 roku.

</doc>
<doc id="996481" url="https://pl.wikipedia.org/wiki?curid=996481" title="Intermission (film)">
Intermission (film)

Intermission – film w reżyserii Johna Crowleya z 2003 roku.

</doc>
<doc id="996483" url="https://pl.wikipedia.org/wiki?curid=996483" title="Kultura miłogradzka">
Kultura miłogradzka

Kultura miłogradzka – kultura archeologiczna okresu przedrzymskiego epoki żelaza zwana również kulturą podhorecką. Rozwijała się w VII–I wieku p.n.e. na terenach obecnej południowej części Białorusi oraz północno-zachodniej części Ukrainy, w dorzeczach rzeki Dniepr oraz Prypeć oraz na północ od Kijowa. 
Nazwa kultury wywodzi się od eponimicznego stanowiska w miejscowości Miłahrad w obwodzie homelskim. Jej rozwój przypadł na VII–I wiek p.n.e., a zakres obejmował dzisiejszy obwód homelski i częściowo obwody miński, brzeski i mohylewski oraz sąsiadującą z obwodem homelskim północno-zachodnią część Ukrainy.
Pod względem osadnictwa kultura miłogradzka dzieliła się na dwie grupy, skupiające się na obszarach w dorzeczach Dniepru i Prypeci. W grupie dnieprzańskiej osady były oddalone od siebie o 2–5 km na bardziej żyznym prawym brzegu Dniepru, na lewym – o 10 i więcej kilometrów. W dorzeczu bagnistej Prypeci na osady wybierano pagórki. Ludność kultury miłogradzkiej mieszkała w ziemiankach i domach o konstrukcji słupowej. Na osadę składało się kilka domostw, w pobliżu których wznoszono grody obronne, gdzie ludność chroniła się w czasie konfliktów.
Podstawą egzystencji były rolnictwo i hodowla. Do pracy na roli używano żelaznych i bardziej powszechnych drewnianych narzędzi pracy. Ceramika miłogradzka miała okrągłe dno i była zdobiona ornamentami. Pochówki odbywały się na dwa sposoby. Z czasem obyczaj grzebania zanikł na rzecz palenia. Groby bogatszych i znaczących osobistości na wzór scytyjski były bogato wyposażone. W okolicach Homla znaleziono wyroby z brązu i żelaza, świadczące o prowadzeniu handlu z Europą Środkową. 
Przynależność etniczna ludności kultury miłogradzkiej pozostaje przedmiotem sporów badaczy. Niektórzy naukowcy identyfikują ją z plemionami Neurów wspomnianych w "Historii" Herodota. Inni widzą związki kulturowe z Bałtami, Scytami oraz kulturą lateńską. W nauce pojawiły się także hipotezy o tym, że ludność miłogradzka miała kilka cech prasłowiańskich, a nawet stanowiła podstawę dla rozwoju kultury zarubinieckiej, jednak bardziej prawdopodobne jest, że kultura miłogradzka przez jakiś czas współistniała na ziemiach południowej Białorusi i północno-zachodniej Ukrainy z kulturą zarubiniecką.

</doc>
<doc id="996486" url="https://pl.wikipedia.org/wiki?curid=996486" title="Certificato di Lingua Italiana">
Certificato di Lingua Italiana

Certificazione della Conoscenza della Lingua Italiana "(CELI)" jest egzaminem międzynarodowym z języka włoskiego dla osób, dla których nie jest on językiem ojczystym. 
Egzamin ten organizowany jest przez uniwersytet w Perugii. Składa się z pięciu poziomów, a jego celem jest określenie stopnia opanowania języka.
Egzamin składa się z trzech części:
Egzaminy można zdawać w 5 autoryzowanych centrach egzaminacyjnych znajdujących się w Kielcach, Łodzi, Krakowie, Tarnowie i Wrocławiu.

</doc>
<doc id="996487" url="https://pl.wikipedia.org/wiki?curid=996487" title="Leonardo da Vinci (ujednoznacznienie)">
Leonardo da Vinci (ujednoznacznienie)



</doc>
<doc id="996491" url="https://pl.wikipedia.org/wiki?curid=996491" title="CELI">
CELI



</doc>
<doc id="996492" url="https://pl.wikipedia.org/wiki?curid=996492" title="Frankfurt Galaxy">
Frankfurt Galaxy

Frankfurt Galaxy – klub futbolu amerykańskiego z Frankfurtu nad Menem działający w latach 1991–2007.
Założony w 1991 roku klub był najbardziej utytułowanym i najstarszym zespołem futbolu amerykańskiego grającym w World League of American Football, a potem NFL Europa. Zespół ośmiokrotnie znalazł się w finale World Bowl wygrywając mistrzostwo czterokrotnie. Następcą Frankfurt Galaxy został Frankfurt Universe.

</doc>
<doc id="996493" url="https://pl.wikipedia.org/wiki?curid=996493" title="San Pedro de Jujuy">
San Pedro de Jujuy

San Pedro de Jujuy – miasto w Argentynie w prowincji Jujuy.
W 2006 roku 56 tys. mieszkańców.

</doc>
<doc id="996495" url="https://pl.wikipedia.org/wiki?curid=996495" title="Magyar">
Magyar



</doc>
<doc id="996496" url="https://pl.wikipedia.org/wiki?curid=996496" title="Suomi">
Suomi



</doc>
<doc id="996497" url="https://pl.wikipedia.org/wiki?curid=996497" title="Certificazione di Italiano come Lingua Straniera">
Certificazione di Italiano come Lingua Straniera

Certificazione di Italiano come Lingua Straniera "(CILS)" – międzynarodowy egzamin z języka włoskiego dla obcokrajowców, organizowany przez Uniwersytet w Sienie.
Do egzaminu można przystępować m.in. w Centro Italiano di Cultura, ośrodku kultury włoskiej w Bielsku-Białej.
Składa się z czterech poziomów, a jego celem jest określenie stopnia znajomości języka włoskiego. 
Egzamin składa się z ćwiczeń, sprawdzających umiejętności w następujących zakresach:

</doc>
<doc id="996499" url="https://pl.wikipedia.org/wiki?curid=996499" title="CILS">
CILS



</doc>
<doc id="996501" url="https://pl.wikipedia.org/wiki?curid=996501" title="San Ramon de la Nueva Oran">
San Ramon de la Nueva Oran



</doc>
<doc id="996502" url="https://pl.wikipedia.org/wiki?curid=996502" title="Presidencia Roque Saenz Pena">
Presidencia Roque Saenz Pena



</doc>
<doc id="996503" url="https://pl.wikipedia.org/wiki?curid=996503" title="Branimir Sćepanović">
Branimir Sćepanović



</doc>
<doc id="996504" url="https://pl.wikipedia.org/wiki?curid=996504" title="Branimir Szćepanović">
Branimir Szćepanović



</doc>
<doc id="996505" url="https://pl.wikipedia.org/wiki?curid=996505" title="Łukasz Bodnar">
Łukasz Bodnar

Łukasz Bodnar (ur. 10 maja 1982 we Wrocławiu) – polski kolarz szosowy, dwukrotny mistrz Polski (2007 i 2008) w jeździe indywidualnej na czas, brązowy medalista ze startu wspólnego (2013)
Aktualnie mieszka w Chrząstawie Małej. Jego bratem jest kolarz Maciej Bodnar.

</doc>
<doc id="996508" url="https://pl.wikipedia.org/wiki?curid=996508" title="Gyálarét">
Gyálarét

Gyálarét - dawniej odrębna gmina w komitacie Csongrád, dziś część Segedynu na południe od centrum miasta.
Cechą rozpoznawczą tego miejsca jest to, że znajduje się tam najniższy punkt Węgier wynoszący 78 m n.p.m.

</doc>
<doc id="996511" url="https://pl.wikipedia.org/wiki?curid=996511" title="Gyalaret">
Gyalaret



</doc>
<doc id="996516" url="https://pl.wikipedia.org/wiki?curid=996516" title="Stanisław Handzlik">
Stanisław Handzlik

Stanisław Marian Handzlik (ur. 21 stycznia 1943 w Marcyporębie) – polski hutnik, działacz związkowy i samorządowy, opozycjonista w okresie PRL, poseł na Sejm I kadencji.
Życiorys.
Z zawodu hutnik technolog walcownictwa, uzyskał wykształcenie średnie ogólnokształcące. W 1980 wstąpił do „Solidarności”, był jednym z liderów związku w Hucie im. Lenina i w Regionie Małopolska. W stanie wojennym ukrywał się przez pół roku po pacyfikacji strajku w hucie w dniu 16 grudnia 1981. Został zatrzymany około pół roku później i skazany na karę czterech lat pozbawienia wolności. Po uzyskaniu zwolnienia w 1984 współpracował z pismami podziemnymi. W 1988 był jednym z przywódców strajku w Hucie im. Lenina, po jego pacyfikacji wzywał do kontynuowania protestu w formie strajku absencyjnego.
W latach 1990–2006 przez cztery kadencje zasiadał w Radzie Miasta Krakowa (w 2. i 3. był jej przewodniczącym). Sprawował także mandat posła na Sejm I kadencji z listy Unii Demokratycznej.
Należał do założycieli Stronnictwa Konserwatywno-Ludowego, z którego przeszedł do Platformy Obywatelskiej. Od 2006 do 2010 z ramienia PO był radnym sejmiku małopolskiego. Nie uzyskał reelekcji na kolejną kadencję, jednak ponownie objął mandat radnego w 2011, zastępując jednego z nowo wybranych parlamentarzystów. W 2014 nie startował w wyborach. W 2015 został członkiem honorowego komitetu poparcia Bronisława Komorowskiego przed wyborami prezydenckimi.
Został członkiem kapituły Medalu „Niezłomnym w słowie”.
Odznaczenia i wyróżnienia.
Odznaczony Krzyżami Kawalerskim (1990), Oficerskim (2005) i Komandorskim (2010) Orderu Odrodzenia Polski.
W 2014 został laureatem nagrody honorowej „Świadek Historii” przyznanej przez Instytut Pamięci Narodowej. W 1997 otrzymał Medal Świętego Brata Alberta.

</doc>
<doc id="996518" url="https://pl.wikipedia.org/wiki?curid=996518" title="Puchar Kontynentalny 2007/2008">
Puchar Kontynentalny 2007/2008

11. edycja Pucharu Kontynentalnego odbyła się w dniach 14 września – 18 listopada 2007 roku faza eliminacyjna oraz faza finałowa od 4 stycznia do 6 stycznia 2008 w Rydze. W turnieju uczestniczyło 17 drużyn klubowych z 17 krajów. Polskę w turnieju reprezentowało Podhale Nowy Targ.
Puchar Kontynentalny zdobył Ak Bars Kazań.
I runda.
Grupa A.
Mecze grupy A odbyły się w dniach 14-16 września 2007 w Miercurea-Ciuc w Rumunii.
Drużyny biorące udział:
"Lp. = lokata, M = liczba rozegranych spotkań, W = Wygrane (ogółem), P = Porażki (ogółem), WpD = Wygrane o dogrywce lub karnych, PpD = Porażki po dogrywce lub karnych, G+ = Gole strzelone, G- = Gole stracone, Pkt = Liczba zdobytych punktów"
II runda.
Grupa B.
Mecze grupy B odbywały się w dniach 12-14 października 2007 w Aalborgu w Danii.
Drużyny biorące udział:
"Lp. = lokata, M = liczba rozegranych spotkań, W = Wygrane (ogółem), P = Porażki (ogółem), WpD = Wygrane o dogrywce lub karnych, PpD = Porażki po dogrywce lub karnych, G+ = Gole strzelone, G- = Gole stracone, Pkt = Liczba zdobytych punktów"
Grupa C.
Mecze grupy C odbywały się w dniach 12-14 października 2007 w Tilburgu w Holandii.
Drużyny biorące udział:
Tabela
"Lp. = lokata, M = liczba rozegranych spotkań, W = Wygrane (ogółem), P = Porażki (ogółem), WpD = Wygrane o dogrywce lub karnych, PpD = Porażki po dogrywce lub karnych, G+ = Gole strzelone, G- = Gole stracone, Pkt = Liczba zdobytych punktów"
Mecze
Grupa D.
Mecze grupy D odbywały się w dniach 12-14 października 2007 w Nowym Targu w Polsce.
Drużyny biorące udział:
Tabela
"Lp. = lokata, M = liczba rozegranych spotkań, W = Wygrane (ogółem), P = Porażki (ogółem), WpD = Wygrane o dogrywce lub karnych, PpD = Porażki po dogrywce lub karnych, G+ = Gole strzelone, G- = Gole stracone, Pkt = Liczba zdobytych punktów"
Mecze
Półfinał.
Grupa E.
Mecze grupy E odbywały się w dniach 16-18 listopada 2007 w Grenoble we Francji.
Drużyny biorące udział:
Tabela
"Lp. = lokata, M = liczba rozegranych spotkań, W = Wygrane (ogółem), P = Porażki (ogółem), WpD = Wygrane o dogrywce lub karnych, PpD = Porażki po dogrywce lub karnych, G+ = Gole strzelone, G- = Gole stracone, Pkt = Liczba zdobytych punktów"
Mecze
Finał.
Mecze finałowe odbywały się w dniach 4-6 stycznia 2008 w Rydze na Łotwie.
Drużyny biorące udział:
Tabela
"Lp. = lokata, M = liczba rozegranych spotkań, W = Wygrane (ogółem), P = Porażki (ogółem), WpD = Wygrane o dogrywce lub karnych, PpD = Porażki po dogrywce lub karnych, G+ = Gole strzelone, G- = Gole stracone, Pkt = Liczba zdobytych punktów"
Mecze
Skład tryumfatora.
Skład zdobywcy Pucharu Kontynentalnego – Ak Barsu Kazań:
Bramkarze:
Robert Esche, Mika Noronen.
Obrońcy:
Raymond Giroux, Grigorij Panin, Ilja Nikulin, Andriej Pierwyszyn, Andriej Zubariew, Aleksiej Jemielin, Michaił Tiulapkin, Wiaczesław Burawczikow.
Napastnicy:
Aleksiej Morozow, Siergiej Zinowjew, Danis Zaripow, Oleg Pietrow, Petr Čajánek, Jukka Hentunen, Michaił Żukow, Dienis Archipow, Aleksandr Stiepanow, Grigorij Szafigulin, Dmitrij Kazionow, Nikita Aleksiejew.
Nagrody.
Nagrody turnieju finałowego:

</doc>
<doc id="996520" url="https://pl.wikipedia.org/wiki?curid=996520" title="Czeluścinek">
Czeluścinek

Czeluścinek – przysiółek w Polsce położona w województwie wielkopolskim, w powiecie gostyńskim, w gminie Pępowo.
W okresie Wielkiego Księstwa Poznańskiego (1815-1848) miejscowość wzmiankowana jako folwark Czeluścin należała do wsi większych w ówczesnym pruskim powiecie Kröben (krobskim) w rejencji poznańskiej. Folwark Czeluścin należał do okręgu jutroszyńskiego tego powiatu i stanowił część majątku Dłonie (dziś Dłoń), którego właścicielem był wówczas (1846) Erazm Stablewski. Według spisu urzędowego z 1837 roku folwark liczył 50 mieszkańców, którzy zamieszkiwali 7 dymów (domostw). W skład majątku Dłonie wchodziły także: Czeluścin, Kołaczkowice oraz Raszewy.
W latach 1975–1998 miejscowość położona była w województwie leszczyńskim.

</doc>
<doc id="996523" url="https://pl.wikipedia.org/wiki?curid=996523" title="Orzeł Mrzeżyno">
Orzeł Mrzeżyno



</doc>
<doc id="996524" url="https://pl.wikipedia.org/wiki?curid=996524" title="Atilio Garcia">
Atilio Garcia



</doc>
<doc id="996525" url="https://pl.wikipedia.org/wiki?curid=996525" title="Tu Veneno">
Tu Veneno

Tu Veneno – druga płyta urugwajskiej aktorki i piosenkarki Natalii Oreiro z 2000 roku. Album został nominowany jako najlepszy album żeński do Latin Grammy Awards w 2001 roku. Polska premiera miała miejsce 4 czerwca 2001 roku.

</doc>
<doc id="996526" url="https://pl.wikipedia.org/wiki?curid=996526" title="Ranger's Venecia">
Ranger's Venecia



</doc>
<doc id="996528" url="https://pl.wikipedia.org/wiki?curid=996528" title="Lipiec 2007">
Lipiec 2007



</doc>
<doc id="996529" url="https://pl.wikipedia.org/wiki?curid=996529" title="Ricardo Mollo">
Ricardo Mollo

Ricardo Mollo (ur. 17 sierpnia 1957 w Pergamino) - argentyński muzyk, wokalista i gitarzysta rockowego zespołu Divididos.
Dwukrotnie żonaty; jego pierwszą żoną była piosenkarka Erica Garcia, zaś jego drugą żoną jest aktorka i piosenkarka Natalia Oreiro. Ma z nią syna, Merlína Mollo Oreiro.

</doc>
<doc id="996530" url="https://pl.wikipedia.org/wiki?curid=996530" title="Marcin Koczot">
Marcin Koczot

Marcin Koczot (ur. 31 sierpnia 1978 w Pyskowicach) – polski wokalista rockowy, kompozytor i twórca tekstów, członek zespołu Patrycji Markowskiej.
Życiorys.
Edukacja.
Ukończył Technikum Elektroenergetyczne w Gliwicach. Następnie na Wydziale Mechanicznym Technologicznym Politechniki Śląskiej uzyskał tytuł magistra inżyniera o specjalizacji edukacja techniczno-informatyczna.
Kariera.
Uczestnik III edycji programu "Idol": dostał się wówczas do etapu klubowego.
W 2011 r. wziął udział w konkursie wokalnym emitowanym w TVP2 "The Voice of Poland". Śpiewał w zespołach: Spotlight (1998–2003), Chemia (2009–2011) oraz zespole Patrycji Markowskiej (od 2003). W 2003 r. w ramach Krajowych Eliminacji do Konkursu Piosenki Eurowizji 2003 wystąpił z zespołem Spotlight, wykonując utwór w duecie z Magdą Femme – „I Believe in You”.
Od 2003 śpiewa w zespole Patrycji Markowskiej, wykonując z nią utwory w duecie na jej koncertach oraz drugie głosy.

</doc>
<doc id="996532" url="https://pl.wikipedia.org/wiki?curid=996532" title="Rzepinek (województwo lubuskie)">
Rzepinek (województwo lubuskie)

Rzepinek – osada w Polsce położona w województwie lubuskim, w powiecie słubickim, w gminie Rzepin, w sołectwie Gajec.
W latach 1975–1998 miejscowość położona była w województwie gorzowskim.
Miejscowość położona jest przy drodze lokalnej Nowy Młyn – Rzepinek, w pobliżu drogi wojewódzkiej nr 139 Górzyca – Kowalów – Rzepin – Gądków Wielki.

</doc>
<doc id="996533" url="https://pl.wikipedia.org/wiki?curid=996533" title="Rzepinek">
Rzepinek



</doc>
<doc id="996537" url="https://pl.wikipedia.org/wiki?curid=996537" title="Chór Kameralny „Ars Cantata”">
Chór Kameralny „Ars Cantata”

Chór Kameralny „Ars Cantata” Klubu Inteligencji Katolickiej w Warszawie
Historia.
Chór działa od roku 1986 przy warszawskim Klubie Inteligencji Katolickiej.
Repertuar.
Bogaty wybór sakralnej i świeckiej muzyki a’cappella z różnych epok (od średniowiecza do współczesności), muzyka inspirowana folklorem, aranżacje przebojów muzyki popularnej i filmowej, przedwojenne polskie piosenki, piosenki dla dzieci, a także kilka dużych form muzycznych, w tym z towarzyszeniem orkiestry lub organów, np.: "Gloria" Antonio Vivaldiego, "Requiem" Wolfganga Amadeusa Mozarta, "Requiem" Gabriela Fauré, "Msza Polska" Jana Maklakiewicza.

</doc>
<doc id="996540" url="https://pl.wikipedia.org/wiki?curid=996540" title="Szycie">
Szycie

Szycie – sposób łączenia miękkich materiałów (tkanin, skór) za pomocą igły i nici. Technika ta znana jest człowiekowi od czasów paleolitu (30 tys. lat p.n.e.) i poprzedziła tkanie.
Najczęściej stosuje się szycie maszynowe, np. w przemyśle odzieżowym, a także przy produkcji żagli, pościeli, zasłon itp. Szycie ręczne spotyka się coraz rzadziej w gospodarstwach domowych.
Szycie odzieży, ze względu na rozwinięty przemysł odzieżowy, nie wymaga własnoręcznych przygotowań na potrzeby gospodarstwa domowego. Czynność ta jednak stała się hobby. Wydawnictwa przygotowują szablony krawieckie do użytku domowego, dzięki którym wykonanie nawet skomplikowanych modeli nie wymaga technicznych umiejętności związanych z dziedziną konstrukcji odzieży. Szablony proponują między innymi:
Zszywanie tkanek, nerwów jest także stosowane w chirurgii.

</doc>
<doc id="996541" url="https://pl.wikipedia.org/wiki?curid=996541" title="Tunnel Neubiberg">
Tunnel Neubiberg

Tunel Neubiberg ma 327 metrów długości i położony jest przy autostradzie A8 w gminie Neubiberg, w powiecie Monachium. Trasa tunelu wiedzie pod byłymi pasami startowymi lotniska Neubiberg. Jako że autostrada München - Salzburg jest jedną z najstarszych autostrad w Niemczech, tunel Neubiberg może ubiegać się o miano jednego z najstarszych tuneli autostradowych w tym kraju.

</doc>
<doc id="996543" url="https://pl.wikipedia.org/wiki?curid=996543" title="Okradzionów">
Okradzionów

Okradzionów – dzielnica Dąbrowy Górniczej, położona we wschodniej części miasta, między Łęką a Kuźniczką Nową. Oddalona o 18 km od centrum. Powierzchnia 1068 ha. Jako dzielnica od 1977 roku. Wcześniej w gminie Łosień. Parafia Wniebowzięcia NMP, utworzona w 1982, przynależy do dekanatu sławkowskiego.
Historia.
Pierwsze wzmianki o Okradzionowie pochodzą z XIII wieku, który w tym czasie był wsią należącą do biskupstwa krakowskiego w powiecie proszowickim i województwie krakowskim, W tym okresie był jedną z miejscowości które wchodziła w skład klucza sławkowskiego. We władaniu biskupów krakowskich Okradzionów pozostawał do roku 1789 gdy obradujący sejm uchwalił przejęcie dóbr ziemskich na własność skarbu państwa, XIX-wieczni właściciele okradzionowskiego folwarku „Ustronie”, którymi byli najpierw Łubieńscy, a potem Przybylscy, zajmowali się działalnością przemysłową. W 1836 wybudowano w Okradzionowie dwa wielkie piece do wytopu surówki żelaza, przetapiające limonit wydobywany w kopalniach odkrywkowych w Sławkowie. W 1872 Zakład Hutniczy Bogusława Przybylskiego posiadał dwa wielkie piece – jeden opalany węglem drzewnym, a drugi koksem, jedną maszynę parową, dwa koła wodne, gisernię, aparat gazowy, dwa piece szwejsowe, tokarnię i kuźnię.

</doc>
<doc id="996545" url="https://pl.wikipedia.org/wiki?curid=996545" title="Sabantuj">
Sabantuj

Sabantuj (święto pługa) – tatarskie święto ludowe. Obchodzone jest po zakończeniu wiosennych prac polowych, ma charakter pikniku rodzinnego oraz sportowego: przeciąganie liny, bitwa na równoważni, rzucanie podkową, wspinanie się po słupie itp. 
W Polsce w czerwcu 2007 podlascy Tatarzy w Kruszynianach zorganizowali sabantuj po raz pierwszy od ponad stu lat. Wzięło w nim udział ponad 150 osób. 

</doc>
<doc id="996546" url="https://pl.wikipedia.org/wiki?curid=996546" title="Rakieta do squasha">
Rakieta do squasha

Rakieta do squasha – przyrząd do gry w squasha. Trzonek i pętla wypełniona nylonowym (zazwyczaj) naciągiem, służy do odbijania piłki. Rakiety można podzielić ze względu na: wagę, balans, powierzchni główki, materiału z którego jest wykonana rakieta. 
Najczęściej zbudowana z aluminium, stopu aluminium, kompozyt grafitowy, włókna węglowego.

</doc>
<doc id="996547" url="https://pl.wikipedia.org/wiki?curid=996547" title="Rekombinaza Tre">
Rekombinaza Tre

Rekombinaza Tre - eksperymentalny enzym, zmutowana rekombinaza Cre, umożliwiająca selektywne wycięcie zintegrowanego genomu wirusa HIV z genomu zainfekowanych komórek. Dotychczas enzym wykazał swoją aktywność w liniach komórek HeLa, w warunkach laboratoryjnych w ciągu trzech miesięcy całkowicie usuwając zintegrowany wirus z hodowli.
Odkrycie jest dziełem naukowców z Instytutu Heinrich Pette Wirologii Eksperymentalnej i Immunologii w Hamburgu oraz Instytutu Molekularnej Biologii Komórki i Genetyki Maxa Plancka w Dreźnie.

</doc>
<doc id="996558" url="https://pl.wikipedia.org/wiki?curid=996558" title="Tre rekombinaza">
Tre rekombinaza



</doc>
<doc id="996566" url="https://pl.wikipedia.org/wiki?curid=996566" title="Mistrzostwa Świata U-20 w Piłce Nożnej 2007">
Mistrzostwa Świata U-20 w Piłce Nożnej 2007

Mistrzostwa Świata U-20 w Piłce Nożnej 2007 – szesnasta edycja tego międzynarodowego turnieju piłkarskiego, odbywającego się w Kanadzie od 30 czerwca do 22 lipca 2007. Mecze rozgrywane były na boiskach w sześciu miastach: Toronto, Edmonton, Montreal, Ottawa, Victoria i Burnaby (aglomeracja Vancouver). Mecz finałowy został rozegrany w Toronto.
28 czerwca 2007, dwa dni przed meczem otwarcia, zostało sprzedanych 950 tys. biletów, co czyni ten turniej największym sportowym wydarzeniem jaki miał miejsce w tym kraju, a 3 lipca 2007 organizatorzy sprzedali milionowy bilet.
W turnieju uczestniczyło 24 młodzieżowych reprezentacji z sześciu konfederacji. Kanada zakwalifikowała się automatycznie jako gospodarz turnieju.
Uczestnicy.
23 drużyny zakwalifikowały się do mistrzostw świata do lat 20. Kanada jako gospodarz uczestniczy w turnieju bez kwalifikacji. Losowanie grup miało miejsce 3 marca 2007 w Liberty Grand Entertainment Complex w Toronto.
Składy.
Lista składów drużyn
Faza grupowa.
24 drużyny zostałe porozdzielane do 6 grup po 4 drużyny każda. Losowanie grup odbyło się 3 marca 2007. W grupach drużyny grają systemem kołowym. Dwie najlepsze drużyny z każdej grupy oraz cztery najlepsze zespoły, które zajęły trzecie miejsca awansowały do 1/8 finału.
Drużyny z trzecich miejsc.
Ranking drużyn, które zajęły trzecie miejsce w grupie. Cztery najlepsze awansowały do fazy pucharowej.

</doc>
<doc id="996570" url="https://pl.wikipedia.org/wiki?curid=996570" title="Tiago Splitter">
Tiago Splitter

Tiago Splitter Beirns (ur. 1 stycznia 1985 w Blumenau) – brazylijski koszykarz, występujący na pozycjach silnego skrzydłowego lub środkowego, reprezentant kraju, mistrz NBA z 2014, multimedalista rozmaitych imprez międzynarodowych. Obecnie trener od rozwoju zawodników w klubie Brooklyn Nets.
Splitter posiada także hiszpańskie obywatelstwo. Mierzący 211 cm wzrostu koszykarz większość kariery spędził w Europie. W latach 2003-10 grał w zespole TAU Ceramica, wcześniej był graczem CB Bilbao Berri. Z klubem z Vitorii regularnie występował w Eurolidze.
W 2007 został wybrany do NBA przez San Antonio Spurs w pierwszej rundzie draftu z 28 numerem. Jest członkiem reprezentacji Brazylii, brał z nią udział m.in. w MŚ 2006.
12 lipca 2010 podpisał 3-letni kontrakt z San Antonio Spurs. W lipcu 2015 roku został zawodnikiem Atlanty Hawks.
22 lutego 2017 został wytransferowany wraz z wyborem II draftu do the Philadelphia 76ers w zamian za Ersana İlyasovę.
19 lutego 2018 ogłosił oficjalnie zakończenie kariery sportowej w brazylijskiej telewizji kablowej SporTV.

</doc>
<doc id="996571" url="https://pl.wikipedia.org/wiki?curid=996571" title="Hanshan">
Hanshan

Hanshan (; także Hanshan Zi; kor. Hansan; jap. Kanzan; wiet. Hàn Sơn; ur. 760, zm. 840?) – znany buddysta i poeta chiński.
Niezwykły, legendarny pustelnik z czasów dynastii Tang. Żył w pustelni obok klasztoru Guoqing na górze Hanshan (lub Tiantai) w pobliżu miasta Tangxing. Pustelnia znajdowała się w grocie i tam powstawały jego wiersze nauczające chanu. Pozostało po nim 314 wierszy, których Hanshan w ogóle nie obdarzał tytułami. Były one czytane w klasztorach chan, sŏn i zen. 
Hanshan miał dwu przyjaciół; jednym był główny kapłan klasztoru Fenggan 豐干, a drugim – równie legendarny Shide 捨得. Hanshan i Shide byli bohaterami licznych opowieści oraz obrazów artystów chan Muqi i Liang Kaia (zob. He He Erxian).
Z niektórych źródeł wynika, że nie był mnichem i być może w ogóle nie był związany z chanem, ale jego postawa i zrozumienie były tak chanistyczne, że łączy się go z tą szkołą buddyzmu. Niemniej Hakuin Zenji w swoim komentarzu zen "Senteikimon" traktował wiersze Hanshana tak, jakby on był mistrzem chan.
Na jego cześć wybudowano na przedmieściu Suzhou Hanshan si, czyli świątynię Zimnej Góry.
Jia Jinhua po przeanalizowaniu charakterystycznych zwrotów w około 50 wierszach przypisywanych Hanshanowi, doszedł do wniosku, że ich autorem mógł być Caoshan Benji.
Występuje w gong’anach 34 z "Biyan lu" i 3 z "Congrong lu".

</doc>
<doc id="996572" url="https://pl.wikipedia.org/wiki?curid=996572" title="Matthaeus (program)">
Matthaeus (program)

program Matthaeus (ang. "Matthaeus programme") - program Mateusz jest programem Unii Europejskiej z zakresu polityki celnej, przygotowanym przez Komisję Europejską na zlecenie Parlamentu Europejskiego w 1990 r. w związku ze zmianą zadań urzędów celnych po zniesieniu 1 stycznia 1993 r. kontroli na granicach wewnętrznych Unii Europejskiej. Nazwę otrzymał na cześć biblijnego celnika i autora, pierwszej Ewangelii - św. Mateusza. Ten wspólnotowy program na rzecz wymiany i kształcenia funkcjonariuszy celnych, przeznaczonym dla administracji celnych państw członkowskich Wspólnoty obowiązywał do 1999 r., kiedy to zastąpiony został przez program Customs 2002. Matthaeus dopełniał program Eurocustoms i odwrotnie. 
Matthaeus wspierał:
Tylko w 1992 r. ze wsparcia programu skorzystało ok. 5 tys. celników (ponad 4,5 tys. z kształcenia językowego oraz ok. 400 ze staży specjalistycznych). W ramach programu "Matthaeus" realizowany jest też program "Matthaeus Tax", którego celem było szkolenie funkcjonariuszy celnych w zakresie podatków pośrednich i innych problemów fiskalnych (akcyza, VAT).

</doc>
<doc id="996574" url="https://pl.wikipedia.org/wiki?curid=996574" title="Kefizodot">
Kefizodot



</doc>
<doc id="996577" url="https://pl.wikipedia.org/wiki?curid=996577" title="Jemioła rozpierzchła">
Jemioła rozpierzchła



</doc>
<doc id="996578" url="https://pl.wikipedia.org/wiki?curid=996578" title="Jemioła jodłowa">
Jemioła jodłowa



</doc>
<doc id="996582" url="https://pl.wikipedia.org/wiki?curid=996582" title="Hanshan Deqing">
Hanshan Deqing

Hanshan Deqing (; kor. 감산덕청 "Gamsan Tŏkch’ŏng"; jap. "Kanzan Tokushō"; wiet. "Hám Sơn Đức Thanh"; ur. 1545, zm. 1623) – chiński mistrz chan.
Życiorys.
Urodził się w Quanjiao (全椒) w pobliżu Nankinu w dzisiejszej prowincji Anhui w rodzinie buddyjskiej Cai. W wieku 9 lat rozpoczął praktykę w klasztorze buddyjskim. W wieku 12 lat zamieszkał w klasztorze Bao’en w Nankinie i studiował w nim do 28 roku życia. Jego bratem dharmicznym był Xuelang Hong’en, który potem został mistrzem szkoły huayan i jogaczary (1545–1608). W wieku 19 lat został w pełni zaordynowany. Praktykował u wielu mistrzów: Xilina, Wuji, Dazhou Zhao, Yungu Fahui. Oprócz chanu studiował także nauki huayan i jingtu.
Z jego książki "Podróż Hanshana do krainy snów" wiadomo, że miał kilka doświadczeń oświecenia. Pierwsze takie doświadczenie osiągnął podczas słuchania wykładu o wszechprzenikaniu się fenomenów według "Sutry Awatamsaki". Kolejne doświadczenie przeżył na górze Wutai podczas czytania wczesnego madhjamicznego traktatu "Rzeczy się nie poruszają". Hanshan był wtedy korektorem "Księgi Chao", która była źródłem dla tekstu "Rzeczy się nie poruszają". W pewnym miejscu tekstu znajduje się historia Brahmaczarina, który opuścił dom w młodości i gdy do niego powrócił jego włosy były już siwe. Kiedy sąsiedzi zaczęli mu zadawać pytania typu „Czy ten człowiek [którego znamy] wciąż jeszcze żyje?” on odpowiedział „Wyglądam jak ten człowiek z przeszłości, ale nie jestem nim”. Po przeczytania tej historii Hanshan nagle zrozumiał, że wszystkie rzeczy ani nie przychodzą, ani nie odchodzą. Kiedy wstał i przechadzał się nie widział rzeczy w ruchu. Kiedy zwinął żaluzje okna, wiatr wiał między drzewami i liście wszędzie spadały, ale Hanshan nie widział żadnego ruchu. Kiedy poszedł oddać mocz, także nie widział żadnego ruchu. Zrozumiał dogłębnie, co tekst wyraził zdaniem „Strumienie i rzeki wpadają do oceanu, a jednak nie ma wpływania”. W tym momencie wszystkie jego egzystencjalne problemy związane z życiem i śmiercią zostały strzaskane. Napisał wtedy wiersz:
Następnego dnia mistrz chan Miaofeng zauważył zmianę w zachowaniu się Hanshana i spytał, co się stało. Hanshan odparł: „Zeszłej nocy zobaczyłem dwa żelazne woły walczące ze sobą na brzegu rzeki. Oba do niej wpadły. Od tej pory niczego o nich nie słyszałem”. Miaofeng ucieszony pogratulował mu.
W jakiś czas potem, gdy po posiłku udał się na górską przechadzkę, doświadczył nagle głębokiego samadhi. Stracił całkowicie świadomość ciała i umysłu. Doświadczał wszystkiego, całego wszechświata, jako skupionego w wielkim, doskonałym umyśle-lustrze.
Około 1565 r. został uczniem mistrza Wuji Mingxina (1512–1574), ale mimo tego dalej praktykował u mistrza Yungu Fahui (1500–1579), a od 1574 r. u mistrza Faguanga.
W 1592 roku udał się na północ Chin, na górę Wutai, gdzie przez 8 lat praktykował na jednym z jej szczytów, zwanym Hanshan feng (szczyt Głupiej Góry) i od niego przybrał swoje imię. Przeprowadził ceremonię zabezpieczającą narodziny męskiego następcy tronu. W 9 miesięcy później jedna z konkubin cesarskich urodziła syna. Po tym fakcie zaczęła go wspierać matka cesarza. W tym też czasie rozpoczął pisać szereg prac buddyjskich, które przyniosły mu sławę i ogólny szacunek.
Po kilku latach na Hanshan mistrz przeniósł się na wybrzeże w prowincji Shandong. Tam, przy finansowej pomocy matki cesarza, wybudował klasztor Haiyin na górze Lao, jeden z największych w Chinach, zwrócony w stronę morza. Po zepsuciu się relacji cesarza-syna z matką, ta sytuacja odbiła się na pozycji mistrza, który w 1595 roku został aresztowany, pozbawiony mnisiej godności i zesłany do najbardziej południowej prowincji cesarstwa, gdzie przebywał w garnizonie Leizhou. Dodatkowo spalono także jego klasztor.
Na zesłaniu musiał zgłaszać się na rozmowy z władzami. Jednak wkrótce jego sława jako byłego wybitnego mistrza chan spowodowała, że mógł, względnie swobodnie, poruszać się po prowincji. Wsławił się zorganizowaniem pomocy podczas klęski żywiołowej i uspokoił wybuchające zamieszki w stolicy prowincji Guangzhou. Podczas pobytu w rejonie stolicy w ciągu kilku lat odrestaurował słynny klasztor Szóstego Patriarchy Nanhua na górze Caoxi w Guandong (ok. 200 km od stolicy). Przekonawszy się wtedy o upadku monastycyzmu, stworzył dziesięciopunktowy zestaw reguł domu medytacji w klasztorach. Nastawione one były na sprawy administracyjne publicznego klasztoru.
Po 20 latach zesłania, w roku 1613, Hanshan odzyskał wolność. Przyjął wtedy zaproszenie od mnichów z góry Heng, najbardziej na południe wysuniętej części masywu górskiego Wutai (ok. 300 km na zachód od Caoxi). Ponownie zgolił głowę i przywdział mnisie szaty. Po niecałych trzech latach udał się na północ do Yangzi, a potem na wschód do Nankinu. Po drodze zatrzymał się na górze Lu, gdzie zachwycił się jej pięknem. W 1617 roku powrócił tu i zamieszkał w małym górskim klasztorze Wuru si (五乳寺, Klasztor Pięciu Piersi).
W 1622 roku, gdy stan jego zdrowia się pogorszył, uczniowie poprosili go o powrót do Nanhua si. Przyczynił się do odrestaurowania klasztoru.
Mistrz chan Hanshan Deqing zmarł w 1623 roku w klasztorze Nanhua, gdzie do dziś znajduje się jego zmumifikowane ciało obok mumii Huinenga. Mumie, po zniszczeniach w okresie rewolucji kulturalnej zostały odrestaurowane.
Był jednym z tych mistrzów chan, którzy pracowali nad ożywieniem podupadającego chanu w epoce Ming. Propagował praktykę chan połączoną z praktyką szkoły Czystej Krainy.
Nauki i poglądy.
Pod koniec XVI wieku rozumiano praktykę chan jako medytację, a zwłaszcza medytację „krytycznych fraz” (chiń. "huatou"), która propagowana była w XII wieku przez mistrza chan Dahui Zonggao (1089–1163). Według Hanshana, pierwszym mistrzem, który propagował tak rozumianą medytację chan w XVI wieku, był mistrz Yungu Fahui (1500–1579). W 1549 przeprowadził siedmiodniowe odosobnienie medytacyjne w klasztorze Tianjie, w którym wziął udział Hanshan. Yungu nauczał swoich uczniów użycia „krytycznych fraz” Koanu, jako medytacyjnej techniki. Propagował także wykorzystywanie „krytycznej frazy” „recytowania imienia Buddy”. Zachęcał uczniów do podnoszenia pytania „kto recytuje imię Buddy?”. Yungu podkreślał rolę wątpienia, w sposób podobny jak czynił to Dahui Zonggao. Yungu najbardziej ze wszystkich mistrzów ukształtował Hanshana. Zainspirowany przez niego udał się na górę Wutai, gdzie praktykował medytację w ascetycznych warunkach. Doświadczenie Hanshana było dość typowe dla ówczesnych zdeterminowanych mnichów. Przebywali w odległych rejonach, angażowali się głęboko w medytację łącznie z dewocjonalnym i ascetycznymi praktykami. Innymi formami medytacyjnych praktyk były „samotne ograniczenia” (chiń. "biguan") oraz małe medytacyjne cele (chiń. "chanku"), które rozsiane były np. na górze Wutai.
Ponieważ medytację rozumiano jako podstawową cechę chanu, praktykujący, tacy zwłaszcza jak trójka wybitnych mistrzów chan tego okresu Zibo Zhenke (1543–1603), Yunqi Zhuhong (1535–1615) (znany także jako Lianchi Zhuhong) i Hanshan Deqing integrowali medytację „krytycznych fraz” z innymi praktykami. Hanshan podkreślał np. rolę studiów doktrynalnych. Mistrz Yunqi Zhuhong zsyntetyzował medytację chan z praktyką Czystej Krainy. Według nich oświecenie było stopniowym procesem związanym z wytężonym treningiem. Dla nich nagłe oświecenie bez włożonego wielkiego wysiłku nie istniało.
Różnicą, które dzieliła tych mistrzów do mistrzów XVII-wiecznych, był ich pogląd na temat roli nauczycieli chan. Zarówno Yunqi, jak i Hanshan zachęcali do samotnych praktyk i unikania nominalnych i stereotypowych nauk pretensjonalnych mistrzów. Wybitni mnisi, którzy praktykowali medytacje i ascetyzm bez właściwego przekazu Dharmy, byli aprobowani jako ci, którzy osiągnęli „mądrość bez nauczycieli” (chiń. "wushizhi"). Było to dla nich określenie chwalebne, chociaż w oczach ortodoksyjnych mistrzów z późniejszych generacji, było to nieszczęście, gdyż przekaz Dharmy określał ich tożsamość jako mnichów chan z pewnej linii przekazu.
To negatywne nastawienie do roli nauczyciela w przypadku Hanshana wynikło z kilku przyczyn. Po pierwsze – nigdy nie otrzymał przekazu Dharmy, chociaż umieszcza się go w linii przekazu Wuji Mingxina (1512–1574). Po drugie, był nieustannie proszony o pisanie wstępów do prac zajmujących się niejasnymi liniami przekazu. Jego teksty wskazują na to, że chociaż praktyka przekazu Dharmy została ożywiona, on sam poważnie podważał jej wartość. Dla niego ważniejsze było oświecenie umysłu niż nominalne należenie do jakiejś linii przekazu Dharmy. Taka jego postawa wpłynęła na innych współczesnych mu mnichów i pojawiło się kilku mistrzów chan, którzy zyskali dużą sławę pod koniec panowania dynastii Ming, bez uzyskania przekazu Dharmy. Dopiero pojawienie się mistrza Miyuna Yuanwu zmieniło to nastawienie.
Podsumowanie: Hanshan miał negatywne opinie o przekazie Dharmy i nagłym oświeceniu. Dlatego też wielkim zaskoczeniem dla niego i jemu współczesnych, było pojawienie się nowicjuszy, którzy nie zmierzali poważnie studiować buddyjskich doktryn, ani też praktykować medytacji oraz wykazywali „dziwacznym” zachowaniem, że interesują ich historie gong’anowe. Hanshan i współcześni mu mistrzowie obserwowali to z pogardą i nazwali ich chan „płytkim”.
Prace literackie.
Hanshan był bardzo płodnym autorem. Jego opublikowane prace: komentarze do sutr, traktaty, świeckie wiersze itd. przekraczają 8300 stron.

</doc>
<doc id="996583" url="https://pl.wikipedia.org/wiki?curid=996583" title="8 Pułk Ułanów">
8 Pułk Ułanów



</doc>
<doc id="996585" url="https://pl.wikipedia.org/wiki?curid=996585" title="Tinganes">
Tinganes

Tinganes jest półwyspem i najstarszą dzielnicą miasta Thorshavn na Wyspach Owczych. Jego nazwa po polsku oznacza miejsce, gdzie zbierały się, podobnie jak w całej średniowiecznej Skandynawii altingi, miejscowe organy samostanowienia. Tinganes jest współcześnie siedzibą Løgtingið (lub "løgting"), farerskiego parlamentu.
Położenie.
Półwysep położony jest na wschodzie miasta, na współrzędnych . W pobliżu znajduje się współczesna dzielnica portowa.
Historia.
Pierwsze źródła wspominają o Tinganesie już w XI wieku, kiedy miało być to jedynie miejsce zebrań wolnych mężczyzn, mających radzić nad losami archipelagu, wymieniać wieści oraz handlować. Niewykluczone jednak, że miejsce to, osłonięte od wiatrów było miejscem zgromadzeń osiadłej tu ludności nordyckiej już od czasów kolonizacji, brak jednak na to potwierdzenia w źródłach. Niewiele później miejsce to stało się ośrodkiem handlu zagranicznego. Po czasach farerskich zgromadzeń ludowych pozostało wiele zapisków wyrytych w skałach półwyspu, prawdopodobnie przydających się rozmówcom w czasie dysput.
Najprawdopodobniej pierwszymi, stałymi mieszkańcami tego miejsca byli mnisi chrześcijańscy, którzy zbudowali najstarszy dziś budynek w mieście Munkastovan datowany na XIII wiek. Wtedy też Wyspy Owcze zostały przejęte przez Norwegię, przez co altingi przestały istnieć, zastąpił je, istniejący do dnia dzisiejszego løgting, składający się 32 osób.
W XVI wieku powstało na Tinganesie regularne targowisko, a także kolejne, stałe miejsca zamieszkania, drewniane, typowe, farerskie chaty z drewna, kryte danią. Zbudowali je norwescy chłopi. Powstał też w tamtym okresie fort Skansin, do obrony portu.
W 1673 wybuchł pożar, który zniszczył większość zabudowań Tinganesu, szybko jednak je wzniesiono, trzymając się w większości starych planów.
Havnar Kirkja, luterański kościół, został zbudowany w obrębie Tinganesu w 1788 roku po rozbiórce starego miejsca kultu Úti á Reyni.
W 1852 ze starego miasta przeniesiona została siedziba parlamentu do centrum miasta, jednak w 1948 z powrotem wrócił na Tinganes, gdzie urzęduje do dziś. Dzielnica ta nazywana jest "dzielnicą rządową", większość budynków jest bowiem wykorzystywana przez parlament archipelagu.

</doc>
<doc id="996587" url="https://pl.wikipedia.org/wiki?curid=996587" title="Konklawe 1503 (Pius III)">
Konklawe 1503 (Pius III)

Konklawe 16-22 września 1503 – konklawe, które po śmierci Aleksandra VI wyniosło na tron papieski Piusa III.
Śmierć Aleksandra VI.
Papież Aleksander VI zmarł 18 sierpnia 1503 roku w wieku 72 lat, prawdopodobnie z przyczyn naturalnych, choć jego śmierci od początku towarzyszyły pogłoski o rzekomej truciźnie. Papież ten słynął z rozwiązłego trybu życia i nepotyzmu, w tym zwłaszcza szczególnych względów, jakimi obdarzał swego okrutnego syna Cezara. W ostatnich latach jego pontyfikatu 27-letni Cezar Borgia, książę Romanii i dowódca wojsk papieskich, odgrywał niezwykle istotną rolę w polityce Stolicy Apostolskiej. Po śmierci ojca zamierzał przeforsować przychylnego sobie kandydata, nie przewidział jednak, że również będzie w tym czasie ciężko chory (w Rzymie szalała epidemia malarii).
Sytuacja polityczna w okresie sediswakancji.
Śmierć Aleksandra VI nastąpiła w bardzo dramatycznym dla Włoch momencie. Na Półwyspie Apenińskim toczyła się hiszpańsko-francuska wojna o koronę królestwa Neapolu oraz o ks. Mediolanu. W walki były zaangażowane niemal wszystkie ważniejsze państwa włoskie, łącznie z papiestwem, które w zależności od okoliczności popierały raz jedną, raz drugą stronę. Na terytoriach papieskich narastał sprzeciw wobec rządów papieża i jego syna, buntowały się zwłaszcza rzymskie rody arystokratyczne Colonna i Orsini oraz lokalni baronowie na prowincji, którzy w minionych latach zostali pozbawieni wielu swych dóbr i władzy na rzecz Borgiów. Zaraz po śmierci papieża zarówno w Rzymie jak i w prowincjach doszło do krwawych zamieszek. W samym Rzymie siłami zbrojnymi dysponowały aż trzy stronnictwa (Colonnów, Orsinich oraz Cezara Borgii), a w pobliżu stacjonowały hiszpańskie wojska pod dowództwem Gonsalvo de Cordoba oraz francuskie, dowodzone przez Francesco Gonzagę. Sam Cezar miał dyspozycji 12 tysięcy zbrojnych i mógł liczyć na lojalność hiszpańskich kardynałów, którzy, jak powiadano, poprzysięgli dążyć do wyboru kardynała Juana de Very, nawet za cenę schizmy. Ponadto Borgia podjął kroki mające na celu zapobieżenie powrotowi do Rzymu kardynała Giuliano della Rovere, jego osobistego wroga, co mu się jednak nie udało. Baron Fabio Orsini miał w mieście około półtora tysiąca żołnierzy, a Prospero Colonna ponad trzy tysiące. W tej sytuacji powszechnie obawiano się, że może dojść do narzucenia wyboru nowego papieża siłą.
Lista elektorów.
W konklawe wzięło udział 37 z 45 żyjących kardynałów:
Wśród elektorów było dwudziestu dwóch Włochów, jedenastu Hiszpanów, dwóch Francuzów (d’Amboise i d’Albret), a nadto Portugalczyk (da Costa) i Grek (Podocator). Aż dwudziestu pięciu z nich było nominatami Aleksandra VI. Czterech mianował Innocenty VIII, sześciu Sykstus IV, a po jednym Paweł II (Carafa) i Pius II (Piccolomini).
Nieobecni.
Ośmiu kardynałów nie przybyło na konklawe, w tym trzech Francuzów, dwóch Włochów, Hiszpan, Niemiec i Węgier:
Wszystkich mianował Aleksander VI, z wyjątkiem protoprezbitera del Milà y Borja, którego mianował jeszcze Kalikst III.
Przygotowania do elekcji.
Zupełnie kluczową sprawą było zapewnienie kardynałom bezpieczeństwa i swobody podczas elekcji. Za warunek konieczny dla osiągnięcia tego celu uważano wyjazd z miasta wszystkich baronów, a w szczególności Cezara Borgii i w tym kierunku włoscy kardynałowie działali od początku sediswakancji. Z uwagi na swą chorobę Cezar okazał się skłonny do układów. Najpierw wszedł w taktyczne porozumienie z rodem Colonna, a 22 sierpnia złożył uroczystą przysięgę posłuszeństwa Świętemu Kolegium. W zamian Kolegium Kardynalskie zatwierdziło go na stanowisku Kapitana Generalnego Kościoła. Jednocześnie jednak kardynałowie jednogłośnie zadecydowali, że konklawe odbędzie się w zamku św. Anioła, a nie, jak nakazywała tradycja, w Watykanie, który znajdował się pod kontrolą Borgii. Decyzję tę powszechnie odebrano jako deklarację braku zaufania do syna Aleksandra VI. Ostatecznie, z końcem sierpnia, przy pomocy ambasadorów Hiszpanii, Francji, cesarza i Wenecji, Święte Kolegium wydało zarządzenie, że wszyscy baronowie, w tym Cezar Borgia, Orsini i Colonna wraz ze swoimi wojskami mają wyjechać z Rzymu i nie powracać do niego aż do wyboru nowego papieża. Również wojska francuskie i hiszpańskie otrzymały zakaz zbliżania się do miasta. Cezar podporządkował się temu bardzo niechętnie i 1 września schronił się w Nepi pod opieką Francuzów, z którymi tego samego dnia zawarł przymierze. Święte Kolegium odzyskało kontrolę nad Watykanem i mogło przystąpić do wyboru papieża.
W chwili śmierci Aleksandra VI wielu kardynałów nie było obecnych w Rzymie i dopiero dowiedziawszy się o jego zgonie przybywali do miasta. 30 sierpnia przybył Soderini, 1 września Cornaro, 3 września Trivulzio oraz znienawidzony przez Cezara kardynał Della Rovere, 6 września Colonna, 9 września kamerling Riario, a 10 września Amboise, Aragona i Sforza.
Frakcje.
Kolegium Kardynałów było mocno podzielone, przy czym silnymi stronnictwami dysponowały dwa mocarstwa: Francja i Hiszpania. Partię francuską tworzyli kardynałowie d’Amboise i d’Albret, sprzymierzeni z nimi kardynałowie Sanseverino i Fieschi oraz florentyńczycy Medici i Soderini, a także Aragona i Sforza, choć ci ostatni raczej z przymusu niż własnej woli. Jedenastu hiszpańskich kardynałów (Carvajal, Serra, Castro, Pedro Luis de Borja, Francisco de Borja, Castellar, Remolino, Desprats, Casanova, Vera i Lloris) tworzyło jednolite stronnictwo, lojalne jednak w pierwszej kolejności nie wobec króla Hiszpanii, lecz Cezara Borgii. Nominalnym liderem Hiszpanów był Carvajal. Sprzymierzony z nimi był także wpływowy kardynał Giovanni Colonna, którego ród zawarł taktyczny sojusz z Cezarem Borgią przeciwko swym odwiecznym rywalom, Orsinim. 1 września 1503 Cezar Borgia zawarł przymierze z Francuzami i obiecał im wsparcie swych sprzymierzeńców na konklawe, jednak wyjazd Borgii z Rzymu oznaczał utratę przez niego bezpośredniej kontroli nad hiszpańskimi kardynałami i postawił zawarte porozumienie pod dużym znakiem zapytania.
Pozostali kardynałowie (niemal bez wyjątku Włosi) tworzyli teoretycznie najsilniejszą frakcję („partia włoska”), jednak w praktyce nie stanowili oni jednolitego stronnictwa. Część z nich popierała Giuliano della Rovere, część Carafę, a jeszcze inni Pallaviciniego.
Kandydaci.
Najbardziej aktywną kampanię wyborczą prowadził kardynał d’Amboise, szczodrze wspierany przez swojego króla Ludwika XII. Nie przebierał w środkach, uciekając się nawet do symonii i w początkowych raportach z optymizmem informował króla o swej kandydaturze. Szybko jednak przekonał się, że nastroje zarówno w mieście jak i w Świętym Kolegium są przeciwne francuskiemu papieżowi. Jego nominalny sojusznik, Ascanio Sforza, publicznie zadeklarował, że obiecał królowi Francji oddanie głosu na kardynała Amboise wyłącznie dlatego, że było to warunkiem odzyskania wolności i choć słowa dotrzyma, nie uczyni nic więcej dla wspierania tej kandydatury.
Hiszpania nie miała swojego oficjalnego kandydata, ale król Ferdynand w instrukcjach dla swego ambasadora rekomendował wspieranie kandydatur Piccolominiego, Castro i Carvajala, a w dalszej kolejności Podocatora i Pallaviciniego, a blokowanie Giuliano della Rovere. Włosi byli podzieleni między Carafę, della Roverę i Pallaviciniego. Jako kandydata neutralnego wymieniano da Costę, ale jego zaawansowany wiek (97 lat) i portugalskie pochodzenie przemawiały przeciwko niemu. Największe szanse dawano kandydatom popieranym przez Hiszpanię, zwłaszcza Piccolominiemu, Podocatorowi i Pallaviciniemu.
Konklawe.
Konklawe rozpoczęło się 16 września 1503. Na początku kardynałowie podpisali kapitulację wyborczą, która zobowiązywała elekta do zwołania soboru w ciągu dwóch lat i rozpoczęcia reformy Kościoła. Pierwsze głosowanie odbyło się 21 września. Zgodnie z poczynionymi ustaleniami, elektorzy mogli wskazać do pięciu kandydatów, układając ich według preferencji. Sumując wszystkie oddane głosy, wyniki pierwszego głosowania przedstawiały się następująco:
Biorąc jednak pod uwagę tylko główne preferencje, wyniki były następujące:
Głosowanie nie przyniosło żadnemu z kandydatów przewagi, toteż zaczęto poszukiwać kandydata kompromisowego, przejściowego. Główną rolę w tych staraniach odegrali kardynałowie z partii francuskiej, Amboise i Sforza, którzy zaproponowali 64-letniego Francesco Piccolominiego. Był to kandydat akceptowalny dla Hiszpanów, toteż bez trudu zawarto porozumienie co do jego wyboru.
Wybór Piusa III.
Poranne głosowanie 22 września 1503 było czystą formalnością. Na Piccolominiego zagłosowali wszyscy elektorzy z wyjątkiem jego samego, choć pięciu wskazało go tylko jako kandydata „rezerwowego”. Uwzględniając wszystkie głosy, Piccolomini otrzymał ich trzydzieści sześć (w tym trzydzieści jeden głównych preferencji i pięć „rezerwowych”), d’Amboise cztery (w tym trzy jako główne i jeden „rezerwowy”), Carafa trzy (wszystkie trzy jako główne), Giuliano della Rovere dwa (oba „rezerwowe”), a San Giorgio jeden („rezerwowy”). Sam Piccolomini zagłosował na Carafę (jako kandydata głównego) i San Giorgio (jako rezerwowego).
Papież przybrał imię Piusa III, ze względu na pamięć jego wuja Piusa II. 30 września przyjął święcenia kapłańskie, a 1 października sakrę biskupią z rąk kardynała-biskupa Ostii Giuliano della Rovere. 8 października został uroczyście koronowany przez kamerlinga Raffaele Riario.
Wybór ten spotkał się z ogromnym poparciem ze strony Rzymian. Piccolomini uchodził za prawego człowieka, a w trakcie pontyfikatu Aleksandra VI miał odwagę krytykować jego postępowanie. Deklarował on chęć przywrócenia papiestwu prestiżu nadszarpniętego przez poprzedników. Jednakże w chwili wyboru był już ciężko chory i po 26 dniach pontyfikatu zmarł, nie zdążywszy podjąć żadnych istotnych kroków reformatorskich.

</doc>
<doc id="996589" url="https://pl.wikipedia.org/wiki?curid=996589" title="Coca-Cola Company">
Coca-Cola Company



</doc>
<doc id="996590" url="https://pl.wikipedia.org/wiki?curid=996590" title="Grażyna Kuroń">
Grażyna Kuroń

Elżbieta Grażyna Borucka-Kuroń, również "Gajka" lub "Gaja Kuroń" (ur. 2 stycznia 1940, zm. 23 listopada 1982) – polska opozycjonistka, pierwsza żona Jacka Kuronia, matka Macieja Kuronia.
Życiorys.
Córka Edmunda i Marianny. Jacka Kuronia poznała w 1955, w trakcie kolonii letniej dla dzieci z przedmieść Warszawy, którą organizowali tzw. walterowcy (nazwani tak na cześć gen. Karola Świerczewskiego „Waltera”) w Wolinie. Była tam zastępową. Pobrali się w 1959, a w 1960 urodził się ich syn Maciej.
Planowała zostać fizykiem, ale po namowach męża zdecydowała się studiować psychologię na Uniwersytecie Warszawskim. Po ukończeniu studiów w 1964 dostała się na staż asystencki; chciała zostać na uczelni, ale jako żona Jacka Kuronia nie miała na to szans. Pracowała w poradni wychowawczo-zawodowej na Grochowie, później przez kilkanaście lat na Żoliborzu.
Gdy w 1965 Jacek Kuroń i Karol Modzelewski zostali skazani za "List otwarty do członków PZPR", Grażyna Kuroń podtrzymywała kontakty z uczestnikami założonego przez nich klubu dyskusyjnego na Uniwersytecie Warszawskim. W marcu 1968 organizowała wysyłanie pieniędzy i paczek więźniom z różnych ośrodków akademickich.
Formalnie nigdy nie była członkinią Komitetu Obrony Robotników, choć aktywnie go wspierała. Mieszkanie Kuroniów przy ul. Mickiewicza 27 było dla opozycjonistów miejscem spotkań. Gdy Jacek Kuroń przebywał w więzieniu, udzielała im informacji, podtrzymywała na duchu, przekazywała wiadomości o represjach za granicę. Udzielała pomocy żonom więzionych robotników, m.in. radząc, jak napisać podanie do sądu o „wypiskę” czy widzenie z mężem.
W 1965 zatrzymana na jeden dzień. 21 marca 1979, w czasie napaści na mieszkanie Jacka Kuronia, Grażyna Kuroń, jej syn Maciej oraz ojciec Kuronia zostali poturbowani.
Od 15 grudnia 1981 była internowana w ośrodkach w Gołdapi i Darłówku. Zwolniona przez władze stanu wojennego w czerwcu 1982 ze względów zdrowotnych. Marek Edelman umieścił ją w Szpitalu im. Pirogowa w Łodzi z podejrzeniem bakteryjnego zapalenia płuc lub gruźlicy. Wkrótce potem Jacek Kuroń, który w tym czasie przebywał w więzieniu, otrzymał wiadomość od generała Czesława Kiszczaka, że jeśli tylko zajdzie potrzeba leczenia Grażyny Kuroń za granicą, nie będzie miał nic przeciwko temu, żeby dać im obojgu paszport i zezwolić na opuszczenie Polski. Kuroń rozważał przyjęcie tej propozycji, powstrzymali go jednak przed tym przyjaciele. W tym czasie bowiem lekarze zdiagnozowali u niej zwłóknienie płuc. Przez cały okres widziała męża dwa razy (cały czas przebywał w więzieniu) – raz na pogrzebie ojca Kuronia, drugi raz – tuż przed śmiercią. O chorobie żony dowiadywał się przede wszystkim z listów od Marka Edelmana.
Została pochowana na cmentarzu Powązkowskim w Warszawie (kwatera 85-2-10).
W Ośrodku KARTA znajdują się, przekazane przez Jacka Kuronia, m.in. 453 listy i grypsy, które wymieniał z Gają.
Odznaczenia.
12 grudnia 2006 pośmiertnie została odznaczona przez Prezydenta RP Lecha Kaczyńskiego Krzyżem Komandorskim Orderu Odrodzenia Polski. Odznaczenie odebrał 16 lutego 2007 jej syn Maciej.

</doc>
<doc id="996594" url="https://pl.wikipedia.org/wiki?curid=996594" title="Straż nocna">
Straż nocna



</doc>
<doc id="996596" url="https://pl.wikipedia.org/wiki?curid=996596" title="Port lotniczy Glasgow">
Port lotniczy Glasgow

Port lotniczy Glasgow (ang.: "Glasgow International Airport", kod IATA: GLA, kod ICAO: EGPF) – główny międzynarodowy port lotniczy obsługujący Glasgow, położony 13 km na zachód od centrum miasta, blisko miejscowości Paisley i Renfrew w hrabstwie Renfrewshire.
Dwa porty lotnicze miasta Glasgow.
Port lotniczy Glasgow jest drugim pod względem wielkości portem lotniczym Szkocji i 8. w Wielkiej Brytanii pod względem liczby przewiezionych pasażerów w 2006 – 8,8 mln. Jest pierwszym szkockim portem lotniczym, gdzie przewieziono ponad milion pasażerów w jednym miesiącu. Port obsługuje tradycyjne jak i tanie linie lotnicze, w tym loty transatlantyckie.
Drugim międzynarodowym portem lotniczym obsługującym Glasgow jest port lotniczy Glasgow-Prestwick w Prestwick, oddalony o 46 km od centrum miasta, obsługujący tanie linie lotnicze, który w 2006 obsłużył 2,3 mln pasażerów.
Atak w 2007.
30 czerwca 2007 płonący samochód wjechał w jedne z głównych drzwi terminalu, powodując poważne zniszczenia, przypuszczalnie w ramach ataku terrorystycznego. Zatrzymano dwóch mężczyzn. Nie było ofiar, ale jeden ze sprawców odniósł ciężkie poparzenia. Port lotniczy Glasgow został czasowo zamknięty, a ruch lotniczy zawieszony do odwołania.

</doc>
<doc id="996600" url="https://pl.wikipedia.org/wiki?curid=996600" title="Chevrolet Aveo">
Chevrolet Aveo

Chevrolet Aveo – samochód osobowy klasy subkompaktowej produkowany pod amerykańską marką Chevrolet od 2003 roku. Od 2022 roku produkowana jest czwarta generacja modelu.
Pierwsza generacja.
Chevrolet Aveo I został zaprezentowany po raz pierwszy w 2003 roku.
Pierwsza generacja modelu przyjęła kod fabryczny T200. Początkowo nazwa "Chevrolet Aveo" została zastosowana na rynku Ameryki Północnej i Azji, gdzie samochód trafił jako lokalna odmiana znanego w Europie i Korei Południowej Daewoo Kalos.
W związku z wycofaniem marki Daewoo z rynku europejskiego, General Motors podjęło decyzję o przemianowaniu całej dotychczasowej oferty tej południowokoreańskiej marki na Chevrolety. W ten sposób, nazwa "Chevrolet Aveo" pojawiła się także i w tym regionie, funkcjonując odtąd w Europie Centralnej i Środkowej. W Europie Zachodniej zdecydowano się za to stosować inne oznaczenie – Chevrolet Kalos.
Na salonie samochodowym w Paryżu w 2004 roku zaprezentowany został Chevrolet Aveo w wersji 3-drzwiowy hatchback, który dołączył do gamy modelowej składającej się dotychczas z wariantu sedan i 5-drzwiowego hatchbacka. Samochód względem wersji 5-drzwiowej wyróżnia się innymi szczegółami stylizacji nadwozia m.in. zderzakami i nakładkami na progi. Samochód trafił do sprzedaży w lutym 2005 roku.
Sprzedaż.
Pierwsza generacja Chevroleta Aveo była modelem globalnym, która w przeciwieństwie do pierwotnej postaci pod nazwą Daewoo Kalos oferowana była także w Ameryce Północnej i większej ilości rynków Azji. Ponadto, w związku z wycofaniem Daewoo z Australii i Nowej Zelandii, samochód przemianowano z Daewoo Kalos na piątą generację linii modelowej Holden Barina.
Druga generacja.
Chevrolet Aveo II został zaprezentowany po raz pierwszy w 2005 roku.
W pierwszej kolejności, gruntownie odnawiając Aveo, Chevrolet zdecydował się zaprezentować odmianę sedan. Opatrzony nowym kodem fabrycznym "T250" samochód powstał na zmodyfikowanej płycie podłogowej poprzednika, dzieląc z nim rozwiązania techniczne przy całkowicie nowym wyglądzie nadwozia i kabiny pasażerskiej.
Pod kątem stylistycznym Aveo Sedan stało się bardziej kanciaste, zyskując duże reflektory i masywniejszą atrapę chłodnicy z logo producenta na szerszej poprzeczce. Pas przedni przyozdobiło wyraźnie zarysowane przetłoczenie, za to tylną część nadwozia zwieńczyły duże lampy o trójkątnym kształcie. Nowy projekt nadwozia pozwolił też osiągnąć lepszą aerodynamikę, która przełożyła się na dynamikę jazdy i niższe zużycie paliwa.
Kabina pasażerska została lepiej wyciszona i wykonana z solidniejszych i szlachetniejszych materiałów, a także zyskała bardziej różnorodną względem poprzednika kolorystykę z mieszanką czerni i nakładek imitujących barwę aluminium. Dzięki dłuższemu rozstawowi osi, samochód zyskał więcej miejsca dla pasażerów tylnego rzędu siedzeń, a także głębszy i obszerniejszy bagażnik.
Sprzedaż.
Podobnie jak poprzednik, Chevrolet Aveo T250 był samochodem globalnym zaprojektowanym z myślą o uniwersalnych rynkach zbytu. W przeciwieństwie do pierwszej generacji, na całym rynku europejskim model oferowano już pod jednolitą nazwą Aveo. Samochód nosił ją także w krajach WNP, Azji, Ameryce Południowej, Stanach Zjednoczonych i Kanadzie, a także w Meksyku i Afryce.
Na wewnętrznym rynku Korei Południowej Aveo dalej było oferowane pod marką Daewoo jako Daewoo Gentra, z kolei na rynku chińskim – jako Chevrolet Lova, gdzie w maju 2009 roku otrzymał dedykowany facelifting odróżniający wygląd pasa przedniego od innych rynków.
Podobnie do poprzednika w schyłkowym etapie produkcji, także i odnowione Aveo trafiło do sprzedaży w Australii i Nowej Zelandii pod lokalną marką Holden jako nowa generacja linii modelowej Holden Barina.
Do połowy 2010 roku na europejskim rynku sprzedano około 240 200 sztuk Aveo sedan.
Po zakończeniu produkcji Chevroleta Aveo w 2011 roku na większości rynków globalnych, samochód dalej pozostał w produkcji do 2017 roku w Meksyku, gdzie oferowano go równolegle z nowszym modelem znanym tam jako Sonic.
Między 2012 a 2014 rokiem Aveo było produkowane na Ukrainie w ramach licencji przez lokalne przedsiębiorstwo ZAZ jako ZAZ Vida, z kolei w 2015 roku ruszyła również licencyjna produkcja odmiany sedan pod uzbecką marką Ravon jako Ravon Nexia N3.
Polskie Aveo.
W październiku 2007 roku rozpoczęła się produkcja Chevroleta Aveo z linii T250 w zakładach FSO w Warszawie. Pierwsze pojazdy próbne zjechały z taśm 11 lipca 2007 roku, natomiast oficjalna produkcja rozpoczęła się 6 listopada 2007 roku. Do kwietnia 2008 roku Aveo produkowane przez FSO dostarczane było wyłącznie na rynek ukraiński. Oficjalna produkcja wersji 3 i 5-drzwiowej ruszyła 14 lipca 2008 roku.
Produkcja Aveo T250 w FSO zakończyła się w 23 lutego 2011 roku po wyprodukowaniu 126 622 samochodów. Był to ostatni model samochodu produkowany w warszawskim zakładzie. Następca nie trafił do produkcji w Polsce m.in. ze względu na zniesienie przez UE ceł na pojazdy importowane bezpośrednio z Korei Południowej.
Aveo Hatchback.
Chevrolet Aveo II Hatchback został zaprezentowany po raz pierwszy w 2007 roku.
Gama nowego Aveo o kodzie fabrycznym T250 została uzupełniona przez odnowionego 3 i 5-drzwiowego hatchbacka 2 lata po prezentacji sedana. W przeciwieństwie do niego, Aveo Hatchback w mniejszym stopniu odróżniało się wizualnie od poprzednika, zyskując jedynie inny wygląd pasa przedniego, zmodyfikowany tylny zderzak oraz dodatkowy, okrągły akcent w podobnie ukształtowanych lampach tylnych.
Pas przedni, który zyskał inny wygląd od wariantu sedan, wyróżniał się agresywniej ukształtowanymi reflektorami z charakterystycznym zadarciem ku górze, a także dużą atrapą chłodnicy przedzieloną w połowie poprzeczką w kolorze nadwozia z logo producenta, a także nakładkami w rogach błotników imitujących wloty powietrza.
Kokpit i wystrój kabiny pasażerskiej został w całości zaadaptowany z odmiany sedan, przynosząc nowy wygląd, lepsze wykonanie materiałów wykończeniowych i poprawione wyciszenie. Oprócz zmian w stylistyce, odświeżone Aveo Hatchback otrzymało jednostki napędowe 1.2 16v o mocy maksymalnej 84 KM oraz 1.4 16v o mocy maksymalnej 101 KM.
Sprzedaż.
Podobnie jak odmiana sedan, Aveo Hatchback serii T250 było samochodem globalnym. Samochód trafił do sprzedaży w Europie już jednolicie pod nazwą Aveo, a także państwach byłego Związku Radzieckiego, Azji, Ameryce Południowej, Stanach Zjednoczonych i Kanadzie, a ponadto w Meksyku i Afryce.
W Europie wersja 5-drzwiowa trafiła do sprzedaży w marcu 2008 roku, natomiast 3-drzwiowa w czerwcu 2008 roku. Do połowy 2010 roku w europie sprzedano około 56 700 egzemplarzy wersji trzydrzwiowej i około 400 000 sztuk wersji 5-drzwiowej.
Wzorem wariantu trójbryłowego, w Korei Południowej Aveo Hatchback trafiło do oferty nadal działającej tam wówczas marki Daewoo jako Daewoo Gentra X. Podobny schemat zadziałał w Australii oraz Nowej Zelandii, gdzie Aveo Hatchback dołączyło do wariantu sedan pod marką Holden jako Holden Barina.
Na licencji między 2012 a 2014 rokiem Aveo Hatchback było produkowane także na Ukraińskim Zaporożu pod lokalną marką ZAZ jako ZAZ Vida razem z tak samo nazywającą się odmianą sedan.
Wersje wyposażenia.
Auto seryjnie było wyposażone m.in. w czołowe, boczne i kurtynowe poduszki powietrzne, systemy ABS, BAS, TCS, HSA oraz ESC, czujniki parkowania oraz elektryczne szyby przednie. Klimatyzacja jest dostępne w droższej wersji LT.
W bogatszych wersjach można znaleźć ABS, obrotomierz, 14- i 15-calowe koła ze stopów lekkich, układ kierowniczy ze wspomaganiem, podłokietnik przy fotelu kierowcy, elektrycznie sterowane szyby i lusterka (wraz z podgrzewaniem), centralny zamek, kluczyk z pilotem, radio z odtwarzaczem CD, klimatyzację z filtrem powietrza, przednie światła przeciwmgielne, poduszkę powietrzną pasażera, poduszki boczne. Warto odnotować, że na polskim rynku można do wszystkich wersji silnikowych dokupić amortyzatory gazowe (zamiast seryjnych olejowych).
Trzecia generacja.
Wersja światowa.
Chevrolet Aveo III został zaprezentowany po raz pierwszy w 2010 roku.
Nowe wcielenie Aveo oznaczone kodem fabrycznym T300 powstało jako pierwsza całkowicie nowa konstrukcja od momentu debiutu modelu jeszcze jako Daewoo w 2002 roku. Pojazd powstał w oparciu o nową generację platformy "Gamma II" wykorzystanej przez koncern General Motors do budowy licznych miejskich samochodów zarówno Chevroleta, jak i Opla.
Aveo nowej generacji powstało według zupełnie nowej koncepcji, zyskując szerszą, niższą i bardziej dynamiczną sylwetkę podobną do mniejszego modelu Spark. Charakterystycznymi cechami wyglądu stały się nietypowe przednie światła z niezależnymi obudowami dla świateł mijania i drogowych, a także umiejscowienie klamek tylnych drzwi tuż w rogach szyb w przypadku wariantu hatchback.
Kokpit Aveo otrzymał dynamiczny kształt z nietypowymi, pozbawionymi obudowy zegarami nawiązującymi do motocykli, a także minimalistyczny wzór konsoli centralnej i koło kierownicy identyczne względem większego Cruze.
Sprzedaż.
Chevrolet Aveo trzeciej generacji zachował koncepcję globalnego pojazdu, trafiając ponownie do sprzedaży w Europie, krajach WNP, w Chinach i na Bliskim Wschodzie. W związku z całkowitą likwidacją marki Daewoo, także i w Korei Południowej po raz pierwszy samochód otrzymał nazwę Chevrolet Aveo.
Wobec rynku Ameryki Północnej i Ameryki Południowej General Motors zdecydowało się zastosować tym razem inną nazwę – Chevrolet Sonic.
Na rynku Australii i Nowej Zelandii mały model Chevroleta ponownie zasilił gamę marki Holden jako Holden Barina.
Lifting.
W 2014 roku chińska odmiana Chevroleta Aveo jako pierwsza przeszła gruntowną restylizację. Przód otrzymał zupełnie nowy wygląd, zyskując tym razem już jednolite, wyżej zadarte lampy pod jednolitym kloszem, a także inaczej ukształtowany wlot powietrza z wyżej umieszczonym logo. Zmienił się też wygląd tylnego zderzaka i wypełnienie lamp.
Chevrolet Sonic na rynki północnej i południowej Ameryki doczekał się restylizacji dwa lata później, w marcu 2016 roku, z kolei australijski Holden Barina – w listopadzie 2016 roku. W obu przypadkach restylizacja przeszła nieznacznie inny zakres niż wariant chiński, z inaczej ukształtowaną dolną krawędzią reflektorów i niżej umieszczonym logo.
Koniec produkcji.
W związku z nową polityką koncernu General Motors wdrażaną stopniowo w pierwszej połowie drugiej dekady XXI wieku, Chevrolet Aveo ostatniej generacji systematycznie znikał z kolejnych rynków, tracąc status tak globalnego, jak poprzednicy. W 2014 roku samochód wycofano z Europy w związku z likwidacją obecności Chevroleta w tym regionie, a rok później grono to poszerzono poprzez zamknięcie operacji w Rosji.
W 2018 roku Aveo zniknęło z oferty w Chinach w związku z prezentacją nowego miejskiego modelu Onix, a w 2019 roku na podobny krok zdecydował się Chevrolet w krajach Ameryki Południowej, zastępując tamtejszego Sonica nowym Oniksem.
Bez następcy mały model General Motors zniknął z rynku Kanady i Australii w 2018 roku i Korei Południowej w 2019 roku, z kolei ostatnim rynkiem, na którym model pozostał w sprzedaży i produkcji były Stany Zjednoczone, gdzie Chevrolet wycofał go z rynku w drugiej połowie 2020 roku. Tam jednak model otrzyma następcę w postaci elektrycznego crossovera Bolt EUV.
Wersje wyposażenia.
Chevrolet Aveo oferowany jest w czterech wersjach wyposażenia:
Standardowe wyposażenie podstawowej wersji LS obejmuje m.in. systemy ABS i ESP, 6 poduszek powietrznych, centralny zamek, elektrycznie regulowane szyby przednie, tempomat, regulowaną kolumnę kierowniczą w dwóch płaszczyznach, a także radio z CD i MP3 (4 głośniki).
Bogatsza wersja LT dodatkowo wyposażona jest m.in. w radioodtwarzacz z CD, MP3, USB i Bluetooth (6 głośników), komputer pokładowy, klimatyzacje manualną i klamki lakierowane pod kolor nadwozia.
Kolejna w hierarchii wersja – LT+ dodatkowo została wyposażona m.in. w elektrycznie regulowane szyby tylne, kierunkowskazy umieszczone w lusterkach i elektrycznie regulowane, oraz podgrzewane lusterka.
Topowa wersja LTZ została ponad to wyposażona m.in. w reflektory przeciwmgielne, podłokietnik przedni, czujniki cofania, czujnik deszczu, kierownicę obszytą skórą i 16 calowe felgi aluminiowe.
W zależności od wersji wyposażenia samochód możemy opcjonalnie wyposażyć m.in. w podgrzewane fotele przednie, lakier metalizowany, elektryczny szyberdach, 17 calowe felgi aluminiowe i koło zapasowe.
Silniki.
Dostępnych jest sześć silników benzynowych – wolnossące o pojemności 1,2 l (70 KM lub 86 KM), 1,4 l (100 KM), 1,6 l (115 KM) oraz oferowane tylko na rynku amerykańskim silnik 1,8 l (138 KM) oraz turbodoładowany 1,4 (140 KM) oraz dwa silniki Diesla – oba o pojemności 1,3 l i mocy maksymalnej 75 i 95 KM.
Spalanie.
Wszystkie silniki spełniają normę emisji spalin Euro 5. Najmniej CO² emituje silnik Diesla 1.3/75 – 97 g* na kilometr. Silnik ten, podobnie jak jego mocniejsza, 95-konna odmiana, wyposażony został w system Start&amp;Stop, dzięki czemu na 100 km średnio spala w cyklu mieszanym 3,7 l* oleju napędowego.
Wersja meksykańska.
Chevrolet Aveo III został zaprezentowany po raz pierwszy w 2017 roku.
Jesienią 2017 roku meksykański oddział Chevroleta zdecydował się zakończyć produkcję przestarzałego modelu drugiej generacji, który jako ostatni na świecie pozostawał tam w sprzedaży.
Jego następcą zostało zupełnie nowe Aveo w lokalnej postaci, będące de facto jedynie importowanym z Chin Chevroletem Sail po modernizacji z 2014 roku pod inną nazwą. Zdecydowano się na jej zmianę z powodu negatywnej reputacji Saila sprzed modernizacji, który w testach bezpieczeństwa Latin NCAP odnotował wynik 0 gwiazdek.
Meksykańskie Aveo dostępne jest wyłącznie na tym rynku jako 4-drzwiowy sedan stanowiąc w ofercie budżetową alternatywę dla większego i nowszego modelu Onix.
Czwarta generacja.
Chevrolet Aveo IV został zaprezentowany po raz pierwszy w 2022 roku.
Po ograniczeniu zasięgu rynkowego Aveo wyłącznie do rynków latynoamerykańskich, tylko ten region otrzymał nową generację budżetowego subkompaktowego modelu. Została ona opracowana przez chińskiego partnera General Motors, współzarządzane przez koncern joint-venture SAIC-GM-Wuling. W przeciwieństiwe do poprzednika, nowe Aveo zyskało bardziej kanciaste proporcje z foremnie ukztałtowanymi reflektorami, chromowaną listwą na osłonie chłodnicy oraz zadartą ku górze linią szyb.
Kabina pasażerska utrzymana została w prostym, surowym wzornictwie ograniczającym się do centralnego dotykowego ekranu multimedialnego o przekątnej 4,2 cala oraz niżej rozmieszczonych fizycznych przycisków do sterowania m.in. klimatyzacją. Producent wzbogacił wyposażenie standardowe, obejmując w nim m.in. 6 poduszek powietrznych i system monitorowania zapięcia pasów bezpieczeństwa.
W przeciwieństwie do poprzednika, gama nadwoziowa poza 4-drzwiowym sedanem została wzbogacona także przez klasycznego, 5-drzwiowego hatchbacka. Do napędu wykorzystano tylko jeden, benzynowy czterocylindrowy silnik o pojmności 1,5 litra oraz mocy maksymalnej wynoszącej 95 KM. Połączono go z 6-biegową przekładnią manualną lub automatyczną, bezstopniową typu CVT.
Sprzedaż.
Produkcja nowej generacji Chevroleta Aveo rozpoczęła się już na 4 miesiące przed premierą, w sierpniu 2022 roku, lokując ją w chińskich zakładach SAIC-GM-Wuling. W czasie gdy początek sprzedaży na rynku meksykańskim wyznaczony został na pierwszą połowę 2023 roku, tak wśród rynków zbytu określono także m.in. wyselekcjonowane kraje Ameryki Południowej oraz wybrane rynki afrykańskie. 

</doc>
<doc id="996602" url="https://pl.wikipedia.org/wiki?curid=996602" title="Oficyna Florencka">
Oficyna Florencka

Oficyna Florencka – oficyna drukarska założona we Florencji przez typografa Samuela Tyszkiewicza w 1926 roku, istniejąca tam do 1939 roku. Była znana jako Stamperia Polacca i Tyszkieviciana Typographia. 
Drukowano w niej pisma w językach: polskim, włoskim i angielskim. Tyszkiewicz używał XVII-wiecznych czcionek Nicolas Cochin. W 1929 Oficyna wydała kilka książek o sztuce, m.in. "Fiorenza" (urozmaiona drzeworytami Tadeusza Cieślewskiego), także "Sonety krymskie" Adama Mickiewicza, "Życie nowe" Dantego. 
Oficyna otrzymała nagrodę Grand Prix na wystawie w Paryżu w 1937 roku. 
W czasie II wojny światowej przeniesiona do Nicei. Ponownie uruchomiona we Florencji w 1947 roku, istniała do 1954. Po śmierci Tyszkiewicza w 1954 reszta zasobów drukarni została przekazana przez jego żonę polskim władzom, te zaś umieściły je w Bibliotece Narodowej.

</doc>
<doc id="996606" url="https://pl.wikipedia.org/wiki?curid=996606" title="Polskie Radio RDC">
Polskie Radio RDC

Polskie Radio RDC (RDC, Radio RDC, Radio dla Ciebie) – regionalna rozgłośnia radiowa Polskiego Radia, nadająca na terenie Warszawy i województwa mazowieckiego, słyszalna jest również na części obszarów województw sąsiednich (podlaskiego, lubelskiego, kujawsko-pomorskiego, łódzkiego). Nadaje również w Internecie. Studio mieści się w Warszawie przy ul. Myśliwieckiej 3/5/7. Radio posiada sieć korespondentów na Mazowszu – w Płocku, Siedlcach, Radomiu, Ciechanowie i Mławie. Co godzinę od 6:00 do 23:00 emitowane są Wiadomości RDC.
Historia.
Pierwsza lokalna rozgłośnia warszawska została uruchomiona 15 stycznia 1935 roku. Nadajnik był umieszczony w Fortach Mokotowskich i miał moc 10 kW. Stacja nadawała swój program w czasie oblężenia Warszawy. Po II wojnie światowej rozgłośnie regionalne, w tym i warszawska, miały swoje okienka w ramach ogólnopolskiego programu II Polskiego Radia, nadawanego na falach średnich i UKF. Radio dia Ciebie działa na podstawie ustawy z dnia 29 grudnia 1992 o radiofonii i telewizji.
Słuchalność.
Według badania Radio Track (wykonane przez Millward Brown SMG/KRC) za okres grudzień-maj 2021/2022, wskaźnik udziału w rynku słuchalności Polskiego Radia dla Ciebie wyniósł 2,0 proc., co dało tej stacji 15. pozycję w warszawskim rynku radiowym.
Częstotliwości.
Poszczególne nadajniki przekazują program, który różni się od siebie - uzupełniają go na przykład serwisy informacji lokalnych. Różne redakcje lokalne w różny sposób ingerują w program, niektóre (np. Radom) nadaje także audycje publicystyczne i inne.
Kontrowersje.
We wrześniu 2015, po nieco ponad dwóch latach pracy na stanowisku redaktorki naczelnej i dyrektorki programowej z radia RDC została zwolniona dyscyplinarnie Ewa Wanat. W lutym 2016 sąd pracy orzekł, że dyscyplinarne zwolnienie Ewy Wanat z funkcji dyrektorki i redaktorki naczelnej RDC było niewłaściwe. Ewa Wanat wytoczyła kolejny proces RDC o pełne odszkodowanie za trzymiesięczny okres wypowiedzenia, który wygrała w sądzie II instancji w 2018.

</doc>
<doc id="996609" url="https://pl.wikipedia.org/wiki?curid=996609" title="Touhou Project">
Touhou Project

, znane także jako Toho Project lub Project Shrine Maiden – seria niezależnych (Dōjin) gier komputerowych tworzona przez jednoosobowy zespół Team Shanghai Alice. Według stanu na marzec 2018 roku, seria składa się obecnie z 26 gier, z czego większość stanowią gry typu shoot 'em up w stylu bullet hell.
Pierwsze 5 gier stworzone zostało na japońskie komputery osobiste PC-98 w latach 1996–1998 przez grupę Amusement Makers. Kolejne części serii, dostępne już tylko dla systemu Windows, są tworzone od roku 2002 przez osobę o pseudonimie ZUN, założyciela Team Shanghai Alice oraz dawnego członka Amusement Makers i Taito Corporation. Część gier powstaje dzięki studiu Twilight Frontier – we współpracy z ZUNem stworzyli oni 6 bijatyk.
W ramach serii Touhou wydane również zostały powieści light novel, mangi oraz albumy muzyczne.
"Touhou Project" posiada również wiele nieoficjalnych gier, tworzonych przez fanów serii.

</doc>
<doc id="996612" url="https://pl.wikipedia.org/wiki?curid=996612" title="Okręty podwodne typu Le Triomphant">
Okręty podwodne typu Le Triomphant

Okręty podwodne typu Le Triomphant – francuskie okręty podwodne z napędem atomowym przenoszące pociski balistyczne. Pierwsza z czterech jednostek serii weszła do służby w 1997.
Historia.
Prace nad nowymi francuskimi okrętami podwodnymi przenoszącymi pociski balistyczne – następcami starszych okrętów typu "Rédoutable" – rozpoczęły się we Francji w połowie lat 80 XX w. W porównaniu do poprzedników nowe okręty miały być dłuższe o 7 metrów, a ich wyporność miała być większa o około 60%. Przy projektowaniu okrętów zwrócono szczególną uwagę na ich wyciszenie, zwiększono także ich prędkość. Nowe rozwiązania techniczne związane z automatyzacją siłowni okrętowej sprawiły, że załoga na nowych okrętach zmniejszyła się do 111 osób. Zbudowano cztery okręty tego typu, z których dwa stale znajdują się na patrolu. Okręty zaprojektowano do przenoszenia 16 pocisków balistycznych M51, które weszły w skład uzbrojenia Marine nationale w 2010 roku.

</doc>
<doc id="996615" url="https://pl.wikipedia.org/wiki?curid=996615" title="John Bratby">
John Bratby

John Bratby (ur. 19 lipca 1928 w Londynie - zm. 1992 w Hastings) – angielski malarz, twórca stylu określanego jako "kitchen sink".

</doc>
<doc id="996618" url="https://pl.wikipedia.org/wiki?curid=996618" title="Potem nastąpi cisza">
Potem nastąpi cisza

Potem nastąpi cisza – polski dramat wojenny z 1965 roku w reżyserii Janusza Morgensterna.
O filmie.
Scenariusz do filmu jest adaptacją dwóch powieści Zbigniewa Safjana: "Potem nastąpi cisza" i "Zanim przemówią".
Plenery: Żagań (ul. Warszawska, pl. Słowiański), autostrada A18 – zjazd Żagań/Iłowa, Piotrków Trybunalski (ul. Rwańska, Rynek Trybunalski, ul. Łazienna Mokra, ul. Starowarszawska, ul. Żelazna, ul. Towarowa), Pałac w Nieborowie.
Opis fabuły.
Wiosną 1945 roku miasteczko Bestiz zdobywa zmierzająca w kierunku Drezna jednostka dowodzona przez majora Świętowca. W miasteczku są już niedobitki innego polskiego oddziału. Służy w nim Kłosowski, młody żołnierz, który podczas obrony miasta uratował życie wielu kolegom.
Kłosowski na własną prośbę melduje się u majora Świętowca. Ten rozpoznaje w nim podporucznika Olewicza, który przed paroma miesiącami zdezerterował z jego jednostki. Rozmawiają długo o przyczynach tamtego zdarzenia, major rozumiejąc złożoność sytuacji, w której znalazł się Olewicz, postanawia zaufać podporucznikowi. Wysyła go do plutonu porucznika Kolskiego, który ma przeciąć drogę ucieczki Niemcom na autostradzie i obronić most.
W licznych retrospektywach przedstawione są zawikłane losy Kolskiego i Olewicza. Kolski to młody chłopak, który z zesłania na Sybir przedostał się do polskiego wojska tworzonego w ZSRR. Walczył pod Lenino, a latem 1944 roku trafił wraz z oddziałem majora Świętowca do rodzinnej Borowicy, miasteczka w okolicach Lublina.
Z Borowicy pochodzi też Olewicz, chłopak z akowską przeszłością, który zgłosił się do armii Berlinga. Olewicz ma wiele dylematów związanych ze służbą dla przychodzącego z ZSRR wojska, ale jako oficer stanowczo zachęca do pozostania w służbie dwóch swoich byłych żołnierzy z oddziału AK, którzy również przeżywają podobne rozterki.
Ich rozmowę podsłuchuje przypadkowo wartownik, który o wszystkim donosi oficerowi bezpieczeństwa jednostki. Następnego dnia, w czasie akcji ochrony działań reformy rolnej, ginie porucznik Kotwa. Olewicz zostaje aresztowany: świadczyć przeciw niemu ma to, że chwilę wcześniej był w tym samym miejscu, gdzie Kotwa i nikt do niego nie strzelał oraz wytknięta bez ogródek podejrzana akowska przeszłość i podsłuchana przez donosiciela rozmowa z kolegami o dylematach służby w „wojsku ze Wschodu”. Olewiczowi udaje się uciec.
Porucznik Kolski przed wyjazdem z miasta chce pożegnać się z Ewą. W jej mieszkaniu spotyka po raz kolejny dawnych kolegów z lat młodości. Już poprzednio doszło pomiędzy nimi do scysji na tle politycznym. Oni walczyli w AK, podczas gdy Kolski był na zesłaniu, a potem zaciągnął się do „berlingowców”. Kolski tłumaczył, że to było pierwsze polskie wojsko, jakie spotkał, i zachęcał młodych akowców do wstąpienia do regularnej armii. Teraz chciał tylko pożegnać się z Ewą, ale nieoczekiwanie widzi w jej mieszkaniu dezertera Olewicza.
W zamieszaniu, do którego dochodzi w domu Ewy, ginie akowiec Adam. To przypadkowa śmierć, ale Kolski zostaje zatrzymany przez komórkę bezpieczeństwa. Wszyscy obecni w mieszkaniu zgodnie bowiem zeznają, że nie ukrywał się w nim żaden dezerter. Przeciw Kolskiemu początkowo świadczy nawet Ewa, zdezorientowana, czy wybrać lojalność wobec swojego oddziału AK, czy wobec ukochanego.
Dopiero major Świętowiec z przestraszonej dziewczyny wydobywa prawdę. Kolski pozostaje w służbie, ale już nie odzyskuje zaufania do dziewczyny. Gdy dostaje od niej list, pali go, nie czytając. Olewiczowi udaje się ujść cało z obławy. Dręczony wyrzutami sumienia, po pewnym czasie zgłasza się do innej jednostki pod zmienionym nazwiskiem.

</doc>
<doc id="996620" url="https://pl.wikipedia.org/wiki?curid=996620" title="Heze Shenhui">
Heze Shenhui

Heze Shenhui (chiń. 荷澤神會, pinyin "Hézé Shénhuì"; kor. 하택신회 "Hat’aek Sinhwe"; jap. "Kataku Jinne"; wiet. "Hà Trạch Thần Hội"; ur. 684, zm. 758) – chiński mistrz chan, założyciel szkoły heze, który zmienił kierunek rozwoju chanu.
Życiorys.
Urodził się w Xiangyangu w prowincji Hubei w rodzinie Gao (高). W młodości był taoistycznym uczonym, studiował teksty Zhuangzi i Laozi oraz chińską klasykę. Jednak później, być może w wieku 14 lat, stał się buddystą, wiele podróżował po Chinach i w końcu przyjął ordynację mnisią u mistrza Dharmy Haoyuana w klasztorze Guochang w Xiangyang. Jego biografia w Song gaoseng zhuan ("Biografie wybitnych mnichów [dynastii] Song") podaje informację, że odkrył buddyzm podczas czytania "Hou Hanshu" ("Księgi Późnej [Dynastii] Han").
Natomiast Guifeng Zongmi i "Jingde chuandeng lu" podają, że Shenhui najpierw przybył do Caoqi (Caoxi) aby praktykować w klasztorze Baolin Huinenga w wieku 14 lat. Napis na niedawno odkrytej steli podaje datę na 697 r. Nie wiadomo jak długo przebywał u mistrza, ale w 704 r. przyjął w Chang’anie pełną ordynację mnisią. Prawdopodobnie praktykował wtedy u kilku mistrzów chan na północy. Zongmi podaje informację, że Shenhui praktykował trzy lata u mistrza Shenxiu (606–706), założyciela szkoły północnej. Następnie w latach 707–709 powrócił do Huinenga i praktykował u niego do samej śmierci mistrza w 713 r. Był wyróżniającym się uczniem i otrzymał przekaz Dharmy. Nie wiadomo co robił w latach 713–720. Ogólnie "Song gaoseng chuan" podaje, że wiele podróżował po słynnych miejscach Chin. W 720 r. osiadł w klasztorze Longxing w Nanyang, na północ od jego rodzinnego miasta. Według tej biografii zaczął się stawać znany, nawet w rejonie Luoyangu, chociaż wciąż szkoła północna chanu pod przewodnictwem mistrza Puji (651–739) miała zdecydowaną przewagę. W latach 730–732 Shenhui prowadził serię wykładów dla ludzi świeckich i mnichów, w których otwarcie atakował nauki i religijną genealogię mistrza Puji i Xiangmo Zanga ze szkoły północnej. Chodziło o brak przekazu szaty i misek założycielowi szkoły przez Piątego Patriarchę, które otrzymał Huineng. W końcu osiadł w Huatai na północnym wschodzie od Luoyangu.
Był charyzmatycznym nauczycielem, który łatwo inspirował uczniów.
15 stycznia 732 r. w czasie wielkiego zgromadzenia w klasztorze Dayun w Huatai (prow. Hunan) wszedł na podwyższenie i w historycznej chwili ogłosił, że wielka organizacja chan w Chinach, zależna była do tej pory od Shenxiu, fałszywego Szóstego Patriarchy. Odtąd Heze poświęcił się propagandowym działaniom wspierającym południową szkołę nagłego oświecenia Huinenga. Szczególnie aktywnie działał w latach 732–745, podróżując po całych Chinach i propagując nauki szkoły południowej wszędzie tam, gdzie do tej pory znany był tylko chan szkoły północnej. Główny atak na szkołę północną przeprowadził w 734 z okazji konferencji w klasztorze Wielkiej Chmury w Huatai. Wiadomo także, iż na jego wystąpieniach bywali mistrzowie Dharmy z klasztorów Fuxian i Heze, co może świadczyć o jego wcześniejszych z nimi kontaktach.
W 745 r. mistrz Heze został zaproszony do Luoyangu i został mistrzem klasztoru Heze, od którego wzięła nazwę jego szkoła chan. Opublikował teksty: "Xianzong ji" ("Księga ukazania Prawdy") i "Putidamo nanzong ding shifei lun" ("Traktat o wyjaśnieniu prawdy i nieprawdy [z szacunku dla] południowej szkoły Bodhidharmy"). Odbyła się również publiczna dyskusja między Heze i obrońcą szkoły północnej Chongyuanem. Właściwie to dopiero od jego zamieszkania w Luoyangu jego poglądy stały się bardziej znane i zaczęto rozróżniać. Dzięki jego wysiłkom nagłe oświecenie stało się w szkole chan ortodoksją i jest to tak charakterystyczny aspekt chanu, że różni go to od wszystkich innych tradycji buddyjskich.
Jak wynika z jego "Różnorakich dialogów", które zawierają rozmowy z mnichami i ludźmi świeckimi (głównie z okresu pobytu w Nanyang), walka ze szkołą północną i propagowanie szkoły południowej nie były jego jedynymi zainteresowaniami. Z niektórych przekazów wynika także, iż pracował nad biografią najbardziej tajemniczego z Sześciu Patriarchów – Trzeciego Patriarchy Sengcana.
Około 753 r. cesarz Xuanzong na skutek intryg Luyi, zwolennika północnej szkoły chan i równocześnie cesarskiego cenzora, zesłał mistrza Heze na wygnanie na dalekie południe Chin. Zongmi twierdzi jednak, że atakowani przez Hezego mistrzowie szkoły północnej nie zaaprobowali tego zesłania, co dobrze świadczy o ich umiejętności wzniesienia się ponad podziały. Wszelkie informacje o tym zesłaniu wykazują, że nie było ono dotkliwe. Po rozmowie z cesarzem został wysłany najpierw do Yiyangu w Jiangxi, a potem do Wutangu (Jinxian, Hubei). W tym samym czasie w Wutangu przebywał mistrz chan Nanyang Huizhong (675–775). Jak sugeruje John McRae, obaj mistrzowie spotkali się i późniejsza działalność Nayanga była kontynuacją działalności Hezego. W 754 r. został cesarskim edyktem przeniesiony do Xianyangu. Siódmego miesiąca tego roku nakazano mu zamieszkać w słynnym klasztorze Kaiyuan w Jingzhou, który był najważniejszym centrem buddyjskim w południowo-środkowych Chinach. Badacz ten traktuje także owo „zesłanie” mistrza jako „sponsorowaną przez cesarza podróż z wykładami”. Dopiero po politycznym przewrocie, jakim była rebelia An Lushana 安祿山 (zginął w jej trakcie Luyi, prześladowca Hezego), Heze wrócił po 757 r. i odbudował zniszczony klasztor. Z powodu zebrania przez mistrza olbrzymich sum, mistrz został zaproszony do pałacu cesarskiego po powrocie do Chang’anu cesarza Suzonga (pan. 756–762). Ponieważ po rebelii skarbiec rządowy był pusty, postanowiono ordynować mnichów za odpowiednią opłatą. Heze włączył się w proces ordynowania nowych mnichów oraz zaangażował się także w zbiórkę pieniędzy dla nowego rządu i przyszłego cesarza Dazonga (pan. 762–779).
Dzięki jego dalszym staraniom, Huineng został wówczas oficjalnie uznany za Szóstego Patriarchę.
Zmarł podczas medytacji w nocy trzynastego dnia piątego miesiąca 758 r. w klasztorze Kaiyuan. Najpierw poprosił uczniów o pytania dotyczące Dharmy, następnie wygłosił pochwałę „tej jednej nieuwarunkowanej (czyli niedziałającej) dharmy” (chin. wuwei yi fa).
Zongmi twierdzi, że w 759 r. wzniesiono mistrzowi w Longmen stupę i w 763 r. miejsce, gdzie ją zbudowano nazwano Baoying si. Jednak Song gaoseng zhuan sugeruje, że w 763 r. stupa została przeniesiona do klasztoru Baoying w Luoyangu. W 765 r. stupa w Longmen została odbudowana i zaopatrzona w niedawno odkrytą stelę. Stela ta odnosi się do mistrza jako „Siódmego Patriarchy i Narodowego Nauczyciela” (chin. guoshi). W 770 r. gmach klasztorny otrzymał nazwę „zhenzong boruo chuanfa jitang” (Gmach przekazu Dharmy Prawdziwej Szkoły Pradźni), a w 772 stupa mistrza otrzymała nazwę „Boruo dashi jita” (Stupa Wielkiego Mistrza Pradźni).
Według Zongmiego w 796 r. cesarz Dezong zwołał zgromadzenie mistrzów chan, na którym Heze Shenhui został formalnie zatwierdzony jako Siódmy Patriarcha.
Nauki.
O jego rozwoju religijnym wiadomo bardzo niewiele. Można wskazać na nauki Huinenga i uważać, że poglądy Hezego były takie same, jednak o naukach historycznego Huinenga nie wiadomo niczego, bowiem prawdziwą jego postać przesłonił legendarny Huineng z hagiografii "Sutry ołtarzowej" (chin. "Liuzu tanjing"). Zongmi wykazuje, że Heze uległ wpływom także i innych mistrzów chan poza samym Huinengiem. Problemem jest także jego ponad dwudziestoletnie wyczekiwanie po śmierci Szóstego Patriarchy w 713 r. na rozpoczęcie propagowania jego nauk i walkę przeciwko szkole północnej. Wiadomo, że Heze wędrował wówczas po ważnych centrach buddyjskich w różnych częściach Chin. Utrudnia także sprawę brak nawet jednego cytatu z nauczania Huinenga w jego pracach. Trzeba założyć więc, że jego poglądy rozwijały się stopniowo zarówno na północy, jak i w czasie praktyki u Szóstego Patriarchy, oraz w okresie po jego śmierci. Należy tu podkreślić, że na początku praktyki Hezego, nie było właściwie alternatywy i chan był całkowicie reprezentowany przez szkołę północną. Wszelkie dostępne źródła przekazują informacje o niewielkich niuansach w naukach mistrzów tego okresu. To małe zróżnicowanie i pewien amorfizm ówczesnego chanu był zresztą krytykowany nie tylko przez Hezego. W "Chuan fabao ji" (Zapiski z przekazu Skarbu Dharmy) znajdujemy (obok Hezego krytykującego Pujiego) krytykę Hongrena, Shenxiu i Puji, za popularyzowanie chanu wśród rzecz ludzi niebędących w stanie zrozumieć jego głębszego znaczenia. Była to krytyka z pozycji wysublimowanej elity, bowiem np. Heze posunął się najdalej w uproszczeniu nauk chan dla masowej publiczności. Atak Hezego wynikał jednak z zupełnie innych przesłanek.
Ze wszystkich tekstów, w których istnieje Heze, można wywnioskować o jego bardzo serdecznych związkach ze szkołą północną, pojawia się obok takich mistrzów jak Shenxiu, Lao’an (Songyue Hui’an) (580–707). Co więcej, co najmniej trzech innych uczniów Huinenga także studiowało u różnych mistrzów szkoły północnej. Według Johna McRae, można nawet założyć, że to sam Shenxiu posłał swoich uczniów do Huinenga, gdy został wezwany przez cesarza do spełniania swoich obowiązków w pałacu. Wskazuje to także na to, że nauki Huinenga i Shenxiu wcale nie różniły się od siebie.
Co było przyczyną ataku Hezego na szkołę północną pozostaje do dziś niejasne. Sam John McRae zdaje się wskazywać, że tym katalizatorem mogła być linia genealogiczna przekazu Dharmy i to nie Huinenga, ale mistrza Lao’ana, który był co prawda mistrzem szkoły północnej, jednak bardzo mocno związanym z Huinengiem i Hezem. W dodatku nie był on uczniem tylko Piątego Patriarchy Hongrena, ale jeszcze Czwartego Patriarchy Daoxina. Ponieważ żył 128 lat przeżył nawet mistrza Shenxiu. Panowała wówczas tendencja do przewodzenia ruchowi przez jednego wiodącego mistrza, więc między Lao’anem a Shenxiu dochodziło do współzawodnictwa. Poglądy Hezego, zwłaszcza w tekstach wcześniejszych także wykazują, że podzielał idee szkoły północnej, chociaż być może jego idee zostały po prostu inkorporowane w jasny przekaz idei szkoły północnej. Jednak w późniejszych tekstach bezsprzecznie autorstwa Hezego występuje jedna podstawowa i narzucające się idea – nagłego oświecenia. Nawet jeśli czasem nie używa terminu „dun” określającego „nagłość”, „natychmiastowość” – jak w swoim tekście "Tanyu" (Mowa ołtarzowa) – to i tak wyrażenie tej idei pozostaje wyraźnie podkreślone. Nawet sam tekst tej pracy jest tak skomponowany, aby wytworzył u słuchacza stan bodhićitty – myśli czy też umysłu oświecenia. W pracy tej Heze podkreśla olbrzymią rolę bodhićitty, nie zajmując się w ogóle problemem praktyki po pierwszym wygenerowaniu bodhićitty:
Heze tylko raz czyni krótką aluzję, co do związku tego pierwszego oświecenia z następującą po nim praktyką. Mianowicie uważa, iż jest to podobne do naszych nagłych narodzin, po których następuje stopniowe dojrzewanie. Propagował zatem styl „nagłe oświecenie – stopniowa praktyka”.
Z jednego punktu widzenia propagowanie nagłego oświecenia wpisuje się w tradycję szkoły północnej, której mistrzowie uważali za misję przedstawianie swojej interpretacji buddyzmu czytelnikom, o czym świadczą takie teksty jak np. "Xiuxin yao lun" Hongrena czy "Guanxin lun" Shenxiu. Teksty te miały za zadanie zachęcenie czytelników do porzucenia sformalizowanej praktyki opartej na idei „religijnych zasług” i natychmiastowe zwrócenie się do praktyki medytacji i poszukiwania oświecenia w tym życiu.
Z drugiej strony, to podkreślenie nagłego oświecenia świadczy o jakościowej zmianie stanowiska zawartego w tekstach szkoły północnej. I nie chodzi tu tylko o propagowanie nagłego oświecenia, ale o metodę przyjętą przez Hezego. Mistrz wybrał bowiem bezpośredni przekaz z podwyższenia ordynacyjnego podczas wykładów dla zgromadzonych ludzi. Jego mowy były konstruowane w ten sposób, aby doprowadzić słuchaczy do oświecenia. Dlatego też stosunkowo mało zajmował się problemem praktyki po oświeceniu. Spowodowało to następujący komentarz ze strony Hu Shi: "Nowy chan, który odrzuca sam chan i zatem nie jest w ogóle chanem". Jego brak zainteresowania praktyką medytacji i brak zrozumienia dla pewnego rodzaju wrażliwości koniecznej do duchowej praktyki był zapewne jedną z przyczyn, że zaatakował doktrynę szkoły północnej stałej praktyki sprowadzając ją do stopniowości. Co więcej Heze podkreślał równą wartość "trzech nauk", czyli moralności, medytacji i mądrości ponieważ to podcinało długotrwałą praktykę medytacyjną, a zatem uderzyło w cały monastyczny system praktyki i rozwoju duchowego. Te jego poglądy przyczyniły się do zmniejszenia obciążeń wynikających z faktu bycia buddyjskim mnichem i usunęły różnice pomiędzy mnichami a laikatem. To z kolei umożliwiło wprowadzenie chanu do życia świeckich buddystów i było kluczowe dla przyszłej popularności chanu.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="996623" url="https://pl.wikipedia.org/wiki?curid=996623" title="Olympiakos Lefkosias">
Olympiakos Lefkosias



</doc>
<doc id="996627" url="https://pl.wikipedia.org/wiki?curid=996627" title="Fussballclub Basel">
Fussballclub Basel



</doc>
<doc id="996628" url="https://pl.wikipedia.org/wiki?curid=996628" title="Velbon">
Velbon

Velbon (wł. Velbon Tripod Co., Ltd.) - japońska firma zajmująca się produkcją statywów fotograficznych.
Przedsiębiorstwo zostało założone w połowie lat 50. zeszłego wieku. Obecnie posiada swoje fabryki w Japonii, Chinach i na Tajwanie.

</doc>
<doc id="996630" url="https://pl.wikipedia.org/wiki?curid=996630" title="Oddziały Lotne POW">
Oddziały Lotne POW



</doc>
<doc id="996631" url="https://pl.wikipedia.org/wiki?curid=996631" title="Port lotniczy Ibiza">
Port lotniczy Ibiza

Port lotniczy Ibiza (hiszp.: "Aeropuerto de Ibiza", ang.: "Ibiza Airport", kod IATA: IBZ, kod ICAO: LEIB) – międzynarodowe lotnisko obsługujące wyspę Ibizę na Balearach (Hiszpania). W 2006 obsłużyło 4 460 141 pasażerów.
Udogodnienia.
Port lotniczy Ibiza ma tylko jeden terminal. Sklepy, restauracje, wypożyczalnie samochodów i apteka wszystkie z nich znajduje się w strefie operacyjnej lotniska. Niepełnosprawny pasażer może podróżować po wszystkich pomieszczeniach. Istnieją urządzenia do karmienia niemowląt i place zabaw dla dzieci.
Terroryzm.
Po tym, gdy baskijska separatystyczna organizacja ETA ogłosiła koniec swojego jednostronnego zawieszenia broni 5 czerwca 2007, oczekiwano w Hiszpanii nowych ataków terrorystycznych. 30 czerwca 2007 policja na Ibizie za pomocą robota wykonała zdalną inspekcję i, w jednym przypadku, detonację dwóch znalezionych podejrzanych przedmiotów na parkingu w porcie lotniczym Ibiza, w tym pustego pudełka po butach i małego plecaka, po ogłoszeniu przez baskijską gazetę "Gara", często wykorzystywaną przez ETA dla doniesień o zamierzonych wybuchach, że otrzymano anonimowe zgłoszenie podłożenia bomby w porcie. Zapobiegawczo zdetonowany plecak okazał się nieszkodliwym, jednak ten fałszywy alarm wymógł ewakuację portu i tymczasowe zawieszenie ruchu lotniczego na parę godzin.

</doc>
<doc id="996636" url="https://pl.wikipedia.org/wiki?curid=996636" title="Laborystyczna teoria wartości">
Laborystyczna teoria wartości

Laborystyczna teoria wartości (LTW) – teoria ekonomiczna, wedle której prawdziwa wartość towarów jest związana z ilością pracy potrzebną do ich wyprodukowania.
Laborystyczną teorię wartości najczęściej utożsamia się z ekonomią marksistowską, ale można ją odnaleźć również we wcześniejszych teoriach klasyków ekonomii liberalnej, takich jak Adam Smith i David Ricardo, a później w ekonomiach anarchistycznych. Smith uważał cenę dobra za wynikającą z pracy, którą kupujący musiał wykonać by móc je kupić. Laborystyczna teoria wartości jest nieodłącznym elementem teorii Marksa, który nie uważał ceny rynkowej i prawdziwej wartości za tożsame. Sam Marks jednak nie nazywał swojej teorii wartości laborystyczną. Nowoczesna myśl odwołująca się klasycznego liberalizmu zwykle odrzuca LTW, uznając, że cena wynikająca z równowagi popytu i podaży odzwierciedla krańcową użyteczność dobra dla nabywcy, która ma być jedyną prawdziwą miarą jego wartości.
Definicje wartości i pracy.
Zgodnie z laborystyczną teorią wartości, wartość, gdy mówi się o niej bez dodatkowych określających ją przymiotników, powinna odnosić się do pracy koniecznej do dostarczenia danego dobra na rynek, wliczając w to pracę potrzebną do wytworzenia kapitału (np. maszyn, narzędzi) użytego w produkcji. Zarówno Ricardo i Marks próbowali wykalkulować policzalną wartość pracy na wszystkich etapach wytwarzania dobra, żeby móc postulować teorię istnienia jego ceny naturalnej. Laborystyczna teoria wartości w wersji Adama Smitha nie zakładała konieczności istnienia policzalnej jednostki wartości wykonanej pracy, ani nie zajmowała się pracą potrzebną do wytworzenia używanych w procesie produkcyjnym narzędzi (kapitału). Smith postulował, podobnie do późniejszych neoklasyków, że dobro jest warte tyle, ile pracy innych można za nie otrzymać (w rzeczywistej pracy czy w innych dobrach) lub ile pracy może nam zaoszczędzić, gdy sami z niego skorzystamy. Pierwsza z opcji odnosi się do wartości w handlu, a druga wartości z użytkowania. Jednak taka wartość jest zależna od popytu i podaży w danej chwili;
Rzeczywistą ceną każdej rzeczy, tym, co istotnie kosztuje ona osobę, która pragnie je zdobyć, jest wysiłek i trud, z jakim je zdobywa. Dla człowieka, który przedmiot nabył i który chce go zbyć lub wymienić na coś innego, rzeczywistą wartością tej rzeczy jest wysiłek i trud, którego sobie zaoszczędza, a którym może obciążyć innych ludzi; "Bogactwo Narodów" Księga 1, rozdział V
Smithowska teoria ceny (która dla wielu jest tożsama z wartością) nie bierze pod uwagę pracy wykonanej w przeszłości do wytworzenia danego dobra. Mówi jedynie o pracy, która może zostać pozyskana lub zaoszczędzona w zamian za dobro lub dzięki niemu. A więc jeżeli przedmiot nie jest do niczego przydatny jest również bezwartościowy.
Rozróżnienie między kontekstami powstawania wartości.
Wartość użytkowa to użyteczność dobra. Adam Smith przywołuje klasyczny paradoks, żeby zilustrować różnicę wartości użytkowej i wartości w handlu:
Wyraz wartość – należy to zaznaczyć – ma dwa różne znaczenia: czasem oznacza użyteczność pewnego przedmiotu, czasem zaś możność nabycia innych dóbr, jaką daje posiadanie tego przedmiotu. Pierwszą możemy nazwać „wartością użytkową”, drugą – „wartością wymienną”. Rzeczy, które mają najwyższą wartość użytkową, mają częstokroć nader nieznaczną wartość wymienną, albo też jej wcale nie mają i odwrotnie, rzeczy, które mają bardzo wielką wartość wymienną, mają częstokroć nader małą wartość użytkową lub też jej wcale nie mają. Nie ma chyba rzeczy bardziej użytecznej niż woda, a jednak nic za nabyć nie można; chyba żadnej rzeczy nie sposób otrzymać w zamian za nią. Przeciwnie, diament nie posiada żadnej wartości użytkowej, a przecież można zań częstokroć otrzymać bardzo znaczną ilość innych dóbr
Według Marksa wartość, bez przymiotnika, jest pracą „uziemioną” w produkcie wytworzonym w danej strukturze produkcji. W jego systemie wartość definiował jako „społecznie konieczną pracę” w sensie abstrakcyjnym ukrytą w każdym przedmiocie. Między klasycznymi liberałami, zwłaszcza u Davida Ricardo, wartość była w większym stopniu miarą równie abstrakcyjnego „prawdziwego kosztu” czy wartości absolutnej, to znaczy niezależnej od systemu ekonomicznego czy technologii, co stanowi różnicę między nimi a Marksem.
Ricardo i wielu klasyków, jak również Marx, zawarli w swoich systemach założenie, że wartość wymienna dobra jest proporcjonalna, równa albo nierozerwalna od wartości pracy potrzebnej do jego pozyskania. Inni zwolennicy LTW używali terminu wartość w znaczenie wartości w wymianie, przykładem Proudhon.
Proces pracy u Marksa.
Jako że w teorii Marksa wartość jest czymś wytworzonym przez pracę i do ilości wykonanej nad danym przedmiotem proporcjonalnym, istotne jest wytłumaczyć dokładnie w jaki sposób proces pracy nadaje lub dodaje wartość przedmiotowi.
Wartość produktu zwiększa się proporcjonalnie do czasu, natężenia pracy i wymaganych do jej wykonania umiejętności, co jest wyliczane dla przeciętnych wartości w gospodarce, to znaczy przeciętnej produktywności przeciętnego robotnika. Wynika z tego, że robotnicy pracujący sprawniej lub szybciej wytwarzają więcej wartości niż ci wolniejsi, ponieważ wytwarzają więcej dóbr finalnych, które jednak mają wartość wyliczaną dla przeciętnego wysiłku i czasu wkładanego w produkcję danego dobra w gospodarce, a nie robotnika który je wykonał. Tym samym robotnicy nieprzykładający się do swoich zadań zmniejszają przeciętną produkcyjność w gospodarce, jednak nie mogą żądać większej zapłaty z tytułu dłuższej pracy.
Produkcja jednak, oprócz pracy, wymaga również innych środków; narzędzi, materiałów, energii i podobnych. Są to środki produkcji również w większości są owocami procesu pracy, są więc nieodłącznymi elementami tego procesu, które wkraczają w proces pracy już posiadając pewną wartość. Produkcja przez pracę wymaga również środków, które nie powstają w wyniku pracy, takich jak światło słoneczne, powietrze, nieużytkowanej ziemi, niewydobytych minerałów. Pomimo ich konieczności, nie wnoszą one żadnej wartości do procesu produkcji. Z kolei wartość używanych środków powstałych w wyniku pracy jest traktowane jako stała. Z tego powodu nazywane są przez Marksa kapitałem stałym.
Weźmy przykład pracowników mielących ziarnka kawy, a następnie parzących z nich gotową kawę, wydawaną w kubkach. Wykonując tę pracę pracownicy dodają wartości niepalonym ziarnom kawy i wodzie. Używają również kapitału stałego; młynka i maszyny do kawy, co łącznie składa się w wartość kubka gotowej kawy. Ostatecznie wartość kawy wyprodukowanej w ciągu dnia równa się sumie wartości wykonanej przez pracownika pracy i zużytych środków pracy, a więc pracy użytej do ich wykonania w zakresie w jakim się zużywają (np. młynek) lub są zużywane (gotowe do mielenia ziarna kawy). Jest to często przedstawiane wzorem;
formula_1
Gdzie;
Można zauważyć, że jeżeli wyprodukowane w danym okresie dobra są jednakowe i wymagają identycznych nakładów, jak np. identyczne filiżanki kawy, możemy podzielić łączną wartość wyprodukowanych kaw przez ich ilość by otrzymać wartość jednej filiżanki.
Marks dalej rozróżnia "L" na dwie części składowe. Pierwszą jest część wartości pracy wypłacana pracownikowi w pensji. Dla przykładu, jeśli za pracę podczas badanego okresu pracownik otrzymuje 2000 zł, to praca wykonana w czasie, który potrzebny jest, żeby dodać 2000 zł do wartości stałego kapitału i zachowania jego wartości początkowej jest nazywana niezbędnym czasem pracy ("NL"). Pozostała praca w tym okresie stanowi tzw. pracę dodatkową ("SL"). Wartość użyta by zakupić pracę pracowników, w naszym przykładzie 2000 zł, jest nazywana kapitałem zmiennym "(v)." Jest tak, ponieważ w przeciwieństwie do kapitału stałego wydanego na środki produkcji kapitał zmienny może dodać wartość produktowi procesu pracy. Ilość wartości którą doda zależy od długości, nasilenia, produktywności i umiejętności zakupionej pracy; patrząc z tej perspektywy kupujący pracę wchodzi w posiadanie towaru o zmiennej użyteczności. Wartość dodana podczas tej części procesu pracy, kiedy praca niezbędna dla tego okresu została już wykonana nazywana jest wartością dodatkową "(s)." Z powyższych oznaczeń pozyskujemy dwa równania opisujące wartość wytworzoną w danym okresie:
formula_2
i
formula_3
Pierwsze równanie przedstawia wartość powstającą w produkcji, skupiając się na kosztach "c+v" i wartości dodatkowej "s". Drugie równanie pokazuje jak powstaje wartość podczas procesu pracy w zależności od nakładu wykonanej pracy w zależności od płacy.
Relacja między wartością a ceną.
Jednym z problemów laborystycznej teorii wartości jest ustalenie relacji między ceną wymiany i rzeczywistą wartością dobra. Różni teoretycy LTW proponują różne wyjaśnienia. Dla przykładu niektórzy uważają wartość, w sensie wartości pracy wykonanej dla wytworzenia dobra, za punkt ciężkości wokół którego cena dobra oscyluje. Jednak wielu ekonomistów wskazuje, że przypadki w których można stwierdzić, że cena wymiany różnych dóbr okazuje się proporcjonalna do włożonej w nie pracy są dość rzadkie. We współczesnej teorii liberalnej cena podlega dowolnym fluktuacjom pod wpływem sił rynkowych. Klasycy teorii liberalnej zwykle wskazywali na to, że cena rynkowa zawiera w sobie przychody czynników produkcji, które były potrzebne do wytworzenia danego towaru. Najczęściej wskazuje się na dochody ziemi, kapitału (jednak produkcja nie każdego dobra wymaga obydwu) i pracy. Te dochody nazywają się rentą ziemską, zyskiem z kapitału i pensją.
W Księdze 1, rozdziale VI, Adam Smith pisze:
,Zaznaczyć należy, że rzeczywista wartość wszystkich części składowych ceny mierzy się ilością pracy, którą każda z nich może nabyć lub którą może rozporządzać. Praca określa nie tylko wartość tej części ceny, która przypada na pracę, ale również tej części, którą stanowi rentę, jak i tej, która stanowi zysk”
Ostatnie zdanie pokazuje że Smith widzi wartość produktu jako zależną od pracy wykonanej przez kupującego, która była potrzebna by móc zakupić towar, podczas gdy Marks doszukiwał się miary wartości w pracy wykonanej przez robotników, żeby wytworzyć ten sam towar. Jeśli jednak chodzi o cenę wymiany, to cenimy, i nadajemy ceny przedmiotom na podstawie tego, ile pracy mogą nam oszczędzić lub ile pracy możemy za nie kupić.
Wskazanie relacji między wartością, a ceną danego przedmiotu w terminologii Marksa nazywa się problemem transformacji i jest obiektem prawdopodobnie największej części debat i krytyki wobec LTW. Problem transformacji można wyrazić poprzez pytanie jaki algorytm może dokładnie opisać sposób, w jaki wartość dodana w procesie pracy, proporcjonalnie do czasu, natężenie i wymaganych umiejętności do jej wykonania, jest odzwierciedlona w cenach produktu przy poprawce na dochody pozostałych czynników produkcji, to jest kapitału i ziemi (powodem rozróżnienia jest fakt, że ziemia nie powstała wskutek pracy). Jeżeli po uwzględnieniu wszystkich czynników równania wciąż widzimy różnicę między ceną a wartością wynikającą z naszej transformacji, to znaczy, że nasz algorytm jest niekompletny.
Marks nie zaprzecza roli podaży i popytu w kształtowaniu cen, ponieważ fundamentalnym dla niej jest odróżnienie ceny od wartości. W "Płaca, cena zysk" (1865), Marks określa swoje stanowisko w tej sprawie:
Wystarczy powiedzieć, że "jeśli" podaż i popyt równoważą się wzajemnie, to ceny rynkowe towarów odpowiadają ich cenom naturalnym, to znaczy ich wartościom, określanym przez odpowiednie ilości pracy niezbędnej dla ich wytworzenia
Laborystyczna teoria wartości stara się wytłumaczyć poziom tej równowagi dla dóbr. Pomysłem Marksa jest tu argument o kosztach produkcji; zauważenie, że wszystkie koszty to ostatecznie koszty pracy ukryte w kosztach czynników, jednak to podejście nie bierze pod uwagę zysku i jest podatne na oskarżenie o tautologiczności, dokładniej tłumaczenia cen cenami. Marks później nazwał swój pogląd „Smithowską addytywną teorią wartości”.
Smith argumentował, że ilość pracy jest naturalnym miernikiem cen w sensie stosunków wymiany produktów pracy w społeczeństwach bez własności prywatnej, np. przy wymianie zdobyczy między myśliwymi. Marks z kolei stwierdza, że żeby dobra mogły być porównywane muszą posiadać jakiś wspólny miernik czy substancję, oraz że praca jest właśnie tą substancją, ponieważ każde dobro jej wymaga.
Historia.
Początki.
Laborystyczna teoria wartości rozwijała się przez wiele stuleci. Trudno określić w sposób ostateczny jej oryginalnego twórcę, bliższe prawdy jest twierdzenie że wielu różnych myślicieli doszło do niej niezależnie od siebie. Niektórzy doszukują się jej pierwszego wyznawcy w Arystotelesie. Inni widzą jej początek u Tomasza z Akwinu, który w "Sumie Teologicznej" (1265-1274) wyraził pogląd, że „wartość może, zwiększa się i powinna się zwiększać proporcjonalnie do ilości pracy włożonej w polepszenie dóbr”. Badacze tacy jak Joseph Schumpeter cytują Ibn Chalduna, który w książce "Muqaddimah" (1377) uznał pracę za źródło wartości dóbr, które jest niezbędne dla wszelkiego zarobku i bogacenia. Argumentował, że zarabianie „wynika z czegoś innego niż umiejętności, wartość zarobku i posiadłych bogactw musi również zawierać wartość pracy włożonej w ich uzyskanie”. Inni wskazują na Sir Williama Petty i jego "Traktat o podatkach" (1662) lub laborystyczną teorię własności Johna Locke’a, opisaną w "Dwóch traktatach o rządzie" (1689), gdzie Locke uznaje pracę za ostateczne źródło wartości ekonomicznej. Sam Karol Marks za jednego z twórców LTW uważał Benjamina Franklina, który miał zapoczątkować teorię w 1729 w swoim eseju o walucie papierowej.
Adam Smith uważał, że we współczesnym kapitalizmie, gdyby ilość wsadzonej w produkt pracy była równa ilości pracy, którą można za ten produkt otrzymać (cenie), to nie moglibyśmy mówić o czymś takim jak zysk. David Ricardo, wespół z Marksem, odpowiedział, że Smith pomylił pracę z płacą. Praca którą można otrzymać za dany towar jest zwykle większa niż praca konieczna dla utrzymania produkcji (praca niezbędna NL a praca dodatkowa SL). A więc wartość pracy, w ujęciu Ricardo i Marksa, tłumaczy całą cenę towaru, łącznie z zyskiem.
Teoria Ricardo poprzedzała współczesne teorie neoricardiańskie, według których ceny równowagi ostatecznie wynikają jedynie z kosztów produkcji. Na podstawie różnicy między płacą a wartością produktów powstała szkoła „ricardiańskich” socjalistów; Charles Hall, Thomas Hodgskin, John Gray, John Francis Bray i Percy Ravenstone używali teorii Ricardo by tworzyć teorie wyzysku. Marks czerpał z prac tego nurtu, argumentując, że pracownicy pracują część dnia na swoje płace, a część jedynie na pożytek kapitalisty. LTW i wspomniana teoria wyzysku stały się centralne dla jego myśli.
Adam Smith i David Ricardo.
Smith uważał, że w społeczeństwie przed własnością prywatną ilość pracy włożonej w wytworzenie dobra jest jedynym kryterium jego wartości wymiennej, czyli mierzonej pracą wartości, którą można za nie nabyć. Jednak w społeczeństwie kapitalistycznym cena przestaje być równa wartości pracy, ponieważ zawiera również zysk właścicieli środków produkcji. „W większości przypadków całość produktu procesu pracy nie należy do pracownika. Zwykle musi dzielić go z właścicielem kapitału, który go zatrudnia”. Trzeba jednak zwrócić uwagę, że Smith nie podziela uznawanego za klasyczny dla LTW poglądu, że cena rynkowa z kosztów produkcji. Ta teoria została zaproponowana dopiero przez Ricardo, który w 1817 pisał: „Wartość jakiegokolwiek dobra, lub ilość dowolnego innego dobra za które będzie wymieniane, zależy od zmiennej ilości pracy niezbędnej do jego produkcji, a nie większej lub mniejszej płacy wypłacanej za tę pracę”. Tu Ricardo odróżnia abstrakcyjną wartość pracy od wypłacanej za nią płacy. Jednak był zaniepokojony pewnymi odstępstwami od zasady proporcjonalności ceny do pracy, które obserwował. Na przykład nie mógł w żaden sposób wytłumaczyć jak wino drożeje wraz z leżakowaniem w beczkach, mimo że nie jest nad nim wykonywana żadna praca, albo dlaczego sadzonka dębu jest warta znacznie mniej niż dąb wyrośnięty.
LTW kontrastuje się z subiektywną teorią wartości, obecnie najbardziej powszechnie stosowanej, według której wartość dobra nie jest zależna od pracy w nie włożonej, a od użyteczności jaką przynosi potencjalnemu kupującemu, mierzonej jego skłonnością do płacenie za to dobro. Teoria Ricardo nie jest z natury normatywna, tak jak niektóre późniejsze formy LTW, zwłaszcza te nawiązujące do marksizmu.
Podlega dyskusji do jakiego stopnia klasyczni teoretycy uznawali za prawdziwą LTW tak jak się ją obecnie powszechnie definiuje. Można to ponownie przywołać odstępstwa, których nie potrafił wytłumaczyć Ricardo. W liście pisał, że „nie jestem usatysfakcjonowany z wytłumaczenia zasad rządzących powstawaniem wartości, które wyłożyłem”. Adam Smith, jak również wspomniano, odrzucał możliwość korzystania z LTW do analizy rozwiniętego społeczeństwa kapitalistycznego. Ostatecznie „Smith nie korzysta w znaczącym stopniu z laborystycznej teorii wartości”.
Anarchizm.
Mutualizm Pierre’a-Josepha Proudhona i amerykańscy anarchiści indywidualistyczni, tacy jak Josiah Warren, Lysander Spooner i Benjamin Tucker zaadaptowali LTW klasycznej ekonomii i używali jej do krytyki kapitalizmu, preferując nie-kapitalistyczne rozwiązania rynkowe.
W XIX wieku amerykański anarchista Josiah Warren ukuł maksymę „koszt limitem ceny”. Jego zdaniem każda struktura własności czy relacja gospodarcza z której wynika zysk, renta ekonomiczna czy procent jest nierozerwalnie związana z wyzyskiem. Posługując się LTW argumentował, razem z nurtem tzw. anarchistów indywidualistycznych, że niemoralnym jest żądać za dobro wyższej ceny niż wynikałoby z włożonej w nie pracy. Z tego powodu, ich zdaniem, handel powinien opierać się o banknoty mające oparcie w wykonanej pracy.
Warren jest powszechnie uważany za pierwszego amerykańskiego anarchistę, a edytowany przez niego tygodnik Pokojowy Rewolucjonista, wydawany w 1833, był pierwszym amerykańskim periodykiem anarchistycznym. Maksyma Warrena o koszcie będącym limitem ceny wskazywała na normatywną i preskryptywną teorię wartości, co jest zawarte w jego argumencie, robotnik powinien otrzymywać pensję równą wartości wykonanej przez niego pracy, tak samo kupujący towar powinien za niego płacić kwotę o wysokości równej do kosztu pracy w niego włożonej. Ten pogląd odrzucał możliwość etycznego pozyskiwania zysku ekonomicznego, czynszów czy oprocentowania. Zgodnie z duchem "Bogactwa Narodów" Smitha koszt pracy jest subiektywny, to znaczy mierzony natężeniem, czasem i nieprzyjemnością pracy, a nie żadnym obiektywnym wskaźnikiem jak płaca. Warren przetestował swoje teorie otwierają eksperymentalny Cincinnati Time Store, gdzie sprzedawał towary w zamian za banknoty oznaczające obietnicę wykonania danej ilości pracy. Sklep pozostał otwarty przez 3 lata; po jego zamknięciu Warren zajął się tworzeniem mutualistycznych osad, takich jak „Utopia” i „Modern Times”. Warren stwierdził, że najlepiej jego poglądy oddał Stephen Pearl Andrews w książce The Science of Society, wydanej w 1852.
Mutualizm jest szkołą anarchizmu i doktryną ekonomiczną, która postuluje społeczeństwo, w którym każdy jest użytkownikiem kolektywnym właścicielem środków produkcji, z wolnym handlem opartym na cenach wymiennych zależnych wyłącznie od pracy włożonej w dany produkt. Jest to rodzaj socjalizmu rynkowego, opartego na handlujących między sobą kolektywach pracowniczych, oparty na pracach Pierre’a-Josepha Proudhona. Mutualizm korzysta z normatywnej LTW w sposób podobny do Josiah Warrena, to znaczy wymaga, żeby za daną ilość pracy płacić lub otrzymywać dobra lub pracę o tej samej wartości, wykluczając zysk.
Anarcho-koletywizm jest szkołą anarchizmu opracowaną przez Michała Bakunina, zakładającą kolektywną własność środków produkcji przez komuny. W tej szkole LTW interpretowana jest w ten sposób, że w proponowanym przez nią modelu ekonomicznym każdy miałby dostęp do wszystkich wypracowanych przez komunę dóbr proporcjonalnie do ilości pracy wykonanej przez niego na rzecz komuny.
Karol Marks.
Mimo wymienia go jako jednego z czołowych teoretyków LTW Karol Marks nigdy nie użył terminu laborystyczna teoria wartości; używał terminu "prawa wartości", ponieważ sprzeciwiał się nadawaniu pracy metafizycznej mocy twórczej, zgodnie z postulowanym przez niego materializmem dialektycznym.
Praca nie jest źródłem wszelkiego bogactwa. Przyroda jest w równej mierze źródłem wartości użytkowych (a one to przecież stanowią rzeczowe bogactwo!), jak i praca, która sama jest tylko przejawem jednej z sił przyrody, ludzkiej siły roboczej
W powyższym cytacie Marks mówi o wartościach użytkowych, które należy kontrastować z wartością wymienną. W dalszym fragmencie argumentował, że oddzielenie pracy ludzkiej od reszty przyrody daje legitymizację dla powstania klasy posiadaczy, która może odmawiać pracownikowi prawa do korzystania z zasobów przyrody.
Znamiennym wkładem Marksa w LTW jest wprowadzenie perspektywy społecznej do wyliczania wartości pracy. Jego model zakłada wspomnianą wcześniej pracę niezbędną, NL, której ilość zależy od płacy wypłacanej pracownikom. Kiedy większość ekonomistów rozpoczynała swoje analizy z perspektywy jednostki, Marks zaczął od społeczeństwa. Produkcja w społeczeństwie zakłada system zależności i podział pracy między jego członkami. W tym społeczeństwie wszyscy wykonują pracę. Oprócz konkretnych prac w tym czy innym zawodzie w społeczeństwie widzimy pracę jako taką, obok natury jedyne źródło bogactwa.
Społecznie potrzebna praca to ilość pracy potrzebna do wytworzenia danego towaru w danym społeczeństwie, przy danej technologii, średnim dla tego społeczeństwa natężeniu pracy i umiejętności. W tym ujęciu wartość produktu wynika ze struktury produkcji w społeczeństwie, a nie od indywidualnych predyspozycji czy niedogodności pracownika.
Krytyka.
Marksistowska LTW była krytykowana pod wieloma względami. Niektórzy twierdzą, że przewiduje ona wyższe zyski w bardziej pracochłonnych sektorach niż w kapitałochłonnych, co nie pokrywa się z danymi empirycznymi. W trzecim tomie "Kapitału" Marks odpowiada na ten argument, twierdząc, że wartość dodatkowa (zysk) jest rozdzielana między całą klasę posiadającą zgodnie z ilością posiadanego kapitału, a nie tylko kapitału użytego w procesie produkcji. W użytym wcześniej przypadku pracowników obsługujących maszynę do kawy, kapitałem stałym użytym produkcji, oznaczanym przez "c", są ziarna kawy, a zmienną jest wartość dodana przez maszynę do kawy, która w procesie swojego użytkowania może wyprodukować tylko daną ilość kubków kawy. Sumaryczna wartość dodana zależy od technologii i równa się amortyzacji danej maszyny, to znaczy jej wartości początkowej, która jest zużywana wraz z zużywaniem się maszyny. Każdy produkt wytworzony z użyciem danego kapitału, zakładając jego homogeniczność, ma swoją wartość powiększoną o równą część zużytej wartości kapitału. Produkty sektorów kapitałochłonnych czerpią dużą część swojej wartości z kapitału, podczas gdy pracochłonne, jak na przykład rolnictwo tradycyjne, bardzo małą. Od czasów powstania trzeciego tomu miało miejsce wiele dyskusji na temat tego, czy to wytłumaczenie wspomnianego problemu zgadza się z teorią wartości przedstawioną w tomie pierwszym. Krytycy wskazywali, że to rozwiązanie zmienia LTW w model makroekonomiczny, podczas gdy w założeniu miała tłumaczyć stosunki wymienne produktów, jak robiła to u ekonomistów klasycznych jak Smith, jednak u Marksa widzimy odejście od indywidualnie włożonego wysiłku na rzecz innych składników wartości, jak kapitał, i to w ujęciu całości kapitału w danej gospodarce. Krytycy Marksa z tego powodu uważają, że jego rozwiązanie stawianego mu zarzutu było nie tyle rozwiązaniem, co uniknięciem tematu
Steve Keen argumentował, że pogląd Marksa, według którego jedynie praca tworzy wartość wymienną, polega na poglądzie, że wraz z zużywaniem się wartości użytkowej kapitału wraz z amortyzacją, wartość wymienna tego kapitału jest przenoszona na produkty. Krytyką Keena było podanie w wątpliwość, jakoby wartość użytkowa urządzeń, czy ogólnie kapitału, malała z taką samą prędkością co ich wartość wymienna. Używa analogii pracy; jeżeli robotnicy otrzymywali płacę wystarczającą im jedynie na przeżycie, a dzień ich pracy wycieńczał by ich w stopniu nie pozwalającym na kontynuowanie pracy ponad normę dzienną, można by argumentować, że robotnik również „zmniejsza swoją wartość” o wartość swojej dziennej płacy. Jednak pensja wystarczająca jedynie dla przeżycia robotnika nie jest limitem wytworzonej przez niego dziennie wartości, jest to wręcz krytycznie ważne dla ekonomii marksistowskiej, że robotnik jest wyzyskiwany przez zawłaszczenie wartości dodanej, czyli tej wypracowanej po wypracowaniu produktów o wartości równej płacy robotnika. Jeśli ta minimalna pensja byłaby limitem wytworzonej wartości wyzysk nie byłby możliwy. Zdaniem Keena maszyna również może być źródłem większej wartości użytkowej niż wymiennej, a więc tak jak praca być źródłem wartości dodanej, zysku. Keen dalej twierdzi, że Marx był blisko tej konkluzji w niedokończonym traktacie Grundrisse, ale nigdy już do niej nie wrócił. Później Keen stwierdza, że mimo utrzymywania przez Marxa, że kontrybucją maszyn w produkcji jest jedynie ich wartość użytkowa, a nie wymienna, to regularnie traktuje jakby były identyczne, co przeczyłoby jego twierdzeniu, że te dwie wartości maszyn nie są ze sobą powiązane. Marksiści odpowiadają, że wartość użytkowa i wymienna są niemierzalne, więc nie można ich porównywać. Robiąc to popełnia się błąd mylenia kategorii. Według Marksa maszyna z definicji nie może być źródłem "ludzkiej" pracy. Z kolei według Keena LTW Marksa funkcjonuje jedynie wtedy, kiedy wartość użytkowa i wymienna maszyn jest identyczna, jako że zgodnie z twierdzeniem Marksa maszyny nie mogą tworzyć wartości dodanej, ponieważ ich wartość użytkowa maleje wraz z wartością wymienną, będąc transferowana do produkowanych przez nią towarów, bez wytworzenia wartości wcześniej nieistniejącej. Argument Keena może być również odniesiony do produkcji w systemie niewolniczym, który bazuje na pozyskiwaniu większej wartości z pracującego (niewolnika), niż mu się oddaje w postaci zapłaty.
Krytyka metodologiczna.
We wspólnej pracy „Capital as Power” (Kapitał jako władza) Shimshon Bichler i Jonathan Nitzan argumentują, że pomimo twierdzeń marksistów o poparciu ich wersji LTW dowodami empirycznymi, mającymi dowieść wyraźną korelację między wartością w rozumieniu LTW a ceną, to wskazane badania naprawdę nie dowodzą tej zależności. Zdaniem autorów, wskazywane przez marksistów badania miały pokazać sztywną zależność między ceną rynkową a wartością włożonej w dane towary pracy. W rzeczywistości podane badania mierzyły ceny poprzez sumowanie wartości rynkowej produktów całych sektorów rynku, co było robione sumarycznie dla wielu sektorów na przestrzeni kilku lat. Jednak, zdaniem Bichlera i Nitzana, ta metoda niesie za sobą poważne błędy statystyczne, konkretnie nie uwzględnia pozytywnej kowariancji tych wartości, gdy są sumowane dla sektorów o różnej wielkości produkcji. Wynika to z mnożenia wartości pracy włożonej w wytworzenie jednej sztuki towaru i jego ceny przez tę samą wartość, a następnie porównywanie zsumowanych wartości tych dwóch badanych zmiennych dla wielu sektorów. Prowadzi to do wykazania znacznie większej korelacji między pracą a ceną niż jest w rzeczywistości, z kolei kiedy w równaniu skontroluje się różnice w wielkości produkcji sektorów, zdaniem autorów, korelacja spada do nieznaczących poziomów. Innymi słowy, gdy badacz stworzy wykres posiadający na swoich osiach sumaryczną wartość pracy w danym sektorze i sumaryczną cenę jego produktów, a następnie naniesie na niego punkty oznaczające te wartości dla różnych sektorów, zaistnienie korelacji liniowej będzie w dużej mierze wynikiem oczywistego faktu, że w większości przypadków im więcej sztuk danego towaru produkuje dany sektor, tym najprawdopodobniej więcej zatrudnia pracowników i większa jest sumaryczna cena wyprodukowanych przez niego towarów, a nie że cena pojedynczego towaru jest ściśle zależna od wartości pracy potrzebnej do jego wykonania, co jest tezą obrońców LTW. Gdy jedna zsumowane wartości pracy i ceny każdego sektora podzieli się przez liczbę wytworzonych w nim produktów, szukana korelacja, wg Nitzana I Bichlera, okazuje się zbyt małą, by być konkluzywna.
Nitzan i Bichler dodatkowo krytykują marksistowskie próby empirycznego dowodzenia prawdziwości LTW poprzez stwierdzenie, że wiele z tych prób przez błąd metodologiczny nie jest w stanie wykazać korelacji między wartością pracy i ceną produktu. Ich zdaniem tezą Marksa było, że cena jest zależna od wartości potrzebnej pracy według jej czasu i natężenia. Ta wartość z kolei może być rozumiana jedynie abstrakcyjnie, ponieważ nie ma możliwości obiektywnego przeliczenia jej na wartość pieniężną. Dalej, ich zdaniem, marksiści porzucili próbę znalezienia policzalnej jednostki wartości pracy, ze względu na niemożliwość przekonwertowania jednostki abstrakcyjnej na materialną. Z tego powodu każde badanie mające na celu znalezienie związku wartości pracy i cen jest skazane na dużą liczbę założeń, by mogło być przeprowadzone. Te założenia, zdanie autorów, nieuchronnie prowadzą do zakładania tego, czego powinno się dowodzić:
Najważniejszym z tych założeń jest to, że wartość pracy jest proporcjonalna do rzeczywistej płacy, a stosunek kapitału zmiennego do wartości dodanej jest równy stosunkowi płac do zysków, a także niekiedy, że wartość zmniejszenia kapitału stałego jest równa odpowiedniemu ułamkowi ceny zakupu tego kapitału. Innymi słowy, badacz zakłada dokładnie to, co LTW ma dowieść
Według Bichlera i Nitzana taka praktyka opiera się na konwertowaniu cen na wartości abstrakcyjną, a następnie na sprawdzeniu, czy cena i wartość są skorelowane, a więc na stwierdzaniu korelacji cen z cenami. Paul Cockshott nie zgodził się z argumentacją Bichlera i Nitzana. Jego zdaniem jest to możliwe, by mierzyć abstrakcyjną wartość pracy poprzez porównywanie przepracowanych godzin i płac (czy w gospodarce czy u jednego robotnika). Uważał również, że twierdzenie Nitzana i Bichlera o niskiej korelacji wartości pracy i cen sama wynika z błędnej analizy statystycznej. Większość marksistów odrzuca interpretację Marksa używaną przez autorów "Capital as Power". Według ich rozumienia Kapitału pojedyncze produkty nie mogą mieć wartości, a jedynie ceny produkcji. Dla przykładu, Fred Noseley argumentował, że wartość jest u Marksa zmienną „makromonetarną”, rozumianą jako łączną wartość dodaną wytworzoną w danym okresie plus sumaryczna wartość deprecjacji kapitału. Ta wartość z kolei może być sprowadzona do jednostkowego towaru jedynie jako cena produkcji, a więc nie istnieje coś takiego jak laborystyczna wartość pojedynczego produktu.
Niektórzy post-keynesiści byli bardzo krytyczni wobec LTW. Joan Robinson, uważana za ekspertkę pism Marksa, uważała LTW za w większości tautologię i „typowy przykład tego, jak operują idee metafizyczne”. Znany marksistowski ekonomista Roman Rosdolsky odpowiedział na zarzut Robinson twierdząc, że ta nie zrozumiała kluczowych elementów teorii Marksa, na przykład uważając, że Marks zakładał stała stopę wyzysku, co jego zdaniem nie jest prawdą.
Krytyka behawioralna.
Inni argumentowali, że LTW ignoruje sposób, w jaki ludzie nadają wartość przedmiotom w swoich umysłach. Pilkington w swoich pismach wskazuje na intersubiektywną naturę pożądania niektórych przedmiotów.
Wartość jest nadawana przedmiotom według naszego pożądania ich posiadania. To pożądanie jest intersubiektywne. Chcemy posiąść medal lub wrogą flagę, ponieważ zaskarbi to nam uznanie. Wartość medalu lub flagi nie jest oceniania względem ich obiektywnych właściwości, ani ilości pracy która je stworzyła, a raczej są pożądane dla symbolicznej pozycji jaką posiadają w intersubiektywnej sieci pożądań
Pilkington utrzymuje, że jest to teoria zupełnie różna od teorii marginalistycznych (opartych na użyteczności krańcowej), które można znaleźć w większości podręczników do ekonomii, pomimo że teoria Pilkingtona zwraca uwagę jedynie na preferencje konsumenta, tak jak najpowszechniejsze teorie subiektywistyczne. Różnicę widzi w tym, że aktorzy w analizie marginalistycznej posiadają preferencje niezależne od innych aktorów, a ich pożądania nie mają natury intersubiektywnej.
LTW była krytykowana również z pozycji ekonomii ekologicznej, według której praca to w rzeczywistości energia wydatkowana w czasie. W paradygmacie ekonomii ekologicznej pracę i produkcję należy rozumieć jako jeden z wielu procesów przemian kształtujących środowisko Ziemi, a rozpatrywać je należy w kontekście zużywania zasobów i energii. To podejście pozwala pominąć problemy marksistów związane ze zmniejszaniem się wartości i ceny kapitału stałego, ponieważ zarówno kapitał, jak i praca tym sposobem są elementami tego samego ekosystemu. Tego typu argumentacja z reguły ignoruje to, że Marks zajmował się społecznymi relacjami między ludźmi w procesie produkcji, które nie mogą być zredukowane do wydatków energetycznych, tak jak aktu głosowania w demokracji nie da się zredukować do wydatku energii na dostanie się do komisji wyborczej, na co wskazywał Isaac Rubin.

</doc>
<doc id="996639" url="https://pl.wikipedia.org/wiki?curid=996639" title="Pete Hoekstra">
Pete Hoekstra

Peter „Pete” Hoekstra (ur. 30 października 1953) – amerykański polityk, członek Partii Republikańskiej.
W latach 1993-2011 przez dziewięć kolejnych dwuletnich kadencji Kongresu Stanów Zjednoczonych był przedstawicielem drugiego okręgu wyborczego w stanie Michigan w Izbie Reprezentantów Stanów Zjednoczonych.

</doc>
<doc id="996640" url="https://pl.wikipedia.org/wiki?curid=996640" title="Tim Walberg">
Tim Walberg

Timothy „Tim” Walberg (ur. 12 kwietnia 1951) – amerykański polityk, członek Partii Republikańskiej. W latach 2007–2009 oraz od 2011 roku jest przedstawicielem siódmego okręgu wyborczego w stanie Michigan do Izby Reprezentantów Stanów Zjednoczonych.

</doc>
<doc id="996642" url="https://pl.wikipedia.org/wiki?curid=996642" title="Mike J. Rogers">
Mike J. Rogers

Mike Rogers, właśc. Michael J. Rogers (ur. 2 czerwca 1963) – amerykański polityk, członek Partii Republikańskiej.
W latach 2001-2015 był przedstawicielem ósmego okręgu wyborczego w stanie Michigan w Izbie Reprezentantów Stanów Zjednoczonych.

</doc>
<doc id="996643" url="https://pl.wikipedia.org/wiki?curid=996643" title="Ekonomia marksistowska">
Ekonomia marksistowska

Ekonomia marksistowska – kierunek w ekonomii, ogół ekonomicznych przemyśleń i teorii sformułowanych przez Karola Marksa i rozwijanych przez jego następców.
Wstęp.
Marks był jednym z głównych przedstawicieli nurtu radykalnego. Przejmując i rozwijając niektóre koncepcje Davida Ricardo, stworzył teorię alienacji pracy i wyzysku klasy robotniczej. Analizował także kryzysy koniunkturalne, wskazując na zjawisko nadprodukcji jako ich przyczynę. 
W swoich pracach prezentował wizję nowych stosunków ekonomicznych, które miały zapewnić osiągnięcie najbardziej sprawiedliwej i najkorzystniejszej dla ludzkiego rozwoju organizacji społeczeństwa. Podkreślał konieczność pozostawania całości gospodarki pod kontrolą pracowniczą, by zapewnić produkcję towarów naprawdę koniecznych dla społeczeństwa.
Przedmiot ekonomii marksistowskiej.
Przedmiotem marksistowskiej ekonomii politycznej są stosunki produkcji. Marksistowska ekonomia polityczna
Ekonomia marksistowska jest częścią szerszego systemu myślowego (marksizmu), obejmującego elementy filozoficzne (tzw. materializm dialektyczny i materializm historyczny), socjologiczne i ideologiczne, zmierzającego do całościowego wyjaśnienia ewolucji społeczeństw. Dokładniej mówiąc, marksistowska ekonomia polityczna stanowi jedną z trzech części składowych marksizmu obok filozofii marksistowskiej i naukowego komunizmu. Marksistowsko-leninowska ekonomia polityczna opiera się na zastosowaniu podstawowych tez materializmu dialektycznego i historycznego do badania ekonomicznego ustroju społeczeństwa.

</doc>
<doc id="996644" url="https://pl.wikipedia.org/wiki?curid=996644" title="Thad McCotter">
Thad McCotter

Thad McCotter, właśc. Thaddeus George McCotter (ur. 22 sierpnia 1965) – amerykański polityk, członek Partii Republikańskiej. W latach 2003–2012 był przedstawicielem jedenastego okręgu wyborczego w stanie Michigan do Izby Reprezentantów Stanów Zjednoczonych.

</doc>
<doc id="996646" url="https://pl.wikipedia.org/wiki?curid=996646" title="Laptop za 100 dolarów">
Laptop za 100 dolarów



</doc>
<doc id="996647" url="https://pl.wikipedia.org/wiki?curid=996647" title="Wspólnota Polska">
Wspólnota Polska



</doc>
<doc id="996654" url="https://pl.wikipedia.org/wiki?curid=996654" title="AOL Arena">
AOL Arena



</doc>
<doc id="996657" url="https://pl.wikipedia.org/wiki?curid=996657" title="Olympia (Paryż)">
Olympia (Paryż)

Olympia – sala koncertowa w Paryżu, położona przy Boulevard des Capucines 28 w 9. dzielnicy.
Założona w 1888 przez Josepha Ollera, twórcę Moulin Rouge jest najstarszym music-hallem Paryża. Została otwarta w 1889 jako „Montagnes Russes”, a obecną nazwę nosi od 1893. Oprócz muzyków gościła artystów cyrkowych, a także balety. Odbywały się w niej również przedstawienia operetkowe. Wskutek zmniejszającej się popularności koncertów gwiazd, od 1929 do 1944 sala Olympii służyła jako kino.
W 1945 została ponownie otwarta jako sala music-hallowa. Wstęp był wolny dla żołnierzy alianckich w mundurach. Spektakle rozpoczynały się od czterech hymnów państwowych, a kończyły kankanem. W późniejszych czasach była znów salą kinową, aż do przywrócenia jej świetności przez nowego właściciela Bruno Coquatrixa w lutym 1954. Coquatrix sprowadzał do sali Olympii zarówno największe gwiazdy muzyki rozrywkowej, jak i obiecujących artystów, którzy dzięki temu mieli okazję dać poznać się publiczności i krytykom. Po śmierci Coquatrixa w 1979 Olympia zaczęła tracić na znaczeniu i groziła jej rozbiórka (miejsce miało być przeznaczone na parking), ale 7 stycznia 1993 francuski minister kultury Jack Lang wydał zarządzenie o zachowaniu Olympii. Po dwóch latach renowacji Olympia odzyskała oryginalną fasadę, a także słynne czerwone wnętrza.
Édith Piaf dała w Olympii serię słynnych recitali od stycznia 1955 do października 1962. Koncert Jacques’a Brela z 1961 jest dostępny na płytach kompaktowych.
Olympia gościła takich artystów, jak Francuzi Édith Piaf, Mireille Mathieu, Dalida, Alizée, Salvatore Adamo, Grégory Lemarchal, La Goulue, Yvonne Printemps, Charles Aznavour, Joe Dassin, Gilbert Bécaud i Johnny Hallyday, a także światowe gwiazdy: Madonna, Jimi Hendrix, Black Sabbath, The Beatles, Julio Iglesias, Ałła Pugaczowa, Jason Mraz, David Gilmour, Willy DeVille, Amália Rodrigues, Bülent Ersoy, Can, Céline Dion, Diana Krall, Dir en grey, Fairuz, Jeff Buckley, Judy Garland, Led Zeppelin, Lola Beltran, Luciano Pavarotti, Mariza, Helena Vondráčková, Sabaton, Morrissey, The Shadows, My Bloody Valentine, Nelly Furtado, New Order, Nick Cave, Nina Simone, Patti Smith, Primal Scream, Stevie Nicks, The Eagles, The Cure, The Jackson Five, The Mars Volta, Otis Redding, Red Hot Chili Peppers, The Rolling Stones, Tereza Kesovija, Tony Carreira, Umm Kulsum, Dionne Warwick, The Velvet Underground, Lili Iwanowa, Dave Matthews Band, Justin Timberlake. Występowali tam również Polacy: zespół "Niebiesko-Czarni" pod kierownictwem Franciszka Walickiego z takimi wokalistkami i wokalistami jak: Helena Majdaniec, Czesław Wydrzycki, Michaj Burano, Krzysztof Klenczon, Bernard Dornowski i Marek Szczepkowski, Anna German, Violetta Villas, Ewa Demarczyk, Irena Jarocka oraz Edyta Geppert.

</doc>
<doc id="996658" url="https://pl.wikipedia.org/wiki?curid=996658" title="Bezednia">
Bezednia

Bezednia – część wsi Majdan Sitaniecki położona w Polsce, w województwie lubelskim, w powiecie zamojskim, w gminie Stary Zamość.
W latach 1975–1998 miejscowość należała administracyjnie do województwa zamojskiego.

</doc>
<doc id="996659" url="https://pl.wikipedia.org/wiki?curid=996659" title="Chomęciska Duże-Kolonia">
Chomęciska Duże-Kolonia

Chomęciska Duże-Kolonia – część wsi Wisłowiec w Polsce, położona w województwie lubelskim, w powiecie zamojskim, w gminie Stary Zamość.
W latach 1975–1998 Chomęciska Duże-Kolonia należały administracyjnie do województwa zamojskiego.

</doc>
<doc id="996660" url="https://pl.wikipedia.org/wiki?curid=996660" title="Doły (Podstary Zamość)">
Doły (Podstary Zamość)

Doły – część wsi Podstary Zamość w Polsce położona w województwie lubelskim, w powiecie zamojskim, w gminie Stary Zamość.
W latach 1975–1998 miejscowość należała administracyjnie do województwa zamojskiego.

</doc>
<doc id="996662" url="https://pl.wikipedia.org/wiki?curid=996662" title="Charlie Dominici">
Charlie Dominici

Charlie Dominici (ur. 16 czerwca 1951 w Brooklynie w Nowym Jorku) – amerykański wokalista i muzyk, pierwszy wokalista grupy Dream Theater (pod tą nazwą), zastąpiony później przez Jamesa LaBrie.
Karierę muzyczną rozpoczął jako gitarzysta i wokalista w chórkach zespołu Franke and the Knockouts, z którym wydał jedną płytę.
W 1987 wygrał przesłuchania na wokalistę Dream Theater i dołączył do nich w listopadzie tegoż roku. Wystąpił na debiutanckim albumie grupy, "When Dream and Day Unite", z 1989. Jako że był nieco starszy od reszty członków zespołu, jego wizje artystyczne różniły się od poglądów pozostałych muzyków. Styl jego śpiewu nie odpowiadał uprawianemu przez grupę gatunkowi (metal progresywny), muzycy rozstali się więc, w przyjacielskiej atmosferze.
Po opuszczeniu zespołu Dominici podjął pracę w finansach w przedsiębiorstwie motoryzacyjnym, okazjonalnie wracając do muzyki - śpiewał na ślubie Mike'a Portnoya, pracował ze swym bratem nad albumem, który jednak nie ujrzał nigdy światła dziennego, nagrał w 2003 utwór opublikowany na własnej stronie internetowej. Bootlegowe wydawnictwo "When Dream and Day Unite Demos" z 2004 zawiera wersje demo utworów Dream Theater i coverów The Beatles śpiewanych przez Dominiciego.
6 marca 2004 wystąpił jako gość na koncercie w Los Angeles, z okazji 15. rocznicy wydania pierwszej płyty Dream Theater. Występ ten zarejestrowano na płycie "When Dream And Day Reunite".
W 2005 powrócił do muzyki, wydając firmowaną własnym nazwiskiem płytę "O3: A Trilogy, Part 1" - pierwszą część planowanej trylogii. Druga, "O3: A Trilogy, Part 2", ukazała się w lutym 2007.
Podczas trasy koncertowej Dream Theater promującej album "Systematic Chaos" - "Chaos in Motion World Tour" planowane są występy zespołu Charliego Dominici jako grupy otwierającej trzy koncerty.
Rok po wydaniu płyty "O3: A Trilogy, Part 2", 22 kwietnia 2008 roku ujrzał światło dziennie trzeci, zamykający trylogię album pod tytułem: "O3: A Trilogy, Part 3"

</doc>
<doc id="996663" url="https://pl.wikipedia.org/wiki?curid=996663" title="Klimowica">
Klimowica

Klimowica – część wsi Przeorsk w Polsce, położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 Klimowica administracyjnie należała do województwa zamojskiego.

</doc>
<doc id="996664" url="https://pl.wikipedia.org/wiki?curid=996664" title="Pegaptanib">
Pegaptanib

Pegaptanib () – wielofunkcyjny organiczny związek chemiczny, oligonukleotydowy aptamer, stosowany w leczeniu neowaskularnej (wysiękowej) postaci zwyrodnienia plamki żółtej związanego z wiekiem (AMD).
Historia.
Pegaptanib został opracowany przez firmę NeXstar Pharmaceuticals wraz z Gilead Sciences i wprowadzony na rynek światowy przez EyeTech Pharmaceuticals wspólnie z firmą Pfizer. Amerykańska Agencja Żywności i Leków dopuściła lek na rynek amerykański w grudniu 2004 roku.
Budowa i mechanizm działania.
Pegaptanib to zmodyfikowany pegylowany oligonukleotyd, o długości 28 par zasad, który jest antagonistą VEGF165, hamując jego działanie. Czynnik wzrostu śródbłonka naczyniowego (VEGF) jest białkiem sekrecyjnym, które indukuje angiogenezę, zwiększa przepuszczalność naczyń i działa prozapalnie. VEGF165 jest izoformą VEGF powodującą patologiczne nowotworzenie naczyń w obrębie gałki ocznej. 
Zastosowanie.
Pegaptanib jest dopuszczony do obrotu w Polsce (2018).
Działania niepożądane.
Pegaptanib może powodować następujące działania niepożądane u ponad 10% pacjentów: zapalenie komory przedniej oka, ból oka, podwyższenie ciśnienia śródgałkowego, punkcikowate zapalenie rogówki, strąty i zmętnienie ciała szklistego. 

</doc>
<doc id="996665" url="https://pl.wikipedia.org/wiki?curid=996665" title="Kapsiówka">
Kapsiówka

Kapsiówka – część wsi Podhorce w Polsce, położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 Kapsiówka administracyjnie należała do województwa zamojskiego.

</doc>
<doc id="996666" url="https://pl.wikipedia.org/wiki?curid=996666" title="Kątek (Typin)">
Kątek (Typin)

Kątek – część wsi Typin w Polsce, położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 Kątek administracyjnie należał do województwa zamojskiego.

</doc>
<doc id="996668" url="https://pl.wikipedia.org/wiki?curid=996668" title="Lipka (województwo lubelskie)">
Lipka (województwo lubelskie)

Lipka – zniesiona nazwa części wsi Majdan Górny w Polsce położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 miejscowość administracyjnie należała do województwa zamojskiego.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku. 

</doc>
<doc id="996669" url="https://pl.wikipedia.org/wiki?curid=996669" title="Tiasmyn">
Tiasmyn

Tiasmyn () – rzeka na Ukrainie, prawy dopływ Dniepru.
Płynie przez Wyżynę Naddnieprzańską, wpływa do Zalewu Krzemieńczuckiego. Długość rzeki wynosi 164 km, a powierzchnia dorzecza – 4570 km².
Nad rzeką leżą: Kamianka, Smiła, Czehryń.

</doc>
<doc id="996670" url="https://pl.wikipedia.org/wiki?curid=996670" title="Ławki (Tomaszów Lubelski)">
Ławki (Tomaszów Lubelski)

Ławki – część miasta Tomaszów Lubelski w Polsce, położona w województwie lubelskim, w powiecie tomaszowskim, w gminie Tomaszów Lubelski.

</doc>
<doc id="996671" url="https://pl.wikipedia.org/wiki?curid=996671" title="Mistrzostwa Świata U-20 w piłce nożnej 1977">
Mistrzostwa Świata U-20 w piłce nożnej 1977



</doc>
<doc id="996674" url="https://pl.wikipedia.org/wiki?curid=996674" title="Maziarnia (Tomaszów Lubelski)">
Maziarnia (Tomaszów Lubelski)

Maziarnia – część miasta Tomaszów Lubelski w Polsce położona w województwie lubelskim, w powiecie tomaszowskim, w Tomaszowie Lubelskim.
W latach 1975–1998 miejscowość administracyjnie należała do województwa zamojskiego.

</doc>
<doc id="996675" url="https://pl.wikipedia.org/wiki?curid=996675" title="Bazawłuk">
Bazawłuk

Bazawłuk () – rzeka na Ukrainie, prawy dopływ Dniepru.
Długość rzeki 157 km, powierzchnia dorzecza 4200 km², wpada do Zalewu Kachowskiego. Przyjmuje 6 dopływów, z których największymi są: Kamianka (prawy, 88 km długości) i Sołona (lewy, 56 km długości).
Na wyspie u ujścia Bazawłuku do Dniepru znajdowała się w XVII wieku jedna z siedzib Siczy Zaporoskiej (Sicz Bazawłucka).

</doc>
<doc id="996676" url="https://pl.wikipedia.org/wiki?curid=996676" title="Rogowe Kopce">
Rogowe Kopce

Rogowe Kopce – część wsi Jeziernia w Polsce, położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 Rogowe Kopce administracyjnie należały do województwa zamojskiego.

</doc>
<doc id="996677" url="https://pl.wikipedia.org/wiki?curid=996677" title="Suła (dopływ Dniepru)">
Suła (dopływ Dniepru)

Suła () – rzeka na Ukrainie, lewy dopływ Dniepru.
Jej źródła znajdują się na południowo-zachodnim skraju Wyżyny Środkoworosyjskiej na terytorium Ukrainy. Płynie przez Nizinę Naddnieprzańską, wpada do Zalewu Kremieńczuckiego. Długość rzeki wynosi 310 km, powierzchnia dorzecza - 18 100 km2.
Największe dopływy:

</doc>
<doc id="996678" url="https://pl.wikipedia.org/wiki?curid=996678" title="PTL">
PTL



</doc>
<doc id="996679" url="https://pl.wikipedia.org/wiki?curid=996679" title="Zbiornik Kaniowski">
Zbiornik Kaniowski

Zbiornik Kaniowski (ukr. Канівське водосховище) – jeden z 6 największych sztucznych zbiorników wodnych na Dnieprze.
Znajduje się w obwodzie kijowskim i częściowo w czerkaskim. Zajmuje obszar 675 km², gromadzi 2,63 km³ wody. Długość wynosi około 123 km, największa szerokość 8 km, największa głębokość – 21 m.
Zapora zbudowana w latach 1972-1978 ma długość 16 km. Znajdują się w niej turbiny elektrowni wodnej oraz śluza. 
Największe miasta nad Zbiornikiem to: Kijów, Perejasław i Kaniów. Do zalewu wpadają również Stuhna i Trubiż.

</doc>
<doc id="996681" url="https://pl.wikipedia.org/wiki?curid=996681" title="Michał Sitarski (aktor)">
Michał Sitarski (aktor)

Michał Sitarski (ur. 29 lipca 1977 we Wrocławiu) – polski aktor.
Życiorys.
Początkowo studiował na Zamiejscowym Wydziale Lalkarskim we Wrocławiu, zanim rozpoczął naukę Państwowej Wyższej Szkole Teatralnej w Krakowie, którą ukończył w 2003. Podczas studiów zadebiutował rolą Gościa w "Wiśniowym sadzie" Czechowa w reż. Remigiusza Brzyka w Teatrze Starym w Krakowie (2001). W 2003 roku za rolę Moliera w przedstawieniu dyplomowym "4 razy Molier" otrzymał wyróżnienie na Festiwalu Szkół Teatralnych w Łodzi. Grał również w krakowskim Teatrze im. Słowackiego w "Kaliguli" (2003) Alberta Camusa w reż. Agaty Dudy-Gracz jako Kat oraz w warszawskim Teatrze Rozmaitości w sztukach Iwana Wyrypajewa – "Sny" (2004) w reż. Łukasza Kosa i "Tlen" w reż. Aleksandry Koniecznej.
W latach 1994–1996 brał udział w programie dla młodzieży w telewizji Polsat "Pamiętnik nastolatki". W latach 2005–2008 grał rolę Konrada Kopczyńskiego w serialu "Egzamin z życia".
W latach 2006-2017 był aktorem Teatru Powszechnego w Warszawie, z którym gościnnie związany był od 2004. Użyczył głosu Rozumowi w reklamach TP S.A.

</doc>
<doc id="996686" url="https://pl.wikipedia.org/wiki?curid=996686" title="Fotbal Club Rapid Bucureşti">
Fotbal Club Rapid Bucureşti



</doc>
<doc id="996688" url="https://pl.wikipedia.org/wiki?curid=996688" title="Bałaklija">
Bałaklija

Bałaklija () – miasto na Ukrainie, w obwodzie charkowskim, w rejonie iziumskim, siedziba hromady. Leży na lewym brzegu Dońca, 95 km na południowy wschód od Charkowa, na linii kolejowej Moskwa – Donbas. W 2021 roku liczyło ok. 26,9 tys. mieszkańców.
Miasto zostało założone w 1663 jako kozacka słoboda przez sotnika Jakiwa Czernihiwca.
23 marca 2017 20 000 mieszkańców Bałaklii było ewakuowanych w następstwie pożaru i serii eksplozji w magazynie amunicji, który znajduje się w mieście. Zamknięto także przestrzeń powietrzną dla samolotów w promieniu 50 km.
Demografia.
W 1989 liczyła 35 737 mieszkańców.
W 2013 liczyła 29 499 mieszkańców.
W 2017 liczyła 28 868 mieszkańców.
Gospodarka.
W mieście rozwinął się przemysł spożywczy oraz materiałów budowlanych.

</doc>
<doc id="996689" url="https://pl.wikipedia.org/wiki?curid=996689" title="Braunschweiger Turn- und Sportverein Eintracht von 1895">
Braunschweiger Turn- und Sportverein Eintracht von 1895



</doc>
<doc id="996692" url="https://pl.wikipedia.org/wiki?curid=996692" title="Barwinkowe">
Barwinkowe

Barwinkowe () – miasto rejonowe na Ukrainie, w obwodzie charkowskim, centrum rejonu barwinkowskiego.
Leży nad rzeką "Suchyj Toriec".
Historia.
Powstało w drugiej połowie XVII wieku, słoboda guberni charkowskiej.
Prawa miejskie od 1938 roku.
W 1989 liczyło 14 889 mieszkańców.
W 2013 liczyło 9707 mieszkańców.
W 2017 liczyło 8833 mieszkańców.

</doc>
<doc id="996698" url="https://pl.wikipedia.org/wiki?curid=996698" title="Hylafax">
Hylafax

HylaFax – darmowe oprogramowanie serwera faksowego, przeznaczone dla systemów operacyjnych Unix/Linux.
Dla systemów Windows/Mac dostępne jest odpowiednie oprogramowanie klienckie do wysyłania faksów bezpośrednio z programu pocztowego.

</doc>
<doc id="996699" url="https://pl.wikipedia.org/wiki?curid=996699" title="Giętkoząb wielkopłetwy">
Giętkoząb wielkopłetwy

Giętkoząb wielkopłetwy ("Synodontis eupterus") – gatunek słodkowodnej ryby sumokształtnej z rodziny pierzastowąsowatych (Mochokidae). Bywa pielęgnowany w akwariach. 
Wychowanie.
Pochodzi z Afryki Północnej, gdzie występuje w Białym Nilu, jeziorze Czad oraz w dorzeczach Nigru i Wolty. 
Charakterystyka.
Wyróżnia się dużą i szeroką płetwą grzbietową o wydłużonych promieniach. W naturze dorasta do 30 cm długości standardowej, w akwariach zwykle do 18 cm.
Wymagania.
Wymaga akwarium, które ma co najmniej 120cm długości. Zalecany jest piasek na dnie. 
Temperatura: 22-27 ° C
pH: 6,0-7,5
Twardość: 8-20 dH

</doc>
<doc id="996700" url="https://pl.wikipedia.org/wiki?curid=996700" title="Gołąb (przystanek kolejowy)">
Gołąb (przystanek kolejowy)

Gołąb – przystanek kolejowy (dawniej stacja kolejowa) w miejscowości Gołąb, w województwie lubelskim, w Polsce.
W roku 2017 przystanek obsługiwał 0–9 pasażerów na dobę.
Zatrzymują się tu pociągi osobowe na trasie Lublin – Dęblin. Dawniej zatrzymywały się także wybrane pociągi pospieszne (przystanek ten zlikwidowano z rozkładu pospiesznego).
W pobliżu przystanku w nocy z 12 na 13 września 1943 r. żołnierze Batalionów Chłopskich wysadzili niemiecki pociąg amunicyjny.

</doc>
<doc id="996702" url="https://pl.wikipedia.org/wiki?curid=996702" title="Daria Onyśko-Korczyńska">
Daria Onyśko-Korczyńska



</doc>
<doc id="996703" url="https://pl.wikipedia.org/wiki?curid=996703" title="Daria Korczyńska">
Daria Korczyńska

Daria Onyśko-Korczyńska (ur. 30 lipca 1981 w Kołobrzegu) – polska lekkoatletka, specjalizująca się w biegach sprinterskich.
Pochodząca z Ustronia Morskiego zawodniczka jest wychowanką Sztormu Kołobrzeg, w barwach którego osiągała pierwsze sukcesy na arenie krajowej. Stawała na podium młodzieżowych mistrzostw Europy oraz halowego czempionatu Starego Kontynentu. Jest brązową medalistką mistrzostw Europy oraz rekordzistką Polski w biegu sztafetowym 4 × 100 metrów. Jest żołnierzem Wojska Polskiego w stopniu podporucznika.
Kariera.
Kształcąc się w kołobrzeskim liceum im. Mikołaja Kopernika sprinterka reprezentowała barwy miejscowego Sztormu. W 2000 roku przeniosła się do Poznania i podjęła studia na tamtejszej Akademii Wychowania Fizycznego. W 2002 wystąpiła w reprezentacyjnej sztafecie 4 × 100 metrów, która zajęła siódmą lokatę podczas mistrzostw Europy w Monachium. Sukcesy odniosła w 2003 roku, kiedy zdobyła dwa srebrne medale (w biegu na 100 metrów oraz sztafecie 4 × 100 m) podczas młodzieżowych mistrzostw Europy. Finalistka mistrzostw świata w 2005 roku w biegu rozstawnym 4 × 100 metrów. W sezonie 2006 uplasowała się na ósmym miejscu w biegu na 100 metrów podczas mistrzostw Europy oraz startowała w pucharze świata. Brązowa medalistka halowych mistrzostw Europy w biegu na 60 metrów z 2007 roku. W tym samym sezonie na eliminacjach zakończyła udział w rywalizacji stumetrówek na mistrzostwach globu. W czasie czempionatu w Osace wraz z koleżankami ze sztafety była ósma w finale. Dwa razy stawała na podium igrzysk wojska jesienią 2007 roku w Indiach (złoto na 200 metrów oraz brąz na 100 metrów). Od 2008 roku sprinterka jest zawodniczką Śląska Wrocław. Uczestniczka igrzysk olimpijskim w Pekinie (2008). Podczas tej imprezy w eliminacjach miała trzeci wynik spośród wszystkich startujących sprinterek (11,22), jednak w ćwierćfinale pobiegła nieco wolniej (11,41) i odpadła z dalszej rywalizacji. Wystąpiła również podczas igrzysk pekińskich w sztafecie 4 × 100 m – w finale Polki zostały zdyskwalifikowane za przekroczenie strefy zmian. Na mistrzostwach Europy wraz z Mariką Popowicz, Martą Jeschke i Weroniką Wedler zdobyła brązowy medal w biegu rozstawnym 4 × 100 metrów poprawiając 25-letni rekord Polski. Rok później na mistrzostwa Polski seniorów doznała kontuzji, która uniemożliwiła jej start podczas mistrzostw świata w Taegu. Wielokrotnie reprezentowała Polskę w pucharze Europy oraz drużynowym czempionacie Starego Kontynentu.
Ma w dorobku siedem tytułów mistrzyni Polski seniorek w biegu na 100 metrów (Bielsko-Biała 2003, Bydgoszcz 2004, Biała Podlaska 2005, Bydgoszcz 2006, Poznań 2007, Szczecin 2008 oraz Bielsko-Biała 2012). Pięć razy w karierze zwyciężała w sprincie na 60 metrów podczas halowego czempionatu Polski (Spała 2003, Spała 2005, Spała 2007, Spała 2008 oraz Spała 2012). Stawała na podium mistrzostw Polski w kategorii młodzików, juniorów i młodzieżowców. Jej rekordy życiowe w biegu na 100 metrów oraz 200 metrów to odpowiednio siódmy i czternasty rezultat w historii polskiej lekkoatletyki.
W 2010 odznaczona Brązowym Krzyżem Zasługi.

</doc>
<doc id="996704" url="https://pl.wikipedia.org/wiki?curid=996704" title="Port lotniczy Guayaquil">
Port lotniczy Guayaquil

Port lotniczy Guayaquil – międzynarodowy port lotniczy położony 5 km na północ od Guayaquil. Jest on drugim co do wielkości portem lotniczym Ekwadoru. W 2006 obsłużył 2 778 510 pasażerów.

</doc>
<doc id="996705" url="https://pl.wikipedia.org/wiki?curid=996705" title="Cadborosaurus willsi">
Cadborosaurus willsi

Caddy to przydomek zwierzęcia rzekomo występującego w Oceanie Spokojnym, niedaleko wybrzeży Ameryki Północnej. Caddy lub Cadborosaurus willsi (proponowana nazwa łacińska), jeden z obiektów badań kryptozoologii, uznawany jest przez zwolenników teorii jego istnienia za odmianę węża morskiego, choć wiele wskazuje na to, iż jest ssakiem. Nazwa "Cadborosaurus" pochodzi o zatoki Cadboro w Kolumbii Brytyjskiej, a także greckiego słowa "sauros", oznaczającego gada. Caddy przypomina rzekomo wiele tzw. potworów z jezior, takich jak Ogopogo czy potwór z Loch Ness.
Zanotowano ponad 300 relacji z rzekomych spotkań z tym stworzeniem, w przeciągu ostatnich 200 lat. Miały one miejsce najczęściej w zatoce San Francisco i Kalifornii. Zwolennicy istnienia potwora odnaleźli nawet rzekome miejsce rozrodu tych stworzeń, w cieśninie Georgia, pomiędzy wyspą Vancouver a wybrzeżem Kolumbii Brytyjskiej.
"Cadborosaurus" ma przypominać węża, z powodu wydłużonego, cienkiego ciała, mierzącego od 5 do nawet 30 metrów długości. Jednak jego głowa ma być bardzo podobna do końskiej lub wielbłądziej, osadzonej na długiej szyi. Ponadto ma mieć parę niewielkich przednich płetw i dwie duże płetwy tylne, tworzące silny, poziomo umieszczony ogon. Dzięki niemu rzekome zwierzę porusza się z dużą prędkością, dodatkowo wyginając ciało w płaszczyźnie pionowej. Według niektórych relacji, ma osiągać prędkość ponad 40 km/h.

</doc>
<doc id="996706" url="https://pl.wikipedia.org/wiki?curid=996706" title="Chuck Ainlay">
Chuck Ainlay

Chuck Ainlay – amerykański producent płytowy i inżynier dźwięku, współpracował z wieloma gwiazdami muzyki popularnej, nagrywał między innymi płyty takich zespołów i artystów jak Mark Knopfler, Dire Straits, Peter Frampton, Melissa Etheridge, Dixie Chicks czy Willie Nelson.
W 2006 otrzymał nagrodę Grammy w kategorii „Grammy Award for Best Surround Sound Album” za zremiksowany w Dolby 5.1 album Dire Straits "Brothers in Arms".

</doc>
<doc id="996707" url="https://pl.wikipedia.org/wiki?curid=996707" title="Puchar Europy Mistrzów Klubowych (1967/1968)">
Puchar Europy Mistrzów Klubowych (1967/1968)

XIII Puchar Europy Mistrzów Klubowych 1967/1968

</doc>
<doc id="996714" url="https://pl.wikipedia.org/wiki?curid=996714" title="Blue October">
Blue October

Blue October – grupa rockowa pochodząca z Houston (Teksas), została utworzona w roku 1995, obecnie w jej skład wchodzą: Justin Furstenfeld (wokal), Jeremy Furstenfeld (perkusja), Ryan Delahoussaye (skrzypce, altówka, mandolina, instrumenty klawiszowe, wokal), C.B. Hudson (gitara), Matt Noveskey (bas).
Historia.
Wczesne lata.
Blue October został założony przez wokalistę, kompozytora i gitarzystę Justina Furstenfelda, jego brata Jeremy’ego i multiinstrumentalistę Ryana Delahoussaye. Zespół odkrył były menadżer Kid Rocka Michael Rand podczas koncertu na River Cafe Atchafalaya. Jego agencja zajęła się obszerną promocją i dbaniem o rozwój grupy. Praca ta doprowadziła Randa i zespół do Universal Music Group. Później do zespołu dołączył gitarzysta C.B. Hudson i basista Matt Noveskey.
"The Answers".
Zarządzane przez rodziców Justina i Jeremy’ego, pod nazwą „RoDan Entertainment”, Blue October wydało swój pierwszy album, "The Answers", w 1998 roku. Był to dobrze przyjęty debiut i płyta, która sprzedała się w ponad 5000 egzemplarzach w Houston. Ze względu na znajomości z ABC KTRK-TV (Channel 13), Blue October był w stanie wystąpić w programie porannym - pierwszy występ telewizyjny zespołu. Inne niepublikowane utwory z tego okresu, takich jak „Rust”, „Colorado 5591”, „His Name Is Crazy”, „Gun Metal Blue”, „Dollar 30 Gravy” i „5 Day Walk” można znaleźć na YouTube. Gdy Blue October przeniósł się do Austin w Teksasie w 2001 roku pojawiał się wiele razy na lokalnych stacjach radiowych i telewizyjnych.
"Consent to Treatment".
Blue October przyciągnął uwagę dużych wytwórni płytowych podczas pracy z producentem dB (Don Byczynski) na początku 1998 roku. Współpraca rozpoczęła uzyskania Blue October bardziej „radiowego” dźwięku, z nowymi utworami i przerobionym materiałem z "The Answers". Nagrania zostały wykonane w kameralnym studio w domu Justina w San Marcos, Texas. Nagrania zostały wysłane do wytwórni Universal, a następnie w 1999 roku Blue October napisał do Universal Records w związku z wydanie ich drugiego albumu, Consent to Treatment. Zespół został odrzucony przez Universal Records w 2000 roku.
"History for Sale".
Po upadku, zespół został wraz z nowym gitarzystą, C.B. Hudson i wrócił na drogę. W listopadzie 2002 roku zespół podpisał kontrakt z Rainmaker Artist. Przed wejściem do studia, Matt Noveskey opuścił zespół z powodów osobistych. Pozostali członkowie zespołu nagrali trzeci album "History for Sale". Pierwszy singiel „Calling You” wydany został w lutym 2003 roku. W dniu 20 marca 2003 102,1 EDGE w Dallas dodało „Calling You” do regularnej rotacji. Wkrótce „Calling You” zaczęły grać stacje radiowe w całym kraju. Wkrótce dostali propozycje współpracy z wieloma wytwórniami z kraju, jednak, zespół zdecydował się na podpisanie kontraktu z Universal Republic Records w maju 2003 roku. "History for Sale" został ponownie wydany na Universal Republic w sierpniu 2003 roku. "History for Sale" to w dużej mierze reakcja na kontrolę Uniwersal'u w trakcie procesu produkcyjnego "Consent to Treatment. "Jest to widoczne w utworach takich jak „Somebody” i „Inner Glow."
"Foiled".
Zespół zadebiutował w telewizji 14 kwietnia 2006 roku, wykonując „Hate Me”, pierwszy singiel z Foiled w The Tonight Show z Jay Leno. Pojawili się również w Jimmy Kimmel Live! w dniu 28 czerwca 2006 roku. Blue October wystąpił także w Late Night z Conanem O’Brien w 2006 roku. W dniu 14 listopada 2006 Blue October zagrał koncert na otwarciu dla Rolling Stones w Boise, Idaho. „Hate Me” szybko wspiął się na numer dwa na Modern Rock Tracks Billboard. „Hate Me” utrzymywał się w Top 5 Modern Rock na 20 tygodni. „Hate Me” nigdy nie osiągnęło numeru jeden. Teledysk do „Hate Me” zadebiutował na VH1. „Into the Ocean”, drugi singiel z albumu, został wydany w dniu 17 lipca 2006 roku. Teledysk do piosenki zadebiutował na miejscu trzecim VH1 Top 20 Countdown wideo podczas pokazu w ostatnim tygodniu 2006 r. i osiągnął pierwsze miejsce w połowie lutego 2007 roku. Kolejnym singlem zespołu był „She's My Ride Home”.
22 lutego, 4 album 2007 "Foiled" był platyną. "Foiled" sprzedał się w nakładzie 1,4 miliona albumów w USA. Single, zarówno „Hate Me” jak i „Into the Ocean” również okryły się platyną.
Justin wziął udział w 4-City Tour z Stephenie Meyer, autorką serii Zmierzch. Podczas tej trasy, Justin miały premierę dwa nowe utwory, „Blue Skies” i „Never My”, który byłby włączane do piątego albumu studyjnego zespołu. Stephanie Meyer jest fanem Blue October.
"Approaching Normal".
Piąty studyjny album, "Approaching Normal", ukazał się 24 marca 2009 roku. Zespół zdecydował się użyć innego stylu produkcji, za pomocą cyfrowych stacji roboczych audio jak FL Studio zamiast nagrać go z żywymi instrumentami. "Approaching Normal" został wyprodukowany przez Steve Lillywhite. Album zadebiutował na 13 miejscu na liście Billboard 200. Zespół wydał dwie wersje albumu, każdy z innym utworem bonusowym, na jednej wersji, z „The End”, jako bonusem, a drugiej z „Graceful Dancing” jako bonusem. „Graceful Dancing” został wydany pod koniec 2008 roku jako „prezent” dla fanów piszących do zespołu listy e-mail.
"Room Dirt” był pierwszym singlem z albumu, wydanym w dniu 23 grudnia 2008 roku. „Say It” został wydany jako drugi singiel w dniu 24 kwietnia 2009 roku. Piosenka została wykonana po raz pierwszy w Edgefest 17 w dniu 27 kwietnia 2008 roku w Dallas, w Teksasie.
W maju 2009 roku, koncert Blue October w Pittsburgu został odwołany przez marszałka Straży Pożarnej i Policję ze względu na przeludnienie i niebezpieczne warunki. Nie chcąc zawieść fanów, zespół rozłożył się na drodze i zagrał mini-set ku uciesze fanów.
W dniu 22 października 2009, Blue October ogłosił, że reszta trasy zostaje odwołana z powodu choroby psychicznej i ataku lęku Justina Furstenfield. Miesiąc lub dwa po jego ataku trasa została wznowiona.
"Ugly Side: An Acoustic Evening with Blue October".
W lipcu 2010 Blue October zagrał serię akustycznych koncertów, które zostały zarejestrowane na żywo i wydane jako album unplugged, zatytułowany "Ugly Side: Acoustic Evening With Blue October", wydany w dniu 10 maja 2011 roku. W lutym 2011 roku zespół ogłosił na swojej stronie internetowej, że wyruszają w kolejną trasę między marcem a majem 2011 roku.
"Any Man in America".
1 czerwca 2010 roku zespół ogłosił rozpoczęcie prac nad ich kolejnym albumem studyjnym, produkowanym przez Tim Palmer. Zimą 2010/2011, ruszyli z powrotem do studia, aby zakończyć nagrywanie albumu i zadebiutować 16 sierpnia 2011. Tytuł nowego albumu to "Any Man in America".
W lutym, piosenkarz Justin Furstenfeld wziął udział w maratonie, jako gość dla stacji radiowej Krox-Austin FM. Justin zaśpiewał cztery utwory z nowego albumu: "The Chills”, „The Waiting, „The Getting Over It Part” i „The Flight (Lincoln to Minneapolis)”. W dniu 3 kwietnia 2011 Justin Furstenfeld ogłosił, że album będzie dystrybuowany przez RED Distribution nadrukiem Sony dla niezależnych artystów. Ich dawna wytwórnia Universal Motown zaoferował im 360 ofert, które zespół odrzucił, po czym założył własną wytwórnię Up/Down Records. 4 maja 2011 Blue October zagrał pierwszy pełny utwór z nowego albumu na żywo, zwany „Feel Again”. 6 maja 2011 Blue October zagrał drugi utwór w Saint Louis w stanie Missouri z ich nadchodzącego albumu „The Follow Through”. Justin wykonywane w duecie z Patricią z zespołu „Thread Soldier”.
W poniedziałek, 25 lipca 2011, oficjalny teledysk do pierwszego singla, „The Chills”, został wydany przez kanał Vevo.
16 sierpnia 2011 „"Any Man in America"” został wydany w USA. 25 sierpnia, 2011 album zadebiutował na 8 na sprzedaży Billboard Album Chart dając Blue October ich pierwszy album chart top 10 album sales chart debut.
"Sway".
W dniu 5 lutego 2013 r. zespół rozpoczął nagrywanie nowego albumu. Justin Furstenfeld ujawnił w wywiadzie, że studio było wynajmowane dla nich w lutym i marcu. Na swoim oficjalnym koncie na Twitterze, Justin wymienił utwory, które zostały nagrane na nową płytę "Light You Up”, „Still Broken”, „Sway” (tytułowy) i „Sorry Hearts”. Piosenka „Sorry Hearts” ukazała się jako szczególny bonus na iTunes.
Zespół zakończył nagrywanie nowego albumu na 27 marca 2013 roku. Pierwszy singiel, zatytułowany „Bleed Out”, został wydany w dniu 17 czerwca 2013 roku. Album otrzymał pozytywne recenzje. 10 sierpnia 2013 ukazał się drugi singiel „Angels in everything”. Album został wydany w dniu 20 sierpnia 2013 roku.
Członkowie.
Założycielami Blue October są Justin Furstenfeld i Ryan Delahoussaye. Przed założeniem zespołu, duet grał razem pod nazwą "Harvest" z Justinem, który śpiewał i grał na gitarze i Ryanem na mandolinie i skrzypcach. Ryan pracował w restauracji w Houston w tym czasie, i zaprosił swojego współpracownika Liza Mullally, aby dołączył i grał na basie. Starszy brat Justina, Jeremy, przyglądał praktykom grupy w domu Liza. Liz miał zestaw perkusyjny i Justin namówił Jeremy’ego do przyłączenia się przez grę na perkusji. Zespół zagrał swój pierwszy koncert zaledwie kilka tygodni po tym, jak Jeremy dołączył do nich. Jeremy mieszkał w San Marcos, pozostali członkowie przenieśli się do niego w 1997 roku. Liz opuścił zespół w 1999 i został zastąpiony przez Matta Noveskey. Zespół chciał dodać drugiego gitarzystę, aby umożliwić Justinowi skupienie się na śpiewaniu i zorganizowali przesłuchanie w 1999. Brant Coulter został wybrany jako nowy gitarzysta, jednak został zwolniony w trakcie Consent to Treatment tour w lecie 2000 roku. Gitarzysta C.B. Hudson dołączył do zespołu pod koniec 2000 roku, po przypadkowym spotkaniu z Justinem w restauracji w San Marcos. Pod koniec trasy Consent to Treatment w 2002 roku Matt Noveskey opuścił zespół ze względów zdrowotnych, a zastąpił go Dwayne Casey. Dwayne i Matt grali na kolejnym albumie zespołu, a Dwayne koncertował z zespołem do 2003 roku. Kiedy stało się oczywiste dla zespołu, że to nie działa, Dwayne został zastąpiony przez Piper Skih, która jest żoną jednego z menedżerów Blue October, a także profesjonalną basistką. Piper koncertowała z zespołem do 2004 i pojawiła się na żywo na albumie DVD "Argue With a Tree." Podczas przygotowań do nagrywania kolejnego albumu zespołu Foiled, Piper opuściła zespół, a Matt Noveskey powrócił ponownie jako oficjalny basista, a tym samym zespół wrócił do najbardziej rozpoznawalnego składu. W tym składzie nagranli kolejne dwa albumy. Na koniec Approaching Normal tour, C.B. Hudson ogłosił, że odchodzi z zespołu, aby skoncentrować się na założeniu rodziny i realizacji jego marzenia o posiadaniu studia nagraniowego. C.B. został zastąpiony przez gitarzystę Canvas Juliana Mandrake. Julian grał z Blue October na ich trasie akustycznej, a także na "Any Man in Amerika "tour, ale nigdy nie był formalnie członkiem zespołu. Podczas sesji nagraniowej do Sway na początku 2013 r., C.B. Hudson został poproszony, aby wrócić i zagrać na albumie oraz na kilku koncertach w lecie 2013 roku i po raz kolejny Blue October wrócił do starego składu.

</doc>
<doc id="996718" url="https://pl.wikipedia.org/wiki?curid=996718" title="Jeremiah (serial telewizyjny)">
Jeremiah (serial telewizyjny)

Jeremiah – amerykańsko-kanadyjski serial, emitowany w Stanach Zjednoczonych w latach 2002-04.
Głównymi bohaterami serialu są Jeremiah (Luke Perry) i Kurdy (Malcolm-Jamal Warner), zaś akcja rozgrywa się w Stanach Zjednoczonych 15 lat po wielkiej zarazie, która wybiła wszystkich dorosłych, pozostawiając jedynie dzieci, które próbują na nowo zorganizować świat. Serial jest luźną ekranizacją belgijskiego komiksu pod tym samym tytułem „Jeremiah” zrealizowaną przez Joe Michaela Straczynskiego.
Pierwsza seria, licząca 20 odcinków, została wyemitowana w 2002. Druga seria, po emisji siedmiu odcinków została zawieszona w 2003. 8 ostatnich odcinków drugiej serii wyemitowano dopiero pod koniec 2004.

</doc>
<doc id="996720" url="https://pl.wikipedia.org/wiki?curid=996720" title="Tomb Raider (gra komputerowa 1996)">
Tomb Raider (gra komputerowa 1996)

Tomb Raider – komputerowa przygodowa gra akcji stworzona przez studio Core Design i wydana w 1996 przez Eidos Interactive. Pierwsza gra z serii "Tomb Raider".
Akcja gry toczy się w Peru, Grecji, Egipcie i na Atlantydzie. Lara Croft poszukuje artefaktu o nazwie Scion na zlecenie Jacqueline Natli z międzynarodowej korporacji Natla Technologies, która okazuje się mityczną władczynią Atlantydy, chcącą odzyskać dawną moc, by stworzyć armię mutantów i zdobyć władzę nad światem. Gracz kontroluje ruchy Lary Croft, rozwiązuje zagadki logiczne i eliminuje wrogów.
Gra została przychylnie przyjęta przez krytyków i graczy. Określana jest prekursorem gier akcji obserwowanych z perspektywy trzeciej osoby z widokiem na plecy głównej postaci.
Fabuła.
Jacqueline Natla z korporacji Natla Technologies zleca Larze Croft podróż do Ameryki Południowej celem odnalezienia mitycznej Gałęzi (ang. "Scion"), która ma znajdować się w grobowcu Qualopeca w podziemnym mieście Vilcabamba w Peru. W podróży archeolożce towarzyszy lokalny przewodnik o imieniu Carlos. Po dotarciu do grobowca mężczyzna ginie w ataku wilków, dlatego Lara samodzielnie kontynuuje podróż. Dociera do grobowca ukrytego pod wodospadem spływającym Zaginioną Doliną, gdzie zdobywa pierwszą część Gałęzi.
Lara dowiaduje się, że została wplątana w intrygę przez Natlę, która dzięki artefaktowi chce stworzyć armię mutantów, mającą pomóc jej zawładnąć światem. Croft zostaje napadnięta przez Larsona Conwaya, pomocnika Natli. Następnie udaje się do siedziby Natla Technologies, gdzie odkrywa, że drugi fragment Gałęzi znajduje się w Grecji. W starożytnej świątyni św. Franciszka spotyka francuskiego archeologa Pierre’a DuPonta, pomocnika Natli, który w grobowcu Tihocana znajduje drugą część amuletu. Po zabiciu mężczyzny Lara zabiera mu element Gałęzi.
Trzecią część artefaktu Lara odnajduje w zaginionym mieście Khamoon w Egipcie, gdzie zabija Larsona. Po zdobyciu amuletu zostaje zaatakowana i ograbiona przez pomocników Natli, jednak udaje jej się uciec. By odzyskać Gałąź, udaje się do podziemnej Wielkiej Piramidy Atlantydy. Na miejscu dowiaduje się, że Natla jest jedną z władczyń mitycznej Atlantydy, która zdradziła pozostałych rządzących – Qualopeca i Tihocana, przeprowadzając badania genetyczne, mające pomóc jej w stworzeniu armii mutantów. Została za to uwięziona w kapsule, która została otwarta tysiące lat później wskutek eksplozji nuklearnej w Los Alamos w Nowym Meksyku, gdzie odbywały się testy jądrowe. Podczas konfrontacji z Larą Natla zamienia się w potwora. Po wygranej walce Lara ucieka z rozpadającej się piramidy.
Rozgrywka.
"Tomb Raider" jest jednoosobową grą akcji obserwowaną z perspektywy trzeciej osoby z widokiem na plecy głównej postaci. Gracz musi rozegrać 15 misji, które odbywają się na czterech różnych lokacjach (Peru, Grecja, Egipt i Atlantyda). W trakcie zadań toczy walkę z różnymi rodzajami przeciwników: dzikimi zwierzętami, w tym wilkami, krokodylami i dinozaurami, a także z wrogo nastawionymi ludźmi. W grze istnieje wiele zagadek logicznych i elementów zręcznościowych znanych z platformówek, w których trzeba wchodzić i schodzić po półkach skalnych, uciekać ze spadających platform czy chodzić po linach nad przepaścią.
Poza główną rozgrywką gracz ma możliwość znajdowania odkrytych skarbów.
Produkcja.
Pomysłodawcą gry był animator Toby Gard, który chciał stworzyć komputerową rozgrywkę obserwowaną z perspektywy trzeciej osoby, w której gracz eksploruje starożytne grobowce. Inspiracją do stworzenia głównej bohaterki miała być młodsza siostra Garda, Frances. Początkowo twórcy rozważali też kierowanie postacią mężczyzny, jednak wycofali się z pomysłu, obawiając się ewentualnego pozwu o naruszenie praw autorskich od twórców postaci Indiany Jonesa.
Pracę nad grą rozpoczęto w 1994 w biurze firmy Core Design przy Ashbourne Road w Derby. Twórcy skupili się na tworzeniu gry na PlayStation. Grę tworzyła sześcioosobowa grupa w składzie: Toby Gard, programiści Paul Douglas, Gavin Rummery i Jason Gosling oraz Neal Boyd i Heather Stevens, którzy zaprojektowali poziomy gry. Decyzją producenta, Eidos Interactive, gra miała mieć premierę przed świętami Bożego Narodzenia w 1996. Gra została wydana premierowo na Saturn, na półtora miesiąca przed udostępnieniem jej dla użytkowników komputerów osobistych i PlayStation, co wymusiło na programistach wcześniejsze zakończenie prac. Przed wydaniem gry rozważano kilka możliwych tytułów, w tym "Lara Croft: Tomb Raider" czy "Lara Croft’s Adventures". Silnik użyty do produkcji gry pozwalał na użycie 230 wielokątów na samą bohaterkę.
W 1996 gra została zareklamowana na targach Electronic Entertainment Expo, gdzie została przychylnie przyjęta przez graczy. W ramach promocji gry na European Computer Trade Show Eidos zatrudnił modelki (jedną z nich była Katie Price), które pojawiły się na wystawie, przebrane za tytułową bohaterkę. Gra na komputery osobiste i PlayStation trafiła do sprzedaży w listopadzie 1996.
W czerwcu 2006 firma Eidos Interactive ogłosiła, że Crystal Dynamics tworzy remake gry "Tomb Raider" z okazji 10-lecia od premiery. "" został wydany w 2007.
W 2017 grupa deweloperów niezależnych od Eidos uruchomiła projekt "OpenLara", umożliwiający zagranie w "Tomb Raidera" w przeglądarce internetowej. Równolegle studio Realtech VR pracowało nad darmowym udostępnieniem zremasterowanej wersji gry na platformie Steam, jednak w marcu 2018 przerwało pracę na skutek decyzji producenta Square Enix, właściciela praw do gry, który nie udzielił deweloperom odpowiedniej zgody.
Odbiór gry.
Recenzje.
"Tomb Raider" został przyjęty bardzo dobrze zarówno w prasie, jak i w Internecie. Oprócz samej rozgrywki, krytycy doceniali wygodne sterowanie, wyróżniającą się oprawę graficzną gry, w tym szczegółową animację głównej bohaterki, oraz ścieżkę dźwiękową skomponowaną przez Nathana McCree.
Sprzedaż.
Gra w dwa lata po premierze zapewniła producentom ponad 26 mln euro przychodu za sprzedaż w krajach Unii Europejskiej, za co w 1999 odebrali złotą płytę na festiwalu Milia w Cannes. Od czasu premiery gra sprzedała się w nakładzie 7,5 mln egzemplarzy, zapewniając Eidos znaczny wzrost pozycji wśród wydawców gier komputerowych.
Odbiór w kulturze masowej.
Po premierze gry postać Lary Croft zyskała ogromną popularność poza branżą gier komputerowych, pojawiając się w brytyjskich i amerykańskich reklamach, gazetach codziennych i periodykach.
W 1998 brytyjska organizacja Design Council uznała grę jednym z „Produktów Tysiąclecia”.
"Tomb Raider: Unfinished Business".
W 1997 do wydano darmowy dodatek do gry – "Tomb Raider: Unfinished Business". Poszerzał on podstawową wersję gry o cztery nowe misje, których akcja toczy się po powrocie Lary Croft na Atlantydę, gdzie odkrywa istnienie upadłego miasta kosmitów.

</doc>
<doc id="996721" url="https://pl.wikipedia.org/wiki?curid=996721" title="Arthur Bernede">
Arthur Bernede



</doc>
<doc id="996722" url="https://pl.wikipedia.org/wiki?curid=996722" title="Chylice-Pólko">
Chylice-Pólko

Chylice-Pólko – osada w Polsce położona w województwie mazowieckim, w powiecie piaseczyńskim, w gminie Piaseczno.
W latach 1975–1998 miejscowość należała administracyjnie do województwa warszawskiego.

</doc>
<doc id="996726" url="https://pl.wikipedia.org/wiki?curid=996726" title="Forchheim (ujednoznacznienie)">
Forchheim (ujednoznacznienie)



</doc>
<doc id="996727" url="https://pl.wikipedia.org/wiki?curid=996727" title="Witold Stanisław Michałowski">
Witold Stanisław Michałowski

Witold Stanisław Michałowski, ps. "Michał Bereha" (ur. 23 sierpnia 1939 w Warszawie, zm. 6 grudnia 2017 w Warszawie) – polski inżynier, który nadzorował budowy rurociągów przesyłowych w Europie, Azji, Afryce i Ameryce, ekspert w dziedzinie geopolityki paliwowo-energetycznej, założyciel Ligi Konsumentów Gazu (późniejszej Ligi Konsumentów Energii), pisarz, dziennikarz, podróżnik, i publicysta.
Życiorys.
Wykształcenie i działalność zawodowa.
Ukończył studia na Politechnice Warszawskiej. W 1967 roku kierował I Polską Wyprawą w Góry Mongolskiego Ałtaju. Od 1968 roku zawodowo zajmował się budową rurociągów ropy naftowej i gazu. Był w tym czasie m.in. szefem nadzoru inwestorskiego II nitki rurociągu PRZYJAŹŃ i rurociągu PÓŁNOCNEGO w HYDROBUDOWIE – 6, dyrektorem ds. Inwestycji rurociągowych na terenie b. ZSRR w B.K.D.E. INSTALEXPORT oraz szefem nadzoru budowy gazociągu BOISBRIAND – MONTREAL w Kanadzie i rurociągu naftowego WARRI-MAIDOGURI w Nigerii. Pracował również przy instalacjach naftowych między innymi w Iranie, Iraku i Libii. Uczestniczył w pracach przy projektowaniu i budowie rakiety Meteor 2 – jedynej jak dotąd polskiej rakiety, która dotarła w kosmos. Był doradcą sejmowej komisji gospodarki, pełnomocnikiem ministra ochrony środowiska ZNiL ds. Międzynarodowego Rezerwatu Biosfery Karpat Wschodnich. Był członkiem Polskiego Komitetu ds. Gospodarki Energetycznej FSNT Naczelnej Organizacji Technicznej.
Jako pierwszy w Polsce w roku 1976 publicznie na łamach „Przeglądu Technicznego” podjął temat budowy terminali LNG (terminale na gaz skroplony), wskutek interwencji ZSRR zakazano mu dalszych publikacji na ten temat.
Od 1995 roku pełnił funkcję redaktora naczelnego kwartalnika „Rurociągi” (do sierpnia 2011 roku ukazały się 63 numery). W 2010 roku założył Ligę Konsumentów Gazu (późniejsza Liga Konsumentów Energii) – organizację lobbującą na rzecz suwerenności paliwowo – energetycznej Polski. Wraz z Piotrem Malczewskim otrzymał wyróżnienie "Kolosy 2000" za dotarcie do Kraju Urianchajskiego w centralnej Azji i powtórzenie trasy wyprawy Antoniego Ferdynanda Ossendowskiego z 1920 roku. Przebywał na kontraktach między innymi w Iranie, Iraku, Libii, Nigerii, ZSRR i Kanadzie.
W 1992 roku założył "Fundację Odysseum" – "Ośrodek Dokumentacji Dokonań Polaków w Świecie", działającą pod patronatem Muzeum Azji i Pacyfiku. Był członkiem Związku Literatów Polskich oraz Stowarzyszenia Dziennikarzy Polskich. Publikował m.in. w „Obywatelu”, „Naszym Dzienniku”, „Naszej Polsce”, a także innych pismach. Był również stałym komentatorem w Radiu Maryja i Telewizji Trwam oraz okazjonalnie w innych mediach o zasięgu ogólnopolskim, w tym w Polskim Radio Program III.
Działalność polityczna.
Był współautorem pierwszej konstytucji programowej i podstaw ideologicznych Samoobrony RP. Przez wiele lat doradzał przewodniczącemu tej partii Andrzejowi Lepperowi. Zasiadał w zarządzie regionalnym Związku Zawodowego „Samoobrona”. W wyborach samorządowych w 2002 kandydował do sejmiku mazowieckiego z listy Samoobrony RP. W sierpniu 2005 roku wystąpił z tej partii. W wyborach parlamentarnych w 2005 bez powodzenia kandydował do Sejmu z listy Platformy Janusza Korwin-Mikkego w okręgu płockim.
W wyborach samorządowych w 2010 bezskutecznie kandydował do rady miasta Warszawy z listy Komitetu Wyborczego Wyborców Romualda Szeremietiewa.

</doc>
<doc id="996729" url="https://pl.wikipedia.org/wiki?curid=996729" title="Michał Bereha">
Michał Bereha



</doc>
<doc id="996733" url="https://pl.wikipedia.org/wiki?curid=996733" title="George Crile">
George Crile

George Washington Crile (ur. 1864, zm. 1943) – amerykański lekarz chirurg. Uznawany jest za pierwszego chirurga, który z sukcesem zastosował bezpośrednią transfuzję krwi. Przyczynił się także to rozwoju technik operacyjnych szyi, zastosowania opioidów w anestezji.
W 1921 r. wspólnie z dwoma chirurgami (Frank Bunts, William Lower) założyli szpital Cleveland Clinic.
Ku jego pamięci nazwano jeden ze statków transportowych podczas II wojny światowej oraz jeden z kraterów na Księżycu.

</doc>
<doc id="996734" url="https://pl.wikipedia.org/wiki?curid=996734" title="Aegean Airlines">
Aegean Airlines

Aegean Airlines – greckie linie lotnicze z siedzibą w Atenach. Są największymi liniami lotniczymi w Grecji. Obsługują połączenia krajowe i do krajów europejskich oraz do Egiptu. Oprócz połączeń rejsowych linie obsługują (głównie latem) trasy czarterowe do krajów europejskich, w tym do Polski. Głównym hubem jest port lotniczy Ateny oraz port lotniczy Saloniki-Macedonia. Od czerwca 2010 roku linie Aegean są członkiem sojuszu Star Alliance
W 2008 linie przewiozły 5 978 083 pasażerów, wyprzedzając linie Olympic Air. Agencja ratingowa Skytrax przyznała przewoźnikowi cztery gwiazdki.
Historia.
Linie lotnicze Aegean Airlines zostały założone pod nazwą Aegean Aviation w 1987. Na początku swojej działalności linia skupiała się na przewozach VIPów oraz na lotniczym pogotowiu ratunkowym. 17 lutego 1992 stały się pierwszymi niezależnymi liniami lotniczymi w Grecji. W 1999 linie zaczynając swoje pierwsze połączenia rejsowe zmieniły swoją nazwę na Aegean Airlines.
Pierwsze loty z Aten na Kretę i do Salonik wykonywane były dwoma nowymi samolotami Avro RJ100. W tym samym roku linie wykupiły również przewoźnika Air Greece. W marcu 2001, linie połączyły się z liniami Cronus Airlines. Chwilowo funkcjonowały pod nazwą Aegean Cronus Airlines. W 2005 linia rozpoczęła współpracę z niemiecką Lufthansą, przystępując jednocześnie do programu Miles &amp; More. W 2006 linia podpisała umowę o współpracy z portugalskimi liniami TAP Portugal. W grudniu 2008 linia ogłosiła współpracę z liniami Brussels Airlines. 30 czerwca 2009 linia dołączyła do grona sojuszu Star Alliance
Porty docelowe.
Azja.
Loty do Armenii rozpoczną się 29 kwietnia 2015, loty do Iranu, sezonowe, rozpoczną się 19 lipca 2015, do Arabii Saudyjskiej (Rijad) rozpoczną się 11 maja 2015, a do Turcji, sezonowe loty, z drugiego portu lotniczego w Stambule 22 czerwca 2015.
Połączenia Codeshare.
Linie partnerskie, z którymi linie Aegean Airlines operują na wspólnych trasach:
Flota.
W 2022 roku średnia wieku floty Aegean Airlines wynosiła 9 lat.

</doc>
<doc id="996736" url="https://pl.wikipedia.org/wiki?curid=996736" title="Posocznica">
Posocznica



</doc>
<doc id="996740" url="https://pl.wikipedia.org/wiki?curid=996740" title="Małpa wodna">
Małpa wodna



</doc>
<doc id="996741" url="https://pl.wikipedia.org/wiki?curid=996741" title="Kuzynek mistrza Rameau">
Kuzynek mistrza Rameau

Kuzynek mistrza Rameau (fr. "Le neveu de Rameau") – dzieło literackie w formie dialogu filozoficznego z odcieniem komediowym, napisane przez Diderota w roku 1761. Występują w nim dwie osoby: kuzyn wielkiego kompozytora Jeana Philippe'a Rameau, który był przyjacielem Diderota i Voltaire'a oraz filozof (Diderot). Kuzyn Jean-François Rameau nie ma już takiego talentu jak jego stryj, za to potrafi wygadywać morze frazesów o sztuce, które bawią filozofa. 

</doc>
<doc id="996745" url="https://pl.wikipedia.org/wiki?curid=996745" title="Nigel Quashie">
Nigel Quashie

Nigel Francis Quashie (ur. 20 lipca 1978 roku w Londynie) – piłkarz urodzony w Anglii występujący na pozycji pomocnika w Queens Park Rangers.
Kariera klubowa.
Swoją piłkarską karierę zaczynał w drużynie Queens Park Rangers F.C. W Premiership zadebiutował w 1995 roku. Wtedy jego ekipa przegrała 1-2 z Manchesterem City. W 1997 roku Nigel Quashie zaczął regularnie występować w pierwszym składzie. Dzięki dobrej postawie na boisku został powołany do młodzieżowej reprezentacji Anglii. Ogólnie w barwach Queens Park Rangers F.C. rozegrał 58 spotkań i strzelił 3 bramki. W sezonie 1998-1999 Quashie został sprzedany za 2,5 miliona funtów do Nottingham Forest F.C. Nowej drużynie nie udało się utrzymać w elicie. Quashie w 43 meczach strzelił 2 gole i za 600 tysięcy funtów przeszedł do Portsmouth FC. Z nową drużyną wywalczył awans do Premiership a sezon później jako beniaminek, ekipa zajęła 13. miejsce. Gra w młodzieżowej reprezentacji Anglii nie przeszkadzała, żeby Quashie mógł reprezentować barwy Szkocji. Dostał powołanie od szkoleniowca Bertiego Vogtsa. W reprezentacji Szkocji zadebiutował w meczu przeciwko Estonii. W kolejnym spotkaniu strzelił swoją pierwszą i jak na razie jedyną bramkę dla swojej reprezentacji. Szkoci wygrali wtedy 4-1 z Trynidadem i Tobago. Jak na razie Quashie wystąpił w barwach swojej reprezentacji 14 razy. Po rozegraniu 148 spotkań i zdobyciu 13 bramek dla Portsmouth FC, po pięciu latach gry w tej drużynie przeszedł za 2,1 miliona funtów do Southampton F.C.
Quashie reprezentował barwy Southamptonu 37 razy, strzelił 5 bramek. Zespół spadł z 1 ligi i po roku gry dla drużyny "świętych" przeniósł się do West Bromwich Albion. Rok później Quashie, za namową Alana Curbishleya – szkoleniowca West Ham United zasilił tę drużynę za sumę 1,5 milionów funtów. 20 października 2008 roku został wypożyczony do Birmingham City. Zadebiutował tam 21 października w wygranym 1:0 pojedynku z Crystal Palace. 23 grudnia okres jego wypożyczenia został przedłużony o następny miesiąc. W styczniu 2009 roku Alex McLeish postanowił zakończyć jego wypożyczenie i Quashie powrócił do West Hamu. 22 stycznia Quashie został wypożyczony ponownie, tym razem trafił do Wolverhampton Wanderers. W nowym zespole zadebiutował 27 stycznia w ligowym spotkaniu z Reading. W drużynie "Wilków" Quashie rozegrał jeszcze dwa spotkania, po czym, po zakończeniu sezonu wrócił do Londynu. 23 listopada 2009 roku ponownie został wypożyczony, tym razem do Milton Keynes Dons. Rozegrał tam 7 spotkań, a 22 stycznia 2010 roku powrócił do Queens Park Rangers
Kariera reprezentacyjna.
Mimo tego, że pochodzi z Anglii to w latach 2004-2006 zaliczył 14 występów w reprezentantcji Szkocji. Wcześniej zagrał w pięciu meczach reprezentacji Anglii U-21 i kadry B tego kraju.

</doc>
<doc id="996750" url="https://pl.wikipedia.org/wiki?curid=996750" title="Drogoszewo (województwo wielkopolskie)">
Drogoszewo (województwo wielkopolskie)

Drogoszewo – osada w Polsce położona w województwie wielkopolskim, w powiecie gostyńskim, w gminie Piaski, w sołectwie Michałowo.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Kröben (krobskim) w rejencji poznańskiej. Drogoszewo należało do okręgu gostyńskiego tego powiatu i stanowiło część majątku Godurowo, którego właścicielem był wówczas (1846) Zbijewski. Według spisu urzędowego z 1837 roku wieś liczyła 35 mieszkańców, którzy zamieszkiwali 6 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="996752" url="https://pl.wikipedia.org/wiki?curid=996752" title="Talary">
Talary

Talary – przysiółek w Polsce położona w województwie wielkopolskim, w powiecie gostyńskim, w gminie Piaski, w sołectwie Smogorzewo.
W okresie Wielkiego Księstwa Poznańskiego (1815-1848) miejscowość wzmiankowana jako folwark Talary należała do wsi mniejszych w ówczesnym pruskim powiecie Kröben (krobskim) w rejencji poznańskiej. Folwark Talary należał do okręgu gostyńskiego tego powiatu i stanowił część majątku Smogorzewo, którego właścicielem był wówczas (1846) Stanisław Błociszewski. Według spisu urzędowego z 1837 roku wieś liczyła 68 mieszkańców, którzy zamieszkiwali 7 dymów (domostw).
W latach 1975–1998 miejscowość położona była w województwie leszczyńskim.

</doc>
<doc id="996753" url="https://pl.wikipedia.org/wiki?curid=996753" title="Rottenführer">
Rottenführer

Rottenführer – stopień przyznawany członkom SS i SA, którzy zasłużyli się w pracach na rzecz organizacji, jednak nie posiadali odpowiedniego przeszkolenia politycznego lub wojskowego, aby zostać podoficerem.
Stopień Rottenführera był odpowiednikiem kaprala w armii (w armii niemieckiej kapral – Gefreiter – zaliczany był do tej samej grupy, co szeregowi żołnierze: nie miał statusu podoficera). Pełna nazwa różniła się zależnie od organizacji. W SA brzmiała „SA-Rottenführer”, a w SS „SS-Rottenführer”.
Oznaką Rottenführera były dwie belki na patkach kołnierzowych.

</doc>
<doc id="996757" url="https://pl.wikipedia.org/wiki?curid=996757" title="Jean-François Rameau">
Jean-François Rameau

Jean-François Rameau (ur. 30 stycznia 1716 w Dijon, zm. 7 lutego 1777 w Armentières) – francuski kompozytor i organista okresu baroku.
Bohater dialogu filozoficznego Diderota "Kuzynek mistrza Rameau" z 1761 roku. Jego stryjem był jeden z największych francuskich kompozytorów, Jean-Philippe Rameau, a ojcem – młodszy brat Jeana-Philippe'a, Claude Rameau.

</doc>
<doc id="996758" url="https://pl.wikipedia.org/wiki?curid=996758" title="Kubuś Fatalista i jego Pan">
Kubuś Fatalista i jego Pan



</doc>
<doc id="996759" url="https://pl.wikipedia.org/wiki?curid=996759" title="Maastricht (stacja kolejowa)">
Maastricht (stacja kolejowa)

Maastricht – stacja kolejowa w Maastricht, w prowincji Limburgia. Posiada 3 perony.

</doc>
<doc id="996762" url="https://pl.wikipedia.org/wiki?curid=996762" title="Południowotyrolska Partia Ludowa">
Południowotyrolska Partia Ludowa

Południowotyrolska Partia Ludowa (niem. "Südtiroler Volkspartei", SVP) – włoska regionalna partia polityczna o profilu chadeckim, założona 8 maja 1945. Partia regularnie uzyskuje kilkuosobową reprezentację w obu izbach włoskiego parlamentu.
Historia.
SVP funkcjonuje wyłącznie w Tyrolu Południowym, jej program opiera się na postulatach przyznania większych praw mniejszościom posługującym się językami niemieckim oraz ladyńskim, zamieszkałym w tej prowincji (włączonej do Włoch po I wojnie światowej).
Ugrupowanie w latach 90. weszło w taktyczny sojusz z Drzewem Oliwnym, w 2006 należało do bloku wyborczego "L'Unione". W 2008 ugrupowanie podjęło współpracę wyborczą z powstałą na bazie "Ulivo" Partią Demokratyczną, którą kontynuowano w następnych latach. W wyborach europejskich w 2019 partia zblokowała natomiast listy z Forza Italia.
Do liderów partii należeli m.in. Michl Ebner, były eurodeputowany, a także wieloletni poseł Siegfried Brugger, przewodniczący SVP w latach 1992–2004.

</doc>
<doc id="996763" url="https://pl.wikipedia.org/wiki?curid=996763" title="Claude Rameau">
Claude Rameau

Claude Rameau (ur. 1690 w Dijon, zm. 1761) – francuski kompozytor i organista.
Młodszy brat kompozytora i teoretyka muzyki Jeana-Philippe’a Rameau (1683–1764).
Claude miał dwóch synów: Jeana-François Rameau (1716–1777) – kompozytora i organistę, bohatera powiastki Diderota "Kuzynek mistrza Rameau") oraz Lazare’a Rameau (1757–1794), również kompozytora, pochodzącego z drugiego, o wiele późniejszego małżeństwa.

</doc>
<doc id="996765" url="https://pl.wikipedia.org/wiki?curid=996765" title="Szczypawki">
Szczypawki



</doc>
<doc id="996766" url="https://pl.wikipedia.org/wiki?curid=996766" title="Deventer (stacja kolejowa)">
Deventer (stacja kolejowa)

Deventer – stacja kolejowa w Deventer, w prowincji Overijssel. Posiada 1 peron.

</doc>
<doc id="996767" url="https://pl.wikipedia.org/wiki?curid=996767" title="Lazare Rameau">
Lazare Rameau

Lazare Rameau (ur. w 1757, zm. w 1794) – francuski kompozytor i organista okresu klasycyzmu.
Jego ojcem był Claude Rameau (1690–1761), młodszy brat kompozytora i teoretyka muzyki Jean-Phillippe’a Rameau. Przyrodnim starszym bratem Lazare’a był Jean-François Rameau (1716–1777) – również kompozytor i organista; bohater powiastki Diderota "Kuzynek mistrza Rameau".

</doc>
<doc id="996768" url="https://pl.wikipedia.org/wiki?curid=996768" title="Wawele">
Wawele

Wawele – polski zespół muzyczny, założony w 1966 roku w Krakowie.
Historia.
Pierwszy skład tworzyli:
Od roku 1967 zespół działał pod patronatem ZPC Wawel i zaczął odnosić pierwsze większe sukcesy w składzie:
W roku 1968 nastąpiła zmiana perkusisty – Andrzeja Puszkarzewicza zastąpił Jan Jurewicz.
W kwietniu 1968 roku zespół zwyciężył w Czwórmeczu Zespołów Beatowych Krakowa,w którym wystąpiły też krakowskie zespoły Czarne Perły, Rytmy, Telstar z Andrzejem Zauchą, a w październiku 1968 r. w Ogólnopolskim Przeglądzie Piosenki i Muzyki w Jeleniej Górze wystąpił obok m.in. Elżbiety Igras i Jacka Lecha. W marcu 1969 formacja zwyciężyła w III Tarnowskim Miesiącu Muzyki Młodzieżowej. W lipcu 1969 r. przy silnej konkurencji zespołów muzycznych z całej Polski wcześniej poprzez wojewódzkie eliminacje, półfinały, "Wawele" zajęły 5 miejsce w finale II MFM i wzięły udział w koncercie laureatów na Stadionie Sląskim w Chorzowie. W koncercie tym wystąpiły też m.in. zespoły "ABC" i "Breakout" oraz Włodzimierzem Nahornym, czeski blues band Flamengo, angielska wokalistka Joan Duggan, grupa Hard Road z indonezyjską wokalistką Mariolaine. W TVP Katowice Wawele wystąpiły wraz z Andrzejem Zauchą i Dżamblami, Barbarą Trzetrzelewską i Waldemarem Koconiem.
W roku 1969 zespół zaprezentował się w eliminacjach do VII Krajowego Festiwalu Polskiej Piosenki w Opolu oraz zajął I miejsce w finale Przeglądu Amatorskich Młodzieżowych Zespołów Wokalno-Muzycznych w Sanoku. Grupa odbyła tournée po Polsce razem z zespołem Romuald i Roman i przez tydzień występowała w sopockim Non Stopie razem z czeskim zespołem The Samuels. W tym złotym okresie dla zespołu i zdobyciu popularności grupa występowała też w większości (m.in. legendarne Pod Jaszczurami) krakowskich klubów studenckich.
Ówczesny skład tworzyli: 
Pierwsze nagrania.
Pierwszych nagrań zespół dokonał w Polskim Radiu w Warszawie i w Katowicach. W czerwcu 1969 roku, w studiu Programu III PR przy ul. Myśliwieckiej "Wawele" zarejestrowały 8 kompozycji własnych w reżyserii dźwiękowej Sławomira Pietrzykowskiego, między innymi: "Ali Bej", "Gwiazdy nad Krakowem", aranżowaną przyśpiewkę ludową "Powiesili kota", "Krakowiak" w nowej aranżacji. Nagrania wyemitowano pierwszy raz 12 czerwca 1969 roku w Programie III Polskiego Radia. W tym okresie grupa występowała także w większości (m.in. Pod Jaszczurami) krakowskich klubów studenckich. W składzie zespołu pojawiali się wtedy m.in. Jacek Kafel, Marek Pawlak, Andrzej Pawlik, Antoni Krupa, Stanisław Nogieć i Aleksander Glik.
Lata 70..
W roku 1971 do zespołu dołączył Jan Wojdak (wcześniej w zespołach Duchy, Wawelskie Smoki, Górale), który do dziś jest nieprzerwanie liderem, wokalistą i gitarzystą zespołu. W 1972 roku "Wawele" dokonały nagrań dla warszawskiego Studia „Rytm” Witolda Pogranicznego. Zarejestrowano wtedy trzy piosenki: „Mleczarz”, „Kup mi księżyc” i „Ballada o trzech kotach” z tekstami Ewy Lipskiej i Tadeusza Śliwiaka oraz muzyką Jana Wojdaka.
W zespole grali wówczas:
Później J. Wrońskiego zastąpił Kazimierz Skowron – skrzypce, a na początku 1976 roku Stanisława Mozdyniewicza i J. Fasińskiego zastąpili: Bogusław Mietniowski – gitara basowa, Bogumił Dijuk – fortepian, wokal i Ryszard Idzi – perkusja. Wiodącym wokalistą grupy Wawele był nadal Marek Kulisiewicz. Zespół w tym składzie dokonał wielu nagrań radiowych. Dwanaście nowych piosenek
zostało również nagranych na drugim albumie płytowym „Daj mi dzień”. Managerem grupy był nadal Marek Oleś.
W latach 1978–1980 Wawele przewodziły plebiscytom przebojów Lata z Radiem i Interstudia, lansując piosenki „Biały latawiec”, „Nie szkoda róż”, „Zostań z nami melodio”.
Z zespołem współpracowali wtedy m.in.:
Przełom XX i XXI wieku.
W drugiej połowie lat 80 zespół występował w składzie:
Managerem grupy był ponownie Marek Oleś.
W roku 1990 zespół nagrał kolejną, nową płytę w zestawieniu:
Następny album – z roku 1997 zarejestrowali:
Nowy, XXI wiek zespół powitał w składzie:
Aktualny skład Waweli to:
Filmografia.
Powstały 2 filmy telewizyjne o zespole "Wawele" w reżyserii Grzegorza Dubowskiego – "Zostań z nami melodio" z 1979 roku i "Na strunach gitary" z roku 1987. Kolejny film o zespole, w reżyserii Leszka Bonara pt. "30 lat Waweli" zrealizowano na zlecenie TVP w 2002 roku.

</doc>
<doc id="996771" url="https://pl.wikipedia.org/wiki?curid=996771" title="Amersfoort (stacja kolejowa)">
Amersfoort (stacja kolejowa)

Amersfoort – stacja kolejowa w Amersfoort, w prowincji Utrecht. Posiada 3 perony.

</doc>
<doc id="996773" url="https://pl.wikipedia.org/wiki?curid=996773" title="Utah Olimpic Park">
Utah Olimpic Park



</doc>
<doc id="996774" url="https://pl.wikipedia.org/wiki?curid=996774" title="Rameau">
Rameau



</doc>
<doc id="996777" url="https://pl.wikipedia.org/wiki?curid=996777" title="Muad’Dib">
Muad’Dib



</doc>
<doc id="996778" url="https://pl.wikipedia.org/wiki?curid=996778" title="Jasov">
Jasov

Jasov (niem. "Jossau/Joss", węg. "Jászó") – wieś na Słowacji, położona na zachód od Koszyc. Leży w dolinie Bodvy na pograniczu Rudaw Słowackich i Krasu Słowackiego, na zachodnim skraju Kotliny Koszyckiej.
Historia.
Tereny wsi i jej najbliższe okolice były zamieszkane nieprzerwanie od epoki kamiennej. W XI wieku obszar ten został zajęty przez króla Węgier Kolomana. Po okresie najazdów tatarskich w 1241, dolina Bodvy została skolonizowana przez królów węgierskich osadnikami niemieckimi oraz węgierskimi, którzy zaczęli rozwijać tu górnictwo rud, hutnictwo i obróbkę metali.
26 grudnia 1487 r. Jasov przystąpił do związku siedmiu wolnych miast górniczych wschodniej Słowacji i północnych Węgier (słow.: "Zväz hornouhorských banských miest"), tzw. drugiej (późniejszej) Heptapolitany.
Po roku 1846 w okolice Jasova przybyła liczna grupa polskich osadników z powiatu sanockiego, zatrudnianych w nowo powstałych hutach i kopalniach. Do roku 1918 i od 1938 do 1945 Jasov znajdował się w Królestwie Węgier.
Inne atrakcje.
Na terenie wsi leży Jaskinia Jasowska - pierwsza turystycznie udostępniona (w 1846 r.) jaskinia na terenie dzisiejszej Słowacji.

</doc>
<doc id="996783" url="https://pl.wikipedia.org/wiki?curid=996783" title="Żmija rogatonosa">
Żmija rogatonosa

Żmija rogatonosa ("Bitis nasicornis") – gatunek jadowitego węża z rodziny żmijowatych.
Występowanie: zachodnia, środkowa i wschodnia Afryka.

</doc>
<doc id="996784" url="https://pl.wikipedia.org/wiki?curid=996784" title="Pierre Rameau">
Pierre Rameau

Pierre Rameau (ur. 1674, zm. 1748) – francuski mistrz tańca na dworze hiszpańskim. W roku 1725 wydał podręcznik do nauki tańca: "Maître à danser", który uczynił go sławnym. O życiu osobistym Pierre'a Rameau wiemy niewiele. Wydaje się, że nie jest on spokrewniony z rodziną muzyków Rameau, której najwybitniejszym reprezentantem był Jean-Philippe Rameau.

</doc>
<doc id="996786" url="https://pl.wikipedia.org/wiki?curid=996786" title="Vladimir Harkonnen">
Vladimir Harkonnen

Vladimir Harkonnen (10110-10193) – jedna z głównych postaci w powieści Franka Herberta "Diuna". 
Nosi tytuł barona i jest w prostej linii potomkiem Abulurda Harkonnena, skazanego na wygnanie za tchórzostwo na polu bitwy pod Corrinem. Gubernator ("siridar") Arrakis. Jako przywódca rodu Harkonnenów jest śmiertelnym wrogiem Leto i Paula Atrydów.
W powieści, jak również w filmie Diuna, przedstawiany jest jako osoba upajająca się okrucieństwem. Jest ojcem lady Jessiki. Ze względu na niepohamowaną konsumpcję jego organizm nie pozwalał mu na poruszanie się bez specjalnych urządzeń podtrzymujących ciało. Zginął w wyniku ataku Atrydów i Fremenów pod wodzą Paula Atrydy. Śmierć zadała mu jego wnuczka Alia za pomocą zatrutej igły - gom dżabbaru.
Ekranizacje filmowe.
Baron Vladimir Harkonnen pojawia się w obu adaptacjach powieści "Diuna". W filmie Davida Lyncha z 1984 roku postać tę zagrał Kenneth McMillan, natomiast w miniserialu w reżyserii Johna Harrisona z 2000 oraz w "Dzieciach Diuny" wcielił się w nią Ian McNeice.
W adaptacji Villeneuve’a barona Harkonnena gra Stellan Skarsgård.

</doc>
<doc id="996787" url="https://pl.wikipedia.org/wiki?curid=996787" title="Włodzimierz Bonusiak">
Włodzimierz Bonusiak

Włodzimierz Kazimierz Bonusiak (ur. 21 lutego 1942 w Kaliszu) – polski historyk, specjalizujący się w historii gospodarczej Polski i powszechnej; nauczyciel akademicki związany z uczelniami w Rzeszowie oraz rektor tamtejszej Wyższej Szkoły Pedagogicznej w latach 1996–2001, a także Uniwersytetu Rzeszowskiego od 2002 do 2008 roku. W czasach Polskiej Rzeczypospolitej Ludowej pełnił wysokie funkcje w Komitecie Wojewódzkim Polskiej Zjednoczonej Partii Robotniczej w Rzeszowie. 
Życiorys.
Urodził się w 1942 roku w Kaliszu, był synem Andrzeja i Zofii Bonusiaków. W Kaliszu ukończył szkołę podstawową i średnią. Po uzyskaniu świadectwa maturalnego podjął studia historyczne na Uniwersytecie Adama Mickiewicza w Poznaniu (UAM), które ukończył w 1965 roku. Rozpoczął następnie pracę jako nauczyciel historii i WOS w Liceum Ogólnokształcącym dla Pracujących oraz Korespondencyjnym Liceum Ogólnokształcącym w rodzinnym mieście. Pełnił tam także funkcję zastępcy dyrektora, a następnie dyrektora.
Kariera naukowa.
W 1974 roku przeprowadził się do Rzeszowa, gdzie został zatrudniony jako asystent, a następnie jako adiunkt na Politechnice Rzeszowskiej im. Ignacego Łukasiewicza. Stopień doktora nauk humanistycznych w zakresie historii uzyskał w 1975 roku na UAM, habilitował się na tejże uczelni, na Wydziale Historycznym, w roku 1981 na podstawie rozprawy pt. "Polityka ekonomiczna III Rzeszy na okupowanych terenach ZSRR (1941–1944)".
W 1982 roku przeniósł się do Wyższej Szkole Pedagogicznej w Rzeszowie (od 2001 roku Uniwersytet Rzeszowski), gdzie został kierownikiem Zakładu Historii Polski Najnowszej Instytutu Historii (do 2012 roku). Na uczelni tej poza pracą naukowo-dydaktyczną pełnił także szereg innych ważnych funkcji organizacyjnych. W latach 1982–1983 oraz 1988–1988 był prodziekanem Wydziału Socjologiczno-Historycznego. Od 1983 do 1984 sprawował funkcję prorektora, a potem w latach 1984–1987 był dyrektorem Instytutu Historii. W latach 1990–1996 zajmował stanowisko dziekana Wydziału Socjologiczno-Historycznego. W 1993 roku uzyskał tytuł profesora nauk humanistycznych. Od 1996 do 2001 roku był rektorem Wyższej Szkoły Pedagogicznej. Był jednym z inicjatorów jej przekształcenia w Uniwersytet Rzeszowski w 2001 roku, a także drugim w jej historii rektorem od 2002 do 2008 roku. W latach 2008–2012 piastował ponownie urząd dyrektora Instytutu Historii.
Działalność partyjna.
W roku 1962 zapisał się do PZPR. W latach 1975–1979 był sekretarzem ds. propagandy w Komitecie Uczelnianym PZPR Politechniki Rzeszowskiej, a w okresie 1979–1980 pełnił funkcję I sekretarza KU PZPR. Od roku 1980 był funkcjonariuszem Komitetu Wojewódzkiego PZPR w Rzeszowie. Ten etap kariery rozpoczął od funkcji kierownika Wydziału Nauki, Oświaty i Kultury, którą pełnił do września 1982. W roku 1985 został dyrektorem Międzywojewódzkiej Szkoły Partyjnej KW PZPR, a rok później przeszedł na stanowisko Sekretarza ds. Nauki i Oświaty KW PZPR w Rzeszowie, zostając równocześnie członkiem egzekutywy tego komitetu. Obie te funkcje pełnił do 16.10.1989. W wyborach parlamentarnych w 1989 bez powodzenia kandydował na posła sejmu kontraktowego w okręgu nr 83 Rzeszów.
Dorobek naukowy.
Zainteresowania naukowe Włodzimierza Bonusiaka koncentrują się wokół zagadnień związanych z historią najnowszą ze szczególnym uwzględnieniem systemu i polityki okupacyjna III Rzeszy i ZSRR, stosunków polsko-ukraińskich, dziejów miast (Kalisz, Rzeszów, Ropczyce, Dębica, Łańcut, Tarnobrzeg, Lwów, Drohobycz), biografistyką: przywódców ZSRR, a także wybitnych ludzi Polski południowo-wschodniej. Jest autorem około 150 publikacji, w tym 15 monografii. Do jego najważniejszych prac należą:
Życie prywatne.
Jego żoną jest Stanisława z domu Borejko. Mają dwóch synów, Andrzeja i Grzegorza.
Wyróżnienia.
Jest doktorem "honoris causa" uniwersytetów w Czerniowcach i Drohobyczu. W 1985 roku otrzymał Krzyż Kawalerski Orderu Odrodzenia Polski. Poza tym został odznaczony 9 nagrodami Ministra Edukacji Narodowej i Sportu (Szkolnictwa Wyższego), w tym jedną zbiorową.
Członkostwo.
Należy do następujących organizacji naukowych:

</doc>
<doc id="996794" url="https://pl.wikipedia.org/wiki?curid=996794" title="Fifi">
Fifi

Fifi (ang. "Fifi and the Flowertots") – brytyjski serial animowany, przeznaczony dla widzów w wieku przedszkolnym. Serial stworzył Keith Chapman, twórca "Boba Budowniczego". Serial nadawany był dawniej w TVP1 w godzinnach porannych i MiniMini oraz przez kanał Nick Jr. Polska, a od 3 października 2011 roku także na Nickelodeon Polska.
Obsada.
i inni
Wersja polska.
Wersja polska: TVP Agencja Filmowa
Reżyseria: Dorota Kawęcka
Tłumaczenie: Veronica Di Folco-Zembaczyńska
Dialogi: Ewa Plugar
Dźwięk i montaż:
Kierownictwo muzyczne: Piotr Gogol
Teksty piosenek: Wiesława Sujkowska
Kierownictwo produkcji: Monika Wojtysiak
Wystąpili:
i inni
Lektor: Krzysztof Mielańczuk

</doc>
<doc id="996796" url="https://pl.wikipedia.org/wiki?curid=996796" title="Aster alpinus">
Aster alpinus



</doc>
<doc id="996798" url="https://pl.wikipedia.org/wiki?curid=996798" title="Aster amellus">
Aster amellus



</doc>
<doc id="996799" url="https://pl.wikipedia.org/wiki?curid=996799" title="Aster tripolium">
Aster tripolium



</doc>
<doc id="996801" url="https://pl.wikipedia.org/wiki?curid=996801" title="Aster dumosus">
Aster dumosus



</doc>
<doc id="996803" url="https://pl.wikipedia.org/wiki?curid=996803" title="Anacyclus officinarum">
Anacyclus officinarum



</doc>
<doc id="996805" url="https://pl.wikipedia.org/wiki?curid=996805" title="Anacyclus">
Anacyclus



</doc>
<doc id="996809" url="https://pl.wikipedia.org/wiki?curid=996809" title="Krówki">
Krówki

Krówki (ciągutki mleczne, pomadki mleczne) – rodzaj polskich słodyczy, cukierki mleczne (kajmakowe) z miękkim, ciągliwym środkiem. 
Konsystencja krówek wynika z czasu przechowywania po wyprodukowaniu. Krówka świeża jest ciągnąca w całej objętości, natomiast z upływem czasu w wyniku krystalizacji cukru zaczyna kruszeć od zewnątrz.
Krówki wytwarza się z mleka, cukru (syropu) i masła, które miesza się i gotuje w dużej kadzi. Po kilku godzinach masę wylewa się na stół i studzi. Masa zastyga, po kilku dniach można ją pokroić i zapakować w papier. Krówki pakowane ręcznie są miękkie i ciągnące, a pakowane mechanicznie twardsze i bardziej suche.
Na skalę przemysłową krówki są obecnie wytwarzane w Polsce przez różne firmy, należąc do najbardziej popularnych gatunków typowo polskich słodyczy. Krówki wykorzystuje się w kuchni polskiej do przygotowywania domowej „masy krówkowej” (kajmakowej), używanej m.in. do tradycyjnych wielkanocnych mazurków.
Lista produktów tradycyjnych.
Krówki wpisane na "Listę polskich produktów tradycyjnych" Ministerstwa Rolnictwa i Rozwoju Wsi w kategorii „Wyroby piekarnicze i cukiernicze”:
Historia.
. Cukierki były zawijane w papierki z rysunkiem krowy, co przyczyniło się do szybkiego spopularyzowania nazwy. Po wysiedleniu przez Niemców w okresie okupacji Feliks Pomorski założył wytwórnię krówek w podwarszawskim Milanówku. Fabryka ta spłonęła zaraz po odwrocie armii hitlerowskiej, ale rodzina Pomorskich odbudowała ją i ponownie wznowiła produkcję krówek. W 1952 r. przedsiębiorstwo zostało upaństwowione i włączone w strukturę „Przemysłu Terenowego”, a następnie stało się częścią „Zakładów 22 Lipca”, które zostały utworzone na bazie przedwojennych zakładów "E. Wedel". Feliks Pomorski zaczął wówczas produkować krówki w ogrodzie swojego domu w Milanówku, a jego przedsiębiorstwo przejął następnie jego syn, Leszek Pomorski, a następnie wnuk Piotr Pomorski. „Wytwórnia Cukierków L. Pomorski i Syn” istnieje do dziś.

</doc>
<doc id="996811" url="https://pl.wikipedia.org/wiki?curid=996811" title="Orawska Półgóra">
Orawska Półgóra

Orawska Półgóra, dawniej "Połhora" (słow. "Oravská Polhora", do 1948 "Polhora", węg. "Polhora, Árvafüred", w latach 1882–1888 także "Árvapolhora", łac. "Pagus Polgora") – wieś (obec) na Słowacji, w kraju żylińskim, w powiecie Namiestów, najdalej na północ wysunięta miejscowość kraju. Geograficznie i historycznie należy do Orawy.
Miejscowość słynie z tradycyjnego rzeźbiarstwa ludowego – znajdują się w niej liczne, góralskie chaty.
Z uzdrowiska Słona Woda ("Slaná Voda", przebywał tutaj często znany słowacki poeta Pavol Hviezdoslav) biegnie najstarszy szlak turystyczny na szczyt Babiej Góry i jeden z najstarszych w Beskidach Zachodnich. Źródło w Słonej Wodzie było znane już w średniowieczu, a w 1550 r. znalazło się na mapie Górnej Orawy (była to też pierwsza wzmianka o miejscowości).
W pobliżu wioski na przełęczy Glinne funkcjonowało w latach 1995-2007 drogowe przejście graniczne Oravská Polhora-Korbielów oraz turystyczne od 1997 r. Oravská Polhora-Zawoja-Czatoża, Oravská Polhora-Przywarówka i od 2006 r. Oravská Polhora-Moczarki, zlikwidowane po przystąpieniu Słowacji do Układu z Schengen.
Według spisu z 2001 r., niemal wszyscy mieszkańcy wsi to Słowacy – taką narodowość zadeklarowało 99,23% osób. 0,26% osób określiło się jako Czesi, a 0,09% Polacy.
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="996816" url="https://pl.wikipedia.org/wiki?curid=996816" title="Operacja Bekon">
Operacja Bekon

Operacja „Bekon” (ang. "Canadian Bacon") – amerykańska komedia z roku 1995. Jest jedynym filmem fabularnym autorstwa Michaela Moore’a niemającym cech dokumentu.
Fabuła.
Po zakończeniu zimnej wojny, gospodarka USA pogrąża się w recesji, spowodowanej redukcją zbrojeń. Społeczeństwo, manipulowane przez lobbystów przemysłu zbrojeniowego, za całą sytuację obwinia Prezydenta USA. Aby powstrzymać kryzys Administracja amerykańska postanawia rozpocząć nowy konflikt. Niestety wszyscy potencjalni wrogowie albo już zostali pokonani albo nie są w stanie realnie zagrozić USA. „Pomocy” odmawia nawet Prezydent Rosji (były Szef KGB), tłumacząc że nie ma środków na Program Rozbudowy Zbrojeń, gdyż obecnie wdraża „Program Rozbudowy Kanalizacji”. Po naradzie ze sztabowcami i specjalistami od PR decydują się sprowokować konflikt z Kanadą.
Produkcja.
Film kręcono w Toronto, Hamilton oraz Niagara Falls, w prowincji Ontario. Dwór Parkwood Estate w Oshawa posłużył jako elewacja Białego Domu, zaś zabudowania huty Dofasco w Hamilton za fabrykę Hacker Dynamics. W scenie w której postacie Amerykanów z utęsknieniem spoglądają na ojczyznę, od której oddzielała ich rzeka Niagara, wykorzystano ujęcie na Zatokę Burlington z widokiem na hutę Stelco w Hamilton. W trakcie kręcenia filmu aktor grający szeryfa Bud Boomera zmarł na zawał serca i został zastąpiony dublerem.

</doc>
<doc id="996817" url="https://pl.wikipedia.org/wiki?curid=996817" title="Pogromy lwowskie">
Pogromy lwowskie



</doc>
<doc id="996821" url="https://pl.wikipedia.org/wiki?curid=996821" title="Ricardo Bofill">
Ricardo Bofill

Ricardo Bofill Leví (ur. 5 grudnia 1939 w Barcelonie, zm. 14 stycznia 2022 tamże) – hiszpański architekt pochodzenia katalońskiego.
Życiorys.
Studiował na The Architectural School w Barcelonie oraz później w Genewie.
Był jednym z głównych reprezentantów postmodernizmu we współczesnej architekturze.
Autor wielu budynków w Barcelonie (m.in. Institut Nacional d’Educacio de Catalunya, Teatre Nacional de Catalunya, nowoczesnego osiedla Walden 7) oraz wielu hoteli, budynków mieszkalnych, biurowych i użyteczności publicznej, głównie w Hiszpanii, Francji i Chinach.
Laureat wielu konkursów, głównie w architekturze mieszkaniowej.

</doc>
<doc id="996829" url="https://pl.wikipedia.org/wiki?curid=996829" title="Oravská Polhora">
Oravská Polhora



</doc>
<doc id="996831" url="https://pl.wikipedia.org/wiki?curid=996831" title="Michael Corner">
Michael Corner



</doc>
<doc id="996832" url="https://pl.wikipedia.org/wiki?curid=996832" title="Unia Centrum">
Unia Centrum

Unia Centrum (wł. "Unione di Centro", UdC) – włoska partia polityczna o profilu centrowym, chrześcijańsko-demokratycznym i konserwatywno-społecznym. Powstała w 2002 pod nazwą Unia Chrześcijańskich Demokratów i Centrum (wł. "Unione dei Democratici Cristiani e di Centro", UDC), od 2008 funkcjonująca pod szyldem Unia Centrum z powstałej wówczas koalicji wyborczej. Partia należy do Europejskiej Partii Ludowej.
Historia.
UDC została założona 6 grudnia 2002 w ramach Domu Wolności. Powstała z połączenia ściśle ze sobą współpracujących Centrum Chrześcijańsko-Demokratycznego (CCD, lider: Pier Ferdinando Casini) i Zjednoczonych Chrześcijańskich Demokratów (UDC, lider: Rocco Buttiglione), do których dołączyła także Europejska Demokracja (DE, założona przez Giulia Andreottiego, który nie brał udziału w organizacji UDC).
Wybory do Parlamentu Europejskiego w 2004 przyniosły partii 5 mandatów i poparcie na poziomie 5,9%, co pozwoliło wyprzedzić Ligę Północną i stać się wówczas trzecią siłą w ramach Domu Wolności. UDC popierała rząd Silvia Berlusconiego, kilkakrotnie jednak zapowiadała wyjście z koalicji. Do największych napięć doszło przed wyborami parlamentarnymi w 2006, gdy lider Forza Italia dopuścił do swojego bloku wyborczego ugrupowania neofaszystowskie. Ostatecznie UDC wystartowała w dotychczasowym układzie. Uzyskując wynik 6,76%, 39 mandatów deputowanych i 20 senatorskich, potwierdziła swoje istotne miejsce na włoskiej scenie politycznej. Jednak na skutek porażki całej koalicji partia znalazła się w opozycji.
W 2007 UDC formalnie opuściła Dom Wolności, jednak nie przystąpiła do koalicji rządowej popierającej gabinet Romano Prodiego. Od 2004 do 2008 z ugrupowania odeszło pięć większych grup działaczy. W 2004 Sergio D’Antoni przeszedł z grupą byłych polityków Europejskiej Demokracji do Margherity. W 2005 Gianfranco Rotondi powołał Chrześcijańską Demokrację dla Autonomii, opowiadającą się za bliską współpracą z Forza Italia. W 2005 prefekt Katanii i europoseł Raffaele Lombardo utworzył Ruch dla Autonomii, który pozostał w Domu Wolności. W 2006 senator Marco Follini i były sekretarz UDC zainicjował nowe ugrupowanie Środkowe Włochy, które dołączyło do koalicji "L’Unione". W 2008 grupa centrolewicowych działaczy (w tym Bruno Tabacci i Mario Baccini) powołała Białą Różę.
Po rozwiązaniu parlamentu XV kadencji w styczniu 2008 unia otrzymała zaproszenie od Silvia Berlusconiego celem wspólnego startu w wyborach, jednak UDC odrzuciła tę propozycję. Zwolennicy współpracy z Silviem Berlusconim, działający w ramach frakcji Liberalni Ludowcy (z byłym przewodniczącym klubu deputowanych Carlem Giovanardim i Vitem Bonsignorem na czele) odeszli wówczas z partii, przystępując do Ludu Wolności.
28 lutego 2008 UDC zainicjowała powołanie formacji wyborczej pod nazwą Unia Centrum. Prowadziła rozmowy m.in. z Włoską Partią Socjaldemokratyczną i UDEUR Popolari, które nie przyniosły rezultatu. Ostatecznie obok UDC do nowej koalicji weszli niedawni rozłamowcy z Białej Róży. Sojusz poparły także marginalne pozaparlamentarne ugrupowanie chadeckie, w tym Partia Chrześcijańsko-Demokratyczna i Partia Chrześcijańskich Demokratów, a także grupy regionalne (w tym Veneto na rzecz Europejskiej Partii Ludowej europosła Giorgia Carollo). Jednym z kandydatów bloku został były premier, Ciriaco De Mita, niewpisany na listę wyborczą Partii Demokratycznej. Kandydatem na premiera stał się lider UDC – Pier Ferdinando Casini. Startująca samodzielnie UdC uzyskała 36 mandatów w izbie niższej i 3 w Senacie. Wkrótce po wyborach Francesco Pionati i Mario Baccini opuściło frakcję parlamentarną, opowiadając się nawiązaniem współpracy z Ludem Wolności.
W kolejnych latach Unia Centrum faktycznie przekształciła się w jednolite ugrupowanie, co polegało na przekształceniu w ramach Unii Chrześcijańskich Demokratów i Centrum oraz porzuceniu tej ostatniej nazwy. Pod tą nazwą ugrupowanie wystartowała w 2009 w wyborach europejskich, kiedy to zasiliła ją grupa niezależnych polityków, m.in. Gianni Rivera. W 2010 UdC współtworzyła Nowy Biegun dla Włoch, blok centrowych i centroprawicowych ugrupowań, jednak koalicja ta w 2012 faktycznie zaprzestała działalności. W wyborach regionalnych centryści współtworzyli różne koalicje, w parlamencie XVI kadencji pozostali w opozycji, zaś w 2011 wsparli nowo utworzony techniczny rząd Maria Montiego.
Na potrzeby wyborów w 2013 UdC przystąpiła do koalicji Z Montim dla Włoch. Do Izby Deputowanych XVII kadencji jej lista otrzymała poparcie około 1,8% głosów (8 mandatów). Z listy koalicyjnej paru działaczy UdC dostało się do Senatu. Partia przystąpiła do szerokiej koalicji współtworzącej rząd Enrica Letty, jej przedstawiciel Gianpiero D’Alia objął stanowisko ministra. W 2014 współtworzyła kolejny włoski gabinet, w którym reprezentantem centrystów został Gian Luca Galletti.
W wyborach europejskich w tym samym roku wspólna lista centrystów i Nowej Centroprawicy otrzymała blisko 4,4% głosów, co przełożyło się na 3 mandaty w PE VIII kadencji. W 2016 z ugrupowania odeszła kolejna grupa działaczy w tym Pier Ferdinando Casini. Unia dołączyła następnie do centroprawicowej koalicji, współtworząc w jej ramach listę Noi con l'Italia. W wyborach w 2018 troje kandydatów partii wywalczyło miejsca w Senacie. W 2022 ugrupowanie startowało w ramach listy Noi Moderati, uzyskując po jednym mandacie w każdej z izb.
Przewodniczący i sekretarze.
Honorową funkcję przewodniczącego ugrupowania w latach 2002–2014 pełnił Rocco Buttiglione, następnie obejmowali ją Gianpiero D’Alia i Antonio De Poli. Zarządzającym partią sekretarzem do 2005 był Marco Follini, następnie został nim Lorenzo Cesa.

</doc>
<doc id="996833" url="https://pl.wikipedia.org/wiki?curid=996833" title="Spółgłoska zwarta z retrofleksją bezdźwięczna">
Spółgłoska zwarta z retrofleksją bezdźwięczna

Spółgłoska zwarta z retrofleksją bezdźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
W czasie artykulacji tej spółgłoski:
Warianty.
Można wyróżnić zasadniczo dwa typy retrofleksji:
Terminologia.
Spółgłoska z retrofleksją to inaczej szczytowa lub cerebralna.

</doc>
<doc id="996838" url="https://pl.wikipedia.org/wiki?curid=996838" title="Abaj">
Abaj

 

</doc>
<doc id="996839" url="https://pl.wikipedia.org/wiki?curid=996839" title="Spółgłoska zwarta z retrofleksją dźwięczna">
Spółgłoska zwarta z retrofleksją dźwięczna

Spółgłoska zwarta z retrofleksją dźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
W czasie artykulacji tej spółgłoski:
Warianty.
Można wyróżnić zasadniczo dwa typy retrofleksji:
Terminologia.
Spółgłoska z retrofleksją to inaczej "szczytowa" lub "cerebralna".

</doc>
<doc id="996840" url="https://pl.wikipedia.org/wiki?curid=996840" title="Abaj (miasto w Kazachstanie)">
Abaj (miasto w Kazachstanie)

Abaj (kaz. Абай) – miasto w Kazachstanie, w obwodzie karagandyjskim, na Pogórzu Kazachskim, w Karagandyjskim Zagłębiu Węglowym, na południowy zachód od Karagandy. Przemysł spożywczy, drzewny i materiałów budowlanych. Wydobycie węgla kamiennego i wapienia. W mieście znajduje się Kragandzka Elektrownia Cieplna.
Dawniej było to osiedle Czurubaj-Nura (Szerubajnura). W 1961 nadano osiedlu prawa miejskie i obecną nazwę, na cześć kazachskiego poety i działacza oświatowego Abaja Kunanbajewa. Od 2002 roku – siedziba władz rejonu Abaj.
Liczba ludności w 2021 wynosiła 28 638.
W Abaju urodził się kazachski bokser, złoty medalista Letnich Igrzysk Olimpijskich w Londynie (2012) – Seryk Säpijew.

</doc>
<doc id="996845" url="https://pl.wikipedia.org/wiki?curid=996845" title="Książęta Obodrytów">
Książęta Obodrytów

Książę Obodrytów był nie tylko władcą plemienia Obodrytów, lecz także stał na czele Związku obodryckiego, będąc "de facto" politycznym władcą północnego Połabia. 
Pierwszym władcą Obodrytów był Wican, który przed 789 stworzył pierwszy obodrycki organizm państwowy. W późniejszych latach, mimo że wielokrotnie doszło do osłabienia Związku Obodryckiego, książę Obodrytów zawsze zachowywał niekwestionowany prymat nad innymi połabskimi książętami plemiennymi.
Ostatnim władcą Obodrytów był Niklot. Po jego śmierci władcą Obodrytów został jego syn Przybysław, który stał się pierwszym księciem Meklemburgii.

</doc>
<doc id="996849" url="https://pl.wikipedia.org/wiki?curid=996849" title="Antônio Dias dos Santos">
Antônio Dias dos Santos



</doc>
<doc id="996851" url="https://pl.wikipedia.org/wiki?curid=996851" title="Japonki">
Japonki

Japonki – rodzaj obuwia, lekkie sandały lub klapki przytrzymywane na stopie dwoma elastycznymi paskami łączącymi się z przodu i wspólnie mocowanymi do podeszwy obuwia pomiędzy paluchem a palcem długim. Drugi koniec paska jest przytwierdzony z boku podeszwy i paski tworzą kształt litery „Y”. 
Sandały o takiej konstrukcji były znane już od czasów starożytnych, wykonywane z rozmaitych materiałów (jak skóra, liście palmowe, drewno), m.in. w Egipcie, Rzymie, Grecji, Chinach, Indiach i Afryce subsaharyjskiej. Różniły się często miejscem mocowania paska, przykładowo Grecy montowali zaczep między pierwszym a drugim palcem nogi, Rzymianie – drugim a trzecim, a mieszkańcy Mezopotamii – trzecim a czwartym. W Japonii podobną konstrukcję mają sandały na koturnie geta, jak i płaskie zōri.
Współczesne japonki wywodzą się prawdopodobnie od tradycyjnych sandałów japońskich zōri, przywiezionych przez amerykańskich żołnierzy z Japonii po II wojnie światowej. Zostały ponownie spopularyzowane jako obuwie wakacyjno-plażowe w Stanach Zjednoczonych w latach 50. XX wieku, znów przez wracających z wojny koreańskiej żołnierzy. Wielką popularność uzyskały w latach 60., gdy zostały skojarzone z kulturą surferów i plażowania w Kalifornii.
W późniejszych latach stały się ważnym elementem stroju nieformalnego. Wykonywane z rozmaitych tworzyw (skóra, gąbka gumowa, guma, tworzywa sztuczne) i w rozmaitych odmianach (od najprostszych, przez sportowe, z profilowaną podeszwą, do wersji na obcasie), czasami bogato zdobione, są noszone do strojów plażowych, ale też do jeansów, letnich sukienek, a nawet do bardziej eleganckich ubrań. W początku XXI wieku przestały być kojarzone wyłącznie ze strojem plażowym, zaczęły się pojawiać jako element kolekcji mody (przeważnie wersje na niewielkim obcasie), zaczęły być także popularyzowane jako męskie obuwie codzienne przez czasopisma takie jak „Vogue”. W Stanach Zjednoczonych stały się bardzo częstym elementem nieformalnego stroju młodych kobiet w okresie letnim, oraz popularnym męskim obuwiem nieformalnym.

</doc>
<doc id="996860" url="https://pl.wikipedia.org/wiki?curid=996860" title="Brahmacharya">
Brahmacharya



</doc>
<doc id="996861" url="https://pl.wikipedia.org/wiki?curid=996861" title="Kohgiluje wa Bujerahmad">
Kohgiluje wa Bujerahmad

Kohgiluje wa Bujerahmad (per. استان کهگیلویه و بویراحمد) – ostan w południowo-zachodnim Iranie. Stolicą jest Jasudż.
Geografia.
Ostan Kohgiluje wa Bujerahmad położony jest południowo-zachodniej części kraju w obrębie drugiego regionu administracyjnego. Od północnego wschodu graniczy on z ostanami Czahar Mahal wa Bachtijari i Isfahan, od południowego wschodu z Farsem, od południowego zachodu z Buszehr, a od zachodu i północnego zachodu z Chuzestanem. Zajmuje powierzchnię 15 504,1 km² i większości leży w górach Zagros.
Klimatycznie Kohgiluje wa Bujerahmad dzieli się na dwa obszary. Obszar gorętszy, położony w południowej i zachodniej części ostanu ma klimat półpustynny. Wieją w nim ciepłe wiatry, a opady są w porównaniu z drugim obszarem raczej niskie i wahają się od 350 do 500 mm średniorocznie. Obszar chłodniejszy, położony w północnej i wschodniej części ostanu na wysokości 2100 m n.p.m., cechują obfite opady śniegu, temperatury spadające zimą do -10 °C i średnia roczna opadów w zakresie 600 do 800 mm.
Do większych miejscowości położonych na terenie ostanu należą: stołeczny Jasudż, Sisacht, Dehdaszt, Dogonbadan, Diszmok, Lande, Baszt, Margun, Dil i Sarab-e Tawe.
Demografia.
Według spisu ludności z 2006 roku Kohgiluje wa Bujerahmad zamieszkiwało 634 299 osób. Spis ludności z 2011 roku podaje 658 629 mieszkańców, co stanowiło 0,88% populacji kraju. Wśród tych osób 329 079 stanowili mężczyźni, a 329 550 kobiety. 69,1% stanowi ludność w wieku 15-64 lat, 26,4% w wieku do lat 14, a 4,5% w wieku lat 65 i starsi.

</doc>
<doc id="996863" url="https://pl.wikipedia.org/wiki?curid=996863" title="Luiz Carlos Ferreira">
Luiz Carlos Ferreira



</doc>
<doc id="996864" url="https://pl.wikipedia.org/wiki?curid=996864" title="Jasudż">
Jasudż

Jasudż (perski ياسوج) – miasto w Iranie, stolica ostanu Kohgiluje wa Bujerahmad.
Liczba ludności w 2006 roku wynosiła ok. 96,8 tys.
Gospodarka.
Gospodarka Jasudż jest oparta na eksporcie:

</doc>
<doc id="996868" url="https://pl.wikipedia.org/wiki?curid=996868" title="Aymar de Clermont de Chastes">
Aymar de Clermont de Chastes



</doc>
<doc id="996869" url="https://pl.wikipedia.org/wiki?curid=996869" title="Aymard de Clermont de Chastes">
Aymard de Clermont de Chastes



</doc>
<doc id="996870" url="https://pl.wikipedia.org/wiki?curid=996870" title="Aimard de Clermont de Chastes">
Aimard de Clermont de Chastes



</doc>
<doc id="996872" url="https://pl.wikipedia.org/wiki?curid=996872" title="Armand de Clermont de Chastes">
Armand de Clermont de Chastes



</doc>
<doc id="996875" url="https://pl.wikipedia.org/wiki?curid=996875" title="Lorestan">
Lorestan

Lorestan, Lurestan, Lorestān (per. استان لرستان) - ostan w zachodnim Iranie. Stolicą jest Chorramabad.
Geografia.
Lorestan położony jest w zachodnim Iranie w obrębie czwartego regionu administracyjnego. Od północnego zachodu graniczy z Kermanszahem, od północy z Hamadanem, od północnego wschodu z Markazi, od wschodu i południowego wschodu z Isfahanem, od południa z Chuzestanem, a od zachodu z Ilamem. Zajmuje powierzchnię 28 284 km².
Klimat Lorestanu jest zróżnicowany. Północne obszary są zimami pokryte śniegiem, podczas gdy południowe doświadczają umiarkowanej, deszczowej pogody, a zachodnie tereny cechują wyższe opady niż wschodnie. Pod tym względem ostan ten podzielić można na trzy strefy: chłodny obszar górzysty z silnymi opadami śniegu i okresem mrozów trwającym co najmniej 70 dni w roku, umiarkowany obszar w środkowej części ostanu z zimowymi opadami w postaci głównie deszczu oraz południowy, ciepły, nisko położony, obszar, który charakteryzują ciepłe wiatry i gorące lata. Średnie opady roczne w Lorestanie kształtują się na poziomie między 400, a 450 mm.
Do większych miejscowości położonych na terenie tego ostanu należą: stołeczny Chorramabad, Borudżerd, Kuhdaszt, Dorud, Aligudarz, Nurabad, Firuzabad, Azna, Alesztar, Razan i Pol-e Dochtar..
Gospodarka.
W ostanie uprawia się zboże oraz owoce cytrusowe. W regionie rozwinął się przemysł chemiczny oraz włókienniczy.
Demografia.
Według spisu ludności z 2006 roku Lorestan zamieszkiwało 1 716 527 osób. Spis ludności z 2011 roku podaje 1 754 243 mieszkańców, co stanowi 2,33% populacji Iranu. Wśród tych osób 883 693 stanowili mężczyźni, a 870 550 kobiety. 71,1% stanowiła ludność w wieku 15-64 lat, 23,5% w wieku do lat 14, a 5,5% w wieku lat 65 i starsi.

</doc>
<doc id="996878" url="https://pl.wikipedia.org/wiki?curid=996878" title="Chorramabad">
Chorramabad

Chorramabad (per. "خرم‌آباد" – "Khorram Abād") – miasto w Iranie, stolica ostanu Lorestan.
Liczba mieszkańców w 2011 roku wynosiła 348 216; dla porównania, w 2006 było to 333 945, w 1996 – 272 815, natomiast w 1966 – 59 tys. Przez Chorramabad przebiega rurociąg naftowy Abadan–Teheran.
W 2009 miastem partnerskim Chorramabad stało się miasto Yamagata (Japonia).

</doc>
<doc id="996879" url="https://pl.wikipedia.org/wiki?curid=996879" title="Hanzel Und Gretyl">
Hanzel Und Gretyl



</doc>
<doc id="996883" url="https://pl.wikipedia.org/wiki?curid=996883" title="Równina Północna">
Równina Północna

Równina Północna (Nizina Krymska) – nazwa regionu geograficznego na Krymie na Ukrainie.
Podnosi się stopniowo z północy na południe, od Niziny Czarnomorskiej do Gór Krymskich.
Dzieli się na:

</doc>
<doc id="996892" url="https://pl.wikipedia.org/wiki?curid=996892" title="Jerzy Hołowiecki">
Jerzy Hołowiecki

Jerzy Hołowiecki (ur. 8 maja 1937 w Warszawie) – polski lekarz, profesor doktor habilitowany nauk medycznych ze specjalnościami choroby wewnętrzne, onkohematologia i transplantacja szpiku kostnego.
Edukacja.
W czasie II wojny światowej rodzinę Hołowieckich deportowano do ZSRR, po jej zakończeniu powrócił do Polski i osiadł w Wałbrzychu, gdzie uczęszczał do szkoły podstawowej i gimnazjum. W 1953 przeprowadził się do Bytomia i kontynuował naukę w II Liceum Ogólnokształcącym. Dwukrotny laureat ogólnopolskich olimpiad z dziedziny chemii. Po uzyskaniu świadectwa dojrzałości w 1955 podjął studia na Wydziale Lekarskim Śląskiej Akademii Medycznej. Dyplom lekarza zdobył w 1962. Staże naukowe odbywał w renomowanych klinikach, m.in. w Londynie (Birch Hill Hospital, Kings College Hospital), Wiedniu (Instytut Białaczek i Hematologii L. Boltzmanna) i Zurychu.
Specjalizacje:
Stopień naukowy doktora nauk medycznych uzyskał broniąc pracę "Badania nad wpływem surowic chorych na zapalenie kłębków nerkowych na hodowle komórek ludzkiej nerki" w 1968.
Kariera zawodowa.
W 1970 zorganizował laboratorium hematologiczne, a w 1972 Pracownię Hematologii. Rok później został ordynatorem Oddziału Hematologii.
W 1988 otrzymał stanowisko profesora nadzwyczajnego, a w 1993 – stanowisko profesora zwyczajnego. Od 1988 do 2007 roku był kierownikiem Katedry i Kliniki Hematologii i Transplantacji Szpiku w Katowicach.
Od 1996 przewodniczy Polskiej Szkole Hematologii działającej pod patronatem Polskiego Towarzystwa Hematologii i Transplantologii.
20 czerwca 1998 roku Jerzy Hołowiecki został wybrany na członka korespondenta Polskiej Akademii Umiejętności.
W 2008 roku Warszawski Uniwersytet Medyczny przyznał Jerzemu Hołowieckiemu tytuł "doctor honoris causa".
W 2013 schemat leczenia ostrej białaczki szpikowej kladrybiną jego autorstwa stał się światowym standardem według zaleceń NCCN (National Comprehensive Cancer Network).
Życie prywatne.
Żonaty z Beatą Stellą-Hołowiecką, również lekarzem hematologiem. Ma córkę Aleksandrę – lekarkę oraz syna Rafała – magistra ekonomii. Mieszka w Katowicach.

</doc>
<doc id="996893" url="https://pl.wikipedia.org/wiki?curid=996893" title="Chorramszahr">
Chorramszahr

Chorramszahr (per.: خرمشهر , daw. Mohamerrah) – miasto w Iranie, w ostanie Chuzestan, przy ujściu rzeki Karun do rzeki Szatt al-Arab.
W 2011 miejscowość liczyła 129 418 mieszkańców. Dla porównania, w 2006 roku było ich 125 859, w 1996 roku 105 636, a w 1966 – 88,5 tys. W mieście znajduje się port morski

</doc>
<doc id="996894" url="https://pl.wikipedia.org/wiki?curid=996894" title="Andrea Geric">
Andrea Geric



</doc>
<doc id="996895" url="https://pl.wikipedia.org/wiki?curid=996895" title="Barbara Jonak">
Barbara Jonak

Barbara Jonak, de domo Kurzaj (ur. 26 grudnia 1975 w Krakowie) – polska aktorka.
Życiorys.
Debiutowała 10 grudnia 1994 roku w Teatrze im. Juliusza Słowackiego w Krakowie w przedstawieniu "Wesele". W 1999 została absolwentką krakowskiej PWST. Jej praca dyplomowa "Jak Piaf.." jest sztuką, którą zdobyła uznanie jako młoda aktorka również za granicą. Od 1994 roku związana jest z Teatrem im. Juliusza Słowackiego w Krakowie. Gościnnie występowała w Starym Teatrze w Krakowie (1999) i Teatrze Śląskim im. Stanisława Wyspiańskiego w Katowicach (2004).
W 2005 za role w spektaklach "Nondum" i "Merylin Mongoł" została wyróżniona Nagrodą im. Leona Schillera, przyznawaną corocznie przez ZASP młodym, utalentowanym artystom.
Filmografia.
Źródło: Filmpolski.pl.

</doc>
<doc id="996899" url="https://pl.wikipedia.org/wiki?curid=996899" title="Tu veneno">
Tu veneno



</doc>
<doc id="996900" url="https://pl.wikipedia.org/wiki?curid=996900" title="Karun">
Karun



</doc>
<doc id="996903" url="https://pl.wikipedia.org/wiki?curid=996903" title="Karun (rzeka)">
Karun (rzeka)

Karun, starożytne Eulajos – rzeka w południowo-zachodnim Iranie długość około 860–890 km. Największa rzeka Iranu. Źródła w górach Zagros. Tworzy dwie odnogi, jedna uchodzi do Szatt al-Arab i z nią wpada do Zatoki Perskiej, druga wpada do niej płynąc dalej.
Swój początek Karun bierze w górach Zagros, około 75 km na zachód od Isfahan. Odległość od źródła do ujścia wynosi około 250 km; całkowita długość rzeki to 860–890 km (według innego źródła około 800 km). Powierzchnia dorzecza wynosi blisko 60 tys. km². Żeglowna w dolnym biegu.
Jej bieg można podzielić na 3 etapy: pierwszy od źródła do okolic Gotwand, drugi od Gotvand poprzez Szusztar do miejsca, gdzie styka się z dopływem – Dez, trzeci od miejsca łączenia z Dez po ujście. Pod koniec rzeka tworzy dwie odnogi, jedna wpływa do Szatt al-Arab, zaś druga do Zatoki Perskiej. Dwie równoległe odnogi formują wyspę Abadan.

</doc>
<doc id="996905" url="https://pl.wikipedia.org/wiki?curid=996905" title="Garb Łódzki">
Garb Łódzki



</doc>
<doc id="996909" url="https://pl.wikipedia.org/wiki?curid=996909" title="Wysoczyzna Łódzka">
Wysoczyzna Łódzka



</doc>
<doc id="996910" url="https://pl.wikipedia.org/wiki?curid=996910" title="Czułość i kłamstwa">
Czułość i kłamstwa

Czułość i kłamstwa – polska wersja szwedzkiej telenoweli "Vita Lögner". Serial (liczący 150 odcinków) był emitowany w latach 1999–2000 początkowo w telewizji Wizja Jeden, a później kontynuowany w telewizji TV4. Został zakończony z powodu niskiej oglądalności. Serial zakończył się cliffhangerem.
Fabuła.
Akcja serialu rozgrywa się głównie w Szpitalu Klinicznym Akademii Medycznej, gdzieś z dala od centrum Warszawy. Andrzej Konopko jest chirurgiem, ma żonę i dwoje dzieci. Tymczasem od 20 lat prowadzi podwójne życie, o czym nikt nie wie. Z poprzedniego związku ma dorosłego syna Jakuba, a jego była żona jest malarką – Andrzej często ich odwiedza. Żona Andrzeja, Alicja jest właścicielką apteki. Mają dwoje dzieci: syna Macieja (który pragnie zostać muzykiem zawodowym, co jest źródłem konfliktów z ojcem, który chciałby, żeby Maciej poszedł w jego ślady i został lekarzem) oraz córkę Annę (która skończyła studia medyczne i pracuje jako stażystka w szpitalu). Ewa Miśkiewicz jest zastępczynią Konopki. Ma męża i adoptowanego syna, Łukasza. Jacek Miśkiewicz, mąż Ewy jest właścicielem Pubu No.21 w Warszawie.

</doc>
<doc id="996917" url="https://pl.wikipedia.org/wiki?curid=996917" title="Udanoceratops">
Udanoceratops

Udanoceratops ("Udanoceratops tschizhovi") to średniej wielkości ceratops, który żył pod koniec kredy (kampan) na terenach Udan-Sayr (Mongolia).
Etymologia.
Nazwa Udanoceratops pochodzi od greckich słów "udaan" - długa, "kerat" - róg i "ops" - twarz. Można ją jednak tłumaczyć na dwa sposoby: jako "długą rogatą twarz" bądź "rogatą twarz z Udan-Sayr (regionu gdzie odnaleziono szczątki tego dinozaura).
Budowa.
"Udanoceratops" jest znany z pojedynczej, dobrze zachowanej czaszki o długości 60 cm. Jak wynika z jej rozmiarów mógł on osiągać ok. 4 metrów długość, co czyni go największym ceratopsem nie należącym do Ceratopsoidea, a więc tym samym największym leptoceratopsem. Nad nozdrzami znajdował się niewielki róg, a z tyłu czaszki było widać słabo rozwiniętą kryzę. Podobnie jak wszystkie ceratopsy posiadał ostry, papuzi dziób, który świetnie nadawał się do zrywania roślinności. "Udanoceratops" żywił się najprawdopodobniej żywił się dominującymi w mezozoiku sagowcami i paprociami oraz gałęziami drzew iglastych. Raczej nie włączał do swej diety roślin kwiatowych, gdyż w jego czasach ich zasięg biogeograficzny był dość ograniczony. Kość rostralna jest wąska i wysoka, a żuchwa masywna i niska.
Klasyfikacja.
Udanoceratops był przedstawicielem leptoceratopsów (Leptoceratopsidae) - grupy neoceratopsów znanych z późnej (i wczesnej ?) kredy Ameryki Północnej, Azji oraz być może Australii. Jego najbliższym krewnym jest "Leptoceratops", a nieco dalszymi pozostałe leptoceratopsy, mianowicie "Cerasinops", "Prenoceratops" oraz być może "Montanoceratops", "Serendipaceratops", "Bainoceratops". 

</doc>
<doc id="996918" url="https://pl.wikipedia.org/wiki?curid=996918" title="Sergio Almiron">
Sergio Almiron



</doc>
<doc id="996919" url="https://pl.wikipedia.org/wiki?curid=996919" title="Cartoonito">
Cartoonito

Cartoonito – kanał telewizyjny nadający programy dla dzieci. Kanał dostępny w Wielkiej Brytanii i Włoszech, Ameryce Łacińskiej, Polsce i w USA jako blok na Cartoon Network Kanał nadaje głównie seriale dla dzieci w wieku przedszkolnym, które pochodzą ze studiów:
Historia.
Kanał rozpoczął nadawanie w maju 2007 r. Istnieją również kanały Cartoon Network, Boomerang, Cartoon Network TOO. Początkowo był blokiem dla dzieci w wieku przedszkolnym na Cartoon Network TOO, a od maja zastąpił Toonami UK. Obecnie kanał nadaje programy w godzinach 04:00-20:00. W Polsce nadawany był jako blok programowy na kanale Boomerang od 12 października 2011 do 31 grudnia 2013 roku oraz od 1 września 2022, a 18 marca 2023 r. zastąpił go. 13 września 2021 zaczęto nadawać blok Cartoonito na Cartoon Network w USA, a w Ameryce Łacińskiej już 1 grudnia jako osobny kanał.

</doc>
<doc id="996921" url="https://pl.wikipedia.org/wiki?curid=996921" title="Festiwal chóralny w Międzyzdrojach">
Festiwal chóralny w Międzyzdrojach



</doc>
<doc id="996923" url="https://pl.wikipedia.org/wiki?curid=996923" title="Leandro Lima">
Leandro Lima

Luis Leandro Abreu de Lima (ur. 19 grudnia 1987 w Fortalezie) – brazylijski piłkarz występujący na pozycji ofensywnego pomocnika. Obecnie gra w Vitórii Setúbal, do której jest wypożyczony z FC Porto. Ma za sobą występy w reprezentacji Brazylii do lat 20.

</doc>
<doc id="996925" url="https://pl.wikipedia.org/wiki?curid=996925" title="Bartosz Bochno">
Bartosz Bochno

Bartosz Bochno (ur. 13 marca 1988 w Zgorzelcu) – polski koszykarz występujący na pozycji rzucającego obrońcy.
Ukończył Liceum Profilowane w Zespole Szkół Zawodowych i Licealnych w Zgorzelcu. Jest wychowankiem Turowa Zgorzelec, drużyny koszykarskiej grającej w Polskiej Lidze Koszykówki. Czterokrotny wicemistrz Polski z drużyną Turowa Zgorzelec. Wychowanek zgorzeleckiego klubu, co roku pełniący coraz ważniejsza rolę w drużynie. W „srebrnym” sezonie 2010/2011 był najskuteczniejszym zawodnikiem Turowa w elemencie rzutów za 3 punkty, które są jego specjalnością. W sezonie 2011/2012 reprezentuje barwy Śląska Wrocław. Od 2012 występuje w WKK Wrocław.
W lipcu 2015 związał się umową z zespołem Polski Cukier Toruń. 25 lipca 2016 roku podpisał kontrakt z zespołem PGE Turowa Zgorzelec.
12 lipca 2019 został zawodnikiem PGE Spójni Stargard.
17 września 2021 został zawodnikiem PGE Turowa Zgorzelec.

</doc>
<doc id="996928" url="https://pl.wikipedia.org/wiki?curid=996928" title="Diam’s">
Diam’s

Diam’s, właściwie Mélanie Georgiades (ur. 25 lipca 1980 w Nikozji na Cyprze) – francuska raperka. 
W 2007 roku otrzymała trzy nagrody na NRJ Music Awards (&amp; francuskiej stacji telewizyjnej TF1) za najlepszą francuskojęzyczną piosenkę roku – "La boulette" i za płytę roku "Dans ma bulle". W 2006 roku otrzymała nagrodę MTV Europe Music Awards za najlepszego wykonawcę francuskiego.
W 2008 roku, Mélanie Georgiades zniknęła z mediów, co było, według informacji pochodzących z wywiadu udzielonego telewizji TF1 30 września 2012, konsekwencją depresji i kilku pobytów w szpitalu psychiatrycznym. W 2009 roku Georgiades przyjęła islam, i z czasem zdecydowała się m.in. na noszenie hidżabu, o czym opowiada w książce "Diam’s autobiographie". W 2009 nagrała jeszcze jedna płytę (S. O. S.), obecnie jednak całkowicie porzuciła karierę artystyczną. Wyszła za mąż i ma córkę, Maryam.
Przypisy.
 

</doc>
<doc id="996932" url="https://pl.wikipedia.org/wiki?curid=996932" title="SANDF">
SANDF



</doc>
<doc id="996933" url="https://pl.wikipedia.org/wiki?curid=996933" title="Antoni Wójtowicz">
Antoni Wójtowicz

Antoni Wójtowicz (ur. 10 kwietnia 1925 w Krakowie, zm. 28 maja 2003 w Warszawie) – polski operator filmowy i telewizyjny.
W 1950 ukończył studia na Wydziale Dziennikarskim WSNS. W 1956 ukończył studia na Wydziale Operatorskim PWSF w Łodzi. W 1983 został odznaczony Krzyżem Kawalerskim Orderu Odrodzenia Polski.

</doc>
<doc id="996939" url="https://pl.wikipedia.org/wiki?curid=996939" title="Mélanie Georgiades">
Mélanie Georgiades



</doc>
<doc id="996941" url="https://pl.wikipedia.org/wiki?curid=996941" title="Samuel Fuchs">
Samuel Fuchs

Samuel Fuchs (ur. 4 marca 1984 w Kurytybie) – brazylijski siatkarz, reprezentant kraju, grający na pozycji przyjmującego. Wraz z reprezentacją zdobył złoty medal na Mistrzostwach Świata w 2006 roku, rozgrywanych w Japonii. W 2008 roku w Pekinie zdobył srebrny medal olimpijski.
Sukcesy klubowe.
Mistrzostwo Brazylii:
Klubowe Mistrzostwa Ameryki Południowej:
Sukcesy reprezentacyjne.
Mistrzostwa Ameryki Południowej Kadetów:
Mistrzostwa Świata Kadetów:
Mistrzostwa Ameryki Południowej Juniorów:
Liga Światowa:
Puchar Wielkich Mistrzów:
Mistrzostwa Świata:
Igrzyska Panamerykańskie:
Puchar Świata:
Igrzyska Olimpijskie:

</doc>
<doc id="996944" url="https://pl.wikipedia.org/wiki?curid=996944" title="Osiedle Piastów Śląskich (Głogów)">
Osiedle Piastów Śląskich (Głogów)

Osiedle Piastów Śląskich w Głogowie – osiedle mieszkaniowe na terenie miasta Głogowa w woj. dolnośląskim. Osiedle zabudowane jest w dużym stopniu 4-piętrowymi blokami postawionymi na potrzeby zjeżdżających niegdyś do regionu górników. Według prognoz osiedle miało liczyć ok. 40 tys. mieszkańców, aktualnie liczy jednak 10060 mieszkańców i jest drugą dzielnicą pod względem liczby mieszkańców w mieście.
Podział osiedla.
Osiedle podzielone jest na 3 części według strefy numeracyjnej - I, II oraz III. Nazwy ulic związane są z władcami Piastowskimi np.: Kazimierza Sprawiedliwego, Bolesława Śmiałego, Władysława Łokietka, (jak również ich małżonkami i potomkiniami: ul. Dobrawy, podobnie Królowej Jadwigi) oraz znaczeniami powiązanymi np.: Rycerska, Królewska, Nankera.
Granice osiedla.
Północ - Fabryczna
Południe - Górkowo
Wschód - Krzepów, Nosocice
Zachód - Żarków
Handel, rozrywka, kultura.
W 2007 roku została ukończona budowa targowiska miejskiego, przeniesionego z obiektów sportowych, na rzecz budowy pływalni Chrobry wraz z zespołem basenów zewnętrznych. Odbywały się na nim także liczne imprezy miejskie np. Dni Głogowa.
Na os. Piastów Śląskich znajduje się również Rodzinne Centrum Rekreacyjno-Sportowe O.K. PARK.
Religia.
Na osiedlu Piastów Śląskich znajduje się Kościół pw. Miłosierdzia Bożego. 
Edukacja.
Na terenie osiedla rozmieszczone są następujące placówki oświaty:
Przedszkola:
Szkoły podstawowe:

</doc>
<doc id="996956" url="https://pl.wikipedia.org/wiki?curid=996956" title="Demokratyczna Lewica (Włochy)">
Demokratyczna Lewica (Włochy)

Demokratyczna Lewica (wł. "Sinistra Democratica", SD) – włoska socjalistyczna partia polityczna, powołana 5 maja 2007 w wyniku rozłamu w Demokratach Lewicy, rozwiązana 24 października 2010.
Inicjatywa stworzenia nowego stronnictwa wiązała się ze sprzeciwem wobec planów zjednoczenia Demokratów Lewicy z chadecko-liberalną Stokrotką i mniejszymi centrowymi ugrupowaniami w jednolitą Partię Demokratyczną, do którego doszło 14 października 2007.
Do Demokratycznej Lewicy przystąpiło m.in. 4 posłów do Parlamentu Europejskiego, 12 senatorów i około 20 deputowanych. Na jej czele stanął Fabio Mussi, jeden z dotychczasowych liderów DS i minister szkolnictwa wyższego i nauki w rządzie Romano Prodiego. Partia opowiedziała się za utrzymaniem dotychczasowej lewicowej tożsamości. Pozostała uczestnikiem koalicji "L'Unione" (czwartym co do wielkości).
W 2008 razem z innymi ugrupowaniami lewicy powołała nową koalicję wyborczą (pod nazwą Lewica-Tęcza), która w przedterminowych wyborach w tym samym roku otrzymała 3% głosów, nie uzyskując żadnych mandatów w Izbie Deputowanych ani w Senacie. W 2009 podpisała porozumienie o utworzeniu nowego bloku pod nazwą Lewica i Wolność, który nie wprowadził żadnych europosłów w tym samym roku. W 2010 partia rozwiązała się w związku z powołaniem jednolitego ugrupowania na bazie dotychczasowej koalicji.

</doc>
<doc id="996958" url="https://pl.wikipedia.org/wiki?curid=996958" title="Parafia św. Stanisława Biskupa Męczennika i św. Anny w Knychówku">
Parafia św. Stanisława Biskupa Męczennika i św. Anny w Knychówku

Parafia pw. św. Stanisława Biskupa Męczennika i św. Anny w Knychówku – parafia rzymskokatolicka należąca do dekanatu drohiczyńskiego, diecezji drohiczyńskiej, metropolii białostockiej. Siedziba parafii znajduje się w Knychówku
Historia.
XV wiek.
Pierwszy drewniany kościół w Knychówku ufundowany został ok. roku 1460 przez Stanisława Korczewskiego, starostę kamienieckiego i jego matkę Kordulę Korczewską, wdowę po Pretorze (II), staroście drohickim.
Początkowo Knychówek, tak jak i całe dobra korczewskie należały do parafii w Drohiczynie i diecezji łuckiej. Starania o utworzenie parafii w Knychówku podjął wspomniany Stanisław Korczewski, wchodząc tym samym w spór o dziesięcinę z plebanem drohickim ks. Janem. Wielki książę litewski Aleksander Jagiellończyk 29 maja 1493 roku rozsądził spór na korzyść Stanisława i w 1494 roku kościół w Knychówku zostaje konsekrowany.
XVI wiek.
W 1505 roku wojewoda połocki Stanisław Hlebowicz poślubia kasztelankę podlaską Zofię Korczewską, córkę Stanisława, i dobra korczewskie, wraz z Knychówkiem, przechodzą w jego ręce. W 1529 roku Zofia, wtedy już powtórnie zamężna, przekazuje swemu synowi Mikołajowi "Durnemu", jako spadek po zmarłym ojcu, Korczew, Knychówek i Laskowice. W 1557 roku Arnolf Hlebowicz, syn Mikołaja, chorąży drohicki i mielnicki funduje w knychowskim kościele altarię.
XVII wiek.
Kolejnym właścicielem Knychówka zostaje Krzysztof Wiesiołowski, marszałek wielki litewski, ożeniony z Aleksandrą Marianną Sobieską, ciotką króla Jana III Sobieskiego. On to, 29 października 1631 roku, dokonuje aktu fundacji obecnego, murowanego kościoła w Knychówku (znanych jest jeszcze jego dziesięć innych fundacji świątyń na Podlasiu i Litwie). W 1645 roku Aleksandra Marianna testamentem wzbogaca wcześniejsze nadania dla świątyni.
Budowa kościoła trwała od 1631 do 1668 roku. Wzniesiony on jest w stylu przejściowym pomiędzy gotykiem a renesansem, według projektu podobnego do starego kościoła farnego w Białymstoku. Konsekracja świątyni miała miejsce w 1733 roku, a dokonał jej ks. Józef Olszański, biskup tytularny Serra, sufragan chełmski.
XVIII wiek.
Po bezdzietnej śmierci Aleksandry Marianny dobra korczewskie dziedziczą Chaleccy, a po nich Stanisław Lewicki, który sprzedaje je w 1712 roku Wiktorynowi Kuczyńskiemu, kasztelanowi podlaskiemu, zwanemu "królem Podlasia". On to, w 1727 roku, zlecił wykonanie ołtarza w kościele knychowskim. Ufundował również klasztory: Benedyktynek w Drohiczynie i Dominikanów w Krześlinie. Jego wnuk Feliks Kuczyński, ostatni cześnik podlaski, funduje przy parafialnym kościele murowany "szpital", wybudowany w latach 1792-1798, w którym obecnie mieści się wikarówka i organistówka.
XIX wiek.
W wyniku III rozbioru tereny na lewym brzegu Bugu zajmuje Austria, na skutek czego zmienia się przynależność kościelna. W 1805 roku parafia, dotąd należąca do diecezji łuckiej wchodzi w skład nowo utworzonej diecezji lubelskiej. Kolejna reorganizacja ma miejsce już pod rządami Rosji w 1818 roku, kiedy parafie do diecezji lubelskiej zostają włączone do diecezji janowskiej, zwanej podlaską.
W okresie powstania styczniowego, w kościele w Knychówku, nabożeństwa odprawiał ks. gen. Stanisław Brzóska, który ukrywał się w dobrach korczewskich.
Po powstaniu, w 1867 roku, następuje kolejna reorganizacja przynależności kościelnej. Diecezja janowska zostaje skasowana, i aż do 1889 roku, biskupi i administratorzy lubelscy, każdorazowo zwracają się do metropolity warszawskiego i od niego otrzymują nominacje na administratorów diecezji podlaskiej. Wreszcie w 1889 roku papież Leon XIII przyłącza kanonicznie diecezję janowską do lubelskiej.
W roku 1888 umiarła ostatnia kolatorka kościoła w Knychówku z rodu Kuczyńskich, Joanna, po śmierci której dobra korczewskie dziedziczy jej córka, a tym samym stają się one własnością Ostrowskich.
XX wiek.
Po I wojnie światowej parafia w Knychówku ponownie wchodzi w skład, wskrzeszonej przez papieża Benedykta XV, diecezji janowskiej czyli podlaskiej, która w 1925 roku zmienia nazwę na diecezja siedlecka czyli podlaska.
W latach 1990-1991, staraniem proboszcza ks. Mieczysława Onyśka, obok kościoła wybudowana została murowana plebania, zastępująca starą, drewnianą.
W 1992 roku parafia, bullą papieża Jana Pawła II została przyłączona do utworzonej rok wcześniej diecezji drohiczyńskiej.
Zasięg parafii.
Do parafii należy około 2800 wiernych z miejscowości: Bużyska, Czaple Górne (folwark), Dąbrowa, Góry, Józefin, Knychówek, Korczew, Laskowice, Nowy Bartków, Starczewice, Stary Bartków i Szczeglacin.

</doc>
<doc id="996961" url="https://pl.wikipedia.org/wiki?curid=996961" title="Bogdan Sölle">
Bogdan Sölle

Bogdan Sölle (ur. 26 czerwca 1940 w Warszawie) – polski scenograf.
Życiorys.
Absolwent Wydziału Malarstwa i Grafiki u profesorów Emila Krchy i Jerzego Nowosielskiego. Specjalizacja – scenografia w pracowni profesora Andrzeja Stopki i Józefa Szajny – Akademia Sztuk Pięknych w Krakowie, dyplom magisterski 22 maja 1967.

</doc>
<doc id="996965" url="https://pl.wikipedia.org/wiki?curid=996965" title="Hesperozaur">
Hesperozaur

Hesperozaur ("Hesperosaurus mjosi") – dinozaur z rodziny stegozaurów (Stegosauridae); jego nazwa oznacza "zachodni jaszczur".
Żył w okresie późnej jury (ok. 155-150 mln lat temu) na terenach Ameryki Północnej. Długość ciała do 6 m. Jego szczątki znaleziono w USA (w stanie Wyoming).
Podobnie jak inne stegozaury miał płyty kostne, ustawione w dwóch rzędach wzdłuż kręgosłupa i na ogonie.

</doc>
<doc id="996966" url="https://pl.wikipedia.org/wiki?curid=996966" title="Christopher Greatwich">
Christopher Greatwich

Christopher Greatwich (ur. 30 września 1983 roku w City of Westminster w Londynie) – filipiński piłkarz występujący na pozycji pomocnika. Obecnie gra w Bognor Regis Town F.C.
Życiorys.
Już jako młody chłopak trenował w parku ze swoim ojcem oraz bratem Philipem. W wieku sześciu lat Chris zapisał się do lokalnego zespołu. Następnie grał w reprezentacji swojego hrabstwa oraz w jedynym w okolicy profesjonalnym klubie piłkarskim - Brighton &amp; Hove Albion F.C. W wieku osiemnastu lat zaczął występować w pierwszym zespole Brighton &amp; Hove Albion. Wcześniej dostawał szansę występu tylko w meczach juniorów bądź rezerw. Następnie został powołany do reprezentacji Filipin, w barwach której zagrał między innymi w Tiger Cup, który był jego pierwszym profesjonalnym turniejem w karierze. Kilka miesięcy później pozyskaniem filipińskiego pomocnika zainteresował się angielski zespół Lewes Town F.C. i do tej drużyny trafił w późniejszym czasie Greatwich.

</doc>
<doc id="996979" url="https://pl.wikipedia.org/wiki?curid=996979" title="Osiedle Piastów Śląskich">
Osiedle Piastów Śląskich

Osiedla w Polsce:
Zobacz też: Osiedle Piastów

</doc>
<doc id="996981" url="https://pl.wikipedia.org/wiki?curid=996981" title="Fiction Factory">
Fiction Factory

Fiction Factory – brytyjski zespół, grający muzykę new wave, synth pop i disco.
Grupa istniała 4 lata i przez niektórych nazywana jest grupą jednego przeboju: "(Feels Like) Heaven", który długo plasował się na szczytach list przebojów w połowie lat 80.
Zespół Fiction Factory reaktywował się specjalnie na Rewind Festiwal, który odbył się w miejscowości Perth w Szkocji 31 lipca 2011 roku. Na scenie pojawił się wokalista Kevin Patterson, gitarzysta Chic Medley a także klawiszowiec Eddie Jordan.

</doc>
<doc id="996984" url="https://pl.wikipedia.org/wiki?curid=996984" title="Chateaubelair">
Chateaubelair

Chateaubelair, miasto w Saint Vincent i Grenadynach; na wyspie Saint Vincent. Miasto jest stolicą parafii Saint David i jest czwartym co do wielkości miastem kraju.

</doc>
<doc id="996998" url="https://pl.wikipedia.org/wiki?curid=996998" title="Tainia">
Tainia

Tainia Blume – rodzaj roślin z rodziny storczykowatych ("Orchidaceae"). Należy tu 29 gatunków występujących naturalnie w Indiach, Chinach, Nowej Gwinei, Australii i na Wyspach Salomona. Gatunkiem typowym jest "Tainia speciosa" Blume.
Systematyka.
Jeden z rodzajów podplemienia "Collabiinae" o niejasnej pozycji systematycznej w podrodzinie epidendronowych ("Epidendroideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd storczykowce ("Orchidales" Raf), podrząd "Orchidineae" Rchb., rodzina storczykowate ("Orchidaceae" Juss.), rodzaj ania ("Tainia" Blume).

</doc>
<doc id="996999" url="https://pl.wikipedia.org/wiki?curid=996999" title="Saint David (Saint Vincent i Grenadyny)">
Saint David (Saint Vincent i Grenadyny)

Saint David (pl. Święty Dawid) - parafia, będąca jednostką administracyjną Saint Vincent i Grenadyn położoną na wyspie Saint Vincent. Jej stolicą jest Chateaubelair.

</doc>
<doc id="997002" url="https://pl.wikipedia.org/wiki?curid=997002" title="Barrouallie">
Barrouallie

Barrouallie, miasto w Saint Vincent i Grenadynach; na wyspie Saint Vincent. Miasto jest stolicą parafii Saint Patrick.

</doc>
<doc id="997006" url="https://pl.wikipedia.org/wiki?curid=997006" title="Sygnity">
Sygnity

Sygnity SA – polskie przedsiębiorstwo z branży informatycznej, powstałe w wyniku połączenia spółek ComputerLand SA i Emax SA, notowana na Giełdzie Papierów Wartościowych w Warszawie.
Działalność.
Sygnity jest jedną z największych spółek informatycznych w Polsce. Oferuje usługi informatyczne dla dużych i średnich przedsiębiorstw oraz instytucji administracji publicznej. Do podstawowych obszarów działalności firmy należą: doradztwo informatyczne, produkcja i wdrażanie oprogramowania, integracja rozwiązań, audyt i testowanie oprogramowania, dostarczanie infrastruktury informatycznej i outsourcing IT.
Historia.
ComputerLand SA zainaugurował swoją działalność w 1991 roku. Początkowo zajmował się sprzedażą sprzętu komputerowego, jednak już na przełomie lat 1992 i 1993 zmienił profil swej działalności. Przedsiębiorstwo zaczęło wtedy projektować systemy informatyczne oraz tworzyć oprogramowanie. Jego główną grupą docelową byli odbiorcy korporacyjni. Swą ofertę kierowało do odbiorców z trzech sektorów gospodarki: bankowo-finansowej, usługowej i użyteczności publicznej.
Twórcą i wieloletnim prezesem ComputerLandu był informatyk Tomasz Sielicki. Prezesem Zarządu Sygnity S.A. jest Bogdan Zborowski (2020).

</doc>
<doc id="997008" url="https://pl.wikipedia.org/wiki?curid=997008" title="Saint Patrick (Saint Vincent i Grenadyny)">
Saint Patrick (Saint Vincent i Grenadyny)

Saint Patrick (pl. Święty Patryk) - parafia, będąca jednostką administracyjną Saint Vincent i Grenadyn położoną na wyspie Saint Vincent. Jej stolicą jest Barrouallie.

</doc>
<doc id="997015" url="https://pl.wikipedia.org/wiki?curid=997015" title="Sparks (zespół muzyczny)">
Sparks (zespół muzyczny)

Sparks – amerykański zespół muzyczny założony w Los Angeles w 1967 roku przez braci Rona (instrumenty klawiszowe) i Russela Maelów (śpiew).
Duet jest najbardziej znany z kapryśnego podejścia do pisania piosenek i ekscentrycznego wizerunku scenicznego. Ich twórczość obejmuje różne style: glam rock, power pop, elektroniczną muzykę taneczną i klasyczny pop. W 2000 roku w amerykańskim dzienniku „Los Angeles Times” napisano, że na twórczości duetu Sparks wzorowały się takie brytyjskie zespoły, jak: Pet Shop Boys, Depeche Mode i Erasure.

</doc>
<doc id="997016" url="https://pl.wikipedia.org/wiki?curid=997016" title="Spółgłoska półotwarta z retrofleksją dźwięczna">
Spółgłoska półotwarta z retrofleksją dźwięczna

Spółgłoska półotwarta z retrofleksją – rodzaj dźwięku spółgłoskowego. W systemie IPA oznaczana jest symbolem [], a w X-SAMPA - [r\`].
Artykulacja.
Terminologia.
Spółgłoska z retrofleksją to inaczej spółgłoska szczytowa lub cerebralna.

</doc>
<doc id="997018" url="https://pl.wikipedia.org/wiki?curid=997018" title="Kompania Mórz Południowych">
Kompania Mórz Południowych

Kompania Mórz Południowych (ang. "South Sea Company") – angielska spółka akcyjna, posiadająca królewski monopol na handel z Ameryką Południową. Kompania stała się słynna głównie z powodu powstania „bańki spekulacyjnej” (tzw. "South Sea Bubble") na handlu jej akcjami. Cena akcji spółki osiągnęła szczytowy poziom w 1720 r., po czym doszło do gwałtownego załamania się kursu, co doprowadziło do fali spektakularnych bankructw na niespotykaną wcześniej skalę.
Początki.
Kompania została założona przez Lorda Skarbnika – Roberta Harleya, w 1711 r. Główną przyczyną jej powołania była zbliżająca się ku końcowi wojna o sukcesję hiszpańską, z którą wiązano nadzieje na przyznanie Brytyjczykom prawa do prowadzenia handlu z koloniami hiszpańskimi w „Nowym Świecie”. Emisja akcji Kompanii zakończyła się sukcesem, do czego przyczyniła się m.in. gwarancja 6% odsetek. Niemniej jednak Traktat z Utrechtu (1713 r.), który doprowadził do zakończenia wojny, zawiódł w dużej mierze oczekiwania inwestorów. Przede wszystkim, na import niewolników do kolonii hiszpańskich został nałożony podatek, ponadto Kompania uzyskała zgodę na wysyłanie tylko jednego statku każdego roku. Pierwszy rejs handlowy z 1717 r. zakończył się umiarkowanym sukcesem. Jednakże wkrótce gubernatorem Kompanii został król Jerzy I, który zapewnił pewien prestiż całemu przedsięwzięciu. Oprócz tego Kompania zaczęła wypłacać akcjonariuszom 100-procentowe odsetki.
Hossa.
W 1720 r. na rynku zapanowała niebywała histeria, związana z akcjami Kompanii Mórz Południowych. Była ona rezultatem zaakceptowania przez Parlament propozycji przejęcia przez nią długu państwowego. Cała Kompania miała na zewnątrz fasadę zwykłej spółki handlowej, a w rzeczywistości było to wyrafinowane przedsięwzięcie Roberta Harleya, dzięki któremu zamierzał on wykorzystać mechanizm finansowania pożyczek rządowych poprzez spekulacyjną grę na wzroście kursu akcji Kompanii. Rządowi udało się przekonać akcjonariuszy do pokrycia 10 mln funtów krótkoterminowych zobowiązań państwa, w zamian za emisję nowej serii akcji. W zamian za to rząd Jego Królewskiej Mości miał wypłacać Kompanii wieczystą „rentę”, która wynosiła 6% rocznie od powyższych 10 mln. Mimo że nad całym projektem zaczęły zbierać się ciemne chmury (m.in. Hiszpania niezbyt przychylnie patrzyła na brytyjską ekspansję handlową), a dotychczasowe wyniki spółki nie były obiecujące, to inwestorów łudzono mirażami przyszłych zysków.
Działalność Kompanii skupiała się prawie wyłącznie na transporcie do Ameryki Południowej niewolników, kupowanych w Zachodniej Afryce. W ciągu 25 lat, podczas 96 kursów, zdołano kupić 34 tys. niewolników, z których podróż przez Atlantyk przeżyło 30 tys. (śmiertelność wynosiła 15%).
Do gorączki zakupowej z 1720 r. przyczyniły się plotki rozpowszechniane przez mocodawców Kompanii, zgodnie z którymi miała ona osiągnąć w przyszłości „ogromne zyski”. Oprócz tego Kompania „sprzedawała” (w rzeczywistości przekazywała za darmo) akcje znanym osobistościom, które uwiarygadniały całe przedsięwzięcie swoimi nazwiskami.
Krach.
Wszystkie te okoliczności sprawiły, że kurs akcji wspiął się ze 100 funtów do 1000. Cały kraj opanowała mania inwestycji w udziały w Kompanii. Swoje oszczędności wkładali do spółki dosłownie wszyscy – od prostych chłopów do zamożnych lordów. Hossa związana z Kompanią Mórz Południowych przełożyła się także na kursy innych spółek, które teraz korzystały z nagłego zainteresowania „prostego ludu” rynkiem kapitałowym. Jedna ze spółek, korzystając z ogólnej ekscytacji i euforii, reklamowała się nawet jako „zyskowna kompania od przedsiębrania i wykonywania, ale nikt nie wie czego”, co świadczyło o ogólnych nastrojach rynku, który był w stanie kupować wszystko „w ciemno”. Po osiągnięciu poziomu 1000 funtów cena akcji Kompanii zaczęła z powrotem spadać i osiągnęła ponownie 100 funtów przed końcem 1720 r. Taka gwałtowna zmiana pociągnęła za sobą falę bankructw, w szczególności wśród inwestorów, którzy pozaciągali kredyty na kupno akcji. Teraz sytuacja uległa odwróceniu i akcjonariusze za wszelką cenę pragnęli pozbyć się swoich udziałów, co jeszcze bardziej pogłębiło zapaść na rynku. Jakby tego było mało, duża część akcjonariuszy skorzystała z „genialnego” pomysłu zarządzających Kompanii, aby oferować kupującym kredyty na zakup własnych akcji. Gdy nadeszła zapaść inwestorzy z „pożyczonymi akcjami” nie mogli za nie zapłacić w inny sposób, jak tylko poprzez ich sprzedaż, co również przyczyniło się do pogorszenia sytuacji. Wszczęte na polecenie Parlamentu śledztwo w sprawie Kompanii z 1721 r. wykazało ponadto ogromną skalę nadużyć i nieprawidłowości za strony jej dyrektorów. Pierwszy Lord Skarbnik – Robert Walpole, który od początku przeciwny był całemu pomysłowi, musiał włożyć wiele wysiłku w to, aby przywrócić nadszarpnięte zaufanie do rządu.
Jednym z akcjonariuszy był Izaak Newton, który sprzedał swoje akcje ze stuprocentowym zyskiem za 7000 funtów, ale kilka miesięcy później, na fali szalonego entuzjazmu giełdowego kupił je ponownie i stracił 20 000 funtów.
Sama Kompania istniała jeszcze do lipca 1855 r., ale jej głównym obszarem działalności pozostawała obsługa długu państwowego, a nie sam handel.

</doc>
