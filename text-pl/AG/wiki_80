<doc id="999268" url="https://pl.wikipedia.org/wiki?curid=999268" title="Teenage Whore">
Teenage Whore

Teenage Whore – pierwszy singel z płyty "Pretty on the Inside" grungeowego zespołu Hole. Ta piosenka nie jest tak popularna jak jej poprzedniczki ale pokazuje trochę bardziej drapieżną stronę Hole.

</doc>
<doc id="999269" url="https://pl.wikipedia.org/wiki?curid=999269" title="Choiseul (Saint Lucia)">
Choiseul (Saint Lucia)

Choiseul, miasto w Saint Lucia. Miasto jest stolicą dystryktu Choiseul.

</doc>
<doc id="999275" url="https://pl.wikipedia.org/wiki?curid=999275" title="Smagliczka skalna">
Smagliczka skalna

Smagliczka skalna, smagliczka Arduina, złotka skalna ("Aurinia saxatilis" (L.) Desv.) – gatunek byliny należący do rodziny kapustowatych.
Rozmieszczenie geograficzne.
Występuje w górach Europy: w Alpach, Jurze, Karpatach i górach Półwyspu Bałkańskiego. W Polsce dziko rośnie wyłącznie w Pieninach i jest tam rośliną pospolitą, występującą w całym paśmie Pienin. W dużych ilościach rośnie m.in. zarówno na skale, na której wznoszą się ruiny zamku czorsztyńskiego, jak i w szczelinach samych murów. W Europie Zachodniej czasami dziczeje i jest tam kenofitem. Według niektórych danych występuje również w Turcji. Poza tym jest uprawiana jako roślina ozdobna.
Biologia i ekologia.
Bylina, chamefit, roślina wapieniolubna. Kwitnie od kwietnia do maja, jest owadopylna. Po suchym i upalnym lecie zakwita jeszcze drugi raz pod koniec lata. Siedlisko: szczeliny i ściany skał wapiennych, szczególnie pionowych i silnie nasłonecznionych, oraz piargi u podnóży wapiennych skał. Rośnie także w szczelinach murów wapiennych – np. na Zamku w Czorsztynie. Rośnie na jałowych glebach, wymaga wapnia w podłożu Przystosowuje się do stanowiska, bardzo silnie się rozrasta. Liczba chromosomów 2n = 16.
Zastosowanie.
Roślina ozdobna. Jest jedną z 5 podstawowych ogrodowych bylin wiosennych (pozostałe to ubiorek wiecznie zielony, floks szydlasty, gęsiówka kaukaska i żagwin ogrodowy). Nadaje się szczególnie do ogrodów skalnych, gdzie ładnie prezentuje się między kamieniami lub na murkach. Bardzo ozdobna w czasie kwitnienia, ale również po przekwitnięciu jej kutnerowate liście stanowią ozdobę ogrodu nawet do późnej jesieni. Może być również sadzona na rabatach w kompozycji z niebieskimi cebulicami, szafirkami, różnobarwnymi tulipanami i in. Zwykle sadzona pojedynczo lub w grupach po 2–3 sztuki. W celu uzyskania zadarnień sadzi się ją w zagęszczeniu do 11 roślin na m².
Uprawa.
Może być rozmnażana z nasion, lub sadzonek wierzchołkowych, które najlepiej jest pobrać w czerwcu-lipcu. Bardziej wskazane jest rozmnażanie przez sadzonkowanie, w przypadku bowiem odmian ozdobnych nasiona źle zachowują cechy rośliny matecznej. Najlepiej rośnie na przewiewnej, dość suchej i kamienistej, wapnowanej glebie. Uprawiana z nasion zakwita w drugim roku po ich wysianiu. Wymaga stanowiska słonecznego. Jest odporna na mróz (strefa mrozoodporności 6), suszę i jest długowieczna.

</doc>
<doc id="999276" url="https://pl.wikipedia.org/wiki?curid=999276" title="Alyssum saxatile">
Alyssum saxatile



</doc>
<doc id="999279" url="https://pl.wikipedia.org/wiki?curid=999279" title="Smagliczka Arduina">
Smagliczka Arduina



</doc>
<doc id="999281" url="https://pl.wikipedia.org/wiki?curid=999281" title="Alyssum arduini">
Alyssum arduini



</doc>
<doc id="999283" url="https://pl.wikipedia.org/wiki?curid=999283" title="Otman Bakkal">
Otman Bakkal

Otman Bakkal (ur. 27 lutego 1985 w Eindhoven) – holenderski piłkarz pochodzenia marokańskiego grający na pozycji środkowego pomocnika.
Kariera klubowa.
Rodzice Bakkala pochodzą z Maroka, ale on sam urodził się już w Holandii. Jako młody chłopak trafił do szkółki piłkarskiej PSV Eindhoven, a latem 2003 został włączony do kadry pierwszego zespołu. 28 marca 2004 zadebiutował w Eredivisie meczem z Willem II Tilburg (1:3). Potem wystąpił także w spotkaniu z RKC Waalwijk, ale ostatecznie nie zdołał przebić się do podstawowego składu PSV i w sezonie 2004/2005 został wypożyczony do FC Den Bosch, z którym spadł z ligi. Następnie w sezonie 2005/2006 znów poszedł na wypożyczenie, tym razem do FC Eindhoven, dla którego w Eerstedivisie strzelił 8 bramek.
Latem 2006 Bakkal wrócił do PSV, ale nie znajdując uznania w oczach trenera Ronalda Koemana na rok trafił do FC Twente. Tam grał w wyjściowej jedenastce. Spisywał się udanie i zdobył 3 gole w lidze, a z Twente zajął wysokie 4. miejsce w lidze. W 2007 roku wrócił do PSV. W sezonie 2011/2012 był wypożyczony do Feyenoordu.
W 2012 roku Bakkal podpisał kontrakt z Dinamem Moskwa. W sezonie 2013/2014 grał w Feyenoordzie, w którym zakończył karierę.
Kariera reprezentacyjna.
W 2007 roku Bakkal został powołany przez trenera Foppe de Haana do reprezentacji Holandii U-21 na Młodzieżowe Mistrzostwa Europy. Na tym turnieju był podstawowym zawodnikiem i grał w dwóch grupowych meczach, półfinale z Anglią (1:1, karne 13:12), a także w finale z Serbią. W tamtym spotkaniu otworzył wynik spotkania, a jego rodacy wygrywając 4:1 zdobyli mistrzostwo Europy.

</doc>
<doc id="999284" url="https://pl.wikipedia.org/wiki?curid=999284" title="This Is Hyony">
This Is Hyony

This Is Hyony – pierwszy japoński album Lee Jung-hyun. Znajdują się na nim piosenki z poprzednich albumów, które zostały przetłumaczone z języka koreańskiego na japoński.

</doc>
<doc id="999287" url="https://pl.wikipedia.org/wiki?curid=999287" title="Masa netto">
Masa netto



</doc>
<doc id="999289" url="https://pl.wikipedia.org/wiki?curid=999289" title="Marie Majerová">
Marie Majerová

Marie Majerová (ur. 1 lutego 1882 w Úvaly - zm. 16 stycznia 1967 w Pradze) właśc. "Marie Bartošová", czeska pisarka i komunistyczna dziennikarka. 
Życiorys.
W młodości związana z ruchem robotniczym i społeczną lewicą, co przywiodło ją w szeregi partii komunistycznej. Wychowała się w górniczo-hutniczym Kladnie, co otworzyło ją na problemy społeczne. 
Najpierw była anarchistką, aby w 1921 r. wstąpić do KSČ (Komunistická strana Československa – Czechosłowacka Partia Komunistyczna).
Była redaktorką komunistycznego dziennika "Rudé právo".
W swoich utworach literackich Majerová opisywała świat poprzez pryzmat odczuwania zmysłami i sercem, chłonęła wrażenia z przyrody i cywilizacji. Z jej dzieł prześwituje instynktowna wiara w życie, które może być szczęśliwe i radosne.
We wczesnych utworach, opowiadaniach i powieści ("Povídky z pekla", "Plané milování", "Dcery země", "Panenství"(1907 r. powieść), dominuje tematyka życia uczuciowego kobiety, traktowana pod wpływem ówczesnej prozy psychologicznej.
Za wielkie osiągnięcie przedwojennej prozy Majerovej uważa się "Náměstí republiky" (1914) - rozprawę z anarchizmem i pseudodemokracją.
Za najdojrzalsze dzieło pisarki bywa uznawana napisana w 1935 roku powieść "Siréna". Wiąże się ona z tradycją realistycznych kronik rodzinnych, powieści pokoleń, ukazujących szeroko zakrojony obraz przeobrażeń społecznych i różnorodnych zjawisk życia.

</doc>
<doc id="999290" url="https://pl.wikipedia.org/wiki?curid=999290" title="Canaries (dystrykt)">
Canaries (dystrykt)

Canaries – jeden z 11 dystryktów w Saint Lucia, zajmuje powierzchnię 16 km². Liczba ludności to 1906 osób, a gęstość zaludnienia wynosi 119,1 osób/km². Stolicą dystryktu jest Canaries.

</doc>
<doc id="999299" url="https://pl.wikipedia.org/wiki?curid=999299" title="Canaries">
Canaries

Canaries, miasto w Saint Lucia. Miasto jest stolicą dystryktu Canaries.

</doc>
<doc id="999300" url="https://pl.wikipedia.org/wiki?curid=999300" title="Ben Pullen">
Ben Pullen

Benjamin Pullen (ur. w 1972 w Szwajcarii) – aktor i producent telewizyjny.
Życiorys.
Dorastał w Szwajcarii, Hongkongu i Stanach Zjednoczonych, a kiedy był nastolatkiem jego rodzina przeprowadziła się do Anglii. Studiował film na University of Warwick w Coventry i uczył się aktorstwa w Bristol Old Vic Theater School w Bristolu. Po raz pierwszy wystąpił na małym ekranie w telewizyjnym filmie wojennym BBC "Siła" ("Fall from Grace", 1994) u boku Jamesa Foxa i Michaela Yorka. Potem pojawił się gościnnie w wielu serialach, m.in. "Nieśmiertelny" ("Highlander", 1995) z Adrianem Paulem. Na dużym ekranie debiutował rolą księcia Arna w przygodowym filmie fantasy "Książę Waleczny" ("Prince Valiant", 1997). Rozgłos przyniosła mu postać Ivanhoe, wiernego rycerza Ryszarda Lwie Serce w serialu przygodowym z elementami fantasy, utrzymanym w konwencji "magia i miecz" "Mroczny rycerz" ("Dark knight", 2000).
Życie prywatne.
Zamieszkał w Londynie wraz z żoną i synem Oscarem.

</doc>
<doc id="999301" url="https://pl.wikipedia.org/wiki?curid=999301" title="Chacolín">
Chacolín



</doc>
<doc id="999308" url="https://pl.wikipedia.org/wiki?curid=999308" title="Zespół Abta, Letterera i Siwego">
Zespół Abta, Letterera i Siwego



</doc>
<doc id="999313" url="https://pl.wikipedia.org/wiki?curid=999313" title="Ruben Oliviera">
Ruben Oliviera



</doc>
<doc id="999314" url="https://pl.wikipedia.org/wiki?curid=999314" title="Świnka Peppa">
Świnka Peppa

Świnka Peppa () – brytyjski serial animowany, opowiadający codzienne życie antropomorficznej świnki Peppy. Serial skierowany głównie do dzieci w wieku przedszkolnym, nadawany na kanale MiniMini+, a dawniej w środowej Wieczorynce na antenie TVP1 (z innym dubbingiem) (w wakacje 2008).
Serial wydany w Polsce na DVD z dystrybucją SDT Film i Media Service Zawada.
Premiera pierwszej wersji polskiej dubbingowej serialu: 17 czerwca 2007. Premiera drugiej wersji dubbingu: 26 czerwca 2007 roku.
Wersja polska.
Wersja emitowana na kanałach TVP (TVP1 i TVP ABC).
Wersja polska: Telewizja Polska Agencja FilmowaReżyseria: Dorota KawęckaDialogi: Dorota DziadkiewiczDźwięk: Jakub MilenckiOpracowanie muzyczne: Piotr GogolKierownictwo produkcji: Monika WojtysiakTeksty piosenek: Wiesława SujkowskaWystąpili:
Lektor tyłówki: Krzysztof Mielańczuk
Wersja emitowana na kanale MiniMini i wydana na DVD.
Opracowanie wersji polskiej:
Reżyseria:
Udźwiękowienie: Krzysztof Nawrot (serie 2 i I poł. 3 serii)
Dialogi polskie:
Kierownictwo produkcji: Elżbieta Zajkowska Głosów użyczyli:
i inni
Lektor tyłówki:

</doc>
<doc id="999315" url="https://pl.wikipedia.org/wiki?curid=999315" title="Anse la Raye (dystrykt)">
Anse la Raye (dystrykt)

Anse la Raye – jeden z 11 dystryktów w Saint Lucia, zajmuje powierzchnię 31km². Liczba ludności to 6495 a gęstość zaludnienia wynosi 209,5 osób/km². Stolicą dystryktu jest Anse la Raye.

</doc>
<doc id="999316" url="https://pl.wikipedia.org/wiki?curid=999316" title="Protestantyzm na Mazurach">
Protestantyzm na Mazurach

Protestantyzm, a przede wszystkim luteranizm, od XVI w. do lat 70. XX w. stanowił jeden z ważnych czynników, wyróżniających Mazury od sąsiednich regionów i krajów (katolicka Warmia, Polska i Litwa). Protestantyzm przyczynił się do zachowania (mimo nacisków germanizacyjnych) polskości tego regionu przez wprowadzenie nakazu używania języków narodowych do kultu i oświaty.
Wprowadzenie reformacji.
Wprowadzenie luteranizmu na Mazurach łączy się z ostatecznym podziałem państwa zakonu krzyżackiego w 1525 na Prusy Królewskie (wcielone do Polski), których ludność w większości pozostała przy katolicyzmie oraz Prusy Książęce (lenno polskie pod władzą księcia Albrechta Hohenzollerna), które przyjęły wiarę ewangelicką.
Południowa część Prus Książęcych, z głównymi miejscowościami: Wielbark, Ostróda, Działdowo, Nibork (Nidzica), Szczytno, Rastembork (Kętrzyn), Ryn, Lec (Giżycko), Ełk, Margrabowa (Olecko) i Jańsbork (Pisz) była od XIV w. w większości zaludniona przez Mazurów – polskich osadników z terenu Mazowsza.
Reformacja szybko zapanowała w miastach Prus Książęcych, a Polacy należeli do jej ważnych działaczy i organizatorów: Abraham Kulwieć był w 1544 współzałożycielem uniwersytetu Albertina w Królewcu, który stał się głównym ośrodkiem kształcenia pastorów. To miasto aż do XIX w. było centrum wydawniczym ewangelickiej literatury religijnej w języku polskim, która czytelników znajdowała także na Mazurach.
W Królewcu wydrukowano w 1552 pierwszy polski ewangelicki przekład Nowego Testamentu w opracowaniu Stanisława Murzynowskiego oraz w 1561 i 1562 polskie przekłady Konfesji Augsburskiej Jana Radomskiego i Marcina Kwiatkowskiego. Następnie drukowano tam regularnie popularną literaturę religijną (głównie polskie śpiewniki) dla Mazurów.
Reformacja na Mazurach.
Po wprowadzeniu reformacji cały teren Mazur włączono do diecezji pomezańskiej Kościoła Pruskiego. Pojawił się problem braku odpowiednio wykształconych duchownych protestanckich, przede wszystkim niewielu z nich znało język polski. W celu uzdrowienia tej sytuacji książę nakazał wizytację parafii mazurskich, którą w 1529 przeprowadził archiprezbiter kętrzyński, Michał Meurer – zastępca biskupa na Mazurach.
Mazurzy musieli przyjąć luteranizm jako religię państwową władcy. Jednak religijne praktyki katolickie jeszcze długo utrzymywały się na Mazurach, gdzie ze względu na słabe zaludnienie kościoły były stosunkowo nieliczne, a komunikacja w lesistym i podmokłym terenie utrudniona. I tak np. w latach 50. XVI w. władze skierowały do Jańsborka kaznodzieję Marcina Glossę, aby pomógł wytępić w okolicy „papieski zabobon”. Jednak w wielu wsiach mazurskich luteranizm przyjmowano powierzchownie, a obrzędy i praktyki katolickie (w tym kult Marii i świętych) był zwalczany przez pastorów jeszcze w XVII w., a niekiedy nawet w końcu XIX w.
Reformację wprowadzano na zasadzie przyjmowania przez księży katolickich nowego wyznania i przekształcania parafii w ewangelickie. Dopiero po 1555 zgodnie z zasadą "cuius regio, eius religio" władze przystąpiły do energicznej ewangelizacji Mazur, zakładania nowych szkół ewangelickich i parafii (łączyło się z tym wprowadzanie podatku na utrzymanie kościołów i pastorów oraz szkół parafialnych).
Kolejnym problemem okazały się spory doktrynalne wśród mazurskich protestantów. Do kontestatorów oficjalnej doktryny należeli: m.in. pastorzy Piotr Zenker z Jańsborka i Melchior Kranich z Ełku oraz starosta z Leca, Fryderyk von Heydeck. Dla ich rozstrzygnięcia biskup Speratus zwołał w dniach 8–9 czerwca 1531 synod mazurski w Rastemborku. Synod nie zażegnał sporów, które zakończyły dopiero zgony najważniejszych kontestatorów.
Ełk – ośrodek mazurskiej reformacji.
W celu zorganizowania ośrodka oświaty ewangelickiej dla Mazurów, w 1536 książę Albrecht Hohenzollern zaprosił do Ełku polskiego szlachcica Jana z Sącza (później znanego jako Maletius lub Sandecki-Malecki), drukarza i pisarza z Krakowa i darował mu majątek ziemski Regielnica. Wraz z synem Hieronimem Malecki założył tu drukarnię (jako trzecią w Prusach), działającą w latach 1551–1558. W Ełku wydrukowano liczne pisma religijne i dydaktyczne oraz w 1552 polski przekład Nowego Testamentu, autorstwa Maleckiego. Jego syn Hieronim był również wydawcą pism religijnych w języku polskim.
Wraz z założeniem przez księcia Albrechta w 1546 szkoły łacińskiej, Ełk stał się głównym mazurskim ośrodkiem ewangelickiej oświaty. Pierwszym rektorem tej szkoły został Hieronim Malecki. W 1599 szkoła zmieniła nazwę na „Szkołę Książęcą”; uczono w niej przede wszystkim w języku polskim. Ełk pozostał ośrodkiem oświaty polskiej aż do XX w. (m.in. w 1806 powstało tu jedyne na Mazurach polskie seminarium nauczycielskie).
XVI i XVII wiek.
Od połowy XVI w. luteranizm zaczął docierać do szerszych mas ludności mazurskiej, głównie dzięki zakładaniu nowych parafii oraz rozpowszechnianiu wśród duchowieństwa i wiernych licznych polskojęzycznych publikacji religijnych: tłumaczeń Biblii, postylli, katechizmów i kancjonałów, wydawanych nie tylko w Królewcu, lecz także w nowym mazurskim ośrodku wydawniczym w Ełku. Wykształciła się liczna grupa polskich pastorów (m.in. Stanisław Rybiński i Wawrzyniec Prostka z Margrabowej). Swoją działalnością przyczynili się oni do utworzenia grupy etnicznej Mazurów, odrębnej wyznaniem i obyczajami od ludności sąsiedniej Warmii i Mazowsza.
Jednocześnie od połowy XVI w. nasiliła się kolonizacja Mazur przez chłopów mazowieckich (powstało 87 nowych osad), którzy stawali się ewangelikami i wtapiali w miejscową społeczność. Napływała także ewangelicka szlachta polska m.in. z Pomorza, Mazowsza i Wielkopolski uciekając przed uciskiem kontrreformacji. Wśród właścicieli ziemskich zdecydowanie dominowała jednak szlachta pochodzenia niemieckiego.
Zasady powoływania i uposażania duchownych i nauczycieli ustalono najpierw w ordynacji krajowej z 1526, a następnie – w „Artykułach o wyborze i utrzymaniu proboszczów” z 1540. Mimo to sytuacja materialna pastorów, ich przygotowanie i poziom wykształcenia były niezadowalające, a chłopi niechętnie płacili podatki na ich utrzymanie.
Najazd Tatarów (sprzymierzonych z wojskiem polskim) na Mazury w 1656, spustoszył i wyludnił ten region oraz pogłębił niechęć mieszkańców do Polski (chociaż Tatarzy mordując i ograbiając Mazurów, działali wbrew rozkazom polskiego dowództwa). Oderwanie Prus Książęcych od Polski w 1657 (jako skutek potopu szwedzkiego) doprowadziło do umocnienia władzy księcia według absolutystycznego modelu brandenburskich Hohenzollernów. Książę Fryderyk Wilhelm całkowicie podporządkował sobie Kościół Pruski i ograniczył jego autonomię. W ślad za tym nastąpiły pierwsze żądania władz nasilenia germanizacji Mazurów jako części planu „oświecania” ludu. Książę likwidował także przywileje szlacheckie, co doprowadziło do upadku znaczenia i tak nielicznych polskich rodzin szlacheckich na Mazurach.
Bracia polscy w Prusach Książęcych.
Po wygnaniu z Rzeczypospolitej na mocy uchwały sejmowej z 1658 wielu braci polskich osiadło na Mazurach, zwłaszcza w powiecie ełckim i jańsborskim. Niektórzy z nich osiedli w okolicach Margrabowej, np. Semkowscy, którzy zamieszkali w Białej Oleckiej, inni w okolicach Ełku, np. Przypkowscy, którzy osiedlili się w Kosinowie. Mimo nieprzychylnego nastawienia władz, założyli kilka polskich szkół oraz wprowadzili nowe uprawy i metody gospodarowania. Ich wspólnoty zanikły ostatecznie w 1803 zasymilowane przez ewangelickie sąsiedztwo.
XVIII wiek.
Utworzenie Królestwa Prus w 1701 oznaczało dalsze wzmocnienie absolutyzmu władcy (uznanego za najwyższą władzę kościelną „summus episcopus”) i jeszcze większe podporządkowanie mu Kościoła Pruskiego. Centralizacja władzy w XVIII w. oznaczała podporządkowanie polskich rodzin szlacheckich na Mazurach niemieckim ośrodkom władzy królewskiej, gdzie była jedyna możliwość zrobienia kariery i majątku. W rezultacie polska szlachta szybko zniemczyła się, a polskojęzyczna ludność Mazur ograniczyła się do ludności wiejskiej oraz działających wśród niej pastorów, którzy stali się jedynymi krzewicielami kultury i oświaty polskiej.
Król Fryderyk Wilhelm I dążył do wykorzenienia wciąż obecnych na Mazurach zwyczajów i obrzędów katolickich. Kaznodziejom zabroniono wykonywania znaku krzyża. Z kościołów usuwano „papieskie pozostałości”: lichtarze, świece, ornaty, komże, tajną spowiedź i śpiewanie katolickich pieśni. W latach 20. XVIII w. zabroniono także pastorom mazurskim tzw. kolędy (jako katolickiego „przeżytku”), która była znaczącym źródłem dochodu. Wywołało to protest pastorów, którzy bardziej czuli się związani z rodzinną wsią i swoimi parafianami, niż z pruskim królem. Mimo nacisków władz w XVIII w. germanizacja czyniła wśród Mazurów niewielkie postępy i większość z nich (ponad 90%) w ogóle nie znała języka niemieckiego.
Król prowadził też akcje osiedlania na Mazurach austriackich protestanckich uciekinierów z rejonu Salzburga.
Pastorzy często sami byli twórcami literatury polskiej, nie tylko religijnej, lecz także świeckiej, np. Michał Grodzki, pastor w Cichach i Ostrymkole był poetą, twórcą m.in. wiersza „Mór w Prusach w roku 1709” (z 1716) – akrostychu, w którym początkowe litery pierwszego wiersza każdej zwrotki, czytane pionowo, tworzyły zdanie: „Michał Grodzki rektor z Cichów komponował”. Ten utwór wszedł na stałe do popularnych mazurskich kancjonałów.
W 1728 na uniwersytecie Albertina w Królewcu powstało ewangelickie „Seminarium Polskie”, które działało aż do lat 30. XX w. i wykształciło wielu pastorów, zasłużonych dla krzewienia oświaty i kultury polskiej na Mazurach, m.in. Krzysztofa Mrongowiusza.
XIX wiek.
W 1817 powstał zjednoczony (luterańsko-kalwiński) Ewangelicki Kościół w Prusach, a Mazury podporządkowano Prowincji Wschodniopruskiej tego Kościoła.
Od lat 30. nastąpiło nasilenie germanizacji także wiejskiej ludności Mazur. Język niemiecki był narzucany jako język wykładowy w szkołach i nauce religii. Na nic zdały się protesty pastora-superintendenta nowo utworzonej w 1818 diecezji w Margrabowej – Augusta Fryderyka Czygana, założyciela i redaktora „Nowin o Rozszerzaniu Wiary Chrześcijańskiej”, polskiej gazety misyjnej.
Z jego inicjatywy odbył się w Margrabowej w 1836 synod pastorów diecezji, na którym podjęto uchwałę, ostro sprzeciwiającą się germanizacji w szkołach mazurskich jako sprzecznej z zasadami chrześcijaństwa i prawami człowieka. W tym synodzie uczestniczyli m.in. Jan Andrzej Frenzel z Gąsek, Zygmunt Fryderyk Pianka z Mieruniszek, Karol Adam Rohman z Cichów, Jan August Skrodzki z Margrabowej, Karol Ferdynand Marcus z Szarejek, Michał Salkowski ze Świętajna oraz Jerzy Fryderyk Schrage z Wieliczek. Pisali oni: "Ogromna większość szkół tutejszego powiatu składa się bądź wyłącznie, bądź w przeważającej liczbie z polskich uczniów; ci zaś nie słyszą ani słowa po niemiecku poza godzinami nauki i gdy tylko znajdą się poza nadzorem nauczyciela, mówią jedynie językiem swoich rodziców, zapominają zaś rychło niemieckiego, na którego powierzchowne ich wyuczenie zmarnowano najlepszą część czasu kosztem pozostałych przedmiotów. Podpisani widzą wyraźnie, że w tych warunkach nie można w żaden sposób zaniechać używania w tych szkołach języka polskiego przy nauczaniu..."
Pastor Marcus (1832-1846) jako inspektor szkolny protestował przeciwko uczeniu dzieci polskich religii po niemiecku.
Jednak wobec sytuacji, gdy sama ludność porzucała pogardzany przez władze tzw. język mazurski (który był w rzeczywistości gwarą mazurską języka polskiego) i zaczynała mówić po niemiecku, coraz więcej parafii, szczególnie od lat 70. wprowadzało język niemiecki zamiast polskiego do szkół i kościoła. Tym niemniej, istniało aż do II wojny światowej wiele parafii ewangelickich, np. Gąski i Wieliczki, gdzie język polski zdecydowanie dominował.
Krzewicielami polskości byli pastorzy: Gustaw Gizewiusz (1810-1848), duchowny w Ostródzie i Krzysztof Celestyn Mrongowiusz (1764-1855) – autor polskich podręczników dla młodzieży, kancjonałów i słownika polsko-niemieckiego. Na ich cześć, po 1945 przemianowano miasto Lec na Giżycko, a Ządźbork na Mrągowo.
Ich protesty oraz innych pastorów mazurskich, powstrzymały germanizację w szkołach na okres jednego pokolenia, ale nie dłużej; język polski eliminowano ze szkół, by go całkowicie usunąć w 1888. W połowie XIX w. zniesiono na Mazurach konfirmację w języku polskim.
Po nasileniu germanizacji w latach 70. XIX w. polskie wydawnictwa ograniczyły się na Mazurach do Biblii, kancjonałów i popularnych kalendarzy. Praktycznie wszystkie inne dziedziny życia, poza sferą religijną, wiązały się z koniecznością posługiwania językiem niemieckim. Pod koniec XIX w. malał opór pastorów mazurskich przeciwko wprowadzaniu niemczyzny; tylko jednostki broniły języka polskiego: np. pastor z Ostregokołu – Herman Fryderyk Schrage – wspomagany przez Jana Karola Sembrzyckiego.
W pierwszej połowie XIX w. niektóre kościoły ewangelickie, np. w Szczytnie i Biskupcu, udostępniano także dla odprawiania mszy katolickich. Jednak władze zakazały tych ekumenicznych praktyk, prawdopodobnie w obawie przed możliwością rozpowszechnienia katolicyzmu. Od połowy XIX w. ożywioną działalność misyjną prowadzili na Mazurach baptyści (z ośrodkiem we wsi Mentonowo).
XX wiek i obecnie.
Od 1914 I wojna światowa spustoszyła Mazury. Wojska rosyjskie dopuszczały się wielu aktów wandalizmu i agresji wobec kościołów i duchownych w ramach taktyki spalonej ziemi.
Plebiscyt na Warmii i Mazurach 11 lipca 1920 okazał się dla Polski przegrany (prawie 97% mieszkańców obszaru plebiscytowego (w tym około 30–40% osób przywiezionych z Niemiec, jako „urodzeni na Mazurach”) głosowało za pozostaniem „w Prusach”) m.in. z powodu znikomego poparcia, jakie duchowni ewangeliccy okazali dla Polski – uznawanej przez nich za kraj katolicki, tradycyjnie wrogi protestantyzmowi, a dodatkowo zagrożony aneksją przez bolszewików (trwała wojna polsko-bolszewicka). Tym niemniej decyzją mocarstw przyłączono do Polski mazurski okręg Działdowo, gdzie dominował luteranizm. Już w latach 30. większość ewangelickiej ludności tego terenu wyjechała do Niemiec.
Szczególnie od roku 1920 pojawiły się też inne wyznania protestanckie, jednak ich wyznawcy stanowili tylko od 2 do 4% ludności mazurskiej (podobny procent stanowili katolicy). W okresie międzywojennym ożywioną działalność misyjną prowadzili na Mazurach metodyści.
W 1922 Pruski Kościół ewangelicki przyjął nazwę "Evangelische Kirche der altpreußischen Union" (Kościół Ewangelicki Unii Staropruskiej). Od połowy lat 1920. nasiliły się urzędowe naciski na eliminację języka polskiego z kościołów i mało kto odważał się protestować. Sytuacja uległa znacznemu pogorszeniu w czasach III Rzeszy; w 1939 zakazano na Mazurach odprawiania nabożeństw w języku polskim.
16 października 1944 Rosjanie rozpoczęli frontalny atak na granicę Prus Wschodnich, czemu towarzyszyła ucieczka około 40% Mazurów na dalej położone tereny Niemiec. Kolejne wyjazdy Mazurów nastąpiły w 1945 i 1946 r.
W Polsce.
Po włączeniu Mazur do Polski nastąpiła likwidacja struktur Kościoła Pruskiego (istnieje on odtąd w Niemczech pod nazwą „Kościół Ewangelicki Unii Staropruskiej”), a ewangelickich Mazurów podporządkowano diecezji mazurskiej Kościoła Ewangelicko-Augsburskiego w RP. Działalność diecezji (postrzeganej przez władze komunistyczne jako kontynuator niemieckiego Kościoła) była utrudniana, większość kościołów i budynków parafialnych przekazano nowym katolickim osadnikom, celowo niszczono zabytkowe cmentarze. Liczba wiernych w diecezji drastycznie zmalała w wyniku wyjazdu do RFN około 160 tys. Mazurów w latach 1970. Obecnie najwięcej osób pochodzenia mazurskiego mieszka w Bawarii, Dolnej Saksonii i Szlezwiku-Holsztynie. Od tamtej pory ewangelicy na Mazurach to przeważnie ludzie starsi oraz osoby, pochodzące z polsko-mazurskich małżeństw mieszanych. Mimo to działalność diecezji ożywiła się po 1990, zaczęto odnawiać kościoły i cmentarze, wznowiono działalność wydawniczą i otwarto Muzeum Reformacji Polskiej w Mikołajkach. Obecnie diecezja mazurska liczy 15 parafii i 27 filiałów oraz 16 duchownych z biskupem Pawłem Hause na czele. Luteranie stanowią kilka procent populacji powiatu mrągowskiego oraz kętrzyńskiego, co znacznie wyróżnia te regiony na tle całego kraju gdzie ten odsetek wynosi 0,18%. W województwie wciąż znajdują się nieliczne miejscowości, w których istnieją wyłącznie ewangelickie obiekty sakralne. Najczęściej jednak towarzyszą one świątyniom katolickim i w mniejszym stopniu prawosławnym. Ponadto stosunkowo powszechną praktyką jest współużytkowanie kościołów przez różne wyznania. Tak było do niedawna w Ostródzie i jest obecnie w Olsztynku, gdzie z jednego kościoła korzystają luteranie i metodyści, w Rybnie (katolicy i luteranie) czy Morągu (luteranie i prawosławni). Podobnych przykładów jest o wiele więcej. 
Województwo warmińsko-mazurskie jest zamieszkiwane przez niemal połowę wyznawców Kościoła Ewangelicko-Metodystycznego w RP.
Inne wyznania protestanckie na Mazurach to: adwentyści, baptyści, irwingianie, zielonoświątkowcy, zielonoświątkowcy jednościowi oraz Kościół Chrześcijański „Słowo Wiary”.

</doc>
<doc id="999319" url="https://pl.wikipedia.org/wiki?curid=999319" title="Jan Otčenášek">
Jan Otčenášek

Jan Otčenášek (ur. 19 listopada 1924 – zm. 24 lutego 1979) – czeski pisarz oraz scenarzysta filmowy. 
Debiutował powieścią produkcyjną w stylu reportażowym – "Plným krokem"(1952), której bohaterem uczynił załogę cegielni, a centralnym problemem - wykonanie planu produkcji. 
Akcja jego następnej powieści pt. "Občan Brych" (1955) przypada na wydarzenia z lutego 1948 r. Przez wnikliwą analizę losów i psychiki jednostek autor dąży do wytłumaczenia przewrotu politycznego i klasowo uwarunkowanych postaw społecznych. 
Od 1973 r. pracował w Filmovým studio Barrandov.

</doc>
<doc id="999321" url="https://pl.wikipedia.org/wiki?curid=999321" title="Piotr Herburt Odnowski">
Piotr Herburt Odnowski



</doc>
<doc id="999322" url="https://pl.wikipedia.org/wiki?curid=999322" title="M.I.L.K">
M.I.L.K

M.I.L.K. (hangul: 밀크 "Milkeu") – południowokoreański girlsband składający się z 4 dziewczyn: Seo Hyun-jin, Kim Bo-mi, Bae Yu-mi i Park Hee-bon. M.I.L.K. jest skrótem od słów: „Made in Lovely Kin”. Zespół zakończył działalność po odejściu Bae Yu-mi w 2003 r. Obecnie członkinie byłego zespołu zajmują się aktorstwem, śpiewem i modelingiem.
Historia.
Po dwóch latach przygotowań girlsband "M.I.L.K." zadebiutował 17 grudnia 2001 roku albumem "With Freshness". Fanklub grupy, który powstał w tamtym czasie nosił nazwę "Milky Way". Następnie "M.I.L.K." miały wydać drugi album z tytułową piosenką „"Into the New World"” jednak grupa została nagle rozwiązana w połowie 2003 roku po odejściu z niej Yumi, która w 2002 roku powiedziała, że grupa jej nie odpowiada więc odeszła, nie informując o tym wcześniej członkiń, a piosenka trafiła na debiutancki singel grupy "Girls' Generation".

</doc>
<doc id="999324" url="https://pl.wikipedia.org/wiki?curid=999324" title="Krzysztof Bonadura">
Krzysztof Bonadura



</doc>
<doc id="999327" url="https://pl.wikipedia.org/wiki?curid=999327" title="Podział administracyjny Antigui i Barbudy">
Podział administracyjny Antigui i Barbudy

Antigua i Barbuda jest podzielona na 6 okręgów zwanych tradycyjnie parafiami (ang. parish) oraz 2 dependencje.
Okręgi:
Dependencje:

</doc>
<doc id="999328" url="https://pl.wikipedia.org/wiki?curid=999328" title="Kitaby">
Kitaby

Kitaby (z arab. "kitāb" – księga) – zbiory tekstów zawierających zasady religii muzułmańskiej, opowieści moralistyczne związane z treścią Koranu i hadis, przepisy rytualne, legendy z życia proroków, apokryfy, tłumaczenia lub oryginały modlitw.
Cechą charakterystyczną kitabów jest to, że zostały one zapisane w języku starobiałoruskim (od XVI–XVII w.) lub w polskim (XVIII-XIX w.), ale pismem arabskim. Twórcami kitabów są Tatarzy Wielkiego Księstwa Litewskiego, którzy zostali osiedleni na Podlasiu w XIV-XV w. w celu ochrony granicy przed Krzyżakami. Tatarzy litewscy pochodzili ze Złotej Ordy. Część z nich była przymusowo osiedlona, ale większość osiedliła się dobrowolnie. 
Nauka zajmująca się badaniem kitabów to . Wśród prekursorów tej subdyscypliny naukowej, obchodzącej w 2018 r. swoje 50-lecie, wymienia się m.in. oraz Jewfimija Karskiego, Iwana Łuckiewicza, Jana Stankiewicza, , Antoniego Muchlińskiego i Ignatija Kraczkowskiego. W Polsce głównym ośrodkiem tej dziedziny wiedzy jest Centrum Badań Kitabistycznych działające w ramach Wydziału Filologicznego UMK. 

</doc>
<doc id="999330" url="https://pl.wikipedia.org/wiki?curid=999330" title="James Purnell">
James Purnell

James Mark Dakin Purnell (ur. 2 marca 1970 w Londynie) – brytyjski polityk, były minister pracy i emerytur. Członek Partii Pracy.
Większość dzieciństwa spędził we Francji. Jest absolwentem PPE (interdyscyplinarne studia łączące filozofię, ekonomię i nauki polityczne) na Uniwersytecie Oksfordzkim. W latach 1996-2001 zasiadał w londyńskim samorządzie lokalnym i równocześnie był specjalnym doradcą Tony’ego Blaira. W wyborach w 2001 został wybrany do Izby Gmin jako reprezentant okręgu Stalybridge and Hyde.
Jako członek parlamentu był w latach 2001-2003 członkiem komisji pracy i emerytur. W 2003 został prywatnym parlamentarnym sekretarzem Ruth Kelly w Urzędzie Gabinetu. W grudniu 2004 został jednym z whipów Partii Pracy, a w 2005 parlamentarnym podsekretarzem stanu ds. innowacyjnych przedsiębiorstw i turystyki w resorcie kultury, mediów i sportu. Zajmował się też m.in. liberalizacją systemu wydawania pozwoleń na sprzedaż alkoholu w Anglii i Walii. W maju 2006 został ministrem stanu w ministerstwie pracy i świadczeń społecznych, odpowiedzialnym za drugą z tych dziedzin.
W czerwcu 2007 nowy premier Gordon Brown powołał go na urząd ministra kultury, mediów i sportu. W 2008 został ministrem pracy i emerytur. Purnell był najmłodszym członkiem tego gabinetu. Został również powołany do Tajnej Rady. 4 czerwca 2009 Purnell zrezygnował ze wszystkich zajmowanych stanowisk, krytykując równocześnie premiera Browna i wzywając go do rezygnacji. 19 lutego 2010 ogłosił rezygnację ze startu w kolejnych wyborach parlamentarnych.
Prywatnie Purnell jest żonaty z reżyserką Lucy Walker. Interesuje się filmem, teatrem, muzyką i piłką nożną.

</doc>
<doc id="999331" url="https://pl.wikipedia.org/wiki?curid=999331" title="Loredana Bertè">
Loredana Bertè

Loredana Bertè (wym. ; ur. 20 września 1950 w Bagnara Calabra) – włoska piosenkarka reggae, pop i rock.
Zadebiutowała w 1974 albumem "Streaking". Największy sukces przyniosły jej jednak albumy "T.I.R." i "Bandabertè" wydane w drugiej połowie lat 70., z których pochodziły najpopularniejsze przeboje artystki (w tym „Dedicato” i „E la Luna bussò”, uchodząca za jedną z pierwszych włoskich piosenek reggae). W trakcie swojej kariery muzycznej wydała około 20 albumów. Regularnie (debiutując w 1986) występowała na Festiwalu Piosenki Włoskiej w San Remo.
Jej siostrą jest piosenkarka Mia Martini. Loredana Bertè była żoną Björn Borga, z którym rozwiodła się w 1993.

</doc>
<doc id="999333" url="https://pl.wikipedia.org/wiki?curid=999333" title="Seo Hyun-jin">
Seo Hyun-jin

Seo Hyun-jin (; ur. 27 lutego 1985 w Seulu) – południowokoreańska aktorka i piosenkarka, była członkini koreańskiej grupy muzycznej M.I.L.K. Po rozpadzie zespołu przeszła na aktorstwo.
Biografia.
2001–2004: Kariera muzyczna.
W 2001 roku została główną wokalistką i członkinią południowokoreańskiej grupy "M.I.L.K", wraz z Kim Bo-mi, Bae Yu-mi i Park Hee-bon, po tym, jak została wybrana na stażystkę przez agencję SM Entertainment, gdy był jeszcze uczennicą pierwszej klasy liceum. Hyun-jin była w grupie aż do jej rozwiązania w 2003 roku. Po rozpadzie M.I.L.K rozpoczęła studia na Uniwersytecie Kobiecym w Donduk gdzie ukończyła muzykologie. Wydała także kilka piosenek jako artystka solowa, zanim przeszła na aktorstwo.
2005–2014: Początki kariery aktorskiej i kolejne role.
W 2005 roku Hyun-jin przeszła przez selekcję do musicalu "Dźwięki muzyki" dzięki temu w 2006 roku miała okazję wystąpić w swoim pierwszym musicalu, który uważa za punkt zwrotny w swojej karierze aktorskiej. Następnie zagrała drugoplanowe role w koreańskich dramach takich jak "Hwang Jini" z 2006 czy "H.I.T" z 2007 gdzie wcieliła się w postać Jang Hee-jin, córki detektywa Janga oraz znanym queerowym filmie "Ashamed", który miał swoją premierę w 2010 roku na Międzynarodowym Festiwalu Filmowym w Pusan.
W 2011 Hyun-jin zaczęła przyciągać uwagę widzów po dobrych występach w "The Duo" dzięki postaci chłopczycy, która później zostaje Kisaeng. Swoją pierwszą rolę czarnego charakteru zagrała w 2012 roku w dramie "Feast of the Gods", wcieliła się w nadmiernie ambitną szefową kuchni wplątaną w rywalizację.
Następnie została obsadzona w głównych rolach w dwóch dramach historycznych "Je-wang-ui ttal, Su Baek-hyang" w 2013 i "Samchongsa" z 2014 roku.
Od 2015: Rosnąca popularność i wiodące role.
Hyun-jin powiedziała, że ​​postacią, która najbardziej przypominała jej prawdziwą osobowość, była niezależna pisarka kulinarna w "Let's Eat 2" z 2015 roku, dodając, że „nie zdawała sobie sprawy, ile zabawy może dać kręcenie żywej i komicznej dramy”. Drama była pierwszym podejściem Hyun-jin w gatunku komedii romantycznych, w którym otrzymała pozytywne recenzje i stała się punktem zwrotnym w jej karierze.
Jej popularność szybko wzrosła po hitowej komedii romantycznej "Znowu Oh Hae Young" z 2016, w której wystąpiła u boku Erica Muna. Hyun-jin została doceniona za przedstawienie tak zwykłej i relatywnej postaci, zdobywając nagrodę dla najlepszej aktorki na Baeksang Arts Awards. Jeszcze w tym samym roku zagrała w hitowej dramie medycznej stacji SBS "Dr. Romantic" u boku Han Suk-kyu i Yoo Yeon-seoka.
W 2017 roku zagrała główną rolę w filmie "Because I Love You". Następnie wcieliła się w postać Lee Hyun-soo, aspirującej scenarzystki dram w romantycznej dramie telewizyjnej "Temperature of Love" scenarzystki Ha Myung-hee..
Rok puźniej w 2018 Hyun-jin została obsadzona w melodramacie fantasy "The Beauty Inside", opartym na romantycznym filmie komediowym "Wewnętrzne piękno" z 2015 roku. Zagrała w nim aktorkę, która każdego miesiąca spędza tydzień w cudzym ciele.
Na przełomie 2019-2020 została obsadzona w dramie "Black Dog: Being A Teacher", wcielając się w postać Go Ha-neul, która została zatrudniona jako nauczycielka w prywatnym liceum, gdzie musi stawić czoła różnego rodzaju problemom.
5 czerwca 2021 roku dołączyła do głównej obsady serialu "You Are My Spring", gdzie zagrała postać Kang Da-jung, która szybko awansowała na nowego menadżera pięciogwiazdkowego hotelu.
W 2022 roku zagrała główną rolę w dramie prawniczej "Why Her" stacji SBS wcieliła się w niej w rolę Oh Soo-jae, prawnika-wykładowcy. Następnie zagrała w filmie "Cassiopeia" kobietę, u której zdiagnozowano chorobę Alzheimera, z powodu której traci pamięć i powoli zaczyna zachowywać się niczym dziecko.

</doc>
<doc id="999335" url="https://pl.wikipedia.org/wiki?curid=999335" title="Gros Islet (dystrykt)">
Gros Islet (dystrykt)

Gros Islet – jeden z 11 dystryktów w Saint Lucia, zajmuje powierzchnię 101 km². Liczba ludności to 19 816, a gęstość zaludnienia wynosi 196,2 osób/km². Stolicą dystryktu jest Gros Islet.

</doc>
<doc id="999342" url="https://pl.wikipedia.org/wiki?curid=999342" title="Poziewnik">
Poziewnik

Poziewnik ("Galeopsis" ) – rodzaj roślin z rodziny jasnotowatych. Obejmuje 10 gatunków. Rośliny te występują w strefie umiarkowanej Eurazji – w niemal całej Europie, bez jej południowych i północnych krańców, oraz w środkowej, północnej i wschodniej Azji po Japonię na wschodzie i Himalaje na południu. Centrum zróżnicowania stanowi Europa, w której rośnie 9 gatunków. W Polsce występują cztery gatunki rodzime: poziewnik dwudzielny "G. bifida", miękkowłosy "G. pubescens", pstry "G. speciosa" i szorstki "G. tetrahit", dwa są introdukowane i zadomowione (poziewnik wąskolistny "G. angustifolia" i polny "G. ladanum"), a jeden przejściowo dziczejący (poziewnik piaskowy "G. segetum"), aczkolwiek ostatni bywa też uznawany za lokalnie już zadomowionego.
Poziewnik szorstki był pierwszym allotetraploidem, którego udało się uzyskać eksperymentalnie w wyniku krzyżowania poziewnika pstrego i miękkowłosego.
Systematyka.
Rodzaj z rodziny jasnotowatych ("Lamiaceae"), a w jej obrębie z podrodziny "Lamioideae".

</doc>
<doc id="999344" url="https://pl.wikipedia.org/wiki?curid=999344" title="Franciszek Meraviglia-Crivelli">
Franciszek Meraviglia-Crivelli

Franciszek Meraviglia-Crivelli, hrabia (ur. 23 sierpnia 1871 we Lwowie, zm. 1 grudnia 1934 tamże) – generał brygady Wojska Polskiego.
Życiorys.
Był synem Adolfa i Leokadii z Machatków. W 1891 we Lwowie ukończył gimnazjum i złożył maturę. Po odbyciu ochotniczej służby jednorocznej pozostał w służbie zawodowej. W okresie I wojny światowej walczył na frontach: serbskim, rumuńskim i włoskim. Dowodził pułkiem artylerii górskiej i grupą artylerii.
20 marca 1919 przyjęty został do Wojska Polskiego i przydzielony do Szkoły Artylerii w Rembertowie. 20 kwietnia objął dowództwo 1 pułku artylerii górskiej. 5 marca 1920 – Brygady Artylerii Górskiej. Na jej czele walczył na wojnie z bolszewikami. 29 maja 1920 roku został zatwierdzony z dniem 1 kwietnia 1920 roku w stopniu pułkownika, w artylerii, w grupie oficerów oficerów byłej armii austro-węgierskiej. 25 października 1921 został wyznaczony na stanowisko szefa Artylerii i Służby Uzbrojenia Okręgu Korpusu Nr VI we Lwowie.
1 grudnia 1924 Prezydent RP Stanisław Wojciechowski na wniosek ministra spraw wojskowych, gen. dyw. Władysława Sikorskiego, awansował go na generała brygady ze starszeństwem z dniem 15 sierpnia 1924 i 9. lokatą w korpusie generałów. Z dniem 1 marca 1927 został mu udzielony dwumiesięczny urlop z zachowaniem uposażenia, a z dniem 30 kwietnia 1927 został przeniesiony w stan spoczynku. Zmarł 1 grudnia 1934 we Lwowie.
Franciszek Meraviglia-Crivelli został pochowany na Cmentarzu Łyczakowskim we Lwowie. Był żonaty. Miał syna Rudolfa (ur. 1905) i córkę Elżbietę (ur. 1915).

</doc>
<doc id="999345" url="https://pl.wikipedia.org/wiki?curid=999345" title="Gros Islet">
Gros Islet

Gros Islet, miasto w Saint Lucia. Miasto jest stolicą dystryktu Gros Islet.

</doc>
<doc id="999346" url="https://pl.wikipedia.org/wiki?curid=999346" title="Anse la Raye">
Anse la Raye

Anse la Raye, miasto w Saint Lucia. Miasto jest stolicą dystryktu Anse la Raye.

</doc>
<doc id="999349" url="https://pl.wikipedia.org/wiki?curid=999349" title="Laborie">
Laborie

Laborie – miasto w Saint Lucia. Miasto jest stolicą dystryktu Laborie. Liczy 3 285 mieszkańców - trzecie co do wielkości miasto kraju.

</doc>
<doc id="999350" url="https://pl.wikipedia.org/wiki?curid=999350" title="Kopalnia Węgla Kamiennego Rymer">
Kopalnia Węgla Kamiennego Rymer

Kopalnia Węgla Kamiennego „Rymer” — nieczynna kopalnia węgla kamiennego znajdująca się w dzielnicy Rybnika, Niedobczycach. Jej tereny podziemne (węgiel) zostały przejęte przez KWK Chwałowice. W 1896 r. zostały połączone 4 pola wydobywcze następujących zakładów wydobywczych: „Ignacy”, „Szczęść Boże”, „Jan Jakub” oraz „Karol” w jedną kopalnię, którą nazwano „Johann Jacob”. W 1902 r. zmieniono nazwę na „Römer-Grube”, zaś od 1936 r. nosi ona nazwę „Rymer”. W 1944 w kopalni Römer (Rymer) wydobyto 1,1 mln ton węgla. Obecnie tereny naziemne są przejmowane przez spółki prywatne (m.in. „Lubar” zajmujący się materiałami budowlanymi), a niektóre są likwidowane.
Kopalnie zabezpieczała Okręgowa Stacja Ratownictwa Górniczego w Wodzisławiu Śląskim.

</doc>
<doc id="999352" url="https://pl.wikipedia.org/wiki?curid=999352" title="Konklawe 1534">
Konklawe 1534

Konklawe 11-13 października 1534 – konklawe, które odbyło się po śmierci Klemensa VII, zakończone wyborem Pawła III.
Śmierć Klemensa VII.
Papież Klemens VII zmarł 25 września 1534, pozostawiając Kościół katolicki w dramatycznej sytuacji. W Europie coraz więcej zwolenników zdobywał protestantyzm, który stał się oficjalną religią w Szwecji i wielu krajach niemieckich, spór z królem Anglii Henrykiem VIII doprowadził do schizmy anglikańskiej, narastało zagrożenie tureckie zwł. dla Węgier, a bardzo niezręczne lawirowanie w konflikcie króla Francji Franciszka I z cesarzem Karolem V doprowadziło do złupienia Rzymu podczas sacco di Roma w 1527. Jednocześnie Klemens nie podejmował w Kościele żadnych reform.
Lista uczestników.
W konklawe wzięło udział 35 z 46 żyjących kardynałów
Dwudziestu elektorów mianował Klemens VII, trzynastu – Leon X, a po jednym – Juliusz II i Aleksander VI.
Nieobecni.
11 kardynałów było nieobecnych:
Siedmiu mianował Klemens VII, trzech Leon X, a jednego Juliusz II.
Frakcje.
W Świętym Kolegium wyróżniano trzy frakcje:
Kardynałowie Farnese, Ferreri, Cornaro i Grimani byli uważani za neutralnych.
Konklawe.
Konklawe 1534 było jednym z najkrótszych w historii. Mimo podziałów od początku zdecydowanym faworytem był kardynał biskup Ostii Alessandro Farnese, należący do Świętego Kolegium od 41 lat. Miał on oficjalne poparcie frakcji profrancuskiej, ale pozostałe dwie partie także skłaniały się ku niemu. Na jego korzyść przemawiał zaawansowany wiek (66 lat), w związku z czym nawet kardynałowie nie do końca przekonani do jego kandydatury lub samemu mający ambicje papieskie (np. kardynał Trivulzio) byli skłonni go poprzeć, licząc na pontyfikat „przejściowy”. Konklawe rozpoczęło się 11 października i już następnego dnia rano wybór Farnese był przesądzony. Nie sporządzono nawet tekstu kapitulacji wyborczej. Formalne głosowanie odbyło się rankiem 13 października i Alessandro Farnese został w nim wybrany jednogłośnie na papieża, przybierając imię Paweł III. 3 listopada odbyła się uroczysta inauguracja jego pontyfikatu.

</doc>
<doc id="999353" url="https://pl.wikipedia.org/wiki?curid=999353" title="Marzena Komsta">
Marzena Komsta

Marzena Komsta (ur. 7 lutego 1970 w Gdyni) – polska kompozytorka, od 1993 zamieszkała na stałe we Francji.
Życiorys.
Wykształcenie muzyczne.
W latach 1989–1990 studiowała kompozycję u Eugeniusza Głowskiego w Akademii Muzycznej w Gdańsku, a następnie w latach 1990–1994 u Zbigniewa Bagińskiego i Włodzimierza Kotońskiego w Akademii Muzycznej w Warszawie. Naukę kontynuowała za zagranicą, gdzie studiowała w latach 1993–1996 u Phillippe’a Manoury’ego i Dennisa Lorraina w Konserwatorium Lyońskim na Wydziale Kompozycji, Muzyki Akustycznej, Elektroakustycznej i Informatyki Muzycznej.
W 1996 roku została przyjęta do Formation Doctorale en Musique et Musicologie du XXe siècle (w dziedzinie kompozycji tworzonej przy pomocy komputera) przy l’Institut de Recherche et de Coordination Acoustique-Musique (IRCAM)/Sorbona/EHESS/CNRS w Paryżu. Brała udział w wielu kursach kompozytorskich, m.in. Międzynarodowych Letnich Kursach dla Młodych Kompozytorów w Kazimierzu Dolnym w roku 1991 i 1993, gdzie pracowała pod kierunkiem takich kompozytorów, jak Krzysztof Penderecki, Magnus Lindberg, Louis Andriessen, Tristan Murail, czy Georges Aperghis. Wiedzę muzyczną rozwijała na Kursach muzyki współczesnej i komputerowej, m.in. na Kursie Francuskiej Muzyki Współczesnej w roku 1991 i Kursie Muzyki Komputerowej w roku 1992, które zostały zorganizowane przez Akademię Muzyczną w Warszawie, oraz na Kursach Kompozycji w Awinionie w latach 1992, 1994, 1996.
Uczestniczyła również w licznych seminariach poświęconych muzyce współczesnej i nowym technologiom, m.in. w Lyonie. Ponadto otrzymała stypendia: Akademii Muzycznej w Warszawie w okresach 1990–1991 i 1993–1994, stypendium Witolda Lutosławskiego w latach 1993 i 1996–1997, oraz stypendium francuskiej fundacji „Nadia et Lili Boulanger” w roku 1995. W roku 1996 została nominowana do nagrody „Paszport” tygodnika „Polityka”.
Muzyka Marzeny Komsty zainspirowała wielu artystów do utworzenia obrazów filmowych, choreografii i instalacji plastycznych, prezentowanych m. in na festiwalach RoboticArte we Włoszech, Maison de la Danse w Lionie, we Francji, Harpsichorpheus Project w Holandii, Artist’s Work in Black w Japonii czy Festiwal Polskich Wideoklipów Yach Film (nominacja do nagrody najlepszego polskiego wideoklipu w kategorii Inna Energia).
Od 1995 roku, Marzena Komsta jest członkiem SACEM-u (Société des Auteurs, Compositeurs et Editeurs de Musique).
Nagrody.
Utwory – zarówno instrumentalne, jak i elektroniczne – nagradzane były na konkursach kompozytorskich, takich jak: Międzynarodowy Konkurs Kompozycji na Fortepian „Manuel Valcárcel” w Santander, Konkurs „Ensemble Orchestral Contemporain” i „Grame” w Lyonie oraz Konkurs im. Toli Korian w Londynie. Jest również laureatką prestiżowej nagrody Villa Kujoyama w Kioto (Japonia), gdzie w 2003 została mianowana kompozytorem rezydentem. Otrzymała zamówienia od Rządu Francuskiego, Studio GRAME w Lyonie, Muzeum Sztuk Pięknych/Ensemble Rhizo’Instrumental w Rennes, Ernst von Siemens Musikstiftung/Warszawska Jesień, festiwali Musica w Strasburgu, Rendez-vous Musique Nouvelle w Forbach (dla Elżbiety Chojnackiej), Gdańskich Spotkań Młodych Kompozytorów, Musica Polonica Nova we Wrocławiu, a także wielu wykonawców, m.in. Orkestr De Ereprijs, Ensemble Suo Tempore. Z ramienia Rządu Francuskiego reprezentowała w Japonii francuską scenę muzyczną. Wykładała swoją twórczość na japońskich uniwersytetach.
Festiwale.
Jej muzyka wykonywana była na festiwalach:
jak również prezentowana na antenie radiofonii w Polsce, Niemczech (Sender Freies Berlin, Westdeutsche Rundfunk, SR2, „Kultur Radio”), Francji („France Musique”, „France Culture”), Holandii, Hiszpanii, Japonii (NHK – „Best of Classics”), Stanów Zjednoczonych, Kanady i Nowej Zelandii.
W 2006 roku brała udział w Festiwale Polskich Wideoklipów Yach Film.

</doc>
<doc id="999355" url="https://pl.wikipedia.org/wiki?curid=999355" title="Saint Patrick">
Saint Patrick



</doc>
<doc id="999357" url="https://pl.wikipedia.org/wiki?curid=999357" title="Kim Bo-mi">
Kim Bo-mi

Kim Bomi (ur. 7 grudnia 1984) – jest członkiem zespołu k-pop M.I.L.K.
Indywidualnie pracuje jako modelka, piosenkarka (solowa) i aktorka.

</doc>
<doc id="999360" url="https://pl.wikipedia.org/wiki?curid=999360" title="Saint David">
Saint David



</doc>
<doc id="999361" url="https://pl.wikipedia.org/wiki?curid=999361" title="Edith Wharton">
Edith Wharton

Edith Wharton (ur. 24 stycznia 1862 w Nowym Jorku, zm. 11 sierpnia 1937 niedaleko Paryża) – amerykańska pisarka, pierwsza kobieta, która zdobyła Nagrodę Pulitzera, wielokrotnie nominowana do Nagrody Nobla.
Pochodziła z zamożnej nowojorskiej rodziny Jonesów, nazwisko Wharton dał jej mąż, który w 1913 roku trafił do szpitala psychiatrycznego.
W twórczości zajmowała się uprzywilejowanymi klasami Ameryki, zwłaszcza rodzinnego miasta oraz losami swoich rodaków odwiedzających Europę, zwłaszcza Paryż, ale pisała też o farmerach Nowej Anglii. Zjadliwie komentowała różne klasy amerykańskiego i europejskiego społeczeństwa, przenikliwie przyglądała się zmianom obyczajowym. Znała elitę literacką i polityczną swojej epoki i była trendsetterką w dziedzinie architektury krajobrazu i wystroju wnętrz. Pisała bardzo regularnie, powstało kilkadziesiąt książek.
Przebywała we Francji z małymi tylko przerwami od 1911 roku, także w czasie I wojny światowej (Legia Honorowa za pomoc uchodźcom).
Miała elegancką posiadłość w Massachusetts, potem w Hyères we Francji.
W latach 90. XX wieku powstały trzy znaczące filmy oparte na jej powieściach: "Ethan Frome", reż. John Madden, 1993, "Wiek niewinności", reż. Martin Scorsese, 1993, "Świat zabawy", reż. Terence Davies, 2000.

</doc>
<doc id="999367" url="https://pl.wikipedia.org/wiki?curid=999367" title="Bae Yu-mi">
Bae Yu-mi

Bae Yu-mi (kor. 배유미; ur. 12 października 1984 r.) – należy do K-popowego zespołu M.I.L.K. Poza zespołem pracuje jako piosenkarka i aktorka.

</doc>
<doc id="999370" url="https://pl.wikipedia.org/wiki?curid=999370" title="Zapora goczałkowicka">
Zapora goczałkowicka



</doc>
<doc id="999374" url="https://pl.wikipedia.org/wiki?curid=999374" title="Dystrybutor wody">
Dystrybutor wody

Dystrybutor wody – urządzenie wyposażane w systemy podgrzewania i chłodzenia, podaje w sposób ciągły wodę gorącą oraz zimną, odpowiednią do przygotowania kawy, herbaty, dań gorących typu instant, zup rozpuszczalnych itp. lub zimną wodę do bezpośredniego spożycia.

</doc>
<doc id="999375" url="https://pl.wikipedia.org/wiki?curid=999375" title="Liège-Guillemins">
Liège-Guillemins

Liège-Guillemins – główny dworzec kolejowy w Liège, w prowincji Liège. Jest jednym z największych dworców kolejowych w Belgii.

</doc>
<doc id="999380" url="https://pl.wikipedia.org/wiki?curid=999380" title="Most Einsteina-Rosena">
Most Einsteina-Rosena

Most Einsteina-Rosena () zwany również Tunelem Schwarzschilda – odmiana tunelu czasoprzestrzennego, odkryta teoretycznie w ramach badań teorii względności prowadzonych w 1935 roku przez Alberta Einsteina i Nathana Rosena. Nazwą tą określano początkowo wszystkie modele tuneli czasoprzestrzennych, aż w miarę teoretycznego odkrywania tuneli o innych cechach w literaturze anglojęzycznej przyjęła się nazwa "wormhole". Dziś określenie "mostu Einsteina-Rosena" stosuje się tylko do pierwotnego modelu odkrytego w 1935 roku. Choć teoria względności dopuszcza tunele czasoprzestrzenne jak most Einsteina-Rosena, to nie ma pewności co do tego, czy rzeczywiście mogłyby one istnieć w realnych warunkach fizycznych.
Teoria względności opisuje czas i przestrzeń jako elastyczne i połączone w jedność. Most Einsteina-Rosena powstaje przy połączeniu modelu obliczeniowego czarnej dziury – obszaru czasoprzestrzeni z granicą, za którą nie ma możliwości powrotnego wyjścia – z modelem jej czasoprzestrzennego przeciwieństwa – białej dziury, z granicą, za którą nic nie może się przedostać. Przez połączenie modeli powstaje rodzaj skrótu w czasoprzestrzeni – tunelu mogącego łączyć odległe regiony kosmosu. W latach 30. XX wieku podejrzewano, iż odległe mocno świecące obiekty o nazwie kwazary to w rzeczywistości białe dziury. Hipoteza zakładała, iż czarne dziury wsysają do siebie wszystko ze swojego otoczenia, a białe dziury wyrzucają całą tę materię w odległym miejscu w kosmosie. Jednak w 1962 roku fizycy John Archibald Wheeler i Robert Fuller udowodnili, iż mosty są bardzo niestabilne i nic, nawet światło, nie mogłoby się przez nie przedostać, gdyż zamknęłyby się one, zanim by do tego doszło.

</doc>
<doc id="999381" url="https://pl.wikipedia.org/wiki?curid=999381" title="500 Greatest Songs of All Time">
500 Greatest Songs of All Time



</doc>
<doc id="999383" url="https://pl.wikipedia.org/wiki?curid=999383" title="Połoski Stare">
Połoski Stare

Połoski Stare (do 31.12.2012 Stare Połoski) – wieś w Polsce położona w województwie lubelskim, w powiecie bialskim, w gminie Piszczac.
W latach 1975–1998 miejscowość położona była w województwie bialskopodlaskim.
Wierni Kościoła rzymskokatolickiego należą do parafii Ścięcia św. Jana Chrzciciela w Choroszczynce.

</doc>
<doc id="999384" url="https://pl.wikipedia.org/wiki?curid=999384" title="Antwerpia Noorderdokken">
Antwerpia Noorderdokken

Antwerpen Noorderdokken – stacja kolejowa w Antwerpii, w prowincji Antwerpia.

</doc>
<doc id="999385" url="https://pl.wikipedia.org/wiki?curid=999385" title="Mir Wajs Chan">
Mir Wajs Chan

Mir Wajs Chan (ur. 1673, zm. 1715) – pasztuński naczelnik plemienia z Kandaharu (obecnie miasto w Afganistanie), założyciel dynastii Hotaki, która rządziła Persją od 1722 do 1736. Pasztuni, podobnie jak i wielu innych obywateli dzisiejszego Afganistanu, uważają go za bohatera narodowego.
Życiorys.
Mir Wajs Chan był głową pasztuńskiego plemienia Ghilzajów i członkiem rady starszych miasta Kandahar. W 1709 zorganizował rebelię przeciwko gruzińskiemu gubernatorowi Gurgin Chanowi, pod którego zwierzchnictwem znajdowało miasto, należąc w tym okresie do perskich Safawidów. Dziesiątki lat Safawidzi starali się narzucić sunnickim Pasztunom szyizm.
Po zabiciu Gurgin Chana Pasztunowie przejęli kontrolę nad miastem. Następnie Mir Wajs Chan pokonał znaczną armię perską, stając się przywódcą plemion. Władał aż do swej śmierci w 1715. Jego miejsce zajął syn Mahmud Chan, który wykorzystując polityczną słabość szachów perskich, podbił całe imperium.

</doc>
<doc id="999387" url="https://pl.wikipedia.org/wiki?curid=999387" title="Połoski Nowe">
Połoski Nowe

Połoski Nowe (do 31.12.2012 Nowe Połoski) – wieś w Polsce położona w województwie lubelskim, w powiecie bialskim, w gminie Piszczac.
W latach 1975–1998 miejscowość położona była w województwie bialskopodlaskim.
Wierni Kościoła rzymskokatolickiego należą do parafii Trójcy Świętej w Połoskach.

</doc>
<doc id="999390" url="https://pl.wikipedia.org/wiki?curid=999390" title="Tunel Schwarzschilda">
Tunel Schwarzschilda



</doc>
<doc id="999391" url="https://pl.wikipedia.org/wiki?curid=999391" title="Tunel czasoprzestrzenny Schwarzschilda">
Tunel czasoprzestrzenny Schwarzschilda



</doc>
<doc id="999395" url="https://pl.wikipedia.org/wiki?curid=999395" title="Kwatera (ujednoznacznienie)">
Kwatera (ujednoznacznienie)



</doc>
<doc id="999397" url="https://pl.wikipedia.org/wiki?curid=999397" title="News From Indian Country">
News From Indian Country

News From Indian Country (NFIC, "Wieści z Kraju Indian") – indiański dwutygodnik wydawany od 1986 roku w Stanach Zjednoczonych. &lt;BR&gt;W dziale krajowym, kulturalnym i w sekcjach regionalnych publikuje - w postaci drukowanej i elektronicznej – bieżące informacje i artykuły dotyczące tubylczych ludów z USA i Kanady. Redakcja utrzymuje, że pismo prenumerowane jest w całej Ameryce Północnej i 17 innych krajach.
Pismo wydawane jest przez spółkę Indian Country Communications, Inc. z indiańskiego rezerwatu Lac Courte Oreilles Ojibwe w Wisconsin. Jej udziałowcami w 2007 r. było siedem osób prywatnych – tubylczych Amerykanów, w tym założyciel i redaktor naczelny czasopisma, Paul DeMain (Indianin Ojibwe/Oneida), były rzecznik prasowy plemienia.
NFIC stało się znane w kraju w okresie głośnych w USA sporów sądowych o prawa do połowu ryb i inne prawa traktatowe Indian w stanach Wisconsin i Minnesota, a głównym źródłem przychodów z reklam były wówczas powstające w latach 80. i 90. XX w. w niektórych rezerwatach indiańskie kasyna. Wykorzystanie nowoczesnych technologii związanych z DTP i zarządzaniem informacjami umożliwiło gazecie rozwój i ekspansję na rynku mediów.
W ostatnich latach pismo zyskało popularność m.in. dzięki publikowaniu kontrowersyjnych materiałów na temat morderstw popełnianych w rezerwatach w latach 70., w tym o prawdopodobnych okolicznościach śmierci działaczki Ruchu Indian Amerykańskich (AIM) Anny Mae Pictou Aquash i tzw. „incydencie w Oglala”, podczas którego 26 czerwca 1975 r. zginęło dwóch agentów FBI i jeden członek AIM (za zamordowanie agentów skazano później innego działacza AIM Leonarda Peltiera, a redakcja NFIC, która początkowo broniła go, zajęła następnie bardziej neutralne stanowisko). Za odwagę w publikowaniu materiałów śledczych w tych i podobnych sprawach w 2002 r. DeMain otrzymał przyznawaną przez Native American Journalists Association (NAJA) nagrodę – "Wassaja Award".
NFIC jest najstarszym i największym ogólnokrajowym indiańskim czasopismem w USA niebędącym własnością władz plemiennych (lecz prywatnym). Na jego łamach pisywali regularnie znani w środowisku tubylczy dziennikarze, działacze i intelektualiści z USA i Kanady (Jack Forbes, Doug George-Kanentiio, Jim Northrup, Arigon Starr, Richard Wagamese).

</doc>
<doc id="999399" url="https://pl.wikipedia.org/wiki?curid=999399" title="Mroczny Rycerz">
Mroczny Rycerz

Mroczny Rycerz (ang. "The Dark Knight") – siódmy film pełnometrażowy o przygodach Batmana, drugi (po "") wyreżyserowany przez Christophera Nolana. Światową premierę miał 18 lipca 2008 roku (Polska: 8 sierpnia). Ustanowił rekord otwarcia w USA z wynikiem 158,4 mln dolarów. Film był nominowany w ośmiu kategoriach do Oscara za rok 2008 i otrzymał dwie statuetki: za drugoplanową rolę męską (Heath Ledger) i za najlepszy montaż dźwięku.
Na stan z lata 2009 roku film był czwartym pod względem przyniesionych zysków filmem w historii z wynikiem 1 mld dolarów USD, ale już w styczniu 2010 był na piątym miejscu po wskoczeniu na pierwsze miejsce "Avatara". Ostatecznie 1 czerwca 2010 "Mroczny Rycerz" spadł na 6. pozycję w wyniku wyprzedzenia go przez "Alicję w Krainie Czarów".
Polska premiera filmu w kinach odbyła się 8 sierpnia 2008, a na DVD oraz Blu-ray 8 grudnia tego samego roku.
W 2020 roku film został dodany do Narodowego Rejestru Filmowego Stanów Zjednoczonych i wybrany do przechowywania w Bibliotece Kongresu jako „film znaczący kulturowo, historycznie lub estetycznie”.
Powieść.
Powieść Mroczny Rycerz (ang. "The Dark Knight") autorstwa Dennisa O’Neila jest kontynuacją wydarzeń rozgrywających się w książce Batman: Rycerz z Gotham City (ang. "Batman: Gotham Knight") napisanej przez Louise Simonson. Wydawcą obydwu tytułów na rynek polski był Siedmioróg.
Fabuła.
Gotham City, miasto rodzinne Batmana, od dłuższego czasu boryka się z bezkarnymi kryminalistami. Przekupni politycy i policjanci pozostają w zmowie z gangsterami. Polegać można tylko na nielicznych. Porucznik James Gordon z nieocenioną pomocą Batmana wpada na trop banków, które biorą udział w praniu brudnych pieniędzy mafii. Policja zastawia pułapkę, ale gangsterom udaje się przewieźć pieniądze w bezpieczne miejsce – najprawdopodobniej ktoś ich ostrzegł o planowanej akcji. Podejrzenia padają na współpracowników nowo wybranego prokuratora okręgowego Harveya Denta.
Batman postanawia zdobyć szczegółowe informacje na temat Denta. Ustala, że jest on nie tylko świetnym prawnikiem, ale i wyjątkowo uczciwym człowiekiem, czego najlepszym dowodem jest sympatia, jaką darzy go Rachel Dawes – przyjaciółka z dzieciństwa Bruce’a Wayne’a i jedna z niewielu osób znających jego podwójną tożsamość.
W ten sposób dochodzi do zawarcia przymierza – Gordon, Dent i Batman decydują się na wspólną walkę z przestępczością zorganizowaną. Ich działania są tak skuteczne, że lokalni gangsterzy postanawiają pozbyć się Batmana, w którym widzą główne źródło swoich kłopotów. Zadanie nie będzie łatwe… Jednak pomoc oferuje im najbardziej nieobliczalny człowiek, z jakim się zetknęli – Joker.
Joker jest gotowy zrobić wszystko, aby poznać tożsamość Batmana. Ponieważ obrońca Gotham City znany jest ze swej szlachetności, Joker grozi, że jeśli człowiek w stroju nietoperza nie zdejmie w końcu maski i nie ujawni światu swojej prawdziwej tożsamości, każdego dnia będą ginęli niewinni ludzie. Jedną z pierwszych ofiar jest naśladowca Batmana – Brian Douglas. Potem giną policjanci, sędzia, aż w końcu Joker próbuje zabić Rachel.
Batman nie ma wyjścia. Musi się zdemaskować. Prokurator okręgowy Harvey Dent na konferencji prasowej ogłasza, że skoro Batman ściągnął na Gotham City zemstę szalonego Jokera, należy go aresztować, i pozwala zakuć się w kajdanki, twierdząc, że jest Batmanem. Jako wyjątkowo ważny więzień Dent ma zostać przewieziony do więzienia pod eskortą kawalkady radiowozów i opancerzonych wozów Oddziałów Specjalnych. Joker postanawia skorzystać z okazji i odbić Batmana.
Podczas szalonej pogoni za konwojem dochodzi do strzelaniny, do której niespodziewanie przyłącza się prawdziwy Batman. Zdezorientowany i rozwścieczony Joker daje się podejść policji i trafia do aresztu. W międzyczasie jego ludzie uprowadzają Denta i Rachel. Przesłuchanie Jokera nie przynosi oczekiwanych efektów, a co więcej, niespodziewanie musi zostać przerwane, bo Joker przyznaje się do porwania Harveya i Rachel. Informuje, że oboje są uwięzieni w pomieszczeniach wypełnionych beczkami z benzyną i lada moment wylecą w powietrze. Ponieważ znajdują się w dość odległych od siebie punktach miasta, nie będzie można uratować ich obojga. Batman biorący udział w przesłuchaniu Jokera dokonuje dramatycznego wyboru i postanawia jechać po Rachel.
Dowcip Jokera okazał się okrutny – w budynku, do którego udał się Batman, w rzeczywistości był Dent. W ostatniej chwili Batman wyniósł go z płomieni. Rachel natomiast zginęła. Poparzonego i zrozpaczonego Denta odwiedza w szpitalu Joker i rozbudza w nim pragnienie zemsty. Ponieważ przekupni policjanci z Jednostki Specjalnej dowodzonej przez Gordona wydali i jego, i Rachel w ręce ludzi Jokera, Dent postanawia zemścić się właśnie na Gordonie. Porywa jego rodzinę i próbuje ich zabić. Niespodziewanie zjawia się Batman, który ocala życie rodziny Gordona, ale nie udaje mu się uratować Harveya Denta. W ten sposób świetny prawnik, oddany przyjaciel i lojalny obywatel Gotham City został sprowadzony przez Jokera do roli zwykłego bandyty. Batman postanawia wziąć na siebie jego winy – w ten sposób nie da Jokerowi satysfakcji, że zdołał zmienić uczciwego człowieka w podobnego sobie bandytę. Biały Rycerz Gotham City pozostanie w świadomości jego mieszkańców bez skazy, a za jego błędy policja będzie ścigać Mrocznego Rycerza.
Kontynuacja.
W 2012 roku miała swoją premierę trzecia, a zarazem ostatnia część trylogii Nolana o Batmanie pt. "Mroczny Rycerz powstaje" ("The Dark Knight Rises"). Głównym antagonistą w filmie był Bane.

</doc>
<doc id="999402" url="https://pl.wikipedia.org/wiki?curid=999402" title="Filip Siarkiewicz">
Filip Siarkiewicz

 
Filip Siarkiewicz (ur. 28 kwietnia 1872 w Żółkwi, zm. 21 maja 1932 w Łańcucie) – generał brygady Wojska Polskiego, członek Naczelnej Komendy Obrony Lwowa w listopadzie 1918 roku.
Życiorys.
Filip Siarkiewicz urodził się 28 kwietnia 1872 roku w Żółkwi, w rodzinie Filipa i Marii z Łęgowskich. Maturę złożył we Lwowie. W latach 1891–1892 odbył jednoroczną służbę wojskową w Wiedniu. Od 1 października 1892 do 1 listopada 1918 był zawodowym oficerem cesarskiej i królewskiej Armii. Służbę pełnił we Lwowie i Sarajewie między innymi, jako instruktor szermierki (do 1898). W latach 1901–1903 ukończył instytut dla nauczycieli jazdy. W 1912 roku, w stopniu rotmistrza, pełnił służbę w c. i k. 11 dywizjonie taborów we Lwowie. W czasie wielkiej wojny był dowódcą taborów dywizji piechoty i korpusu armijnego oraz dowódcą batalionu zapasowego taborów we Lwowie. W czasie służby w c. i k. armii awansował kolejno na podporucznika (1894), porucznika (1899), rotmistrza (1909) i majora (1916).
6 listopada 1918 został dowódcą taborów obrony Lwowa, a w grudniu tego roku referentem w Referacie Taborów Armii „Wschód” i 6 Dywizji Piechoty w Przemyślu. Podczas wojny polsko-ukraińskiej uratował i zabezpieczył przed zniszczeniem olbrzymie ilości mienia wojskowego w Przemyślu i we Lwowie. 18 marca 1919 roku został formalnie przyjęty do Wojska Polskiego i przydzielony do Inspektoratu Wojsk Taborowych. 15 kwietnia 1919 roku został dowódcą szwadronu zapasowego taborów Nr 6. 
6 czerwca 1919 roku został przeniesiony z Dowództwa Taborów przy Dowództwie „Wschód” do Szkoły Taborów w Warszawie. 26 lutego 1920 został zwolniony z czynnej służby wojskowej, na skutek wniosku reklamacyjnego i przeniesiony do rezerwy. 1 maja 1920 roku, w czasie wojny z bolszewikami, powołany na stanowisko zastępcy szefa Sekcji IV Departamentu II Ministerstwa Spraw Wojskowych. 29 maja 1920 roku został zatwierdzony z dniem 1 kwietnia 1920 roku w stopniu pułkownika, w Wojskach Taborowych, w grupie oficerów byłej armii austro-węgierskiej. 1 listopada 1920 przeniesiony do Dowództwa Okręgu Generalnego Lwów i wyznaczony na stanowisko oficera inspekcji wojskowej taborów. 1 czerwca 1921 otrzymał nominację na dowódcę 6 dywizjonu taborów we Lwowie. 
3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 1. lokatą w korpusie oficerów taborowych. 24 sierpnia 1923 roku Minister Spraw Wojskowych generał Stanisław Szeptycki mianował go szefem Wydziału Wojsk Taborowych w Departamencie II Jazdy Ministerstwa Spraw Wojskowych w Warszawie. 1 grudnia 1924 roku został mianowany generałem brygady ze starszeństwem z dniem 15 sierpnia 1924 roku i 22. lokatą w korpusie generałów. Z dniem 27 stycznia 1925 roku został mianowany inspektorem remontu przy Generalnym Inspektorze Kawalerii. Z dniem 30 listopada 1926 roku został przeniesiony w stan spoczynku.
W latach 1926–1932 zarządca stadniny koni w Albigowej. Mieszkał w Łańcucie, gdzie zmarł 21 maja 1932 roku.
Filip Siarkiewicz był żonaty z Zofią Schnack-Herbosegg, z którą miał dwoje dzieci. Jego zięć, Bolesław Orłoś, przejął zarząd stadniny koni. Wnukiem generała był Andrzej Orłoś.

</doc>
<doc id="999406" url="https://pl.wikipedia.org/wiki?curid=999406" title="Tunel Morrisa-Thorne’a">
Tunel Morrisa-Thorne’a

Tunel (czasoprzestrzenny) Morrisa-Thorne’a (ang. "Morris-Thorne wormhole") – odmiana tunelu czasoprzestrzennego, postulowana w 1988 roku przez Kipa Thorne’a i wówczas jego studenta Mike’a Morrisa. Tunel powstał w oparciu o most Einsteina-Rosena zmodyfikowany tak, by można było przesłać przez niego energię i materię. By powstrzymać czasoprzestrzeń tunelu przed zapadnięciem się, Thorne i Morris postanowili ustabilizować ją tzw. egzotyczną materią posiadającą ujemną energię.

</doc>
<doc id="999407" url="https://pl.wikipedia.org/wiki?curid=999407" title="Proailurus">
Proailurus

Proailurus – wymarły rodzaj ssaka drapieżnego z podrodziny Proailurinae w obrębie rodziny kotowatych (Felidae) przypominający cywetę, odkryty w Europie, który pojawił się w oligocenie ok. 25 milionów lat temu.
Etymologia.
"Proailurus" ("Proaelurus"): "pro" „blisko, w pobliżu”; αιλουρος "ailouros" „kot”. 
Podział systematyczny.
Do rodzaju należały następujące gatunki:

</doc>
<doc id="999408" url="https://pl.wikipedia.org/wiki?curid=999408" title="The Carpenters">
The Carpenters

The Carpenters – duet wokalny rodzeństwa Karen Anne Carpenter i Richarda Carpentera.
Richard studiował klasę fortepianu na Uniwersytecie Yale, Karen dobrze radziła sobie jako perkusistka. Rozpoczynali karierę muzyczną jako jazzowy zespół instrumentalny, a później próbowali szczęścia w efemerycznej grupie wokalnej Spectrum. Przełomowy okazał się rok 1968, kiedy próbne nagrania duetu Carpentes usłyszał Herb Alpert, prezes wydawnictwa A&amp;M Records. Zaśpiewana wtedy wersja „Ticket To Ride”, przeboju The Beatles, wywołała zainteresowanie, natomiast interpretacja piosenki Burta Bacharacha – „Close To You” wyniosła ich na pierwsze miejsce listy przebojów.
Od tego momentu duet, którego charakterystyczne brzmienie opierało się na kontraltowym głosie Karen, doskonałych harmoniach wokalnych oraz eleganckiej produkcji, stworzył pokaźną liczbę przebojów, m.in.: „We've Only Just Begun”, „For All We Know”, „Rainy Days And Mondays”, „Superstar”, „It's Going To Take Some Time”, „Hurting Each Other”, „Goodbye To Love”, „Sing”, „Yesterday Once More”, „Top Of The World”, „Please Mr. Postman”, „Only Yesterday”. Płyta "The Singles 1969–1973" została bestsellerem, rodzeństwo Carpenterów zdobyło trzykrotnie nagrodę Grammy, a w telewizji NBC prowadziło cykliczny program muzyczny "Make Your Own Kind Of Music".
Pod koniec lat 70. problemy osobiste i zdrowotne zaważyły na dalszej karierze duetu. Karen zmarła po chorobie serca wywołanej anoreksją, natomiast Richard zmagał się z uzależnieniem od narkotyków i leków. Na kanwie ich historii powstał scenariusz do filmu "The Karen Carpenter Story", którego konsultantem był Richard. Nieco cukierkowy obraz sceniczny duetu nie przeszkodził filmowi w odniesieniu światowej kariery. Wiele gwiazd największego formatu uważa Karen za pionierkę nowoczesnej muzyki popularnej w Stanach Zjednoczonych, a Richarda za klasycznego kompozytora.
Do inspiracji twórczością Carpenters przyznawali się m.in. Christina Aguilera, Alicia Keys, Beyoncé, Michael Jackson i Madonna.
Piosenka „Top Of The World” została wykorzystana w serialu "Przyjaciele" ("Friends"), a także w filmach "Shrek 4" oraz "Mroczne Cienie" ("Dark Shadows").

</doc>
<doc id="999411" url="https://pl.wikipedia.org/wiki?curid=999411" title="Tunel czasoprzestrzenny Morrisa-Thornea">
Tunel czasoprzestrzenny Morrisa-Thornea



</doc>
<doc id="999414" url="https://pl.wikipedia.org/wiki?curid=999414" title="Richard Cobden">
Richard Cobden

Richard Cobden (ur. 3 czerwca 1804 w Heyshott, Sussex, zm. 2 kwietnia 1865 w Londynie) – brytyjski polityk i ekonomista; zwolennik liberalizmu gospodarczego. Jego poglądy utożsamiano później z francuskim leseferyzmem.
Życiorys.
Pochodził z rodziny farmerskiej. Po śmierci ojca pracował jako subiekt i komiwojażer u wuja (1819-1826). W Manchesterze zaczął parać się publicystyką polityczno-ekonomiczną, następnie podróżował (Ameryka, Niemcy, Bliski Wschód). W 1838 razem z Johnem Brightem założył Ligę Przeciw Ustawom Zbożowym z 1815 (przepisy te zniesiono w 1846). Dał się poznać jako przeciwnik protekcjonizmu agrarnego. Na początku l. 40 XIX w. zasiadał w Izbie Gmin. Kontynuował podróże (Francja - gdzie poznał Bastiata, Hiszpania, Włochy, Rosja), rozpowszechniając idee wolnego handlu. Był przeciwnikiem polityki zagranicznej lorda Palmerstona (wojna krymska i wojna Prus i Austrii z Danią). Przyczynił się do podpisania w 1860 brytyjsko-francuskiego traktatu handlowego (swoboda przepływu towarów i usług). 

</doc>
<doc id="999427" url="https://pl.wikipedia.org/wiki?curid=999427" title="Liga Światowa w Piłce Siatkowej 2003">
Liga Światowa w Piłce Siatkowej 2003

14. edycja Ligi Światowej siatkarzy rozpoczęła się 16 maja 2003 roku. W turnieju wzięło udział 16 reprezentacji narodowych. Do turnieju finałowego z każdej grupy kwalifikowały się dwie najlepsze drużyny. Gospodarze turnieju – Hiszpanie mieli zapewniony awans do finałów, nawet jeśli nie zajęliby premiowanego awansem miejsca. Turniej finałowy odbył się w dniach 8 – 13 lipca 2003 w Madrycie.
Faza interkontynentalna.
Grupa A.
Tabela
Wyniki spotkań
Miejsce spotkań: Pavelló Municipal Font de Sant Lluís, Walencja (24 maja), Pavelló Ciutat de Castelló, Castelló de la Plana (25 maja) / Domo de Cabimas, Cabimas
Miejsce spotkań: Pałac Sportu "Kosmos", Biełgorod / Domo Bolivariano, Barquisimeto
Miejsce spotkań: Polideportivo Infanta Cristina, Torrevieja / Łuczniczka, Bydgoszcz
Miejsce spotkań: Pałac Sportu "Dinamo", Moskwa / Hala Sportowa MOSiR, Łódź
Miejsce spotkań: Pabellón Europa, Leganés / Spodek, Katowice
Miejsce spotkań: Pałac Sportu "Dinamo", Moskwa / Domo de Cabimas, Cabimas
Grupa B.
Tabela
Wyniki spotkań
Miejsce spotkań: PalaEvangelisti, Perugia (23 maja), PalaTedeschi, Benewent (25 maja) / Ginásio do Ibirapuera, São Paulo
Miejsce spotkań: Palasport, Florencja (30 maja), PalaMalaguti, Casalecchio di Reno (1 czerwca) / Centro de Desportos e Congressos, Matosinhos
Miejsce spotkań: Olympiahalle, Monachium / Centro de Desportos e Congressos, Matosinhos
Miejsce spotkań: Max-Schmeling-Halle, Berlin / Centro de Desportos e Congressos, Matosinhos
Miejsce spotkań: Ginásio Nilson Nelson, Brasília / Arena Leipzig, Lipsk
Miejsce spotkań: Ginásio Poliesportivo Divino Ferreira Braga, Betim / PalaTrieste, Triest (27 czerwca), PalaOlimpia, Werona (29 czerwca)
Grupa C.
Tabela
Wyniki spotkań
Miejsce spotkań: Pałac Kultury i Sportu, Warna / Indoor-Sportcentrum, Eindhoven
Miejsce spotkań: Hala Pionir, Belgrad (30 maja), Sportski centar Morača, Podgorica (1 czerwca) / Ahoy, Rotterdam
Miejsce spotkań: Sporthallen Zuid, Amsterdam / Coliseo de la Ciudad Deportiva, Hawana
Miejsce spotkań: Pałac Kultury i Sportu, Warna / SPC "Wojwodina", Nowy Sad (13 czerwca), Sportski centar Morača, Podgorica (15 czerwca)
Miejsce spotkań: Pałac Kultury i Sportu, Warna / Coliseo de la Ciudad Deportiva, Hawana
Miejsce spotkań: Hala Pionir, Belgrad (27 czerwca), SPC "Wojwodina", Nowy Sad (28 czerwca) / Coliseo de la Ciudad Deportiva, Hawana
Grupa D.
Tabela
Wyniki spotkań
Miejsce spotkań: Palais des Sports Pierre Mendès, Grenoble / Centrum Sportowe "Filipos Amiridis", Ksanti
Miejsce spotkań: Palais des sports de Beaulieu, Nantes / Hala sportowa Neapolis, Larisa (23 maja), Hala sportowa Chalkiopuliu, Lamia (25 maja)
Miejsce spotkań: Zimní stadion Ostrava-Poruba, Ostrawa / Fukushima Azuma Gymnasium, Fukushima
Miejsce spotkań: Hala sportowa "Dimitris Tofalos", Patras / Zimní stadion Ostrava-Poruba, Ostrawa
Miejsce spotkań: Stade Pierre de Coubertin, Paryż (13 czerwca), Palais des Sports, Dijon (15 czerwca) / Tokyo Metropolitan Gymnasium, Tokio
Miejsce spotkań: Zimní stadion Ostrava-Poruba, Ostrawa / Fukuoka
Turniej finałowy.
Miejsce turnieju: – Palacio Vistalegre, Madryt
Wszystkie godziny według strefy czasowej .
Rozgrywki grupowe.
Grupa E.
Tabela
Wyniki spotkań
Grupa F.
Tabela
Wyniki spotkań

</doc>
<doc id="999432" url="https://pl.wikipedia.org/wiki?curid=999432" title="Pseudaelurus">
Pseudaelurus

Pseudaelurus – wymarły rodzaj ssaka z rodziny kotowatych (Felidae).
Podział systematyczny.
Do rodzaju należały następujące gatunki:
Gatunki o niejasnej pozycji systematycznej ("nomen dubium"):

</doc>
<doc id="999437" url="https://pl.wikipedia.org/wiki?curid=999437" title="Flannery O’Connor">
Flannery O’Connor

Mary Flannery O’Connor (ur. 25 marca 1925 w Savannah, zm. 3 sierpnia 1964 w Milledgeville) – powieściopisarka i nowelistka amerykańska.
Zarys biografii.
Ukończyła anglistykę i socjologię w stanowym college'u dla kobiet.
Była żarliwą katoliczką na terenach zamieszkanych głównie przez protestantów. Nigdy nie wyszła za mąż, za to dużo korespondowała, była zżyta z matką (która zmarła w 1997). Cierpiała na toczeń rumieniowaty, przez co od 1951 przebywała na rodzinnej farmie czekając na śmierć. Jej hobby była hodowla pawi.
Ukończyła ponad 30 opowiadań i dwie powieści. Była typową pisarką z Południa USA, co oznaczało regionalną scenerię i groteskowych bohaterów, postaci z moralną skazą i sprawy rasowe.

</doc>
<doc id="999438" url="https://pl.wikipedia.org/wiki?curid=999438" title="Saint James">
Saint James

Anglojęzyczny odpowiednik wyrażenia „Święty Jakub”.
Pozostałe znaczenia:

</doc>
<doc id="999440" url="https://pl.wikipedia.org/wiki?curid=999440" title="Kōsei Inoue">
Kōsei Inoue

- japoński judoka.
Na letniej olimpiadzie w 2000 roku zdobył złoty medal w kategorii do 100 kilogramów.
Startował również cztery lata później w Atenach, gdzie zajął piąte miejsce po przegranym ćwierćfinałowym pojedynku z Elco van der Geestem z Holandii i nieudanej walce z mało znanym azerbejdżańskim judoką Movludem Miraliyevem. Trzykrotnie zdobył mistrzostwo świata w swojej kategorii (w 1999, 2001 i 2003 roku). Jego specjalnością są rzuty "Uchi Mata" i "Ouchi gari".
Obecnie Kōsei Inoue przygotowuje doktorat z psychologii na Tokai University.

</doc>
<doc id="999442" url="https://pl.wikipedia.org/wiki?curid=999442" title="Saint Joseph">
Saint Joseph



</doc>
<doc id="999443" url="https://pl.wikipedia.org/wiki?curid=999443" title="Hoya (przedsiębiorstwo)">
Hoya (przedsiębiorstwo)

 – to japoński międzynarodowy koncern, działający w obszarze medyczno-technicznym, dostawca produktów i usług opartych na zaawansowanych technologiach optycznych. HOYA skupia swoją działalność biznesową w dwóch głównych segmentach: Dział Ochrony Zdrowia (Life Care), odpowiada za produkty związane ze zdrowiem, takie jak soczewki okularowe, soczewki kontaktowe, a także produkty medyczne, takie jak soczewki wewnątrzgałkowe (IOL), wykorzystywane w operacjach zaćmy, oraz systemy obrazowania endoskopowego. Dział Technologii Informacyjnych (Information Technology) odpowiada za produkty elektroniczne, takie jak maski i fotomaski do produkcji półprzewodników i paneli LCD, szklane dyski dla dysków twardych oraz produkty związane z fotografią, takie jak soczewki optyczne, elementy optyczne obiektywów i mikrosoczewki do aparatów cyfrowych. 
Przedsiębiorstwo zostało założone w 1941 roku. Jego siedziba znajduje się w Tokio. Grupa HOYA obejmuje ponad 100 oddziałów i filii, zatrudniając ponad 35 000 osób na całym świecie. 
W marcu 2008 Hoya połączyła się z inną dużą japońską firmą – Pentax. W lipcu 2011 Hoya sprzedała PENTAX Imaging Systems Business firmie Ricoh Company, Ltd..

</doc>
<doc id="999446" url="https://pl.wikipedia.org/wiki?curid=999446" title="Saint Thomas">
Saint Thomas

Miejscowości w Kanadzie:
Miejscowości w USA:
Gminy w USA:

</doc>
<doc id="999447" url="https://pl.wikipedia.org/wiki?curid=999447" title="Lipopolisacharyd">
Lipopolisacharyd

Lipopolisacharyd (LPS) – endotoksyna stanowiąca amfifilowy integralny składnik zewnętrznej błony komórkowej osłony bakterii Gram-ujemnych i cyjanobakterii, gdzie tworzy złożone struktury z białkami i fosfolipidami. LPS spełnia liczne funkcje o podstawowym znaczeniu dla procesów życiowych tych mikroorganizmów, będąc jednocześnie jednym z czynników ich chorobotwórczości.
Te lipidowo-polisacharydowe heteropolimery zbudowane są z czterech regionów:
Te wszystkie składniki, stanowiące konserwatywny strukturalnie komponent LPS bakterii Gram-ujemnych [przynajmniej jedna cząsteczka kwasu oktulozonowego lub jego pochodnej (8-amino-Kdo, D-glicero-D-talooktulozonowego(Ko)), są obecne w endotoksynach bakterii Gram-ujemnych] mogą występować w LPS sinic w bardzo niewielkich ilościach lub są całkowicie nieobecne.

</doc>
<doc id="999450" url="https://pl.wikipedia.org/wiki?curid=999450" title="Albrecht von Kolowrat">
Albrecht von Kolowrat

Albrecht von Kolowrat (spotykana też pisownia Kolowrath, ur. 1463, zm. 15 maja 1510) – syn Hanuša z Kolowrat (zm. 23 września 1483) i jego żony Katarzyny ze Šternerka (zm. 4 kwietnia 1465). Miał siostrę Katarzynę (wzmiankowana 1521-1529), żonę Zdeňka Dobrohosta z Ronšperka.
Albrecht Kolowrat był pełnomocnikiem króla czeskiego Władysława II Jagiellończyka, królewskim doradcą i najwyższym ochmistrzem (1496-1502), burgrabią Karlštejnu (1496-1497); w latach 1503-1510 pełnił urząd najwyższego kanclerza królestwa Czech. Reprezentował króla w układzie kolowratskim (zawartym w 1504 z biskupem wrocławskim Janem Rothem), w którym prawo do sukcesji po nim w diecezji wrocławskiej zastrzeżono dla kandydatów pochodzących wyłącznie ze Śląska, Czech, Moraw lub Łużyc (wykluczając zatem w ten sposób Polaków).
Żonaty z Anną z domu Kováně (1479-1523), wdową po Hynku z Valdštejna. Nie miał dzieci.

</doc>
<doc id="999451" url="https://pl.wikipedia.org/wiki?curid=999451" title="Laiquendi">
Laiquendi



</doc>
<doc id="999455" url="https://pl.wikipedia.org/wiki?curid=999455" title="Hotaki">
Hotaki

Hotaki – pasztuńska dynastia panująca na terenach dzisiejszego Afganistanu i częściowo Iranu w latach 1709-1738.
Założona została przez Mir Wais Chana, Pasztuna z plemienia Ghilzai z Kandaharu. Mir Wais Chan i jego następcy wystąpili przeciwko perskim Safawidom. Rebelia miała miejsce w roku 1709 w Kandaharze. Hotaki zabili najpierw Gurgin Chana, namiestnika królów perskich w mieście, a następnie pozostałych przedstawicieli panującej w regionie dynastii. Armia pasztuńska pokonała wysłane z Isfahanu wojska perskie.
Mir Wais Chan umarł śmiercią naturalną w roku 1715. Jego syn, Mahmud Chan, wzmocnił armię i w 1722 zajął Isfahan, ogłaszając się szachem, czyli królem Persji. Władcy pasztuńscy uważani byli jednak za uzurpatorów. Okres panowania dynastii Hotaki odznaczał się gwałtownością i licznymi konfliktami. Pasztunom nie udało się na stałe utrzymać kontroli nad państwem. Ich wpływy były słabe, co spowodowane było przede wszystkim wymordowaniem tysięcy cywilów w Isfahanie - nauczycieli religii i członków perskiej rodziny królewskiej.
Pasztunowie zostali wyparci z terenów Persji w październiku 1729 przez Nadir Szacha, założyciela dynastii Afszarydów - bitwa pod Damghan.

</doc>
<doc id="999456" url="https://pl.wikipedia.org/wiki?curid=999456" title="Hoya">
Hoya

Hoya – niemieckie miasto leżące w kraju związkowym Dolna Saksonia, w powiecie Nienburg (Weser), siedziba gminy zbiorowej Grafschaft Hoya. Obszar miasta wielkości ok. 8,5 km² znajduje się po obu brzegach rzeki Wezery, ok. 20 km na północ od miasta Nienburg (Weser) i ok. 15 km na południowy zachód od Verden (Aller). Według stanu na 31 grudnia 2008 roku miasto zamieszkiwało 3 780 mieszkańców.
Dawniej miasto było stolicą Hrabstwa Hoya, jednego z państewek niemieckich istniejącego do 1582 roku.

</doc>
<doc id="999458" url="https://pl.wikipedia.org/wiki?curid=999458" title="Miejska Orkiestra Dęta w Szydłowcu">
Miejska Orkiestra Dęta w Szydłowcu

Miejska Orkiestra Dęta w Szydłowcu – społeczna, okolicznościowa orkiestra dęta z Szydłowca. 
Orkiestra została założona w 1910 przez radnych miejskich jako reprezentacyjny zespół Związku Ochotniczych Straży Pożarnych. Od 1922 orkiestra działa przy Szydłowieckim Centrum Kultury „Zamek”. Orkiestra gra pod batutą Henryka Kapturskiego.
Zespół jest laureatem licznych przeglądów krajowych i zagranicznych, m.in. Międzynarodowego Festiwalu Orkiestr Dętych w Pinnebergu.
Orkiestra ma swój udział w ustanowieniu rekordu Guinnessa na największą orkiestrę strażacką, która zagrała w 1997 na Placu Piłsudskiego w Warszawie. W 2001 oraz w 2009 wystąpiła w uroczystym koncercie w Wadowicach zorganizowanym z okazji urodzin papieża Jana Pawła II. Obsługuje uroczystości państwowe i kościelne, koncertuje z udziałem wokalistów.

</doc>
<doc id="999462" url="https://pl.wikipedia.org/wiki?curid=999462" title="Dziewczę z sadu">
Dziewczę z sadu

Dziewczę z sadu (alternatywne tytuły : "Kilmeny ze starego sadu" lub "Kilmeny z kwitnącego sadu", oryg. "Kilmeny of the Orchard", 1910) – powieść Lucy Maud Montgomery.
Historia niemej dziewczyny, w której zakochuje się pewien młodzieniec.
Książka tym razem pisana jest z punktu widzenia młodego mężczyzny. Młody Eryk Marshall opuszcza rodzinne Queenslea i na prośbę starego przyjaciela obejmuje posadę nauczyciela w miejscowości Lindsay położonej na wyspie Księcia Edwarda. Tam poznaje prawdziwą miłość, a także dowiaduje się jak potężna może być zawiść.

</doc>
<doc id="999463" url="https://pl.wikipedia.org/wiki?curid=999463" title="Sytuacja homoseksualistów w Serbii">
Sytuacja homoseksualistów w Serbii



</doc>
<doc id="999466" url="https://pl.wikipedia.org/wiki?curid=999466" title="Szczyt G8 w Heiligendamm, 2007">
Szczyt G8 w Heiligendamm, 2007



</doc>
<doc id="999467" url="https://pl.wikipedia.org/wiki?curid=999467" title="33. szczyt grupy G8">
33. szczyt grupy G8



</doc>
<doc id="999473" url="https://pl.wikipedia.org/wiki?curid=999473" title="Emilka dojrzewa">
Emilka dojrzewa

Emilka dojrzewa (alternatywny tytuł : "Emilka szuka swojej gwiazdy", oryg. "Emily Climbs", 1925), powieść dla dziewcząt autorstwa Lucy Maud Montgomery, ciąg dalszy przygód bohaterki "Emilki ze Srebrnego Nowiu", kontynuowany później w "Emilce na falach życia".
Nastoletnia już Emilka, kontynuuje naukę w gimnazjum. Zaczyna odnosić pierwsze literackie sukcesy oraz angażuje się uczuciowo.

</doc>
<doc id="999480" url="https://pl.wikipedia.org/wiki?curid=999480" title="Ostatni bastion">
Ostatni bastion

Ostatni Bastion (tytuł oryginalny "The Last Castle") – film produkcji USA z 2001 roku.
Opis.
Robert Redford gra skazanego przez sąd wojskowy generała Irwina. Wyrokiem sądu zostaje osadzony w więzieniu wojskowym. Trafia pod nadzór zdemoralizowanego komendanta – pułkownika Wintera (James Gandolfini), którego metody resocjalizacji budzą sprzeciw więźniów. Wkrótce generał stanie się inspiratorem buntu przeciwko komendantowi i jego ludziom.

</doc>
<doc id="999485" url="https://pl.wikipedia.org/wiki?curid=999485" title="Fundacja św. Włodzimierza Chrzciciela Rusi Kijowskiej">
Fundacja św. Włodzimierza Chrzciciela Rusi Kijowskiej

Fundacja św. Włodzimierza Chrzciciela Rusi Kijowskiej – fundacja założona przez Włodzimierza Mokrego w 1987 roku w Krakowie.
Podstawą Fundacji jest przyznana w 1987 roku Włodzimierzowi Mokremu nagroda Fundacji Jana Pawła II za osiągnięcia naukowe ukazujące chrześcijańskie korzenie kultury ukraińskiej oraz za działalność na rzecz porozumienia polsko-ukraińskiego. 
Fundację św. Włodzimierza Chrzciciela Rusi Kijowskiej stworzono dla wspierania i popularyzowania nauki i chrześcijańskiej kultury ukraińskiej oraz wzajemnemu poznaniu i pojednaniu Polaków i Ukraińców. 
W ramach Fundacji działają:
W latach 1995–2015 siedziba fundacji św. Włodzimierza mieściła się w zabytkowym domu kapitulnym Szreniawa przy ul. Kanoniczej 15. Jedno z pomieszczeń zaadaptowano w 1995 roku na kaplicę greckokatolicką świętych Borysa i Gleba. Ikonostas wykonał Jerzy Nowosielski. W 1997 roku odwiedził ją papież Jan Paweł II. We wrześniu 2015 roku, w związku z wypowiedzeniem umowy wynajmu budynku Fundacji, kaplica została zdemontowana.

</doc>
<doc id="999487" url="https://pl.wikipedia.org/wiki?curid=999487" title="Rusiec Łódzki">
Rusiec Łódzki

Rusiec Łódzki – jedna ze stacji kolejowych na magistrali węglowej w Ruścu (powiat bełchatowski). Na stacji nie zatrzymują się pociągi osobowe, a jedynie odbywa się załadunek i rozładunek drewna na wagony.

</doc>
<doc id="999489" url="https://pl.wikipedia.org/wiki?curid=999489" title="Mahmud Chan">
Mahmud Chan

Mahmud Chan (ur. 1697 ?, zm. 1725) – król afgański z pasztuńskiego plemienia Ghilzajów. Syn Mir Wajs Chana, założyciela dynastii Hotaki.
Życiorys.
Urodził się prawdopodobnie w Kandaharze (południowy Afganistan), gdzie jego ojciec był naczelnikiem plemienia i członkiem rady starszych. W roku 1722, po śmierci ojca, przejął władzę i najechał Persję Safawidów. Po abdykacji perskiego króla Sultan Husajna, Mahmud zajął stolicę Isfahan, ogłaszając się "szahem".
Mahmud Chan został zamordowany przez swojego kuzyna Aszraf Chana w 1725, który przejął po nim władzę. Historiografia afgańska przedstawia go jako mężczyznę postawnego, dobrego dowódcę, wykształconego i mistyka. Studiował sufizm i talmud.

</doc>
<doc id="999490" url="https://pl.wikipedia.org/wiki?curid=999490" title="Zakup">
Zakup



</doc>
<doc id="999492" url="https://pl.wikipedia.org/wiki?curid=999492" title="Kadéï (ujednoznacznienie)">
Kadéï (ujednoznacznienie)



</doc>
<doc id="999494" url="https://pl.wikipedia.org/wiki?curid=999494" title="Kenza Farah">
Kenza Farah

Kenza Farah właściwie Farah Maouche (ur. 8 lipca 1986 w Bidżaja, Algieria) – francuska piosenkarka o algierskich i kabylskich korzeniach, dorastała w Marsylii we Francji.

</doc>
<doc id="999496" url="https://pl.wikipedia.org/wiki?curid=999496" title="Piotr Bajtlik">
Piotr Bajtlik

Piotr Bajtlik (ur. 4 marca 1982 w Mysłowicach) – polski aktor teatralny, filmowy i dubbingowy, lektor.
Życiorys.
Absolwent warszawskiej Akademii Teatralnej im. Aleksandra Zelwerowicza (2005).
Debiutował w Teatrze Rozrywki w Chorzowie w 2000. Współpracował z warszawskimi teatrami: Teatrem Studio Buffo (przy musicalach "Metro" i "Romeo i Julia" w reż. J. Józefowicza) i Teatrem „Polonia” (Henryk w "Grubych rybach" M. Bałuckiego w reż. Krystyny Jandy). Od 2006 występuje w zespole Teatru Polskiego im. Arnolda Szyfmana w Warszawie. Zagrał w ponad 20 przedstawieniach tego teatru, w tym m.in. w Popa w "Ukraińskim Dekameronie" Klima (reż. Vlad Troicki), Alfreda w "Mężu i żonie" A. Fredry (reż. Jarosław Kilian), Krogstada w "Domu lalki" H. Ibsena (reż. Agnieszka Lipiec-Wróblewska) i Horacego w "Szkole żon" Moliera (reż. Jacques Lassalle).
Stworzył liczne role w spektaklach Teatru Polskiego Radia i setki ról głosowych w dubbingu. Występuje także w produkcjach Teatru Telewizji. Sympatię publiczności zyskał sobie także rolami w produkcjach telewizyjnych takich jak m.in.: "M jak miłość" (2005–2008), "W rytmie serca" (2018) czy "Oko za oko" (2018). Od jesieni 2020 roku głos stacji telewizyjnej TTV.

</doc>
<doc id="999503" url="https://pl.wikipedia.org/wiki?curid=999503" title="Huta (przystanek kolejowy)">
Huta (przystanek kolejowy)

Huta – przystanek osobowy na magistrali węglowej w Hucie (powiat pajęczański). Na stacji zatrzymują się tylko pociągi osobowe.

</doc>
<doc id="999504" url="https://pl.wikipedia.org/wiki?curid=999504" title="Kopanica (gmina Płaska)">
Kopanica (gmina Płaska)

Kopanica – osada leśna w Polsce położona w województwie podlaskim, w powiecie augustowskim, w gminie Płaska. 
W latach 1975–1998 miejscowość należała administracyjnie do województwa suwalskiego.

</doc>
<doc id="999508" url="https://pl.wikipedia.org/wiki?curid=999508" title="Emilka na falach życia">
Emilka na falach życia

Emilka na falach życia (alternatywne tytuły : ""Emilka szuka szczęścia", "Dorosłe życie Emilki"", oryg. "Emily's Quest", 1927), powieść Lucy Maud Montgomery. Ciąg dalszy "Emilki ze Srebrnego Nowiu" i "Emilka dojrzewa".
Emilka ukończyła już gimnazjum i próbuje swych sił w pisaniu. Ilza i Ted wyjechali na studia, a Perry osiąga coraz to nowe sukcesy. Dean oświadcza się jej, a Emilka przyjmuje oświadczyny. Napisała swą pierwszą książkę, ale gdy Dean uważa ją za słabą, spala ją. Dean kupuje Rozczarowany Dom i przez całe lato urządzają swoje gniazdko. Nagle, dwa tygodnie przed ślubem, Emilka zrywa zaręczyny. Dean przyznaje, że pierwsza książka Emilki była bardzo dobra, ale on z zazdrości nazwał ją słabą.
Tymczasem do domu wracają Ted i Ilza. Postanawiają każdego dnia bawić się do upadłego. Na jednym z przyjęć Ted oświadcza się Ilzie, i łamie przy okazji serduszko Emilki.
Kolejny rok mija spokojnie, ale potem wraca Ted i Ilza. Gdy Ted odjeżdża bez pożegnania, Emilka postanawia o nim zapomnieć. Zaprzyjaźnia się z jego matką, panią Kent.
I w końcu odbędzie się ślub Teda i Ilzy. Emilka jest ich druhną.Jednak chwilę przed rozpoczęciem ceremonii okazuje się, że Perry miał ciężki wypadek samochodowy. Ilza uciekła. Po dwóch dniach wraca i wyznaje Emilce, że kocha Perry'ego.
Pani Kent źle się czuje. Na łożu śmierci wyjawia Emilce, że Ted napisał wtedy do Emilki list pożegnalny, ale ona była zbyt zazdrosna, i nie dała jej tego listu. Emilka wybacza jej.
A list był ważny, Teddy wyznał w nim swą miłość do Emilki...

</doc>
<doc id="999509" url="https://pl.wikipedia.org/wiki?curid=999509" title="Jijia">
Jijia

Jijia, Żyżija (, "Żyżija", "Żiżija") – rzeka na Ukrainie i w Rumunii, prawy dopływ Prutu. 
Źródła rzeki znajdują się w obwodzie czerniowieckim niedaleko granicy z Rumunią, na wysokości 410 m n.p.m.
Długość rzeki wynosi 275 km, powierzchnia dorzecza – 5757 km².

</doc>
<doc id="999510" url="https://pl.wikipedia.org/wiki?curid=999510" title="Kilmeny ze starego sadu">
Kilmeny ze starego sadu



</doc>
<doc id="999512" url="https://pl.wikipedia.org/wiki?curid=999512" title="Kilmeny z kwitnącego sadu">
Kilmeny z kwitnącego sadu



</doc>
<doc id="999513" url="https://pl.wikipedia.org/wiki?curid=999513" title="Emilka szuka swojej gwiazdy">
Emilka szuka swojej gwiazdy



</doc>
<doc id="999516" url="https://pl.wikipedia.org/wiki?curid=999516" title="Emilka szuka szczęścia">
Emilka szuka szczęścia



</doc>
<doc id="999518" url="https://pl.wikipedia.org/wiki?curid=999518" title="Dorosłe życie Emilki">
Dorosłe życie Emilki



</doc>
<doc id="999520" url="https://pl.wikipedia.org/wiki?curid=999520" title="We Will Rock You (musical)">
We Will Rock You (musical)

We Will Rock You – musical oparty na utworach zespołu Queen. Nazwa pochodzi od hitu grupy o tym tytule. Musical został napisany przez Bena Eltona we współpracy z członkami Queen Brianem Mayem i Rogerem Taylorem. 
Premiera londyńskiej produkcji miała miejsce 14 maja 2002. Musical stał się najdłużej granym przedstawieniem w Dominion Theatre w Londynie. Został zdjęty z Dominion Theatre 31 maja 2014.
W roli Galileo Figaro wystąpiła jedna z Broadwayowskich gwiazd - Tony Vincent (dublerzy: Peter Johannson, Ricardo Alfonso, Miguel Ayesa), zaś postać Scaramouche odegrała Hannah Jane Fox (dublerka: Jenna Lee James - zwykle Meatloaf z nowszego składu). Ostatni występ Tony’ego w Londyńskiej produkcji odbył się 15 listopada 2003. Finałowe przedstawienie 17 marca 2004 mieli również Sharon D Clarke, Kerry Ellis oraz Nigel Planner, z pierwszego składu. Hannah Jane Fox pożegnała się ze sceną "We Will Rock You" 28 stycznia 2006, zaś spektakl kończyły uroczyste przemowy Bena Eltona (reżyser), Briana Maya oraz samej Hannah. 
Produkcje.
Musical miał swoje wersje w następujących krajach i miastach:
W maju 2003 wydano CD z nagraniem występu obsady londyńskiej, bez utworów „Crazy Little Thing Called Love”, „Fat Bottomed Girls” i „Bicycle Race”. Produkcje z Madrytu oraz z Niemiec także są dostępne na CD.

</doc>
<doc id="999523" url="https://pl.wikipedia.org/wiki?curid=999523" title="Googlebot">
Googlebot

Googlebot – robot internetowy, używany przez Google. Przechodząc z jednej strony na drugą za pomocą odnośników, indeksuje je, tym samym tworząc indeks dla wyszukiwarki Google.
Jeśli webmaster zażyczy sobie, aby informacje na jego stronie nie były dostępne dla Googlebota lub innego robota internetowego, może wykonać to za pomocą pliku robots.txt.
Googlebot działa w dwóch wersjach; wykonuje tak zwany "deep crawl" i "fresh crawl". "Deep crawl" czyli "pełzanie głębokie" ma za zadanie przechodzenie na każdy link, jaki znajdzie na „oglądanych” przez siebie stronach i dodanie tylu, ile może, do indeksu. Ten proces jest kończony i powtarzany mniej więcej co miesiąc. W trybie "Fresh crawl" surfuje po sieci i odwiedza strony zmieniające się często; w zależności od tego, jak często są aktualizowane. Operacja ta wykonywana jest w celu odświeżenia często zmieniającej się zawartości niektórych stron.
Googlebot przegląda strony, korzystając ze wszystkich linków, jakie znajdzie na każdej wcześniej odwiedzonej przez siebie stronie. Nowe strony muszą być zalinkowane od innej, znanej już Googlebotowi strony, aby mógł ją odwiedzić i zaindeksować.
Problem, z którym często borykają się webmasterzy, to duże zużycie transferu przez Googlebota. Może on powodować, że strony wykorzystają swój limit transferu i zostaną na pewien czas zawieszone. To problem dotyczący szczególnie stron mirrorujących, które przechowują gigabajty danych. Google umożliwia dostęp do „Webmaster Tools”, która umożliwia posiadaczom stron dopasowanie „natężenia” odwiedzin Googlebota na stronie.

</doc>
<doc id="999530" url="https://pl.wikipedia.org/wiki?curid=999530" title="Like A Rolling Stone">
Like A Rolling Stone



</doc>
<doc id="999532" url="https://pl.wikipedia.org/wiki?curid=999532" title="II etap reformy gospodarczej">
II etap reformy gospodarczej

II etap reformy gospodarczej – nazwa nowego programu ratowania socjalistycznej gospodarki Polski Ludowej, powstałego po klęsce dotychczasowych reform, które od tej pory otrzymały miano I etapu reformy gospodarczej. Plan działań został przedstawiony w dokumencie „Program realizacyjny II etapu reformy gospodarczej”, który w przeważającej części powtarzał tezy „Kierunków reformy gospodarczej” (I etapu reformy gospodarczej) z 1981. Nowy plan kładł większy nacisk na stworzenie równych warunków ekonomicznych dla wszystkich sektorów własności, oraz wspieranie małych firm prywatnych. Proponowano także otwarcie polskiego obszaru gospodarczego dla kapitału zagranicznego. W stosunku do i tak niezrealizowanych zadań I etapu, zrezygnowano z wprowadzenia wolnych cen na dobra i usługi konsumpcyjne oraz z pełnej likwidacji centralnego rozdzielnictwa materiałów. Zmianą jakościową miało być odejście od strategii „małych kroków” w kierunku radykalizacji działań.
W obliczu pogarszającej się sytuacji gospodarczej Polski oraz istotnego spadku zaufania do rządu Zbigniewa Messnera, 29 listopada 1987 przeprowadzono referendum, które miało zalegitymizować nowy program reform. Pomimo braku zakładanego poparcia (poniżej 50% uprawnionych do głosowania) rząd przystąpił do jego realizacji.
Realizacja 1987–1988 (Rząd Zbigniewa Messnera).
1. Reforma centrum gospodarczego. Pakiet ustaw z 23.10.1987 w którym m.in. zlikwidowano ministerstwa działowo-gałęziowe i powołano Ministerstwo Przemysłu. Jednocześnie utworzono Wspólnotę Węgla Kamiennego oraz Wspólnotę Energetyki i Węgla Brunatnego, które natychmiast wyłączono spod zasad II etapu reformy. Nie zniesiono Komisji Planowania z jej szerokimi uprawnieniami.
2. Zwiększenie samodzielności przedsiębiorstw. Zmiany w ustawach m.in. o wynalazczości, o przedsiębiorstwach państwowych, samorządzie załogi przedsiębiorstwa państwowego, planowaniu społeczno-gospodarczym, gospodarce finansowej przedsiębiorstw państwowych, Prawo celne. Ograniczono listę przedsiębiorstw o podstawowym znaczeniu dla gospodarki do 329 (Rozporządzenie z 7.03.1988).
3. Reforma cenowa. W dniu 1.02.1988 przeprowadzono operację cenowo-dochodową wprowadzającą podwyżki cen (największe od 1982) na artykuły żywnościowe, zaopatrzeniowe i inwestycyjne, połączoną z rekompensatami w wysokości 1760 zł. Operacja spowodowała falę strajków i protestów na tle płacowym. Znowelizowano także ustawę o cenach, w której zrezygnowano z kosztowej formuły cen, wyeliminowano całkowicie ceny regulowane, ograniczono zakres cen urzędowych i rozszerzono dla cen umownych. W 1988 inflacja wymknęła się spod kontroli osiągając oficjalnie poziom 60,2% wobec zakładanych 44,5%.
4. Transformacja systemu bankowego. Powstała 11 kwietnia 1988 r. Rada Ministrów przyjęła dokument pt. „Przebudowa organizacji i funkcji banku centralnego i utworzenie sieci banków kredytowych” oraz wydała rozporządzenie o utworzeniu dziewięciu banków komercyjnych i podjęła uchwały o nadaniu statutów tym bankom, tworząc typowy dla gospodarki rynkowej dwupoziomowy systemu bankowości.
5. Tworzenie rynku kapitałowego. Nowa ustawa o obligacjach, przyjęta 27.09.1988 już po ustąpieniu rządu Messnera, zezwalała na emisję obligacji bez niczyjego zezwolenia i nakazu. Stanowiła fundamentalną zmianę w możliwości realizacji przepływu kapitału, gromadzenia pieniędzy i finansowania przedsiębiorstw. W warunkach niedoborów rynkowych, dużej inflacji i ujemnych stóp procentowych, przenoszenie pewnych rozwiązań z rozwiniętej gospodarki rynkowej prowadziło często do wręcz karykaturalnych skutków: np. główną zachętą do nabycia obligacji nie były odsetki, ale obietnica przydziału przez emitenta deficytowych dóbr.
Realizacja 1988–1989 – Plan Konsolidacji Gospodarki (Rząd Mieczysława Rakowskiego).
1. Likwidacja i restrukturyzacja przedsiębiorstw – m.in. kontrowersyjna decyzja o likwidacji Stoczni im. Lenina 31.10.1988, czy „Ustawa o niektórych warunkach konsolidacji gospodarki narodowej” z lutego 1989 r., która kryła możliwość przejmowania majątku państwowego przez osoby prywatne i spółki prywatno-państwowe.
2. Przekształcenie Komisji Planowania w Centralny Urząd Planowania. Nowy urząd pozbawiono funkcji bieżącego zarządzania gospodarką – stanowił jedynie organ sztabowo-konsultacyjny rządu (Ustawa z dnia 23.12.1988).
3. Liberalizacja działalności gospodarczej. Przyjęcie 23.12.1988 rewolucyjnych ustaw: o działalności gospodarczej (każdy na równych prawach może prowadzić działalność gospodarczą i dokonywać wszystkich czynności, które nie są przez prawo zabronione) oraz o działalności gospodarczej z udziałem podmiotów zagranicznych (do 100% kapitału zagranicznego). W ustawach zastrzeżono koncesjonowanie w 11 dziedzinach.
4. Znoszenie reglamentacji. Od 1.01.1989 benzyny i węgla oraz likwidacja asygnat w sprzedaży samochodów. Od 1.08.1989 zniesiono reglamentację i wprowadzono wolne ceny mięsa i jego przetworów.
5. Fundusz Obsługi Zadłużenia Zagranicznego. Powołany ustawą z 15 lutego 1989 r. jako jeden z państwowych funduszy celowych. Miał gromadzić dewizy i poprzez podstawione podmioty skupować na wolnym rynku zagraniczne długi PRL wykorzystując ich niskie notowania.
6. Legalizacja wolnego obrotu dewizowego. Od 15 marca 1989 dopuszczono legalny obrót dewizami w kantorach z całkowicie wolnym kształtowaniem kursu wymiany.
Ocena.
Program II etapu reformy zupełnie nie przystawał do ówczesnej sytuacji społeczno-gospodarczej PRL, pomimo realizacji kilku ambitnych i rewolucyjnych jak na PRL rozwiązań. Po wyczerpaniu wszelkich możliwych rezerw, Polska znalazła się w ogromnej nierównowadze makroekonomicznej. Niewydolna i coraz bardziej zdekapitalizowana gospodarka, spadająca produkcja, olbrzymie nieobsługiwane zadłużenie zagraniczne, dolaryzacja obrotu gospodarczego, pogarszający się poziom życia, olbrzymie problemy w zaopatrzeniu, brak perspektyw na przyszłość, masowe uwłaszczenie nomenklatury partyjnej, paraliż instytucji państwowych były powodem coraz węższego marginesu społecznej akceptacji dla działań władz komunistycznych. Wynikające z tego żądania płacowe powodowały kolejne ustępstwa słabych rządów kosztem dalszego pogarszania finansów państwa, co doprowadziło w I połowie 1989 do gigantycznego deficytu budżetowego, równego ok. 12% PKB. Wprowadzenie w sposób zupełnie nieprzygotowany pełnej liberalizacji rynku żywnościowego 1.08.1989 (na kilka dni przed ustąpieniem rządu) doprowadziło do galopującej – tłumionej do tej pory mającymi coraz mniejsze pokrycie cenami urzędowymi – hiperinflacji (kilkadziesiąt procent miesięcznie począwszy od sierpnia 1989, w sumie 640% wzrostu cen w ciągu całego roku). Okres realizacji II etap reformy gospodarczej zakończył się ostatecznie bankructwem gospodarki socjalistycznej wykazując niereformowalność tego systemu.
„Groningen Growth and Development Centre”, GUS

</doc>
<doc id="999539" url="https://pl.wikipedia.org/wiki?curid=999539" title="Wakacje cyborga">
Wakacje cyborga

Wakacje cyborga – wydana w roku 1968 antologia francuskich opowiadań fantastycznych. Wyboru opowiadań dokonał Julian Rogoziński. Książkę wydały Iskry w ramach serii wydawniczej "Fantastyka-Przygoda". 
Antologia obejmuje opowiadania wydane na przestrzeni XX wieku.

</doc>
<doc id="999542" url="https://pl.wikipedia.org/wiki?curid=999542" title="Tomakiwka (rzeka)">
Tomakiwka (rzeka)

Tomakiwka () – rzeka na Ukrainie, prawy dopływ Dniepru.
Długość rzeki 51 km, powierzchnia dorzecza 1015 km2, wpada do Zbiornika Kachowskiego.
Wzmianka z r. 1892.
Tomakówka, rzeczka w pow. i guberni ekaterynosławskiej, prawy dopływ Dniepru, uchodzi powyżej miasta Nikopolu.
Naprzeciw ujścia leży skalista wysepka tej nazwy, niegdyś lasem pokryta i zamieszkała przez kozaków Niżowych, z której śledzili poruszania Tatarów w okolicznych stepach.
Ufortyfikował ją podobno ks. Dymitr Wiszniowiecki i na niej miał ukrywać się Bohdan Chmielnicki.
Na wyspie Tomakówce i sąsiednich wysepkach do 1775 r. znajdowała się główna główna sicz Kozaków zaporoskich.

</doc>
<doc id="999549" url="https://pl.wikipedia.org/wiki?curid=999549" title="Emilka ze Srebrnego Nowiu (serial telewizyjny)">
Emilka ze Srebrnego Nowiu (serial telewizyjny)

Emilka ze Srebrnego Nowiu "(Emily of New Moon, 1998-2000)" - kanadyjski obyczajowy serial telewizyjny, na podstawie trzytomowego cyklu o "Emilce ze Srebrnego Nowiu", Lucy Maud Montgomery.
Historia małej dziewczynki, która po śmierci ojca, zamieszkuje u nieznanych krewnych, którzy wcale nie są zachwyceni perspektywą sprawowania opieki nad nastolatką.
Obsada.
i inni

</doc>
<doc id="999554" url="https://pl.wikipedia.org/wiki?curid=999554" title="Michał Orzechowski">
Michał Orzechowski



</doc>
<doc id="999555" url="https://pl.wikipedia.org/wiki?curid=999555" title="Dutch Ruppersberger">
Dutch Ruppersberger

Dutch Ruppersberger, właśc. Charles Albert Ruppersberger III, (ur. 31 stycznia 1946 w Baltimore, Maryland) – amerykański polityk, członek Partii Demokratycznej. Od 2003 roku jest przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="999556" url="https://pl.wikipedia.org/wiki?curid=999556" title="W pogoni za wężem morskim">
W pogoni za wężem morskim

W pogoni za wężem morskim – wydana w roku 1967 antologia radzieckich opowiadań fantastycznonaukowych. Wyboru opowiadań dokonał Lech Jęczmyk. Książkę wydały Iskry w ramach serii wydawniczej "Fantastyka-Przygoda".

</doc>
<doc id="999557" url="https://pl.wikipedia.org/wiki?curid=999557" title="Miłość Pat">
Miłość Pat



</doc>
<doc id="999562" url="https://pl.wikipedia.org/wiki?curid=999562" title="Emilka z księżycowego nowiu">
Emilka z księżycowego nowiu



</doc>
<doc id="999563" url="https://pl.wikipedia.org/wiki?curid=999563" title="Zagadka liliowej planety">
Zagadka liliowej planety

Zagadka liliowej planety – wydana w roku 1966 antologia radzieckich opowiadań science fiction. Książka otwierała nową serię wydawniczą "Iskier": "Fantastyka-Przygoda". 

</doc>
<doc id="999565" url="https://pl.wikipedia.org/wiki?curid=999565" title="Niczława">
Niczława

Niczława ( "Niczława") – rzeka na Ukrainie, lewy dopływ Dniestru.
Płynie przez obwód tarnopolski, długość rzeki 83 km. Przepływa m.in. przez Kopyczyńce, Kotówkę, Kolędziany i Borszczów.

</doc>
<doc id="999568" url="https://pl.wikipedia.org/wiki?curid=999568" title="Matt Ellis">
Matt Ellis

Matt Ellis (ur. 31 sierpnia 1981 w Welland w Kanadzie) – kanadyjski hokeista.
Kariera klubowa.
Nie brał udziału w drafcie. Trafił do NHL z klubu AHL Grand Rapids Griffins, który jest klubem satelickim zespołu Detroit Red Wings. To właśnie w tym zespole 18 grudnia 2006 zadebiutował w NHL. W październiku 2016 ogłosił zakończenie kariery.

</doc>
<doc id="999569" url="https://pl.wikipedia.org/wiki?curid=999569" title="Roscoe Bartlett">
Roscoe Bartlett

Roscoe Gardner Bartlett (ur. 3 czerwca 1926) – amerykański polityk, członek Partii Republikańskiej. W latach 1993-2013 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="999570" url="https://pl.wikipedia.org/wiki?curid=999570" title="Saint Mark">
Saint Mark



</doc>
<doc id="999571" url="https://pl.wikipedia.org/wiki?curid=999571" title="Bolesław Jaźwiński">
Bolesław Jaźwiński

Bolesław Jaźwiński (ur. w folwarku Buczemel na Grodzieńszczyźnie, zm. 21 kwietnia 1935 w Warszawie) – generał brygady Wojska Polskiego.
Życiorys.
Urodził się 30 listopada 1882 w majątku Buczemel, w ziemi grodzieńskiej, pochodził ze staroszlacheckiej rodziny herbu Pomian. Wykształcenie ogólne odebrał w domu, a gimnazjum ukończył w Brześciu Litewskim.
W 1900 został powołany do służby w Armii Imperium Rosyjskiego. Po roku służby wstąpił do Tyfliskiej Szkoły Wojskowej i Mikołajewskiej Inżynieryjnej Akademii, którą ukończył w 1904. Zawodowy oficer rosyjskich saperów. Uczestnik wojny rosyjsko-japońskiej 1904–1905, w której wyróżnił się odwagą i bohaterstwem. W latach 1906–1908 dowódca kompanii oddziału ekspedycyjnego na Kretę. W latach 1911–1913 był słuchaczem Wojskowej Akademii Inżynieryjnej w Petersburgu. W czasie I wojny światowej kierował fortyfikowaniem Grodna.
W 1917 roku był członkiem Polskiego Wojskowego Komitetu Wykonawczego. W okresie od kwietnia 1917 do lutego 1918 organizator pułków inżynieryjnych w I Korpusie Polskim w Rosji, luty 1918 – marzec 1918 komendant twierdzy Bobrujsk, marzec – maj 1918 dowódca 2 Dywizji Strzeleckiej I Korpusu Polskiego na Wschodzie. W lutym 1918 na czele swego pułku wyruszył na pomoc 2 Dywizji Strzelców Polskich walczącej w Bobrujsku.
Jako podpułkownik I. byłego korpusu polskiego reskryptem Rady Regencyjnej z 31 października 1918 roku został przydzielony do podległego jej Wojska Polskiego z zatwierdzeniem posiadanego stopnia. Od listopada 1918 do marca 1919 dowódca 21 pułku piechoty „Dzieci Warszawy”, marzec – kwiecień 1919 dowódca Warszawskiego Okręgu Wojskowego Nr I. 15 maja 1919 został mianowany dowódcą XVI Brygady Piechoty. W sierpniu tego roku został dowódcą Grupy Operacyjnej „Wschód”. 23 stycznia 1920 został zwolniony ze stanowiska w XI Brygadzie Piechoty i mianowany szefem Instytutu Wojskowo-Geograficznego w Warszawie. W czasie wojny z bolszewikami w okresie lipiec – październik 1920 dowódca 11 Dywizji Piechoty i odcinka obrony Warszawy. W okresie od października 1920 do maja 1926 szef Wojskowego Instytutu Geograficznego. 
Był członkiem Naczelnego Polskiego Komitetu Wojskowego, a po odzyskaniu przez Polskę niepodległości zasiadł w składzie Komisji Orzekającej Odznaki Naczelnego Polskiego Komitetu Wojskowego.
W czasie przewrotu majowego opowiedział się po stronie rządowej. Po przewrocie spotkała go zemsta ze strony marszałka Piłsudskiego. Aresztowany i więziony bez sądu, a nawet postawienia zarzutów, w Warszawie i Wilnie. Załamał się i nie odzyskał równowagi psychicznej do końca swoich dni. Ciężko chorował, był sparaliżowany. Po zwolnieniu został przeniesiony do dyspozycji Ministra Spraw Wojskowych. Z dniem 30 listopada 1928 został przeniesiony w stan spoczynku. Osiadł i zmarł w Warszawie w 1935.
Żonaty z Jadwigą Julią z Fiszerów Makomaską.

</doc>
<doc id="999572" url="https://pl.wikipedia.org/wiki?curid=999572" title="Jarosław Derybowski">
Jarosław Derybowski

Jarosław Derybowski (ur. 1971) – polski aktor teatralny i musicalowy, tancerz i wokalista.
Życiorys.
Edukacja.
Ukończył Szkołę Wokalno-Baletową w Gliwicach i szkołę Janusza Józefowicza przygotowującą do musicalu "Metro".
Kariera.
Jako członek obsady musicalu "Metro" (Studio Buffo) wystąpił w Teatrze Minskoff na Broadwayu. W latach 1994-95 pracował w paryskim Moulin Rouge jako tancerz oraz solista kankana.
Brał udział w przedstawieniach Teatrze Komedia ("Pan Twardowski" i "Boyband"), w rewiach Teatru Sabat Małgorzaty Potockiej (m.in. w spektaklu "Europa Razem", który uświetnił galę 50-lecia Unii Europejskiej w Paryżu) oraz w programach telewizyjnych, takich jak m.in. "Kabaret Olgi Lipińskiej", "Co nam w duszy gra" i "Kabaretowa Noc Listopadowa".
Od 2005 roku związany jest z Teatr Muzyczny „Roma” w Warszawie. Na deskach tego teatru wystąpił m.in. w musicalu "Taniec wampirów" Romana Polańskiego. Potem wystąpił w kolejnych musicalach wystawianych w teatrze: "Akademia pana Kleksa" (w roli Draba), "Koty" (w roli Myszołapa), "Upiorze w Operze", "Deszczowej Piosence" (jako tancerz w zespole tanecznym) i "Mamma Mia!". Od kwietnia 2010 roku do lutego 2011 roku grał rolę Fantoma w warszawskiej wersji spektaklu "The Rocky Horror Show" wystawianego w Och-Teatrze. Występował też w sztuce "Diva for rent" z Alicją Węgorzewską.
Od lat trenuje taniec na rurze. W 2012 roku razem z żoną Joanną wziął udział w pierwszej edycji programu "Got To Dance – Tylko Taniec", gdzie doszedł do półfinałów. W 2013 roku zdobył tytuł Mistrzów Mazowsza Pole Dance.
Życie prywatne.
Jego żoną jest tancerka Joanna Derybowska, z którą trenuje taniec na rurze.

</doc>
<doc id="999573" url="https://pl.wikipedia.org/wiki?curid=999573" title="Inguł">
Inguł

Inguł ( "Inhuł") – rzeka na Ukrainie, lewy dopływ Bohu.
Płynie przez obwód kirowogradzki i mikołajowski. Długość rzeki 354 km, powierzchnia dorzecza – 9890 km².

</doc>
<doc id="999574" url="https://pl.wikipedia.org/wiki?curid=999574" title="Elijah Cummings">
Elijah Cummings

Elijah Eugene Cummings (ur. 18 stycznia 1951 w Baltimore, zm. 17 października 2019 tamże) – amerykański polityk, członek Partii Demokratycznej. Od 1996 roku był przedstawicielem siódmego okręgu wyborczego w Maryland w Izbie Reprezentantów Stanów Zjednoczonych.

</doc>
<doc id="999575" url="https://pl.wikipedia.org/wiki?curid=999575" title="Nicola Sturgeon">
Nicola Sturgeon

Nicola Ferguson Sturgeon (ur. 19 lipca 1970 w Irvine) – szkocka polityk, liderka Szkockiej Partii Narodowej, Pierwsza Minister Szkocji w latach 2014-2023. Deputowana z okręgu Glasgow Southside.
Kariera.
Młodość i edukacja.
Urodziła się w Irvine w 1970 roku, jako córka pielęgniarki i elektryka. Dorastała w Prestwick i w Dreghorn. Ukończyła Dreghorn Primary School i Greenwood Academy. Kiedy jej nauczycielka języka angielskiego (członkini Partii Pracy) dowiedziała się, że Sturgeon jest niechętna wobec polityki prowadzonej przez Partię Konserwatywną, zachęciła ją do dołączenia do swojej partii. Sturgeon odmówiła i uznała, że ten moment zachęcił ją do wstąpienia do Szkockiej Partii Narodowej. W 1992 roku została absolwentką Uniwersytetu w Glasgow. W 1993 roku uzyskała dyplom w zakresie praktyki prawnej.
Tuż po uzyskaniu dyplomu, w 1993 roku została aplikantką w McClure Naismith, gdzie ukończyła staż w 1995 roku. W latach 1997–1999 pracowała w Drumchapel Law Centre.
Kariera polityczna.
W 1986 roku dołączyła do Szkockiej Partii Narodowej.
W 1992 i 1997 roku bezskutecznie startowała w wyborach do Parlamentu Szkockiego. Po raz pierwszy zdobyła mandat członkini szkockiego parlamentu w wyborach w roku 1999. W 2004 roku została wiceprzewodniczącą Szkockiej Partii Narodowej.
Po porażce zwolenników niepodległości w referendum niepodległościowym i dymisji dotychczasowego pierwszego ministra Szkocji, Alexa Salmonda została 14 listopada 2014 przywódczynią SNP, zapowiedziała wówczas kontynuację starań o niepodległość Szkocji, a 19 listopada parlament szkocki mianował ją premierem, jako pierwszą w historii kobietę.
W lutym 2023 podała się do dymisji, informując o pozostaniu na stanowisku do czasu wyboru jej następcy.
Poglądy polityczne.
Przez media jest uznawana jest za socjaldemokratkę. Jest przeciwniczką polityki zaciskania pasa oraz brytyjskiego programu nuklearnego. Jest feministką, popiera prawa kobiet oraz równość płci. W 2019 roku, po fali protestów szkolnych w obronie klimatu, zapowiedziała zmniejszenie emisji węgla do atmosfery. Popiera niepodległość Szkocji oraz jej dołączenie do Unii Europejskiej.
Nagrody i odznaczenia.
W 2008, 2012, 2014, 2015 i w 2019 roku uzyskała tytuł Szkockiej Polityk Roku. W 2016 roku znalazła się na liście 100 najpotężniejszych kobiet, zdobywając 50. miejsce (2. w Wielkiej Brytanii). W 2018 r. ponownie jej nazwisko znajdowało się na owej liście (tym razem była 45. na całym świecie oraz 2. w Wielkiej Brytanii). W 2015 roku program "Woman's Hour" uznał ją za najpotężniejszą i najbardziej wpływową kobietę w Zjednoczonym Królestwie.
W 2019 roku uzyskała M100 Media Award za "ważny głos rozsądku" w sprawie Brexitu.
Życie prywatne.
Mieszka w Glasgow ze swoim mężem Peterem Murrellem, politykiem Szkockiej Partii Narodowej.

</doc>
<doc id="999576" url="https://pl.wikipedia.org/wiki?curid=999576" title="Muzeum Ustrońskie im. Jana Jarockiego">
Muzeum Ustrońskie im. Jana Jarockiego

Muzeum Ustrońskie im. Jana Jarockiego – muzeum w Ustroniu na Śląsku Cieszyńskim, w którym zgromadzono eksponaty dotyczące historii miejscowego hutnictwa i kuźnictwa, etnografii i sztuki oraz ustrońskiego lecznictwa uzdrowiskowego.
Muzeum znajduje się w Ustroniu przy ul. Hutniczej 3, w zabytkowym budynku dawnej dyrekcji huty Klemens (czynnej w latach 1772-1897). Placówka została otwarta w dniu 18 kwietnia 1986 roku. Znajdują się w niej zabytkowe eksponaty związane z hutnictwem i kuźnictwem, oraz skansen przemysłowy i rolniczy. Od 19 października 2006 roku Muzeum Ustrońskie znajduje się na trasie Szlaku Zabytków Techniki Województwa Śląskiego. Na fasadzie budynku dyrekcji dawnej huty znajdują się herby Habsburgów oraz księcia sasko-cieszyńskiego – Albrechta Kazimierza.

</doc>
<doc id="999580" url="https://pl.wikipedia.org/wiki?curid=999580" title="Kweisi Mfume">
Kweisi Mfume

Kweisi Mfume (ur. 24 października 1948 w Baltimore jako Frizzell Gray) – amerykański polityk, członek Partii Demokratycznej. W latach 1987–1996 i od 2020 roku był przedstawicielem siódmego okręgu wyborczego w Maryland w Izbie Reprezentantów Stanów Zjednoczonych.

</doc>
<doc id="999582" url="https://pl.wikipedia.org/wiki?curid=999582" title="Aszraf Chan">
Aszraf Chan

Aszraf Chan (zm. 1729) – król Afganistanu i Persji z pasztuńskiej dynastii Hotaki. Panował w latach 1725-1729.
Wstąpił na tron po zamordowaniu swojego kuzyna Mahmud Chana w 1725. Był spokrewniony z założycielem dynastii pasztuńskiej, która przejęła władzę w Persji – Mir Wajs Chanem. Jego panowanie to końcowy okres afgańskiej dominacji w Isfahanie. Do upadku dynastii Hotaki przyczynił się wzrost potęgi Turcji, Rosji oraz wewnątrzpaństwowych sił perskich.
Aszraf Chan powstrzymał najazd wojsk rosyjskich i tureckich. Wojska osmańskie zostały pokonane w bitwie pod Kirman-shah, gdy znajdowały się już na drodze do podbicia stolicy kraju Isfahanu. Doprowadziło to do negocjacji pokojowych z Wysoką Portą, które jednak zostały szybko przerwane, kiedy ambasador Aszrafa zaczął naciskać, by władcę perskiego ogłoszono kalifem Wschodu. Sułtan poczuł się urażony. W końcu jednak podpisano traktat pokojowy w Hamadanie we wrześniu 1727.
Ostatecznie, po rebelii Nadir Szaha, w której Persowie pokonali Afgańczyków, w październiku 1729 pod Damghanem, wojska pasztuńskie zaczęły wycofywać się na tereny dzisiejszego Afganistanu. W czasie odwrotu Aszraf został zabity przez nieznanego z imienia Beludża. Najprawdopodobniej morderstwo zostało zlecone przez kuzyna Aszrafa, trzymającego władzę w Kandaharze.
Śmierć Aszraf Chana wyznaczyła kres dynastii Hotaki. Wkrótce jednak miała na stałe ugruntować się państwowość afgańska.

</doc>
<doc id="999583" url="https://pl.wikipedia.org/wiki?curid=999583" title="Félix Candela">
Félix Candela

Félix Candela Outeriño (ur. 27 stycznia 1910 w Madrycie, zm. 7 grudnia 1997 w Durham) – meksykański architekt i inżynier hiszpańskiego pochodzenia.
Candela urodził się i uczył się w Madrycie. Do 1935 studiował tam z zakresu nauk przyrodniczych i architektury. W latach 1936–1939 walczył w wojnie domowej w Hiszpanii. W 1939 został internowany w Perpignan. Jako przeciwnik generała Francesco Franco, musiał emigrować do Meksyku. 13 czerwca przybył do Veracruz. W Meksyku rozpoczął swoją karierę.
Félix Candela był twórcą hypar (paraboloida hiperboliczna), cienkościennych łupinowych konstrukcji z żelbetu o powierzchni zakrzywionej w dwóch płaszczyznach.

</doc>
<doc id="999588" url="https://pl.wikipedia.org/wiki?curid=999588" title="Chris Van Hollen">
Chris Van Hollen

Christopher „Chris” Van Hollen, Jr. (ur. 10 stycznia 1959 w Karaczi w Pakistanie) – amerykański polityk, członek Partii Demokratycznej. W latach 2003-2017 był przedstawicielem ósmego okręgu wyborczego w stanie Maryland w Izbie Reprezentantów Stanów Zjednoczonych. Od 2017 jest Senatorem Stanów Zjednoczonych 3. klasy z Maryland.

</doc>
<doc id="999595" url="https://pl.wikipedia.org/wiki?curid=999595" title="Saint Andrew (Grenada)">
Saint Andrew (Grenada)

Saint Andrew jest największą parafią Grenady. Jej stolicą jest Grenville.

</doc>
<doc id="999601" url="https://pl.wikipedia.org/wiki?curid=999601" title="Mięsień mostkowo-gnykowy">
Mięsień mostkowo-gnykowy

Mięsień mostkowo-gnykowy () – parzysty mięsień szyi, należący do grupy mięśni podgnykowych. Swoim działaniem obniża lub ustala kość gnykową, w nieznacznym zakresie może pełnić rolę mięśnia wdechowego.
Przyczepia się do rękojeści mostka, końca mostkowego obojczyka, a także pomiędzy tymi kośćmi, na torebce stawu mostkowo-obojczykowego. Końcowy przyczep znajduje się na kości gnykowej. Mięsień leży do przodu od mięśni: mostkowo-tarczowego i tarczowo-gnykowego.
Unaczyniony od tętnic tarczowych: dolnej i górnej, unerwiony poprzez pętlę szyjną.

</doc>
<doc id="999603" url="https://pl.wikipedia.org/wiki?curid=999603" title="Ludowe Zespoły Sportowe">
Ludowe Zespoły Sportowe

Ludowe Zespoły Sportowe – polskie zrzeszenie grupujące kluby sportowe działające w małych miejscowościach, głównie na wsiach. Statutowym celem LZS jest upowszechnianie i rozwijanie kultury fizycznej i sportu. LZS jest członkiem ISCA – Międzynarodowego Stowarzyszenia Sportu i Kultury.
Historia.
Pierwszy LZS założono w 1946 we wsi Czarnowąsy w dzisiejszym województwie opolskim. Początkowo LZS podlegał Inspektoratowi Wychowania Fizycznego i Sportu przy Zarządzie Głównym Związku „Samopomoc Chłopska”. Jeszcze przed 1950 w wyniku szybkiego rozwoju ruchu Ludowych Zespołów Sportowych utworzono struktury wojewódzkie i powiatowe. Przy Samopomocy Chłopskiej natomiast istniały rady sportu wiejskiego. Ówczesny regulamin LZS tak definiował cele organizacji: LZS podjęły ścisłą współpracę ze Związkiem Młodzieży Wiejskiej.
W 1976 zrzeszenie LZS zostało odznaczone Orderem Sztandaru Pracy II klasy.
Współczesność.
Dziś struktury organizacyjne LZS nie działają już tylko na terenach wiejskich. W małych, średnich i dużych miastach Polski działają kluby zrzeszone w LZS. Obecnie struktura organizacyjna zaczyna się na Gminnym Zrzeszeniu LZS przez powiatowe, wojewódzkie a skończywszy na szczeblu ogólnopolskim. LZS jest organizatorem wielu imprez sportowych dla niepełnosprawnych.
LZS posiada Centralny Ośrodek Szkolenia w Mielnie oraz 4 ośrodki szkoleniowo-wypoczynkowe: w Ręcznie (woj. łódzkie), Opolu, Nowej Bystrzycy i Pile.
Organem prasowym zrzeszenia LZS są „Wiadomości Sportowe”.

</doc>
<doc id="999605" url="https://pl.wikipedia.org/wiki?curid=999605" title="Saint John (Grenada)">
Saint John (Grenada)

Saint John jest jedną z parafii Grenady. Jej stolicą jest Gouyave. Główną gałęzią gospodarki parafii jest rybołówstwo.

</doc>
<doc id="999607" url="https://pl.wikipedia.org/wiki?curid=999607" title="Mięsień tarczowo-gnykowy">
Mięsień tarczowo-gnykowy

Mięsień tarczowo-gnykowy () – jeden z mięśni szyi, parzysty, należący do grupy mięśni podgnykowych. W zależności od napięcia innych mięśni albo unosi chrząstkę tarczowatą krtani, albo obniża kość gnykową.
Rozpięty między kresą skośną chrząstki tarczowatej a kością gnykową (przyczepia się bardziej z boku niż mięśnie: mostkowo-gnykowy i łopatkowo-gnykowy).
Unaczyniony od tętnic tarczowych: dolnej i górnej, unerwiony poprzez pętlę szyjną i nerw podjęzykowy.

</doc>
<doc id="999608" url="https://pl.wikipedia.org/wiki?curid=999608" title="Hymn Santa Catarina">
Hymn Santa Catarina

Hino do Estado de Santa Catarina jest hymnem Santa Catarina. Autorem tekstu jest Horário Nunes, a autorem muzyki jest José Brazilício de Souza.

</doc>
<doc id="999609" url="https://pl.wikipedia.org/wiki?curid=999609" title="LZS">
LZS

LZS – rozszerzenie do programu LHA i algorytmu bezstratnej kompresji danych stworzony przez Haruyasu Yoshizakiego. Inne rozszerzenia: .LHW .LZH .LZW

</doc>
<doc id="999610" url="https://pl.wikipedia.org/wiki?curid=999610" title="Mięsień mostkowo-tarczowy">
Mięsień mostkowo-tarczowy

Mięsień mostkowo-tarczowy () – jeden z mięśni szyi, parzysty, należący do grupy mięśni podgnykowych. Obniża lub ustala kość gnykową, może pełnić rolę mięśnia wdechowego.
Jego przyczepy stanowią: rękojeść mostka i pierwsza chrząstka żebrowa, a także kresa skośna chrząstki tarczowatej krtani. Podobnie jak mięsień tarczowo-gnykowy leży do tyłu od mięśnia mostkowo-gnykowego, i jest mięśniem o bardzo niewielkiej grubości.
Unaczyniony od tętnic tarczowych: dolnej i górnej, unerwiony poprzez pętlę szyjną.

</doc>
<doc id="999611" url="https://pl.wikipedia.org/wiki?curid=999611" title="Kłykciny Buschkego i Löwensteina">
Kłykciny Buschkego i Löwensteina



</doc>
<doc id="999615" url="https://pl.wikipedia.org/wiki?curid=999615" title="I'm in Love with My Car">
I'm in Love with My Car



</doc>
<doc id="999617" url="https://pl.wikipedia.org/wiki?curid=999617" title="USS Connecticut (BB-18)">
USS Connecticut (BB-18)

USS „Connecticut” (BB-18) – amerykański pancernik, okręt główny swojego typu, przedstawiciel ostatniego typu amerykańskich pancerników określanych mianem przeddrednotów.
Stępkę okrętu położono 10 marca 1903, a chrzest okrętu odbył się 29 września 1904 roku. Matką chrzestną była pani A. Welles – wnuczka Gideona Wellesa, Sekretarza Marynarki podczas wojny secesyjnej. Okręt wszedł do służby 29 września 1906 roku z komandorem Wiliamem Swiftem jako dowódcą.
Okręt w swoją pierwszą misję popłynął na Kubę w styczniu 1907, ale został natychmiast odwołany do Nowego Jorku po wybuchu wśród załogi epidemii duru brzusznego. Po ponownym wyjściu w rejs pancernik wszedł na mieliznę w pobliżu Culebry (Portoryko). Według gazety „The Washington Post”, kapitan wbrew radom nawigatora przeszedł ze złej strony boi nawigacyjnej co spowodowało wejście na mieliznę. Po dołączeniu do amerykańskiej Floty Atlantyckiej 16 kwietnia 1907 „Connecticut” został okrętem flagowym. Tego samego miesiąca uczestniczył w Prezydenckim Przeglądzie Floty i innych imprezach związanych z Ekspozycją Jamestown.
16 grudnia 1907, będąc stale okrętem flagowym, pancernik popłynął z Hampton Roads w rejs zespołowy dookoła świata (nazwany później rejsem Wielkiej Białej Floty). 8 maja 1908 Flota Atlantycka dołączyła do Floty Pacyficznej w Zatoce San Francisco i obie zostały poddane przeglądowi dokonanemu przez Sekretarza Marynarki. Następnie połączone floty razem popłynęły dalej (z pancernikiem „Connecticut” jako okrętem flagowym) dookoła świata pokazując światu siłę amerykańskiej marynarki. Flota wróciła do Hampton Roads 22 lutego 1909.
Służąc dalej jako okręt flagowy Floty Atlantyckiej do 1912 pancernik podróżował w pobliżu wschodniego USA i po Morzu Karaibskim podejmując rejsy ćwiczebne i uczestnicząc w różnego rodzaju uroczystościach. Pomiędzy 2 listopada 1910 a 17 marca 1911 okręt odbył długą podróż po europejskich wodach. Pomiędzy 1913 a 1915 „Connecticut” służył w Czwartym Dywizjonie Floty Atlantyckiej, zwykle jako okręt flagowy. Poza krótkim rejsem na Morze Śródziemne w październiku i listopadzie 1913, pancernik służył na Karaibach chroniąc amerykańskich obywateli i interesów kraju w czasie niepokojów społecznych w Meksyku i na Haiti.
Po naprawach i tymczasowej służbie jako okręt koszarowy dla młodych marynarzy w stoczni filadelfijskiej w 1916 „Connecticut” wrócił do normalnej służby 3 października 1916 jako okręt flagowy Piątej Dywizji Floty Pancerników Floty Atlantyckiej ("Fifth Division, Battleship Force, Atlantic Fleet"). Nadal operował na wodach położonych w pobliżu wschodniego wybrzeża USA i na Karaibach do momentu przystąpienia USA do I wojny światowej. W czasie tego konfliktu okręt bazował w York River w stanie Wirginia i odbywał ćwiczenia w Zatoce Chesapeake. Okręt służył do trenowania kadetów i obsady dział dla floty handlowej. Pod koniec wojny okręt służył jako transportowiec. Pomiędzy 6 stycznia a 22 czerwca 1919 odbył cztery podróże z żołnierzami wracającymi z Francji. 23 czerwca ponownie zmieniono przydział okrętu i pancernik ponownie stał się okrętem flagowym – tym razem 2 Dywizjonu Pancerników ("Battleship Squadron 2") Floty Atlantyckiej.
W lecie 1920 „Connecticut” popłynął na Karaiby i na Zachodnie Wybrzeże USA zabierając w rejs kadetów i uczestników rezerwy. Następne lato spędził na podobnym rejsie – tym razem na wodach europejskich. Po powrocie do Filadelfii 21 sierpnia 1921 okręt został przydzielony jako okręt flagowy do Floty Pacyfiku. Dotarł do San Pedro w Kalifornii 28 października, a podczas rejsu w czasie następnego roku wziął udział w ćwiczeniach. Pancernik wszedł do Puget Sound Navy Yard 16 grudnia 1922 i został tam wycofany ze służby 1 marca 1923. Okręt sprzedano na złom 1 listopada 1923 zgodnie z ustaleniami traktatu waszyngtońskiego.

</doc>
<doc id="999624" url="https://pl.wikipedia.org/wiki?curid=999624" title="Mięsień łopatkowo-gnykowy">
Mięsień łopatkowo-gnykowy

Mięsień łopatkowo-gnykowy () – jeden z mięśni szyi człowieka, parzysty i składający się z dwóch brzuśców, należący do grupy mięśni podgnykowych. Razem z innymi mięśniami podgnykowymi swoim działaniem obniża lub ustala kość gnykową.
Rozpoczyna się na górnym brzegu łopatki i więzadle poprzecznym łopatki, u góry zaś na trzonie kości gnykowej. Blaszka przedtchawicza powięzi szyi sięga bocznie do brzegów tego mięśnia, zawijając się na nim – toteż kurcząc się napina on tę blaszkę, przez co zmniejsza jej nacisk na żyłę szyjną wewnętrzną. Mięsień posiada dwa brzuśce, górny i dolny (), rozdzielone ścięgnem pośrednim (). Ścięgno to przechodzi do tyłu za mięśniem mostkowo-obojczykowo-sutkowym. Brzusiec dolny mięśnia łopatkowo-gnykowego dzieli trójkąt boczny szyi na trójkąt łopatkowo-obojczykowy i trójkąt łopatkowo-czworoboczny.
Unaczyniony od tętnic tarczowych: dolnej i górnej, unerwiony poprzez pętlę szyjną.

</doc>
<doc id="999627" url="https://pl.wikipedia.org/wiki?curid=999627" title="Franciszek Krajowski">
Franciszek Krajowski

Franciszek Krajowski, właśc. František Králíček (ur. 30 września 1861 w Waleszynie, zm. 22 listopada 1932 w Brześciu nad Bugiem) – generał major cesarskiej i królewskiej armii oraz generał dywizji Wojska Polskiego, pochodzenia czeskiego. Odznaczony Orderem Virtuti Militari.
Życiorys.
Urodził się 30 września 1861 w czeskim Weleszynie. Był synem Wacława i Katarzyny Werwiček. Podjął naukę w Szkole Kadetów Piechoty w Łobzowie. Potem został absolwentem Akademii Sztabu Generalnego w Wiedniu. Od 1883 jako zawodowy oficer służył w jednostkach piechoty armii austro-węgierskiej. W randze majora pełnił funkcję dowódcy batalionu 45 pułku piechoty Austro-Węgier w Sanoku. Pierwotnie miał zostać przeniesiony do Przemyśla, jednak ostatecznie od 1912 nadal służył w Sanoku. W maju 1912 został awansowany do stopnia podpułkownika.
Podczas I wojny światowej – w latach 1914–1915 – dowodził 18 pułkiem Landsturmu w obronie Twierdzy Przemyśl. Po jej kapitulacji dostał się do niewoli rosyjskiej. Uwolniony w wyniku działań rewolucji lutowej 1917, powrócił do służby i objął dowództwo brygady piechoty. 12 czerwca 1918 awansował do stopnia generała majora ze starszeństwem z dniem 1 maja 1918.
Po rozpadzie monarchii habsburskiej w listopadzie 1918 zgłosił się do Wojska Polskiego. Został wyznaczony na stanowisko dowódcy VII Brygady Piechoty w 4 Dywizji Piechoty. 20 września 1919, po uzyskaniu zezwolenia Namiestnictwa Galicyjskiego, w ewidencji wojskowej zmieniono mu nazwisko rodowe „Kraliczek” na „Krajowski”.
Uczestniczył w wojnach – polsko-ukraińskiej i polsko-bolszewickiej, dowodząc Grupą gen. Bonnina oraz grupą operacyjną swojego imienia (przeformowaną następnie w 18 Dywizję Piechoty) w bitwach pod Brodami i rejonie Modlina, bojach nad Wkrą, a następnie w działaniach pościgowych na Polesiu i Wołyniu.
Został zweryfikowany w stopniu generała dywizji ze starszeństwem z czerwca 1919. W 1921 objął dowództwo Okręgu Korpusu Nr IX w Brześciu nad Bugiem. Z dn. 1 listopada 1922 został zwolniony ze stanowiska dowódcy DOK IX, a z dn. 1 stycznia 1923 – przeniesiony w stan spoczynku. Po zakończeniu służby pozostał w Brześciu. Tam zmarł 22 listopada 1932.
3 marca 1894 poślubił w Sanoku Teodozję Janeczek. Jego synem był Wielisław Krajowski.
Upamiętnienie.
29 sierpnia 1920 roku Rada Miasta Mławy nadała Franciszkowi Krajowskiemu honorowe obywatelstwo. W Mławie ustanowiono Ulicę Generała Franciszka Krajowskiego.

</doc>
<doc id="999629" url="https://pl.wikipedia.org/wiki?curid=999629" title="Telewizja Kablowa Toruń">
Telewizja Kablowa Toruń

Telewizja Kablowa Toruń "(TVK Toruń)" - polski operator telewizji kablowej z siedzibą w Toruniu. Oferuje abonentom dostęp do telewizji cyfrowej, usługi telefonii stacjonarnej, szerokopasmowy dostęp do Internetu, internet mobilny oraz telefonia komórkowa. 
Powstała w 1992 roku na bazie telewizji kablowej spółdzielni mieszkaniowych "Kopernik" i Młodzieżowej Spółdzielni Mieszkaniowej.
W 2013 roku posiadała 24 450 abonentów.

</doc>
<doc id="999631" url="https://pl.wikipedia.org/wiki?curid=999631" title="I ty możesz zostać bohaterem">
I ty możesz zostać bohaterem

I ty możesz zostać bohaterem (ang. "Everyone’s Hero", 2006) – kanadyjsko-amerykański film animowany. Yankee Irving, nastoletni fan baseballu, wyrusza w poszukiwanie zaginionego kija Babe’a Rutha – gwiazdy New York Yankees. Pomysł filmu został oparty na opowiadaniu Howarda Jonasa, natomiast jego realizacji podjął się Christopher Reeve.
Wersja polska.
Wersja polska: Sun Studio Polska
Reżyseria: Marek Robaczewski
Dialogi polskie: Tomasz Robaczewski
Dźwięk i montaż: Ilona Czech-Kłoczewska
W wersji polskiej wystąpili:

</doc>
<doc id="999636" url="https://pl.wikipedia.org/wiki?curid=999636" title="GeForce 8600 GTS">
GeForce 8600 GTS



</doc>
<doc id="999637" url="https://pl.wikipedia.org/wiki?curid=999637" title="Felix Candela">
Felix Candela



</doc>
<doc id="999641" url="https://pl.wikipedia.org/wiki?curid=999641" title="Stowarzyszenie Łemków">
Stowarzyszenie Łemków

Stowarzyszenie Łemków – łemkowska organizacja społeczna, założona w Legnicy 15 marca 1989, a zarejestrowana 7 kwietnia 1989, należąca do Światowej Rady Rusinów. Pierwsza łemkowska organizacja społeczna powstała po demokratyzacji systemu politycznego w Polsce.
Prezesem Stowarzyszenia Łemków jest od początku jego istnienia Andrzej Kopcza.
Teren działania.
Organizacja prowadzi działalność w skupiskach łemkowskich w całej Polsce, główna działalność skoncentrowana jest jednak na zachodzie kraju. Koła stowarzyszenia znajdują się na terenach województw lubuskiego, dolnośląskiego oraz małopolskiego.
Cele stowarzyszenia.
Do celów stowarzyszenia należą:
Formy aktywności.
Podstawową formą aktywności od początku działania stowarzyszenia było organizowanie lekcji języka łemkowskiego. Pierwsze takie lekcje odbyły się w roku szkolnym 1991/1992 w szkole w Uściu Gorlickim. Stowarzyszenie angażuje się w przygotowywanie programów nauczania języka łemkowskiego oraz odpowiednich podręczników szkolnych. Stowarzyszenie było także inicjatorem stworzenia kierunku filologia rosyjska z językiem rusińsko-łemkowskim na Akademii Pedagogicznej w Krakowie.
Stowarzyszenie prowadzi również działalność wydawniczą. Wydaje dwumiesięcznik „Besida”, będący organem Zarządu Głównego Stowarzyszenia. Czasopismo zamieszcza materiały w języku łemkowskim i polskim, od 1995 zawiera także dodatek dla dzieci i młodzieży „Łemkiwska Łastiwoczka”. Oprócz „Besidy” publikowany jest również „Łemkiwskij Ricznik” (dawniej pod nazwą „Łemkiwskij Kalendar”). Stowarzyszenie wydało kilkadziesiąt pozycji książkowych.
W 1989 powołano Teatr Stowarzyszenia Łemków. Koło Stowarzyszenia w Przemkowie prowadzi dziecięcy zespół „Łastiwoczka”.
Stowarzyszenie Łemków organizuje kilka imprez cyklicznych, spośród których największą jest "Łemkowska Watra na Obczyźnie".

</doc>
<doc id="999643" url="https://pl.wikipedia.org/wiki?curid=999643" title="Liege-Guillemins">
Liege-Guillemins



</doc>
<doc id="999644" url="https://pl.wikipedia.org/wiki?curid=999644" title="Loredana Berte">
Loredana Berte



</doc>
<doc id="999647" url="https://pl.wikipedia.org/wiki?curid=999647" title="Bharatpur">
Bharatpur

Bharatpur (hindi:भरतपुर) – założone w 1733 miasto w Radżastanie w zachodnich Indiach. Stolica dystryktu Bharatpur. Liczy około 252 tysiące mieszkańców (2011).
Największą atrakcją związaną z miastem jest położony na jego obrzeżach Park Narodowy Keoladeo, który został wpisany na Listę światowego dziedzictwa UNESCO.

</doc>
<doc id="999651" url="https://pl.wikipedia.org/wiki?curid=999651" title="Vic Snyder">
Vic Snyder

Victor F. (Vic) Snyder (ur. 27 września 1947) – amerykański polityk, członek Partii Demokratycznej.
W latach 1997-2011 przez siedem kolejnych dwuletnich kadencji Kongresu Stanów Zjednoczonych był przedstawicielem drugiego okręgu wyborczego w stanie Arkansas w Izbie Reprezentantów Stanów Zjednoczonych.

</doc>
<doc id="999658" url="https://pl.wikipedia.org/wiki?curid=999658" title="Mieloperoksydaza">
Mieloperoksydaza

Mieloperoksydaza (EC 1.11.1.7, ang. "myeloperoxidase", "MPO") – enzym należący do peroksydaz, który katalizuje reakcje powstawania kwasu podchlorawego, związku chemicznego o silnych właściwościach bakteriobójczych i przeciwwirusowych.
Mieloperoksydaza jest białkowym heterotetramerem o masie cząst. 140 kDa, w jego skład wchodzi zawierający atom żelaza hem, od którego zależy zielonkawa barwa wydzielin bogatych w neutrofile (ropa, plwocina itp.).
Aktywność mieloperoksydazy występuje w: ziarnistościach granulocytów obojętnochłonnych, granulocytów kwasochłonnych oraz monocytach i jest uwalniana w przebiegu reakcji zapalnych. Nie występuje ona w pozostałych komórkach krwi obwodowej i szpiku. 
Diagnostyczne badanie kliniczne na zawartość MPO komórek ma znaczenie przy wykrywaniu i klasyfikacji ostrych białaczek. 
Uważa się, że mieloperoksydaza odgrywa rolę w zapoczątkowywaniu i powstawaniu niektórych chorób układu krążenia, między innymi przez zwiększanie oksydacji LDL i przyspieszenie aterogenezy.
Podwyższony poziom tego enzymu jest czynnikiem ryzyka wystąpienia ostrego zespołu wieńcowego.

</doc>
<doc id="999660" url="https://pl.wikipedia.org/wiki?curid=999660" title="Społeczność Chrześcijańska Północ w Warszawie">
Społeczność Chrześcijańska Północ w Warszawie

Społeczność Chrześcijańska Północ w Warszawie – jedna ze wspólnot Kościoła Chrystusowego w RP działających w Warszawie. Pastorem przełożonym kościoła jest Krzysztof Zaręba.
Nabożeństwa oraz inne spotkania Społeczności odbywają są w budynku kościoła, znajdującym się przy ulicy Elektronowej 10 na warszawskiej Białołęce. Dodatkowo prowadzone są także grupy domowe. W 2020 wspólnota skupiała około 1200 wiernych.
Historia.
W 2001 powstała inicjatywa pastora Andrzeja Bajeńskiego ze Społeczności Chrześcijańskiej Puławska w Warszawie, prowadzącej dwa nabożeństwa niedzielne w kaplicy przy ul. Puławskiej, aby wprowadzić trzecie nabożeństwo, które miało się jednak odbywać na terenie prawobrzeżnej części miasta dla zamieszkałych tam wiernych. Do realizacji tego zadania wyznaczono pastora Krzysztofa Zarębę, który 8 marca 2001 rozpoczął organizowanie nieregularnych spotkań w sali hotelu „Pod Grotem” położonego na Żeraniu, w których brało udział około 30 wiernych.
Regularne nabożeństwa na Żeraniu zaczęto prowadzić od 28 października 2001 w sali konferencyjnej Daewoo-FSO, na które uczęszczało około 100 osób. W związku z faktem, że posługi te były organizowane jako trzecie nabożeństwo zboru przy ul. Puławskiej, postanowiono, że podczas wszystkich nabożeństw społeczności będzie głoszone takie samo kazanie. Kaznodzieja wygłaszał więc je o godz. 9.30 w kaplicy przy ul. Puławskiej, następnie udawał się na nabożeństwo o 10:30 na Żeraniu, a później powracał na drugie nabożeństwo przy ul. Puławskiej o 11:30. Sytuacja ta stanowiła duży problem organizacyjny. Na jesieni 2002 prowadzenie nabożeństw przeniesiono do pomieszczeń centrum „Baccar” przy ul. Jagiellońskiej 73.
O usamodzielnieniu się SCh Północ jako niezależnej jednostki Wspólnoty Kościołów Chrystusowych w RP postanowiono podczas zebrania członków zboru 4 stycznia 2004, kiedy SCh Północ skupiała 80 wiernych, a w jej nabożeństwach uczestniczyło około 160 osób. Pastorem przełożonym społeczności mianowano Krzysztofa Zarębę. Decyzja ta została zatwierdzona przez Radę Krajową i Doroczną Konferencję Wspólnoty Kościołów Chrystusowych w RP w lipcu 2004, a faktyczną samodzielność wspólnota uzyskała we wrześniu 2004, po zakończeniu procesu reorganizacyjnego zboru. 19 września 2004 miało miejsce oficjalne wprowadzenie w urząd nowych pastorów przełożonych Społeczności Chrześcijańskiej Północ oraz Społeczności Chrześcijańskiej Puławska.
W październiku 2006 spotkania rozpoczęto prowadzić w wynajętym lokalu położonym w budynku Zespołu Szkół Zawodowych Fabryki Samochodów Osobowych przy ul. Jagiellońskiej 71, który został dostosowany przez Kościół do jego potrzeb. Sala nabożeństw posiadała 400 miejsc siedzących.
W 2011 SCh Północ powołała stuosobową grupę, która razem z pastorem Markiem Sobótką dała początek Społeczności Chrześcijańskiej Południe w Warszawie.
Z powodu zmiany właściciela budynku szkoły, Kościół spotykał się tam do czerwca 2013. Wówczas przez społeczność został wynajęty dawny budynek dydaktyczny Akademii Finansów przy ul. Elektronowej 10, w którym pierwsze nabożeństwo miało miejsce 23 czerwca 2013. Obiekt ten został zakupiony przez SCh Północ w październiku 2014. W dawnej hali sportowej została utworzona kaplica posiadająca około 1000 miejsc siedzących, w budynku urządzono też trzy aule, pięć sal wykładowych, kawiarenkę oraz pomieszczenia sanitarne.
W 2016 ze Społeczności Chrześcijańska Północ została wydzielona Społeczność Chrześcijańska Zachód, która rozpoczęła działalność na Bemowie. W 2016 liczba członków SCh Północ wynosiła około 800 osób.
Działalność.
Prowadzone są cztery nabożeństwa niedzielne – o godz. 10:00, 12:00, nabożeństwo rosyjskojęzyczne o 14:30 oraz skierowane do młodych dorosłych nabożeństwo "Plusminus" o godz. 17:00. Podczas kazań mają miejsce również nabożeństwa "Kościoła Dziecięcego", a zajęcia te odbywają się w ramach działającego przy zborze punktu katechetycznego.
Działają grupy domowe, odbywają się też spotkania młodzieżowe "Delajts". Do par i małżeństw skierowane są spotkania "Razem we dwoje", w ramach których prowadzone są warsztaty, kursy, konferencje i obozy. Rodzice nastolatków spotykają się też na przeznaczonych dla tej grupy warsztatach i szkoleniach. Do kobiet skierowane są spotkania "Kobiecy piątek", "Kobiety wokół Słowa" oraz "Wokół kobiety".
Odbywają się także spotkania "Powołani do wolności" i "Kairos". Prowadzone są kursy Alpha dla osób zainteresowanych wiarą chrześcijańską oraz spotkania "Fundamenty walki duchowej", związane ze służbą uwolnienia, jak również przygotowanie do chrztu oraz warsztaty "reDefinicje".
Przy zborze działa Służba Mesjańska, prowadząca spotkania szabatowe.
W ramach "Kościoła Online" odbywa się transmisja internetowa nabożeństw, w trakcie której prowadzony jest czat. Po transmisji porannego nabożeństwa mają miejsce spotkania internetowe "Witaj Online". Działa Ściana Modlitwy oraz spotkania grup domowych online. Prowadzona jest także grupa na portalu Facebook. "Kościół Online" współpracuje z platformą "szukajacboga.pl". Przed rozpoczęciem transmisji nabożeństwa o godz. 10:00 na platformie Youtube emitowane jest "PreNabo", program o charakterze informacyjnym, natomiast po zakończeniu nabożeństwa nadawana jest "Kawiarenka", podczas której prowadzone są wywiady z zaproszonymi gośćmi. Ukazuje się również podcast "Wierzę więc wątpię".
Społeczność Chrześcijańska „Północ” angażuje się także w działalność misyjną i charytatywną.

</doc>
<doc id="999662" url="https://pl.wikipedia.org/wiki?curid=999662" title="No Way Back/Cold Day in the Sun">
No Way Back/Cold Day in the Sun

No Way Back/Cold Day in the Sun – czwarty singel zespołu Foo Fighters z albumu In Your Honor. Został wydany 14 marca 2006.

</doc>
<doc id="999663" url="https://pl.wikipedia.org/wiki?curid=999663" title="Marion Berry">
Marion Berry

Robert Marion Berry (ur. 27 sierpnia 1942) – amerykański polityk, członek Partii Demokratycznej.
W latach 1997-2011 przez siedem kolejnych dwuletnich kadencji Kongresu Stanów Zjednoczonych był przedstawicielem pierwszego okręgu wyborczego w stanie Arkansas w Izbie Reprezentantów Stanów Zjednoczonych.

</doc>
<doc id="999665" url="https://pl.wikipedia.org/wiki?curid=999665" title="Pontós">
Pontós

Pontós – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 13,62 km². Zgodnie z danymi INE, w 2005 roku liczba ludności wynosiła 229, a gęstość zaludnienia 16,81 osoby/km². Wysokość bezwzględna gminy równa jest 94 metry.
Miejscowości.
W skład gminy wchodzą dwie miejscowości, w tym miejscowość gminna o tej samej nazwie:

</doc>
<doc id="999666" url="https://pl.wikipedia.org/wiki?curid=999666" title="Romanyà d'Empordà">
Romanyà d'Empordà

Romanyà d'Empordà – miejscowość w Hiszpanii, w Katalonii, w prowincji Girona, w comarce Alt Emporda, w gminie Pontós.
Według danych INE z 2005 roku miejscowość zamieszkiwało 28 osób.

</doc>
<doc id="999667" url="https://pl.wikipedia.org/wiki?curid=999667" title="Mike Ross">
Mike Ross

Mike Ross, właśc. Michael Avery Ross (ur. 1 września 1961) – amerykański polityk, członek Partii Demokratycznej. W latach 2001-2013 był przedstawicielem czwartego okręgu wyborczego w stanie Arkansas do Izby Reprezentantów Stanów Zjednoczonych.

</doc>
<doc id="999668" url="https://pl.wikipedia.org/wiki?curid=999668" title="Windyki">
Windyki



</doc>
<doc id="999670" url="https://pl.wikipedia.org/wiki?curid=999670" title="Włodzimierz Przemyślida">
Włodzimierz Przemyślida

Włodzimierz Przemyślida (ur. 1145, zm. 10 grudnia przed 1200) – książę ołomuniecki od 1189 r. do śmierci.
Włodzimierz był synem Ottona III Detleba i Durancji. Po objęciu czeskiego tronu w 1189 r. książę Konrad II Otto odwołał z wygnania swoich krewnych. Po powrocie Włodzimierz i jego brat Brzetysław otrzymali dzielnicę ołomuniecką.
Według jednej z teorii był ojcem Ludmiły, żony Mieszka Plątonogiego.

</doc>
<doc id="999671" url="https://pl.wikipedia.org/wiki?curid=999671" title="Loda Niemirzanka">
Loda Niemirzanka

Loda Niemirzanka, primo voto Kopczyńska secundo voto Kauzik; właśc. Leokadia Franciszka Niemira (ur. 23 listopada 1906 w Pruszkowie, zm. 14 sierpnia 1984 w Londynie) – polska tancerka, aktorka filmowa i teatralna, żołnierz Armii Krajowej.
Życiorys.
Była córką piekarza Franciszka Fabiana Niemiry oraz Ludwiki ze Szmidtów. Jej rodzice pobrali się w 1902 roku w Warszawie. Została ochrzczona 25 grudnia 1906 roku w kościele parafialnym w Żbikowie (obecnie dzielnica Pruszkowa). Jej dziadek Ludwik Schmidt, ewangelik, pochodził z Płocka. Uczęszczała do szkoły baletowej i gimnazjum w Warszawie. Już w roku 1924 występowała jako tancerka baletowa w Teatrze Wielkim w Wilnie. Następnie grała w Łodzi, w Teatrze Miejskim i Teatrze Popularnym. W latach 30. zaczęła występować w warszawskich kabaretach i teatrach rewiowych, a jednocześnie zaczęła karierę filmową.
Po II wojnie światowej wyemigrowała do Anglii. Prochy sprowadzono do Polski i złożono na wojskowych Powązkach w grobie syna. 
Życie prywatne.
Pierwszym mężem był Stefan Kopczyński, z którym miała syna Stefana Romana Jerzego Kopczyńskiego (1926–1944). Drugi mąż, Stanisław Kauzik ps. Dołęga-Modrzewski, był politykiem i prawnikiem.

</doc>
<doc id="999673" url="https://pl.wikipedia.org/wiki?curid=999673" title="Znamiona czynu zabronionego">
Znamiona czynu zabronionego



</doc>
<doc id="999674" url="https://pl.wikipedia.org/wiki?curid=999674" title="Windyki (województwo warmińsko-mazurskie)">
Windyki (województwo warmińsko-mazurskie)

Windyki – wieś w Polsce, położona w województwie warmińsko-mazurskim, w powiecie iławskim, w gminie Iława.
W latach 1975–1998 Windyki należały administracyjnie do województwa olsztyńskiego.
Przed 2023 r. miejscowość była częścią wsi Wola Kamieńska.
Windyki położone są na północnym brzegu jeziora Łabędź.

</doc>
<doc id="999675" url="https://pl.wikipedia.org/wiki?curid=999675" title="Podmiotowość prawna">
Podmiotowość prawna



</doc>
<doc id="999677" url="https://pl.wikipedia.org/wiki?curid=999677" title="Brzetysław (książę ołomuniecki)">
Brzetysław (książę ołomuniecki)

Brzetysław (zm. przed 1201) – książę ołomuniecki od 1189 r. do śmierci.
Brzetysław był synem Ottona III Detleba i Durancji. Po objęciu czeskiego tronu w 1189 r. książę Konrad II Otto odwołał z wygnania swoich krewnych. Po powrocie Brzetysław i jego brat Włodzimierz otrzymali dzielnicę ołomuniecką.
Brzetysław z nieznaną z imienia żoną miał syna Sifrida.

</doc>
<doc id="999678" url="https://pl.wikipedia.org/wiki?curid=999678" title="Lex specialis">
Lex specialis



</doc>
<doc id="999680" url="https://pl.wikipedia.org/wiki?curid=999680" title="Eggolsheim">
Eggolsheim

Eggolsheim – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim. Leży w Szwajcarii Frankońskiej, nad rzeką Regnitz i Kanałem Ren-Men-Dunaj, przy autostradzie A73 i linii kolejowej Norymberga – Lipsk.
Gmina położona jest ok. 5 km na północ od Forchheimu i ok. 18 km na południowy wschód od Bamberga.
Dzielnice.
W skład gminy wchodzą następujące dzielnice: 

</doc>
<doc id="999682" url="https://pl.wikipedia.org/wiki?curid=999682" title="Zapalenie migdałków podniebiennych">
Zapalenie migdałków podniebiennych



</doc>
<doc id="999683" url="https://pl.wikipedia.org/wiki?curid=999683" title="Oddychanie Kussmaula">
Oddychanie Kussmaula



</doc>
<doc id="999688" url="https://pl.wikipedia.org/wiki?curid=999688" title="Anemia sierpowatokrwinkowa">
Anemia sierpowatokrwinkowa



</doc>
<doc id="999689" url="https://pl.wikipedia.org/wiki?curid=999689" title="Zespół Landaua i Kleffnera">
Zespół Landaua i Kleffnera



</doc>
<doc id="999690" url="https://pl.wikipedia.org/wiki?curid=999690" title="Peter Welch">
Peter Welch

Peter F. Welch (ur. 2 maja 1947 w Springfield) – amerykański polityk, członek Partii Demokratycznej. W latach 2007–2023 był przedstawicielem stanu Vermont w Izbie Reprezentantów Stanów Zjednoczonych. Od 2023 Senator Stanów Zjednoczonych

</doc>
<doc id="999691" url="https://pl.wikipedia.org/wiki?curid=999691" title="Zespół Peutza i Jeghersa">
Zespół Peutza i Jeghersa



</doc>
<doc id="999694" url="https://pl.wikipedia.org/wiki?curid=999694" title="Hips Don’t Lie">
Hips Don’t Lie

Hips Don’t Lie – piosenka Kolumbijki Shakiry, wydana w 2006 roku na singlu pochodzącym z albumu "Oral Fixation Vol. 2". Utwór nagrali Shakira i Wyclef Jean, którzy śpiewali w języku angielskim, choć niektóre fragmenty nagrano w języku hiszpańskim. Kompozycja wzorowana była na utworze „Dance Like This” nagranym przez Jeana i Claudette Ortiz, który wykorzystano w ścieżce dźwiękowej do filmu "Dirty Dancing 2".

</doc>
<doc id="999698" url="https://pl.wikipedia.org/wiki?curid=999698" title="Sifrid Przemyślida">
Sifrid Przemyślida

Sifrid (zm. 1227) – ostatni przedstawiciel morawskiej linii Przemyślidów.
Sifrid był synem księcia ołomunieckiego Brzetysława. Po śmierci ojca władzę w dzielnicy ołomunieckiej objął Przemysł Ottokar I, a Sifrid musiał poświęcić się karierze duchownej. W 1220 r. jest wzmiankowany jako kapłan królewski. W 1226 r. został dziekanem kapituły ołomunieckiej. Często krytykował króla i biskupa. Z tym ostatnim popadł w spór. Swoich racji dochodził podczas pobytu w Rzymie.

</doc>
<doc id="999699" url="https://pl.wikipedia.org/wiki?curid=999699" title="Wiesenttal">
Wiesenttal

Wiesenttal – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim. Leży w Szwajcarii Frankońskiej nad rzeką Wiesent, przy drodze B470 i linii kolejowej Gößweinstein – Forchheim.
Gmina położona jest 18 km na północny wschód od Forchheimu, 25 km na południowy zachód od Bayreuth i 40 km na północ od Norymbergi.
Dzielnice.
W skład gminy wchodzą następujące dzielnice: 
Polityka.
Wójtem jest Helmut Taut. Rada gminy składa się z 14 członków:

</doc>
<doc id="999700" url="https://pl.wikipedia.org/wiki?curid=999700" title="Sytuacja prawna i społeczna osób LGBT na Malcie">
Sytuacja prawna i społeczna osób LGBT na Malcie

Prawo a dyskryminacja osób homoseksualnych.
Kontakty homoseksualne zostały zalegalizowane na Malcie w 1973. Wiek osób legalnie dopuszczających się kontaktów homo- i heteroseksualnych jest zrównany i wynosi 18 lat.
Ochrona prawna przed dyskryminacją.
Od 2004 roku w maltańskim prawie istnieją przepisy w pewnym stopniu chroniące przed dyskryminacją na podstawie orientacji seksualnej. Dotyczą one prawa pracy zgodnie ze standardami Unii Europejskiej.
12 czerwca 2012 roku Parlament zmienił kodeks karny w celu zaostrzenia kar za przestępstwa polegające na nienawiści dotyczące orientacji seksualnej lub tożsamości płciowej.
14 kwietnia 2014 roku przez maltański parlament została zatwierdzona ustawa, która ma zmienić konstytucję w celu ochrony przed dyskryminacją ze względu na orientację seksualna i tożsamość płciową. Ustawa została podpisana przez Prezydenta 17 kwietnia 2014 roku.
Uznanie związków osób tej samej płci.
W kwietniu 2014 maltański parlament przegłosował możliwość zawierania związków partnerskich przez pary jednopłciowe, a także możliwość adopcji dzieci przez takie związki. 12 lipca 2017 parlament Malty przegłosował ustawę o równości małżeńskiej umożliwiającą parom jednopłciowym zawieranie małżeństw cywilnych. Zmianę poparła zarówno rządząca Partia Pracy, jak i opozycyjna Partia Narodowa, przeciwko głosował tylko jeden poseł.
Życie osób LGBT w kraju.
Pierwsza manifestacja mniejszości seksualnych ("gay pride parade") w kraju odbyła się w 1996. W kraju istnieje średniej wielkości scena gejowska, jest kilka gejowskich klubów oraz miejsc gay-friendly, a największą organizacją LGBT w kraju jest "Malta Gay Rights Movement".
Według badania opinii publicznej z 2006, 18% Maltańczyków popiera wprowadzenie małżeństw homoseksualnych, a 7% adopcję dzieci przez pary jednopłciowe. Maltańczycy są społeczeństwem w większości katolickim (98% populacji wyznaje tę religię), co oznacza, że wpływ Kościoła katolickiego na negatywne postrzeganie związków jednopłciowych i adopcji dzieci (przez takie związki) jest dość duży. W 2005 wypowiedzi maltańskich biskupów spotkały się z silnym sprzeciwem miejscowych organizacji LGBT. Antyhomoseksualne wypowiedzi padały również w 2000 z ust maltańskich polityków – premiera i wicepremiera.
W 2007 maltański sąd nakazał władzom kraju wydanie i zmianę wszystkich koniecznych dokumentów transseksualnej kobiecie, która chciała wyjść za mąż. Był to pierwszy tego rodzaju wyrok w historii Malty.

</doc>
<doc id="999702" url="https://pl.wikipedia.org/wiki?curid=999702" title="Obwód Nadnotecki">
Obwód Nadnotecki

Obwód Nadnotecki, Dystrykt Nadnotecki ( lub "Netze-Distrikt") – jednostka podziału terytorialnego Królestwa Prus w latach 1775–1807. Utworzona z części ziem zagarniętych I Rzeczypospolitej w czasie I rozbioru, położonych na południe od Prus Królewskich. W jego skład weszła część Wielkopolski i Kujaw z Inowrocławiem, Piłą i Bydgoszczą.
Obwód Nadnotecki był złączony organizacyjnie z Prusami Zachodnimi, które do 1773 r. nazywano Nowymi Prusami. Stolicą obwodu została Bydgoszcz, gdzie w 1775 r. ustanowiono Deputację Kamery Wojenno-Domenalnej, a w 1781 r. Sąd Nadworny, będący sądem apelacyjnym (II instancji) dla całego okręgu.
W 1807 r. obwód przestał istnieć, a większość jego terytorium włączono do departamentu bydgoskiego Księstwa Warszawskiego.
Historia.
Władze pruskie jeszcze przed podpisaniem traktatu rozbiorowego przygotowywały się do wcielenia do swojego państwa obszarów wykraczających na południe od linii Noteci-Wisły, tj. południowej granicy Prus Królewskich. W lutym 1772 r. tajny radca finansowy Franz von Brenkenhoff pod pozorem odwiedzin dworu Skórzewskich w Lubostroniu, zwiedził okolice nadnoteckie, orientując się w możliwościach i stanie gospodarczym planowanych do aneksji ziem polskich. Prowadzono także działania propagandowe, które miały udowodnić „odwieczne prawa Hohenzollernów brandenburskich do Pomorza i Wielkopolski”.
Uwieńczeniem akcji politycznej, militarnej i administracyjnej było wkroczenie na ziemie Pomorza i Wielkopolski wojsk pruskich pod pozorem rozciągnięcia kordonu sanitarnego między Prusami Królewskimi, a Wielkopolską (przełom 1770–1771 r.) oraz podróż Fryderyka II przez ziemie polskie planowane do wcielenia do Prus (lato 1772 r.)
7 czerwca 1772 r. Fryderyk II wydał w Kwidzynie rozporządzenie gabinetowe, na mocy którego utworzono kamerę pruską z nadprezydentem Johannem Friedrichem von Domhardtem. Obejmowała ona także polskie Prusy Królewskie oraz część Kujaw i Wielkopolski. Na tym terenie oraz na ziemiach nadnoteckich wprowadzono nowy podział administracyjny. Ziemie nadnoteckie objął samodzielnym zarządem dotychczasowy administrator Nowej Marchii, radca Franz von Brenkenhoff, od dłuższego czasu zaangażowany w przygotowania rozbiorowe. W czerwcu 1772 r. odbyło się spotkanie Fryderyka II z Franzem von Brenkenhoffem w Bydgoszczy, gdzie omawiano kwestie związane z przyjęciem przez Prusy administracji na ziemiach nadnoteckich oraz udoskonaleniem żeglugi na tym terenie. Wtedy prawdopodobnie monarcha potwierdził pomysł połączenia Noteci z Brdą poprzez budowę Kanału Bydgoskiego. Fryderyk obejrzał płynące Brdą tratwy i zostawił Brenckenhoffowi 200 huzarów pod dowództwem majora Zabeltiza, celem konfiskowania drewna spławianego przez Bydgoszcz z Borów Tucholskich.
Podpisany 5 sierpnia 1772 w Petersburgu traktat rozbiorowy przewidywał, że granica polsko-pruska biec będzie w linii prostej od Wisły do Noteci. Władze pruskie zdeterminowane były jednak do poszerzenia swego stanu posiadania na południe od tej linii. Zwyciężyła forsowana przez Brenkenhoffa koncepcja opanowania obu brzegów Noteci, co wiązało się z zabezpieczeniem zaplecza dla zrealizowanego w latach 1773–1774 Kanału Bydgoskiego.
Jeszcze przed ogłoszeniem patentu notyfikacyjnego (13 września 1772) zadecydowano, że Prusacy posuną się do linii Łabiszyn-Solec, ale późniejsze nabytki znacznie wysunęły się poza początkowo projektowaną granicę. Prusacy pięciokrotnie przesuwali pod różnymi pozorami słupy graniczne, zajmując wiele miast, setki wsi i dziesiątki tysięcy mieszkańców. Akcji tej nie zahamowało podpisanie polsko-pruskiego traktatu rozbiorowego z 18 września 1773 r, który oddawał całą Noteć Prusom, równocześnie uznając ją za granicę między obu państwami. Prusacy przekroczyli tę linię, łamiąc próby czynnego oporu (stawiali je gen. Jan Kruszewski i Antoni Sułkowski).
Dopiero 22 sierpnia 1776 r. doszło do podpisania nowej polsko-pruskiej konwencji granicznej. Prusy zatrzymały na lewym brzegu Noteci miasta: Wieleń, Czarnków, Ujście, Chodzież, Gołańcz, Margonin, Kcynię i Szubin, ą ponadto wszystkie wsie należące do miast lub dóbr znajdujących się na prawym brzegu Noteci. Od Szubina biegła granica wzdłuż linii, którą wyznaczały Żnin, Gąsawa, Mogilno i Wylatowo, z tym że wszystkie te miasta weszły w skład państwa pruskiego. Od Wylatowa linia graniczna przebiegała przez Gopło do Piotrkowa Kujawskiego. Jedynie tereny położone na południe od tej linii zwrócono Polsce. W ten sposób zostały ostatecznie określone granice Obwodu Nadnoteckiego (niem. "Netzedistrikt"), utworzonego przez Fryderyka II z zagarniętych terenów wielkopolskich i kujawskich. Stolicą Obwodu została Bydgoszcz. Kilkakrotne zmiany linii granicznej i połączony z tym stan niepewności poważnie jednak opóźniły proces tworzenia się administracji pruskiej na tym terenie.
Na początku września 1772 r. na obszary nadnoteckie wkroczyły wojska pruskie. W zajętych miastach polskich przeprowadzono szczegółowy spis majętności, a na bramach miejskich i ratuszach umieszczono orły pruskie. Polskie władze administracyjne zostały zobowiązane do ogłoszenia patentu notyfikacyjnego króla pruskiego oraz wysłania przedstawicieli szlachty, mieszczaństwa i duchowieństwa na homagium w Malborku. Nie wszystkie zalecenia instrukcji wykonawczej udało się Prusakom wprowadzić w życie. Ogłoszenia patentu odmówili m.in. wojewodowie: brzeskokujawski i inowrocławski oraz starosta bydgoski Ignacy Gałecki.
Organizacja władz Obwodu Nadnoteckiego.
Misję zorganizowania administracji pruskiej w Obwodzie Nadnoteckim Fryderyk II powierzył tajnemu radcy finansowemu Franzowi von Brenkenhoffowi. Pierwotnym zamiarem Fryderyka II było przyłączenie Obwodu do Nowej Marchii z Kamerą w Kostrzynie jako organem administracji państwowej na czele. Z tego powodu, jak również z racji kilkakrotnych zmian granic obwodu, przez dość długi okres nie zorganizowano stałej administracji. Dopiero wiosną 1773 r., po pierwszym rozszerzeniu granic Obwodu Nadnoteckiego poza obszar pierwotnie planowany, Brenckenhoff zorganizował w Bydgoszczy kolegium finansowe, które było zaczątkiem administracji Obwodu Nadnoteckiego jako oddzielnej jednostki administracyjnej. Tymczasowe uregulowanie spraw administracyjnych w Obwodzie nastąpiło w sierpniu 1774 r. z chwilą powołania Komisji Wojenno-Domenalnej (niem. "Kriegs- und Domänenkammer in Bromberg"). Jej kierownictwo objął baron Otton Leopold von Gaudi, a urzędnikami byli: radca domenialny Johann Schönborn, radca wojenno-podatkowy Schrötter i asesor Lösewitz.
W styczniu 1775 r. rozpoczęto organizację Deputacji Kamery Wojenno-Domenalnej w Bydgoszczy na Obwód Nadnotecki (niem. "Kriegs-und Domänen-Kammer Deputation in Bromberg"). Patent kamery opracował nadprezydent Prus Wschodnich i Zachodnich (byłych Prus Królewskich) Johann Friedrich von Domhardt. Był on wzorowany na instrukcjach dla kamery w Koszalinie (1763 r.) i Halberstadt (1770 r.) Deputacja Kameralna w Bydgoszczy pod oficjalną nazwą: Królewska Zachodniopruska Deputacja Kamery Wojenno-Domenalnej na Obwód Nadnotecki (niem. "Königlich Westpreussische Kriegs- und Domänenkammer Deputation in den Distrikten an der Netze") oficjalnie podjęła działalność 29 czerwca 1775 r. Miała ona w przybliżeniu te same kompetencje co kamera Prus Zachodnich w Kwidzynie. Należało do nich: ściąganie podatków, nadzór nad leśnictwem, aprowizacją, cechami i stowarzyszeniami rzemieślniczymi, komunikacja lądowa i wodna, kolonizacja, porządek policyjny itp. Od 1782 r. posiadała także własną kasę wojenną i domenalną, uniezależniając się od kasy kwidzyńskiej.
Na czele deputacji stanął jako dyrektor von Gaudi, a ponadto w jej skład wchodziło pięciu radców: von Grabowski, von Haugwitz, von Stach, Broscovius i Tschepius. Niższy personel deputacji tworzyło 10 subalternów, m.in. sekretarz, registrator i kalkulatorzy.
Deputacja bydgoska Obwodu Nadnoteckiego w pewnym zakresie była podporządkowana administracji Prus Zachodnich i Wschodnich, do czego skutecznie dążył ówczesny nadprezydent Prus Zachodnich i organizator władz administracyjnych na wcielonych ziemiach polskich von Domhardt. Zorganizował on deputację w ten sposób, że nie posiadała własnego prezydenta i podlegała nadprezydentowi Kamery Wojenno-Domenalnej w Królewcu. W razie nieobecności nadprezydenta, deputacja przechodziła natomiast pod zwierzchnictwo dyrektora Zachodnio-Pruskiej Kamery Wojenno-Domenalnej w Kwidzynie. Ścisły związek między deputacją bydgoską a kamerą kwidzyńską przejawiał się również w tym, że dyrektor kamery kwidzyńskiej miał prawo brać udział w posiedzeniach deputacji bydgoskiej, a dyrektor deputacji – w posiedzeniach kamery w Kwidzynie. Zezwolono jednak, aby urzędnicy bydgoscy mogli kierować wszelkie sprawozdania bezpośrednio do króla pruskiego lub Dyrektorium Generalnego w Berlinie.
Organizacja sądownictwa.
Prace organizacyjne sądownictwa pruskiego na ziemiach wcielonych do Prus w I rozbiorze prowadził od wiosny 1772 r. wielki kanclerz pruski Karol Józef Maksymilian Frust. Skasowanie polskich organów sądowych nastąpiło 27 września 1772 r. po złożeniu homagium królowi pruskiemu w Malborku przez stany ziem polskich.
Początkowo Obwód Nadnotecki podlegał kolegium sądowemu w Kwidzynie, a obowiązujące prawodawstwo było analogiczne jak w Prusach Wschodnich. Jeszcze w 1772 r. ustalono, że sądami I instancji będą magistraty w miastach i sądy niższe na wsiach, sądami II instancji – kolegium sądowe w Kwidzynie, sądem III instancji – sąd najwyższy (niem. "Ober-Tribunal") w Berlinie.
W 1773 r. sądem II instancji dla szlachty zamieszkującej Obwód Nadnotecki mianowano sąd landwójtowski w Łobżenicy. W maju 1775 r. sąd ten przeniesiono do Piły, a drugi sąd landwójtowski utworzono w Bydgoszczy, w pomieszczeniach wynajętych w budynku byłego kolegium jezuickiego. Sąd ten obejmował zasięgiem swego działania: Solec, Łabiszyn, Szubin, Gniewkowo, Inowrocław, Żnin i Powidz (w 1776 r. zwrócony Polsce).
Od jesieni 1773 r. na wniosek Franza von Brenkenhoffa powołano dwa domenalne urzędy sądowe (justycjariaty): w Bydgoszczy i Pile. Justycjariaty łączyły kompetencje dawnych starostów w stosunku do wsi (m.in. rozpatrywanie sporów między szlachtą a poddanymi) i nadzór nad wymiarami sprawiedliwości w małych miastach, w których nie było osobnego burmistrza sądowego. W latach 1775–1778 powstały justycjariaty w Wieleniu i Nakle, a później również w Fordonie i Kcyni.
W 1781 r., gdy wielkim kanclerzem Prus został Johann Heinrich von Carmer, wprowadzono nowy podział na okręgi sądowe. W Bydgoszczy powstał Sąd Nadworny (niem. "Hofgericht"), któremu podlegał cały Obwód Nadnotecki oraz teren działania sądu landwójtówskiego w Chojnicach. Sąd ten posiadał wszystkie kompetencje krajowego kolegium sądowego w Kwidzynie, z tym że nie mógł sądzić przestępstw popełnionych przeciwko władzy królewskiej i spraw duchownych. Sąd Nadworny w Bydgoszczy miał charakter sądu apelacyjnego dla całego okręgu. Jego przedstawicielami w terenie byli okręgowi radcy sądowi, którzy wraz z wraz z aktuariuszami tworzyli okręgowe komisje sądowe w: Inowrocławiu, Pile i Chojnicach.
Utworzenie tego sądu w 1781 r. zakończyło organizację aparatu sprawiedliwości w Obwodzie Nadnoteckim. Miejscem gdzie funkcjonowały sądy różnych typów (sąd landwójtowski, justycjariat, sąd nadworny) była stolica Obwodu – Bydgoszcz.
Podział administracyjny Obwodu Nadnoteckiego.
Deputacji Kamery Wojenno-Domenalnej w Bydgoszczy podlegali landraci, radcy podatkowi i urzędy domenalne. Obwód Nadnotecki w 1777 r. podzielono na cztery landratury:
Cały obwód podzielono również na dwa okręgi podatkowe. Jeden utworzono z landratury kamieńskiej i wałeckiej, a drugi z bydgoskiej i inowrocławskiej.
W skład Obwodu Nadnoteckiego wchodziło 57 miast i ok. 300 wsi. Większość miast była niewielka, np. Kruszwica liczyła w momencie przejścia pod władzę pruską zaledwie 57 mieszkańców. Największe ośrodki miejskie liczyły w 1772 r. nie więcej niż 2 tys. mieszkańców (Inowrocław – 1,5 tys., Bydgoszcz – 1 tys., Nakło – 800, Żnin – 630). Pod koniec istnienia Obwodu w 1806 r. Bydgoszcz liczyła ok. 4,5 tys. mieszkańców, Inowrocław – 3,1 tys., Fordon – 1,7 tys., Łobżenica – 1,6 tys., Szubin – 1,4 tys., Nakło – 1,2 tys.
Siedziba władz Obwodu Nadnoteckiego.
Urząd Królewskiej Zachodniopruskiej Deputacji Kamery Wojenno-Domenalnej na Obwód Nadnotecki mieścił się w gmachu przy Starym Rynku wzniesionym specjalnie w tym celu w latach 1775–1778.
Dyrektorzy Deputacji Kamery Wojenno-Domenalnej na Obwód Nadnotecki.
W ostatnich dziesięcioleciach XVIII wieku, dyrektorami Deputacji były następujące osoby:
Tradycje nazewnictwa Obwodu Nadnoteckiego.
Obwód Nadnotecki występuje w tradycji nazewnictwa ziemi bydgoskiej aż do II wojny światowej. Rejencja bydgoska (1815–1920) pokrywała się w części z terytorium obwodu, a w okresie międzywojennym Bydgoszcz (miasto formalnie powiatowe) wykazywała funkcje ponadregionalne z zasięgiem oddziaływania na bliższą i dalszą okolicę – pogranicze Wielkopolski i Pomorza, które określano „obwodem nadnoteckim”. Przykłady nawiązań do tej tradycji to m.in.:
Zobacz też.
Przegląd bydgoskich jednostek administracyjnych:
Inne:

</doc>
<doc id="999703" url="https://pl.wikipedia.org/wiki?curid=999703" title="Psychofizyka">
Psychofizyka

Psychofizyka – nauka interdyscyplinarna z pogranicza psychologii, fizjologii zmysłów oraz fizyki; bada głównie zależności między fizycznymi właściwościami bodźców działających na zmysły a wrażeniami psychicznymi, jakie się wtedy pojawiają.
W końcu XIX wieku, początkowym okresie naukowego rozwoju psychologii, wyniki eksperymentów psychofizycznych złożyły się na treść pierwszych praw psychofizycznych (np. prawo Webera-Fechnera). Współczesny kierunek badań podstawowych skupia się na odkrywaniu powiązań między rodzajami i natężeniem bodźców a charakterystyką ich reprezentacji poznawczej (np. potęgowe prawo Stevensa).
Za twórcę psychofizyki uważany jest niemiecki lekarz, eseista i filozof Gustaw Theodor Fechner. Pierwsi przedstawiciele tej dziedziny uważali ją za klucz do zrozumienia przeżyć psychicznych człowieka (zobacz: paralelizm psychofizyczny).
Podstawowe pojęcia z zakresu psychofizyki to:

</doc>
<doc id="999705" url="https://pl.wikipedia.org/wiki?curid=999705" title="Gößweinstein">
Gößweinstein

Gößweinstein – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim. Leży w Szwajcarii Frankońskiej, nad rzeką Wiesent, przy drodze B470 i linii kolejowej Gößweinstein – Forchheim.
Gmina położona jest 20 km na północny wschód od Forchheim, 25 km na południowy zachód od Bayreuth i 38 km na północny wschód od Norymbergi.
W gminie znajduje się sanktuarium Trójcy Świętej, w którym od 2006 r. posługę duszpasterską sprawują polscy franciszkanie z Prowincji św. Jadwigi Zakonu Braci Mniejszych.
Dzielnice.
W skład gminy wchodzą następujące dzielnice: 
Polityka.
Wójtem jest Georg Lang (CSU). Rada gminy składa się z 16 członków:

</doc>
<doc id="999720" url="https://pl.wikipedia.org/wiki?curid=999720" title="Imre Héra">
Imre Héra

Imre Héra jr (ur. 3 września 1986 w Budapeszcie) – węgierski szachista, arcymistrz od 2007 roku.
Kariera szachowa.
W szachy gra od szóstego roku życia. Pierwsze sukcesy odniósł w roku 1994: w Paks podzielił I-IV m. w mistrzostwach Węgier juniorów do lat 10, natomiast w Szeged podzielił VI m. w mistrzostwach świata juniorów w tej samej kategorii wiekowej. W 1996 ponownie podzielił I m. w mistrzostwach kraju, zaś w mistrzostwach świata na Minorce zajął V m. (oba turnieje w grupie do lat 10). W 1998 zdobył złoty medal mistrzostw Węgier juniorów w szachach szybkich, sukces ten powtarzając w mistrzostwach świata (również w szachach szybkich), rozegranych w Paryżu (oba medale w kategorii do lat 12). Zwyciężył również w międzynarodowym turnieju "First Saturday" (FS04 IM) w Budapeszcie. W 2000 ponownie triumfował w mistrzostwach Węgier juniorów w szachach szybkich. W następnych czterech latach z powodu nauki znacznie ograniczył starty w turniejach szachowych. W 2005 roku podzielił II m. w kolejnym turnieju "First Saturday" (FS10 GM) oraz podzielił IV m. w otwartym turnieju w Harkanach, wypełniając pierwszą normę arcymistrzowską. W 2006 podzielił II m. w Oberwart. Kolejny udany występ zanotował w roku 2007, zdobywając w mistrzostwach Europy (rozegranych w Dreźnie) 7½ pkt w 11 partiach (uzyskany ranking - 2702), dzięki czemu w tym samym roku otrzymał tytuł arcymistrza. Wywalczył również awans do Pucharu Świata 2007, w I rundzie przegrywając z Siergiejem Rublewskim. W tym samym roku triumfował w turnieju w Oberwart. W 2008 r. podzielił I m. w Zurychu (wspólnie z Falko Bindrichem, Attilą Czebe, Władimirem Georgijewem, Yannickiem Pelletierem i Peterem Prohaszką), natomiast w 2009 r. – w Oberwarcie (wspólnie z Dawitem Szengelią, Nikolausem Stancem i Mladenem Palacem), Triesen (wspólnie z Sebastianem Bognerem) oraz w Buchen (wspólnie z Jozsefem Pinterem). W 2010 r. zwyciężył w memoriale Ivana Cvitanovicia w Splicie. W 2011 r. zdobył srebrny medal indywidualnych mistrzostw Węgier.
Występuje w ligach w Polsce (w zespole "Rotmistrz MAT Premium" Grudziądz), na Węgrzech oraz Słowacji, gdzie dwukrotnie zdobył złote medale w drużynowych mistrzostwach tego kraju.
Najwyższy ranking w dotychczasowej karierze osiągnął 1 marca 2013 r., z wynikiem 2587 punktów zajmował wówczas 10. miejsce wśród węgierskich szachistów.

</doc>
<doc id="999723" url="https://pl.wikipedia.org/wiki?curid=999723" title="Egloffstein">
Egloffstein

Egloffstein – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim. Leży w Szwajcarii Frankońskiej.
Gmina leży ok. 15 km na wschód od Forchheim, ok. 35 km na południowy zachód do Bayreuth i 30 km na północ od Norymbergi.
Podział administracyjny.
W skład gminy wchodzą następujące części miejscowości ("Ortsteile"): Affalterthal, Bieberbach, Hundshaupten, Hundsboden, Egloffsteinerhüll, Hammerbühl, Schlehenmühle i Schweinthal.
Polityka.
Wójtem jest Christian Meier. Rada gminy składa się z 14 członków:

</doc>
<doc id="999725" url="https://pl.wikipedia.org/wiki?curid=999725" title="Śmiertelność połowowa">
Śmiertelność połowowa

Śmiertelność połowowa – odsetek ryb z danej populacji zabitych wskutek połowów. 
Jest to jeden z głównych wskaźników używanych w planowaniu połowów w ramach wspólnej polityki rybołówstwa Unii Europejskiej. Stopniowe obniżanie połowowej śmiertelności przełowionych stad ma gwarantować ich odbudowę w wodach państw należących do Unii.

</doc>
<doc id="999728" url="https://pl.wikipedia.org/wiki?curid=999728" title="Pretzfeld">
Pretzfeld

Pretzfeld – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim. Leży w Szwajcarii Frankońskiej, nad rzeką Wiesent, przy drodze B470 i linii kolejowej Gößweinstein – Forchheim.
Gmina położona jest 9 km na północny wschód od Forchheimu, 35 km na południowy zachód od Bayreuth i 33 km na północ od Norymbergi.
Dzielnice.
W skład gminy wchodzą następujące dzielnice:
Polityka.
Wójtem jest Erhard Müller. Rada gminy składa się z 14 członków:
Współpraca.
Miejscowość partnerska:

</doc>
<doc id="999730" url="https://pl.wikipedia.org/wiki?curid=999730" title="Joint Venture">
Joint Venture



</doc>
<doc id="999733" url="https://pl.wikipedia.org/wiki?curid=999733" title="Rick Astley">
Rick Astley

Rick Astley, właśc. Richard Paul Astley (wym. //; ur. 6 lutego 1966 w Newton-le-Willows) – brytyjski piosenkarz popowy, autor tekstów i muzyk.
Wylansował przebój „Never Gonna Give You Up”, a także piosenki: „Whenever You Need Somebody”, „Together Forever”, „She Wants to Dance with Me”, „My Arms Keep Missing You”, „It Would Take a Strong Strong Man”, „Take Me to Your Heart”, „Hold Me in Tour Arms” czy „Cry for Help”. Największe sukcesy odnosił w USA i Wielkiej Brytanii.
Życiorys.
W okresie szkolnym występował jako perkusista w zespole Give Away. W latach 1983–1985 występował w brytyjskiej grupie FBI, najpierw jako perkusista, a później jako wokalista. Z formacją koncertował po klubach w Liverpoolu i Manchesterze. W końcu zwrócił uwagę producenta nagrań i łowcy talentów Petera Watermana. W 1985 zaczął karierę solową, a w osiągnięciu sukcesu pomagali mu producenci: Mike Stock, Matt Aitken i Peter Waterman, którzy komponowali i produkowali mu płyty od 1987. Stał się popularny, a jego piosenki, utrzymane w klimacie dance-pop, znalazły wielu wielbicieli.
W 1987 wydał singiel „Never Gonna Give You Up” z albumu "Whenever You Need Somebody" (1987). Piosenka cieszyła się sporą popularnością w Stanach Zjednoczonych oraz Wielkiej Brytanii, podbijając tamtejsze listy przebojów, a w 1988 zapewniła autorom Brit Awards za najlepszy singiel. Piosenka jest używana do dowcipu internetowego zwanego Rickroll.
W grudniu 1987 nagrał cover klasycznego utworu Nat King Cole’a „When I Fall in Love”. W 1988 wydał album pt. "Hold Me in Your Arms". Ciągle kojarzony z Stockiem, Aitkenem i Watermanem, a także zmęczony ich działaniami, w 1989 zakończył z nimi współpracę. Powrócił na rynek w 1991 albumem pt. "Free", który promował singlem „Cry for Help”.
W 2008 na gali MTV Europe Music Awards został laureatem w kategorii „Najlepszy wykonawca wszech czasów”.
Życie prywatne.
W 2003 ożenił się z Lene Bausager, z którą ma córkę Emilie (ur. 1992).

</doc>
<doc id="999734" url="https://pl.wikipedia.org/wiki?curid=999734" title="Owsianka (potrawa)">
Owsianka (potrawa)

Owsianka – zupa lub kleik przyrządzony z płatków owsianych i mleka lub wody. W innym znaczeniu owsianka to krupnik z kaszy owsianej.
Zupy.
Najczęściej przyrządzaną zupą z płatków owsianych jest zupa mleczna. Można też zastąpić nimi np. kaszę w krupniku lub ryż w rosole.
Kleiki.
W zależności od rodzaju płatków mogą być one gotowane lub zalane wrzątkiem i odstawione do wchłonięcia płynu. Owsiankę-kleik spożywa się na gorąco lub po ostygnięciu.
Tradycyjna polska owsianka przyrządzana jest na mleku bez innych dodatków, ze szczyptą soli lub na słodko. Słodkawy posmak potrawie nadaje już sama laktoza – dwucukier występujący w krowim mleku. Owsiankę ugotowaną na wodzie można zabielić jogurtem, kefirem lub maślanką.
Spotyka się wiele wariantów owsianki – wszystko zależy od inwencji kucharza w doborze dodatków smakowych. Do typowej owsianki w wersji na słodko dodaje się owoce (świeże lub suszone), przeciery owocowe, bakalie, orzechy, nasiona, pestki oraz przyprawia całość cynamonem (lub innymi przyprawami korzennymi), miodem, syropem klonowym oraz czasem – dla zrównoważenia słodyczy – solą. Tak przygotowana owsianka lub owsianka w „wersji podstawowej” wchodzi w skład tradycyjnych europejskich śniadań. 
Mniej popularna jest owsianka ugotowana na wywarze mięsnym lub warzywnym, z warzywami (np. z soczewicą). Rzadko owsianka (na mleku lub bulionie) podawana jest jako dodatek do jaj sadzonych czy też mięs. 
Chcąc uzyskać jak najniższy ładunek glikemiczny potrawy należy wybrać płatki o jak najmniejszym stopniu przetworzenia (zwykłe, górskie), gotować tylko chwilę lub wcale i nie dosładzać. Ładunek glikemiczny można obniżyć wzbogacając owsiankę w produkty białkowe – np. soczewicę, orzechy, nasiona słonecznika, pestki dyni, jogurt.

</doc>
<doc id="999737" url="https://pl.wikipedia.org/wiki?curid=999737" title="Nieprzezroczystość odniesienia">
Nieprzezroczystość odniesienia

Nieprzezroczystość odniesienia (ang. "opacity of reference") – pojęcie spopularyzowane przez W.V.O. Quine’a. Omówienie tego pojęcia znajduje się w rozprawie "Słowo i przedmiot" ("Word and Object", 1960). Zostało ono zdefiniowane przy użyciu pojęcia pozycji czysto odniesieniowej, użytecznego w analizie filozoficznego problemu znaczenia. 
Wraz z koncepcją przekładu radykalnego, nieprzezroczystość odniesienia wiąże się u Quine’a z odrzuceniem w jego filozofii języka wszelkich kontekstów intensjonalnych, czyli takich, w których podstawienie terminu o tym samym odniesieniu, ale o innym sensie, nie gwarantuje zachowania prawdziwości całego zdania.
Pozycja czysto odniesieniowa.
W paragrafie 30. rozprawy "Słowo i przedmiot" Quine wprowadza pojęcie pozycji czysto odniesieniowej ("purely referential position"). Pozycja terminu w zdaniu jest czysto odniesieniowa wtedy i tylko wtedy, gdy można podstawić dowolny inny termin mający to samo odniesienie bez ryzyka zmiany wartości logicznej zdania (s. 166 wydania polskiego). Przeciwnie, dany termin występuje w pozycji, która nie jest czysto odniesieniowa, wtedy i tylko wtedy, gdy podstawienie terminu o tym samym odniesieniu może prowadzić do zmiany wartości logicznej zdania. Kryterium to zwane jest podstawianiem identyczności. Dla uproszczenia w nazwie „pozycja czysto odniesieniowa” można opuszczać przysłówek i mówić „pozycja odniesieniowa”, o ile tylko nie prowadzi to do nieporozumień, o czym poniżej. Ponadto warto dodać, że zarówno pojęcie, jak i kryterium, zostały wprowadzone przez Gottloba Fregego w rozprawie "Sens i nominat" ("Über Sinn und Bedeutung", 1892). 
Intuicja stojąca za pojęciem pozycji czysto odniesieniowej jest elementarna: termin stoi w pozycji odniesieniowej wówczas, gdy dla wartości logicznej zdania istotne jest tylko odniesienie przedmiotowe (znaczenie, denotacja), a nie określenie tego odniesienia (sens, konotacja). 
Quine wyjaśnia to na przykładzie nazwy jednostkowej “Tuliusz”, która jest przydomkiem Cycerona. Nazwa “Tuliusz” występuje w pozycji czysto odniesieniowej w zdaniu: 
(1) Tuliusz był Rzymianinem.
Zdanie to nie przestanie być prawdziwe, jeśli zamiast nazwy „Tuliusz” wstawimy dowolną inną nazwę, której odniesieniem będzie Cyceron. 
W ogólności terminy występują w pozycji czysto odniesieniowej w zdaniach orzekających. Wynika to z faktu, powiada Quine, że zdanie orzekające jest prawdziwe wtedy i tylko wtedy, gdy o przedmiocie, oznaczanym przez termin jednostkowy, prawdziwie można orzec termin ogólny, występujący w pozycji gramatycznej orzecznika. Nie jest zatem istotne, przy pomocy jakiej dokładnie nazwy ów przedmiot zostanie wskazany; ważne jest tylko to, który to przedmiot (s. 166 – 167). 
Natomiast w zdaniu 
(2) „Tuliusz mieszkał w Rzymie” jest trochejem.
nazwa „Tuliusz” pojawia się w pozycji, która nie jest czysto odniesieniowa. Aby to stwierdzić, wystarczy zauważyć, że zdanie „Cyceron mieszkał w Rzymie” nie jest trochejem, a więc podstawienie nazwy o tej samej ekstensji zmienia wartość logiczną zdania wyjściowego. 
O pozycji odniesieniowej i nieodniesieniowej w logice częściej mówi się w terminach funktorów intensjonalnych i ekstensjonalnych. To, że termin jest w pozycji odniesieniowej, może wyartykułować inaczej, mówiąc, że jest on argumentem funktora ekstensjonalnego. Natomiast pojawienie się pozycji nieodniesieniowej niezawodnie wskazuje na obecność funktora intensjonalnego.
Pozycja odniesieniowa i pozycja czysto odniesieniowa.
Czystość odniesienia sposobów wikłania terminów w zdania jest cechą stopniowalną. Quine ilustruje to przykładem zdania:
(3) Komisarz szuka prezesa zarządu szpitala.
Załóżmy teraz, że prezes zarządu szpitala został dziekanem na tyle niedawno, że komisarz nic na ten temat nie wie. Wyłania się kwestia, czy skłonni bylibyśmy w tej sytuacji uznać za prawdziwe zdanie:
(4) Komisarz szuka dziekana.
Jeśli tak, oznacza to, że traktujemy pozycję po prawej stronie funktora „szuka” jako czysto odniesieniową. Jednak z drugiej strony nie jesteśmy zmuszeni tego robić, można uznać prawdziwość (3), odrzucając jednocześnie (4). W przypadku zdania (1) takie rozterki się nie pojawiają, co świadczy o tym, że nazwa „Tuliusz” rzeczywiście zajmuje pozycję czysto odniesieniową (s. 166). 
Podobny jest przypadek funktora kognitywnego „a sądzi, że p”. Rozważmy zdanie: 
(5) Tom sądzi, że Cyceron zdemaskował Katylinę. 
Jeśli przyjmiemy teraz, że Tom nie wie, że Tuliusz i Cyceron to jedna i ta sama osoba, kwestia prawdziwości zdania (6) stanie się niejasna:
(6) Tom sądzi, że Tuliusz zdemaskował Katylinę.
Można bowiem interpretować ten problem dwojako. Nic nie stoi na przeszkodzie, aby przyjąć, że operator kognitywny sądzenia wprowadza pozycję nieprzezroczystą i uznać, że zdanie (5) nie pociąga za sobą prawdziwości zdania (6), ponieważ Tom sam nie zgodziłby się z sądem wyrażonym w zdanie (6), jakkolwiek zdanie (5) prawdziwie opisuje jego przekonania. Można jednak stwierdzić przeciwnie. Skoro Tom wie, że Cyceron zdemaskował Katylinę, to wie on to o osobie desygnowanej przez nazwę „Cyceron”, że zdemaskowała Katylinę. A skoro osoba desygnowana przy pomocy nazwy „Cyceron” jest dokładnie tę samą osobą, która jest jednoznacznie oznaczana przez nazwę „Tuliusz”, to Tom sądzi o Tuliuszu, że zdemaskował Katylinę. A więc zdanie (6) wynika ze zdania (5), nawet jeśli Tom przeczy, iżby wyznawał sąd wyrażony w (6) (s. 169). 
Rozszerzenie pojęcia pozycji czysto odniesieniowych na nazwy.
Pojęcie pozycji czysto odniesieniowej w zdaniu w sposób naturalny daje się rozszerzyć na nazwy. Przykładem operatora nazwotwórczego, który wprowadza pozycje nieodniesieniowe, jest dla Quine’a cudzysłów. Jeśli np. zdanie (1) weźmiemy w cudzysłów, otrzymamy termin jednostkowy (7), którego jedynym desygnatem jest zdanie (1):
(7) „Tuliusz był Rzymianinem”
Nazwa „Tuliusz” występuje w zdaniu (2) w pozycji, która nie jest czysto odniesieniowa, właśnie z tego względu, że zajmuje nieodniesieniową pozycję w nazwie (7), utworzonej wskutek wzięcia w cudzysłów zdania (1). 
„W przypadku pozycji wewnątrz zdań kryterium stanowi, że całe zdanie zachowuje swą wartość logiczną, kiedy zastępujemy zawarty w nim termin jednostkowy dowolnym innym terminem o tym samym odniesieniu. W przypadku pozycji wewnątrz terminów jednostkowych nasze kryterium stanowi, że cały termin jednostkowy zachowuje swoje odniesienie, kiedy w ten sam sposób zastępujemy zawarty w nim termin jednostkowy” (s. 167).
Jeśli w nazwie (7) zamiast terminu „Tuliusz” podstawimy termin „Cyceron” otrzymany dwie różne nazwy, tzn. dwie nazwy, z których każda ma inne odniesienie. Odniesieniem nazwy „Tuliusz był Rzymianinem” jest zdanie mówiące o tym, że Tuliusz był Rzymianinem, a odniesieniem nazwy „Cyceron był Rzymianinem” jest zdanie, które konstatuje, że Cyceron był Rzymianinem. 
Ogólnie rzecz biorąc, fakt, że jakiś operator wprowadza terminy w pozycjach nieodniesieniowych jest jego wadą, ponieważ może prowadzić do nieporozumień, ponieważ termin „Tuliusz” występuje w nazwie (7) na podobnej zasadzie jak słowo „stres” w słowie „streszczenie” czy „tak” w wyrazie „ptak”. Dlatego Quine proponuje tworzyć nazwy zdań nie przy pomocy operatora wzięcia w cudzysłów, ale przez literowanie. Nazwą zdania (1) nie byłby termin (7), ale termin
(8) te-u-el-i-u-es-zet-odstęp-be-igrek-eł-odstęp-er-zet-igrek-em-i-a-en-i-en-e-em
Jak widać operator literowania nie tworzy pozycji nieodniesieniowych, ponieważ w ogóle nie występują w nim ciągi liter tożsame z nazwami terminów występujących w zdaniu wyjściowym, dla którego nazwę tworzymy.
Przezroczystość i nieprzezroczystość odniesienia.
O konstrukcjach językowych, w których występują terminy w pozycji czysto odniesieniowej, mówimy, że przysługuje im odniesieniowa przezroczystość. Metafora ta oddaje pewną własność tych pozycji, a mianowicie fakt, że mają ona jak gdyby nie przykuwać uwagi do siebie, a jedynie wskazywać na desygnowany obiekt, a zatem funkcjonować niczym doskonale przezroczysta szyba, przez którą patrzymy na obiekty stojące za nią, ale której nie widzimy. Z kolei odniesieniowo nieprzezroczyste są te wyrażenia, w których terminy nie znajdują się w pozycji czysto odniesieniowej. 
Należy wspomnieć, że termin został wprowadzony przez Whiteheada i Russella w dziele Principia Mathematica.
Quine formułuje definicję przezroczystości odniesienia bardziej formalnie następująco:
„Sposób zawierania Φ nazywam odniesieniowo przezroczystym, gdy dowolne czysto odniesieniowe wystąpienie terminu jednostkowego t w terminie lub zdaniu Ψ(t) jest również czysto odniesieniowe w dłuższym terminie lub zdaniu Φ(Ψ(t))” (s. 168).
W tym ujęciu cudzysłów nie jest przezroczysty odniesieniowo sposobem zawierania, ponieważ jeśli ujmiemy w cudzysłów zdanie orzekające (np. zdanie (1)), które, jak wiemy, posiada tylko pozycje czysto odniesieniowe, pozycje owe staną się nieodniesieniowe (jak w przykładzie (7)). 
Można się zastanowić, czy nie dałoby się prościej sformułować Quine’owskiej definicji, a mianowicie powiedzieć, że konstrukcja językowa jest przezroczysta odniesieniowo wtedy i tylko wtedy, gdy wprowadza jedynie pozycje czysto odniesieniowe. 
Problem terminów nieokreślonych.
Quine zwraca uwagę na trudności, jakie się pojawiają, gdy na pozycjach nieodniesieniowych położymy terminy nieokreślone, a więc zaimki wskazujące, osobowe itp. W przypadku, gdy dany funktor dopuszcza dwie interpretacje, odniesieniową i nieodniesieniową, wydaje się, że termin nieokreślony nie może zajmować pozycji nieodniesieniowej, ponieważ nie ma on żadnej treści, poprzez którą mógłby wskazywać na swoje odniesienie, nie ma jak gdyby nic poza samym odniesieniem. A więc termin nieokreślony, jak można przypuszczać, powinien pozostawać w pozycji czysto odniesieniowej (s. 171). Rozważmy zdanie: 
(9) Komisarz szuka kogoś.
Quine pisze: 
„Jeżeli chcemy właściwie zrozumieć zdanie „Komisarz szuka kogoś”, musimy myśleć o tej pozycji jako o czysto odniesieniowej” (s. 171)
Zgodnie bowiem z tym, co stwierdziliśmy powyżej, funktor „szuka” może być zinterpretowany zarówno jako czysto odniesieniowy, jak i jako nieodniesieniowy. Jednak w przypadku, gdy jako argument pojawia się termin nieokreślony, wymuszona zostaje interpretacja pierwsza, czyli uznanie, że drugi argument funktora „szuka” występuje w pozycji czysto odniesieniowej. Konotacja słowa „ktoś” jest tak uboga, że stwierdzenie, że komisarz szuka kogoś, przy założeniu, że dopełnienie czasownika jest tu rozumiane w sposób nieprzezroczysty, należałoby rozumieć w ten sposób, że komisarz szuka kogokolwiek, co oczywiście ma bardzo niewiele sensu. 
Inaczej wygląda to w przypadku takiego oto zdania: 
(10) Tom sądzi, że ktoś zdemaskował Katylinę.
Tutaj owo „ktoś” może zostać zinterpretowane dwojako: już to jako przezroczyste, już to jako nieprzezroczyste odniesieniowo. W obu przypadkach zdanie (10) będzie miało sens. Można powiedzieć, że Tom sądzi, że jest ktoś, kto zdemaskował Katylinę, czyli po prostu, że Katylina został zdemaskowany (interpretacja nieprzezroczysta). Lecz dopuszczalna jest także interpretacja tego zdania jako wprowadzającego pozycję odniesieniową, a mianowicie, że Tom uważa, że pewna konkretna osoba (Tom może ją wskazać) zdemaskowała Katylinę. 
Interpretacje te dają się jasno wyrazić w języku logiki pierwszego rzędu: 
Interpretacja nieodniesieniowa (nieprzezroczysta): 
Tom sądzi, że E(x) x zdemaskował Katylinę
Interpretacja odniesieniowa (przezroczysta): 
E(x) Tom sądzi, że x zdemaskował Katylinę.
Quine zauważa, że bylibyśmy skłonni interpretować zdanie (10) raczej na pierwszy niż na drugi sposób, a zatem jako konstrukcję nieprzezroczystą, tzn. nie uważalibyśmy, że Tom ma na myśli kogoś konkretnego (s. 171). Moim zdaniem, przynajmniej w polszczyźnie, jest to jedyna interpretacja do przyjęcia. 
Czy postawy przekonaniowe zawsze dopuszczają pozycje przezroczyste odniesieniowo? Quine przestrzega przed zbyt pochopnym wnioskiem, że funktory wyrażające postawy przekonaniowe dają się zawsze zinterpretować jako konteksty przezroczyste, przeprowadzając zgrabne rozumowanie w stylu dowodu nie wprost. 
Załóżmy, że postawa przekonaniowa „x sądzi, że p” jest przezroczysta, tzn. że terminy w p występują w pozycjach czysto odniesieniowych. Niech Tom sądzi, że Cyceron nie zdemaskował Katyliny. Zatem Tom sądzi, że δ(Cyceron zdemaskował Katylinę) = 0, gdzie δ to symbol Kroneckera, która przyporządkowuje 1 zdaniu prawdziwemu, a 0 – zdaniu fałszywemu. Zauważmy, że jeśli p jest dowolnym zdaniem fałszywym, to δ(p) = δ(Cyceron zdemaskował Katylinę). Skoro tak i skoro funktor kognitywny „sądzi, że” jest przezroczysty, a zatem dopuszcza podstawianie terminów współdesygnujących salva veritate, to niewątpliwie Tom sądzi, że δ(p) = 0. A zatem Tom wierzy we wszystkie możliwe fałsze, co jest wnioskiem absurdalnym (s. 173 – 174). 
Widać zatem, że postawy przekonaniowe dopuszczają konteksty przezroczyste jedynie w ograniczonym stopniu.

</doc>
<doc id="999740" url="https://pl.wikipedia.org/wiki?curid=999740" title="Guillaume Beuzelin">
Guillaume Beuzelin

Guillaume Beuzelin (ur. 14 kwietnia 1979 w Hawrze) – francuski piłkarz grający na pozycji pomocnika. Ostatnio występował w Olympiakosie Nikozja.
Karierę piłkarską rozpoczął w francuskim klubie Le Havre AC, którego piłkarzem był w latach: 1999-2001. W sezonie 2001/2002 występował w AS Beauvais, aby ponownie powrócić do Hawru w 2002. Od 1 lipca 2004 reprezentował barwy Hibernianu, z którym wywalczył Puchar Ligi Szkockiej w sezonie 2005/06. Następnie grał w Coventry City i w Hamilton Academical, a w 2010 roku trafił do Olympiakosu Nikozja.

</doc>
<doc id="999743" url="https://pl.wikipedia.org/wiki?curid=999743" title="Graefenberg">
Graefenberg



</doc>
<doc id="999744" url="https://pl.wikipedia.org/wiki?curid=999744" title="Hugo Theorell">
Hugo Theorell

Axel Hugo Theodor Theorell (ur. 6 lipca 1903, zm. 15 sierpnia 1982) – szwedzki naukowiec, laureat Nagrody Nobla w dziedzinie fizjologii i medycyny w 1955 roku. Nagrodę otrzymał za osiągnięcia w badaniu budowy i mechanizmów działania enzymów oksydacyjnych. Badania jego doprowadziły do wykrystalizowania mitoglobiny. Udowodnił, że niektóre enzymy zawierają białko (apoenzym) związane odwracalnie z koenzymem. Zajmował się również badaniami nad cytochromem c i dehydrogenazą alkoholową. Jego kariera zawodowa była związana z firmą AstraZeneca (dawniej Astra). Zajmował tam stanowisko konsultanta w badaniach dotyczących leków przeciwko gruźlicy.
W 1959 r. został członkiem zagranicznym PAN.

</doc>
<doc id="999745" url="https://pl.wikipedia.org/wiki?curid=999745" title="Gossweinstein">
Gossweinstein



</doc>
<doc id="999747" url="https://pl.wikipedia.org/wiki?curid=999747" title="Goessweinstein">
Goessweinstein



</doc>
<doc id="999748" url="https://pl.wikipedia.org/wiki?curid=999748" title="Weissenohe">
Weissenohe



</doc>
<doc id="999749" url="https://pl.wikipedia.org/wiki?curid=999749" title="Right Said Fred">
Right Said Fred

Right Said Fred – brytyjska grupa popowa, założona w 1989 w East Grinstead w Anglii przez dwóch braci: Richarda i Freda Fairbrassów.
Na początku 1992 roku Brytyjczycy okupowali listy przebojów piosenką "I’m Too Sexy" i osiągnęli rekordowe wyniki jego sprzedaży. 12 lat ich działalności zaowocowało takimi albumami jak: "Up", "Sex &amp; Travel", "Smashing!" oraz "Fredhead". Formacja zdobyła popularność na całym świecie i sprzedała miliony longplayów. Ich muzyka, określana jako dance-pop, jest melodyjna i łatwa w odbiorze. Ostatni longplay zatytułowany "Stand Up" również odniósł spory sukces.

</doc>
<doc id="999752" url="https://pl.wikipedia.org/wiki?curid=999752" title="Poxdorf">
Poxdorf

Niemcy:

</doc>
<doc id="999760" url="https://pl.wikipedia.org/wiki?curid=999760" title="Porozumienie 11 Listopada">
Porozumienie 11 Listopada

Porozumienie 11 Listopada – koalicja polskich pozaparlamentarnych ugrupowań centroprawicowych i prawicowych, powołana 8 lutego 1994 w oparciu o wcześniejsze porozumienie międzypartyjne z 11 listopada 1993, działająca do 1995.
W jego skład wchodziły:
Porozumienie było pierwszą sformalizowaną inicjatywą jednoczenia się licznych istniejących w Polsce w pierwszej połowie lat 90. średnich i małych partii prawicy, które po wyborach parlamentarnych w 1993 znalazły się poza Sejmem.
Koalicja powołała radę polityczną i przedstawiła wspólne założenia programowe z hasłami wolnego rynku, ochrony własności prywatnej, obniżki podatków. Nie popierała także przygotowanego przez NSZZ "Solidarność" tzw. obywatelskiego projektu konstytucji.
W styczniu 1995 tworzące ją partie uzgodniły wspólną strategię na wybory prezydenckie razem z większymi ugrupowaniami wchodzącymi w skład konkurencyjnego Przymierza dla Polski. Podpisania porozumienia odmówiła UPR z uwagi na zapisy dopuszczające współpracę z NSZZ "Solidarność". Niezdolność do powzięcia chociażby wstępnych wspólnych ustaleń doprowadziła do zaniku działalności porozumienia.
Ostatecznie w pierwszej turze wyborów prezydenckich w 1995 PChD i SND poparły Lecha Wałęsę, PK i SLCh Hannę Gronkiewicz-Waltz, a UPR wystawiła swojego przewodniczącego Janusza Korwin-Mikkego.

</doc>
<doc id="999764" url="https://pl.wikipedia.org/wiki?curid=999764" title="Leutenbach">
Leutenbach

Niemcy:

</doc>
<doc id="999775" url="https://pl.wikipedia.org/wiki?curid=999775" title="Saint George (Grenada)">
Saint George (Grenada)

Saint George to najludniejsza i druga co do wielkości parafia Grenady. Leży na południowo-zachodnim krańcu wyspy. Jej stolicą jest Saint George’s (jest to także stolica kraju).

</doc>
<doc id="999778" url="https://pl.wikipedia.org/wiki?curid=999778" title="Thomas Huckle Weller">
Thomas Huckle Weller

Thomas Huckle Weller (ur. 15 czerwca 1915, zm. 23 sierpnia 2008) – amerykański naukowiec, lekarz pediatra, bakteriolog, wirusolog, uhonorowany w 1954 roku Nagrodą Nobla w dziedzinie fizjologii i medycyny za dokonanie odkrycia, że wirus polio namnaża się w tkankach. Przyczyniło się to do stworzenia szczepionki przeciwko chorobie Heinego-Medina. Nagrodę razem z nim otrzymali: John Franklin Enders i Frederick Chapman Robbins. Thomas Huckle Weller od 1950 roku był profesorem Uniwersytetu Harvarda w Cambridge.

</doc>
<doc id="999781" url="https://pl.wikipedia.org/wiki?curid=999781" title="Jim Berkland">
Jim Berkland

Jim Berkland (ur. 31 lipca 1930, zm. 22 lipca 2016) – amerykański geolog, twórca teorii oddziaływania Księżyca i jego pozycji względem Ziemi ma wpływ na występowanie trzęsień Ziemi, spowodowanych wzmożonym przyciąganiem grawitacyjnym tego ciała niebieskiego. 
Życiorys.
Studiował geologię na Uniwersytecie Kalifornijskim w Berkeley. W 1958 roku otrzymał dyplom licencjacki „Bachelor of Arts”. Podczas studiów podyplomowych pracował dla United States Geological Survey. W 1964 roku objął stanowisko w United States Bureau of Reclamation. Po dalszych studiach podyplomowych w latach 1972–1973 był wykładowcą na stanowisku asystenta profesora na Appalachian State University w Karolinie Północnej. 
W 1973 roku został pierwszym geologiem hrabstwa Santa Clara w Kalifornii, gdzie rozpoczął badania na temat natury i częstotliwości trzęsień ziemi. Jego badania były ignorowane, do czasu gdy przewidział trzęsienie ziemi w Loma Prieta, które było 17 października 1989 roku, ale chwilowo został zwolniony ze stanowiska, a później przywrócony. Nadal kontynuował badania na trzęsieniami ziemi. Zmarł 22 lipca 2016 roku.
Teoria Berklanda.
Proces miałby przebiegać w sposób analogiczny do powstawania pływów morskich. Według teorii Berklanda siła przyciągania Księżyca miałaby podnosić tę część płyty litosfery, która wsuwa się pod drugą; w wyniku tego dochodzi do drgań skorupy ziemskiej, co skutkuje trzęsieniami ziemi.
Entuzjaści naukowca ocenili sprawdzalność jego prognoz na 80%. Przewidział trzęsienie Ziemi w Kalifornii w październiku 1983 roku, spodziewał się także wystąpienia dużego wstrząsu tuż po świętach Bożego Narodzenia 2004 roku, w czasie pełni księżyca.
Zastosowanie teorii grawitacyjnej.
Teorię pływów zastosował i opracował emerytowany nauczyciel z Łańcuta już od wczesnych lat młodości prowadził badania nad wpływem czynników grawitacyjnych księżyca na ruchy skorupy ziemskiej a swoje wyniki badań starał się przedstawić wielu naukowcom i elitom rządzącym w różnych ustrojach politycznych naszego kraju. Jednak świat naukowy nie skorzystał z nowatorskiego podejścia Mariana Głuszka do zagadnień fizyki atmosfery. Pan Marian na rok wcześniej znał datę (26 grudnia 2004 r.) nadzwyczajnych zjawisk meteorologiczno-sejsmicznych w rejonie pasa równikowego, kiedy to tsunami zabiło 300 tysięcy ludzi. O to co sam mówi o tamtym wydarzeniu:
Badania jakie prowadzi z sukcesem po dzień dzisiejszy udowadniają prawdziwość jego teorii względem pogody i zdarzeń sejsmicznych, a jego metoda jest prosta na tyle, iż każdy przeciętny człowiek jest w stanie przewidzieć pogodę z wielotygodniowym wyprzedzeniem.

</doc>
<doc id="999782" url="https://pl.wikipedia.org/wiki?curid=999782" title="Krzysztof Kłak">
Krzysztof Kłak

Krzysztof Józef Kłak (ur. 29 marca 1966 w Przeworsku) – polski polityk, związkowiec i samorządowiec, poseł na Sejm III kadencji.
Życiorys.
Absolwent studiów z zakresu gospodarki żywnościowej w Państwowej Wyższej Szkole Zawodowej w Jarosławiu (2001).
Od 1986 do 1992 pracował w Fabryce Wagonów Gniewczyna w Gniewczynie Łańcuckiej. Był członkiem Komitetu Obywatelskiego „Solidarność”. Od 1990 do 1994 wykonywał mandat radnego Przeworska. W latach 1992–1998 przewodniczył zarządowi Regionu Ziemia Przemyska NSZZ „Solidarność” (przystąpił do związku w 1989). Sprawował mandat posła na Sejm III kadencji wybranego w okręgu przemyskim z listy Akcji Wyborczej Solidarność, w 2001 bezskutecznie ubiegał się o reelekcję. W latach 1990–1992 należał do Porozumienia Centrum, w okresie 1998–2001 do Ruchu Społecznego AWS, a w latach 2002–2003 do Stronnictwa Konserwatywno-Ludowego – Ruch Nowej Polski.
W 2001 został prezesem zarządu Wytwórni Gazów Technicznych Tech-Gaz. W latach 2002–2006 pełnił funkcję radnego sejmiku podkarpackiego II kadencji (wybranego z koalicyjnej listy Podkarpacie Razem), od 2003 był jego przewodniczącym. W 2005 wstąpił do Platformy Obywatelskiej, gdzie zasiadł we władzach wojewódzkich i w radzie krajowej. Z listy PO kandydował na radnego sejmiku w wyborach samorządowych w 2006, 2010 i 2018, do rady powiatu w 2014 oraz do Sejmu w wyborach parlamentarnych w 2007, 2011, 2015 i 2019.
W 2010 został wicestarostą powiatu przeworskiego. Od 2011 do 2013 pełnił funkcje prezesa zarządu Rzeszowskiej Agencji Rozwoju Regionalnego. Był członkiem kierownictwa przedsiębiorstwa Cargotor. W 2016 wybrany na stanowisko przewodniczącego Platformy Obywatelskiej w województwie podkarpackim. Powołany do zarządu Związku Samorządowych Przewoźników Kolejowych oraz zarządu spółki Szybka Kolej Miejska.
Życie prywatne.
Żonaty z Dorotą, ma córki Paulinę i Zuzannę oraz synów Filipa i Miłosza.

</doc>
<doc id="999783" url="https://pl.wikipedia.org/wiki?curid=999783" title="Coruripe">
Coruripe

Coruripe – miasto w Brazylii leżące w stanie Alagoas nad brzegiem rzeki Coruripe.
W roku 2005 obszar miasta wielkości 913 km² zamieszkiwało 44 272 ludzi.

</doc>
<doc id="999784" url="https://pl.wikipedia.org/wiki?curid=999784" title="Saint Mark (Grenada)">
Saint Mark (Grenada)

Saint Mark jest jedną najmniejszą parafią Grenady. Jej stolicą jest Victoria. 
Topografia.
Na terenie parafii Saint Mark znajduje się najwyższa góra kraju - Saint Catherine oraz najwyższy wodospad - Tufton Hall.

</doc>
<doc id="999785" url="https://pl.wikipedia.org/wiki?curid=999785" title="Claude Pompidou">
Claude Pompidou

Claude Jacqueline Pompidou z domu Cahour (ur. 13 listopada 1912 w Château-Gontier, zm. 3 lipca 2007 w Paryżu) – w latach 1969–1974 francuska pierwsza dama.
Życiorys.
Uczyła się w paryskim Lycée Louis-le-Grand, a później studiowała prawo. W 1935 roku została małżonką Georges'a Pompidou, który w latach 1962–1968 był premierem V Republiki, a w latach 1969–1974 prezydentem V Republiki. Małżeństwo adoptowało chłopca, Alaina Pompidou.
Jako pierwsza dama wspierała sztukę nowoczesną. M.in. odnowiła niektóre apartamenty Pałacy Elizejskiego w stylu modernistycznym i zabiegała o założenie muzeum Centre Georges Pompidou.
W 1970 założyła fundację Claude Pompidou Foundation, której celem było wspieranie osób starszych i niepełnosprawnych dzieci.

</doc>
<doc id="999788" url="https://pl.wikipedia.org/wiki?curid=999788" title="Flávio Conceição">
Flávio Conceição

Flávio da Conceição (ur. 13 czerwca 1974 roku w Santa Maria da Serra) – brazylijski piłkarz występujący na pozycji defensywnego pomocnika. Posiada także obywatelstwo hiszpańskie.
Kariera klubowa.
Flávio urodził się w mieście Santa Maria da Serra, leżącym w stanie São Paulo. Piłkarską karierę rozpoczął w klubie Rio Branco, w barwach którego zadebiutował w 1992 roku w Série C. W Rio Branco grał przez niespełna dwa sezony i w połowie 1993 roku przeszedł do SE Palmeiras z miasta São Paulo. W Palmeiras już od początku 1994 roku zaczął grać w pierwszym składzie i wtedy też wywalczył tytuł mistrza Brazylii. Został także mistrzem stanu São Paulo. Z Palmeiras występował w Copa Libertadores. Swój drugi i ostatni sukces z tym zespołem osiągnął w 1996 roku, gdy znów wygrał mistrzostwa stanowe. Dla Palmeiras wystąpił łącznie w 102 ligowych meczach i strzelił 4 gole.
W 1996 roku Conceição przeszedł za około 6,3 miliona euro do hiszpańskiego zespołu Deportivo La Coruña. Tam spotkał innych swoich rodaków: Rivaldo, Renaldo i Mauro Silvę. W Primera División zadebiutował 4 stycznia 1997 w przegranym 0:1 domowym spotkaniu z FC Barcelona. W pierwszym sezonie gry w Deportivo nie miał miejsca w pierwszym składzie i zajął 3. miejsce w lidze. Wywalczył je w kolejnym sezonie (1997/1998), ale Deportivo spisało się słabiej kończąc sezon dopiero na 12. pozycji i szybko odpadając z Pucharu UEFA (1. runda). W sezonie 1998/1999 zajął z Deportivo 6. miejsce, ale już w 2000 roku stał się jednym z głównych autorów zdobycia pierwszego w historii dla klubu z La Coruñi mistrzostwa Hiszpanii. W tamtym sezonie rozegrał 27 meczów i strzelił 4 gole.
Dzięki mistrzostwu Conceição otrzymał oferty z innych klubów, a skorzystał z tej z Madrytu. Latem 2000 tamtejszy Real zdecydował się zapłacić za Brazylijczyka 26 milionów euro. W drużynie prowadzonej przez trenera Vicente del Bosque zadebiutował 9 września w wygranym 2:1 meczu z Valencią. W Realu był jednak rezerwowym defensywnym pomocnikiem i przegrywał rywalizację z Francuzem Claude’em Makélélé, a do tego przez dłuższy czas leczył kontuzje. W całym sezonie 2000/2001 rozegrał 14 ligowych meczów, zdobył swoje drugie mistrzostwo Hiszpanii oraz dotarł do półfinału Ligi Mistrzów. Natomiast w sezonie 2001/2002 zagrał zaledwie 9-krotnie w La Liga (3. miejsce Realu), ale sięgnął po inne trzy trofea – Puchar Mistrzów (wystąpił przez 17 minut wygranego 2:1 finałowego meczu z Bayerem 04 Leverkusen) Superpuchar Europy oraz Puchar Interkontynentalny. W zespole „Królewskich” Flávio spędził także sezon 2002/2003 po raz drugi z Realem zdobywając mistrzostwo kraju (22 mecze).
W 2003 roku z klubu odszedł trener Del Bosque, a Conceição został wypożyczony do niemieckiej Borussii Dortmund, do której ściągnął go Matthias Sammer. Tam także spotkał swoich rodaków – Dedê, Ewerthona, Evanílsona i Márcio Amoroso. W Bundeslidze zadebiutował 2 sierpnia w zremisowanym 2:2 spotkaniu ze FC Schalke 04, będąc jednym z najlepszych zawodników spotkania (w 66. minucie zdobył gola z rzutu wolnego). Z czasem jednak znów odniósł kolejne urazy i w lidze niemieckiej zagrał zaledwie w 14 meczach z Borussią zajmując 6. miejsce.
W 2004 roku Conceição wrócił z wypożyczenia do Madrytu, ale ostatecznie odszedł do tureckiego Galatasaray SK. W stambulskim klubie stał się jednym z czołowych zawodników. W lidze zadebiutował 8 sierpnia w wygranym 3:1 meczu z Konyasporem. W sezonie zdobył 2 bramki – z Gaziantepsporem oraz MKE Ankaragücü, a z Galatasaray zajął 3. lokatę oraz zdobył Puchar Turcji. W kontrakcie istniała jednak klauzula, że Flávio może odejść za 500 tysięcy euro i tyle samo wyłożył grecki Panathinaikos AO. W lidze greckiej oraz Lidze Mistrzów spisywał się jednak słabo i nie spełnił oczekiwań fanów. Z Panathinaikosem zakończył sezon na 3. miejscu. Jego dorobek to 14 meczów i 1 gol. Po sezonie rozwiązał kontrakt z ateńskim zespołem i przez sezon 2006/2007 pozostawał bez przynależności klubowej, aż ostatecznie zakończył piłkarską karierę.
Kariera reprezentacyjna.
W reprezentacji Brazylii Conceição zadebiutował 18 listopada 1995 roku w wygranym 1:0 towarzyskim meczu z Argentyną. Rok później został powołany do kadry na Igrzyska Olimpijskie w Atlancie. Był na nich podstawowym graczem "canarinhos" i z imprezy tej przywiózł brązowy medal.
W 1997 roku Conceição wystąpił na turnieju Copa América 1997. Z Brazylią dotarł do finału, a w nim wraz z rodakami pokonał Boliwię 3:1. Brazylijski pomocnik wystąpił także w kolejnym turnieju o mistrzostwo Ameryki Południowej, Copa América 1999. Na nim znów doszedł do meczu finałowego i po raz drugi zdobył mistrzostwo kontynentu (wygrana 3:0 z Urugwajem).
W swojej karierze Flávio wywalczył także Puchar Konfederacji w 1997 roku. Wystąpił w tym turnieju 2 lata później, ale tym razem Brazylia przegrała w finale 3:4 z Meksykiem. Dwukrotnie brał udział w rozgrywkach o Złoty Puchar CONCACAF: w 1996 roku zajął 2. miejsce, a w 1998 – 3. Ogółem w reprezentacji Brazylii Conceição zagrał w 45 meczach i zdobył 4 gole.

</doc>
<doc id="999790" url="https://pl.wikipedia.org/wiki?curid=999790" title="Flavio Conceicao">
Flavio Conceicao



</doc>
<doc id="999792" url="https://pl.wikipedia.org/wiki?curid=999792" title="AA Coruripe">
AA Coruripe

Associação Atlética Coruripe - brazylijski klub piłkarski z siedzibą w mieście Coruripe leżącym w stanie Alagoas.
Historia.
Klub Associação Atlética Coruripe założony został 1 marca 2003 roku i jeszcze w roku założenia zdążył wygrać drugą ligę stanu Alagoas po pokonaniu na stadionie Gerson Amaral klubu Sete de Setembro 3:1. W następnym roku klub zadebiutował w pierwszej lidze stanu (Campeonato Alagoano).
W 2004 roku klub został wicemistrzem stanu Alagoas. W finale Campeonato Alagoano Coruripe pokonany został przez Corinthians Alagoano. W pierwszym meczu (5 maja) Coruripe wygrał 3:2, jednak w rewanżu (9 maja) przegrał 0:2. Klub, jako wicemistrz stanu, przystąpił w tym samym roku do rozgrywek trzeciej ligi brazylijskiej (Campeonato Brasileiro Série C). Coruripe odpadł już jednak w pierwszym etapie rozgrywek, wyprzedziwszy w grupie jedynie Corinthians Alagoano. Przed Coruripe znalazły się kluby Porto i Itacuruba.
W roku 2005 klub ponownie został wicemistrzem stanu Alagoas. Mistrzem został klub ASA, który wygrał oba etapy mistrzostw - "Copa Maceió" i "Copa Alagoas". Wicemistrzostwo stanu znów dało okazję do występu w trzeciej lidze brazylijskiej - tym razem bardziej udanego. Klub w pierwszym etapie wygrał grupę wyprzedzając kluby América de Natal, Nacional de Patos oraz Vitória. W drugim etapie Coruripe pokonał klub Icasa. W trzecim etapie jednak klub uległ grupowemu rywalowi - klubowi América de Natal.
W roku 2006 Coruripe pierwszy raz w swych krótkich dziejach zdobył mistrzostwo stanu Alagoas (Campeonato Alagoano). W finale klub pokonał CSA - w pierwszym meczu wygrał 1:0, w drugim przegrał 0:1 i ostatecznie tytuł mistrza zdobył po wygraniu rzutów karnych 6:5. W następnym, 2007 roku, Coruripe został mistrzem stanu drugi raz z rzędu.

</doc>
<doc id="999794" url="https://pl.wikipedia.org/wiki?curid=999794" title="Saint Patrick (Grenada)">
Saint Patrick (Grenada)

Saint Patrick jest jedną z parafii Grenady. Znajduje się na północy kraju. Jej stolicą jest Sauteurs. Do parafii należy także kilka wysp Grenadyn:

</doc>
<doc id="999795" url="https://pl.wikipedia.org/wiki?curid=999795" title="Sauteurs">
Sauteurs

Sauteurs – miasto w Grenadzie, w północnej części wyspy Grenada; 1 294 mieszkańców (2013). Miasto jest stolicą parafii Saint Patrick.

</doc>
<doc id="999796" url="https://pl.wikipedia.org/wiki?curid=999796" title="Abydos (Azja Mniejsza)">
Abydos (Azja Mniejsza)

Abydos (gr. ) – starożytne miasto w Troadzie, położone w Myzji, w Azji Mniejszej, koło obecnego Nara Burnu nad cieśniną Hellespont. Naprzeciwko Abydos po europejskiej stronie cieśniny leżało miasto Sestos. Dzieliło je mniej niż 2 kilometry. 
Abydos jest wymienione w "Iliadzie" [II 836] w katalogu sprzymierzeńców trojańskich. Prawdopodobnie, jak utrzymuje Strabon [II 4.8], było miastem trackim. Następnie około 700 p.n.e. stało się w ramach wielkiej kolonizacji kolonią Milezyjczyków, za przyzwoleniem władcy Lidii Gygesa.
Miasto zostało spalone przez Dariusza I w 512 p.n.e. W 480 p.n.e. Kserkses I zbudował w tym miejscu dwa mosty nad Hellespontem podczas jego inwazji na Grecję.
Miasto należało do Ateńskiego Związku Morskiego, po wojnie peloponeskiej stacjonował tam garnizon spartański. W czasie wojny korynckiej niedaleko Abydos miała miejsce bitwa pod Kremaste. W późniejszych wiekach miasto znów było pod władzą Achemenidów. 
Abydos istniało do czasów późnego Bizancjum, będąc punktem poboru cła, jego znaczenie zmalało po przejęciu tej funkcji przez twierdzę wzniesioną przez Mehmeda II Zdobywcę nad cieśniną Dardanele (ok. 1456).
Z miastem związany jest mit o Helle, córce Atamosa, od której pochodzi nazwa Hellespontu, cieśniny w której utonęła, i o Hero i Leandrze – parze kochanków rozdzielonych cieśniną.

</doc>
<doc id="999797" url="https://pl.wikipedia.org/wiki?curid=999797" title="John Franklin Enders">
John Franklin Enders

John Franklin Enders (ur. 10 lutego 1897 w West Hartford, Connecticut, zm. 8 września 1985 w Waterford (Connecticut)) – amerykański naukowiec, mikrobiolog, bakteriolog, w 1954 roku laureat Nagrody Nobla w dziedzinie fizjologii i medycyny za dokonanie odkrycia, że wirus polio namnaża się w tkankach zwierzęcych. Przyczyniło się to do stworzenia szczepionki przeciwko chorobie Heinego-Medina. Nagrodę razem z nim otrzymali: Thomas Huckle Weller i Frederick Chapman Robbins.
W latach 1929-1942 został profesorem wirusologii w Harvard University w Cambridge, następnie konsultantem w zakresie chorób zakaźnych wojskowych służb sanitarnych. Prowadził badania w zakresie chorób wirusowych: odry, grypy, świnki. W założonym przez siebie laboratorium Children’s Medical Center w Bostonie pracował nad stworzeniem nowej szczepionki ochronnej. W latach 1956-1967 był powtórnie profesorem Uniwersytetu Harvarda w Cambridge.

</doc>
<doc id="999798" url="https://pl.wikipedia.org/wiki?curid=999798" title="Saint David (Grenada)">
Saint David (Grenada)

Saint David jest czwartą co do wielkości parafią Grenady. Leży na południowym wschodzie głównej wyspy. Jej stolicą jest Saint David’s. 

</doc>
<doc id="999800" url="https://pl.wikipedia.org/wiki?curid=999800" title="Abydos (ujednoznacznienie)">
Abydos (ujednoznacznienie)



</doc>
<doc id="999805" url="https://pl.wikipedia.org/wiki?curid=999805" title="Dariusz Boguski">
Dariusz Boguski

Dariusz Boguski (ur. 31 maja 1958 w Białymstoku) – polski polityk i przedsiębiorca, poseł na Sejm I kadencji.
Życiorys.
Ukończył filologię polską w białostockiej filii Uniwersytetu Warszawskiego. W 1980 zaangażował się w działalność Niezależnego Zrzeszenia Studentów. W latach 80. redagował pisma opozycyjne: „Przy budowie” (organ regionalnego NZS) i „Biuletyn Informacyjny” (wydawany przez NSZZ „Solidarność” Regionu Białystok). W stanie wojennym należał do lokalnego MKS, organizował podziemne drukarnie i reaktywowaną Białostocką Oficynę Wydawniczą. Był w tym czasie prawie rok więziony (od sierpnia 1982 do lipca 1983), następnie został jeszcze dwukrotnie aresztowany (w grudniu 1983 oraz w lutym 1984).
Po 1989 zaangażował się w tworzenie wojewódzkich struktur Kongresu Liberalno-Demokratycznego. Z listy tej partii został wybrany posłem na Sejm I kadencji. Zrezygnował ze startu w następnych wyborach. Od 1993 zajmuje się prowadzeniem działalności gospodarczej i pracą w prywatnych spółkach.
Działał w Unii Wolności, od 2001 związany z Platformą Obywatelską, wybierany w skład władz wojewódzkich tego ugrupowania.
Odznaczenia.
W 2011 został odznaczony Krzyżem Oficerskim Orderu Odrodzenia Polski. W 2015 otrzymał Krzyż Wolności i Solidarności.

</doc>
<doc id="999807" url="https://pl.wikipedia.org/wiki?curid=999807" title="Wojna węgiersko-słowacka">
Wojna węgiersko-słowacka

Wojna węgiersko-słowacka (także „mała wojna” – , ) – lokalna wojna między Państwem Słowackim a Królestwem Węgier, prowadzona na obszarze dzisiejszej wschodniej Słowacji od 23 marca do 4 kwietnia 1939.
Tło.
Do wojny doszło na tle węgierskich dążeń do rewizji traktatu w Trianon. Przez cały okres międzywojenny podstawowym celem węgierskiej polityki była odbudowa państwa w granicach sprzed 1918. Jednym z celów pośrednich była aneksja Słowacji – całości lub przynajmniej jej południowej części, zamieszkanej przez Węgrów. Cele te zaczęły się spełniać po sprzymierzeniu się Węgier z Niemcami i Włochami pod koniec lat trzydziestych XX wieku. W wyniku pierwszego arbitrażu wiedeńskiego 2 listopada 1938 Węgry uzyskały pierwszy nabytek terytorialny kosztem (jeszcze) Czechosłowacji – pas południowej Słowacji i Rusi Zakarpackiej o powierzchni 11 833 km², zamieszkany przez około milion ludzi. 
Po rozpadzie Czechosłowacji 15 marca 1939 Węgry zaatakowały Ruś Zakarpacką i po krótkiej kampanii okupowały ją w całości. Regularne walki z miejscowymi formacjami zakończyły się 18 marca (walki partyzanckie trwały do końca kwietnia 1939). 
Po upewnieniu się, że Niemcy, mimo zawartego 22 marca 1939 traktatu o ochronie, nie sprzeciwiają się rewizji granicy we wschodniej Słowacji, Węgry podjęły zbrojny atak na Słowację. 
Przebieg.
Wojska węgierskie zaatakowały Słowację znad granicy z Zakarpaciem, przebiegającej rzeką Uż, zaraz po północy z 22 na 23 marca 1939. W natarciu wzięły udział 7., 8. i 24. brygada piechoty, 1. i 2. brygada kawalerii, 2. brygada zmotoryzowana oraz oddziały 9. brygady piechoty, stacjonujące w Wełykym Bereznym, Małym Bereznym i w okolicach Użhorodu. Dowódcą był generał András Littay. Rozkazy zakładały "dotarcie tak daleko na zachód, jak to możliwe". Oddziały węgierskie nacierały w dwóch kierunkach: z Wełykiego Bereznego na Ulič i z Vyšnego Nemeckego na Sobrance. Szybko posuwały się na zachód, docierając nocą z 23 na 24 marca do linii 10–15 km na zachód od pozycji wyjściowych.
Atak węgierski nastąpił w najgorszym dla armii słowackiej okresie, gdy żołnierze narodowości czeskiej opuścili już Słowację i Zakarpacie, a nie wrócili jeszcze z Czech żołnierze słowaccy. Stacjonujące we wschodniej Słowacji 11., 12. i 17. dywizja VI korpusu, dowodzonego przez generała Augustína Malára, dysponowały tylko ułamkiem przewidzianego stanu osobowego. Ponadto armia słowacka, powstająca z podziału armii czechosłowackiej, była dopiero w trakcie organizacji i cierpiała na brak oficerów i podoficerów (oficerowie i podoficerowie narodowości słowackiej stanowili w armii czechosłowackiej odpowiednio 3,4% i 4,9%). Wreszcie jakiekolwiek akcje zbrojne utrudniał brak połączenia kolejowego między zachodnią i środkową Słowacją.
Oddziały słowackie zostały zaskoczone i nie podjęły zorganizowanego oporu. W pierwszych minutach walk Węgrzy zaskoczyli we śnie i wzięli do niewoli kompanię piechoty. Jednak już 23 marca oddziały słowackie spontanicznie skoncentrowały się w trzech miejscach: koło Stakčína major Matejka zebrał batalion piechoty i dwie baterie artylerii, w okolicy Michaloviec kapitan rezerwy Štefan Haššik zgromadził cztery bataliony piechoty i kilka baterii artylerii, koło Prešova powstało zgrupowanie pod dowództwem majora Šivicy. Na pomoc ruszyły oddziały z głębi kraju, lecz ich marsz na wschód był spowalniany przez naciski niemieckie i problemy komunikacyjne. Ponadto musiały one zabezpieczać, również zagrożoną przez wojska węgierskie, południową granicę kraju.
23 marca doszło do intensywnych walk w okolicy Stakčína, z udziałem lotnictwa. Słowacy zatrzymali węgierski atak, z kolei ich kontratak rankiem 24 marca się nie powiódł, podobnie jak kolejny atak węgierski. Linia frontu się ustabilizowała aż do czasu zawieszenia broni.
W nocy z 23 na 24 marca do Michaloviec przybył major Kubíček, który objął dowództwo nad tamtejszym zgrupowaniem. W Preszowie naprawiono pięć samochodów pancernych OA wz. 30, uszkodzonych wcześniej przez czeskie załogi. Obsadzone zebranymi naprędce słowackimi załogami, samochody dotarły do Michaloviec nad ranem 24 marca. Następnie zgrupowanie michaloveckie wyprowadziło kontratak i wyparło Węgrów ze wsi Závadka (około 10 km na wschód od Michaloviec) na linię rzeki Okny. Przed północą z 24 na 25 marca zgrupowanie michalovieckie zaatakowało Węgrów we wsi Nižná Rybnica, ale zostało odparte i wycofało się w nieładzie, tracąc dwa samochody pancerne. Tymczasem do Michaloviec przybyły z Martina cztery samochody pancerne OA wz. 30, trzy lekkie czołgi LT wz. 35 i działko przeciwpancerne 37 mm.
25 marca do Michaloviec przybyły oddziały 41. pułku piechoty i jedna bateria 202. pułku artylerii górskiej. Major Kubícek zaplanował atak na południe tego dnia, ale pod naciskiem niemieckim zawarto zawieszenie broni. 26 marca do Michaloviec przybyły pozostałe oddziały 202. pułku artylerii górskiej oraz oddziały 7. i 17. pułku piechoty. W Michalovcach znalazło się w ten sposób 15 tysięcy słowackich żołnierzy. Oddziały węgierskie były jednak liczniejsze, lepiej zorganizowane, dobrze okopane i dysponowały artylerią przeciwpancerną, która niweczyła jedyną przewagę Słowaków – czołgi.
W wojnie węgiersko-słowackiej dość istotną rolę odegrało lotnictwo. Mimo braku personelu latającego słowackie samoloty wykonywały loty rozpoznawcze i bombowe. Z kolei lepiej wyposażone i wyszkolone węgierskie lotnictwo zwalczało słowackie samoloty. 25 marca węgierskie lotnictwo zbombardowało słowackie lotnisko w Spiskiej Nowej Wsi, zabijając 13 osób i raniąc 17. Nalot okazał się mało skuteczny, gdyż nie uniemożliwił użytkowania lotniska – jedynego we wschodniej Słowacji. W ramach odwetu planowano nocny nalot bombowy na Budapeszt, ale plany zostały zaniechane wobec zawieszenia broni. W wojnie strona słowacka straciła dziewięć Avii B-534 i cztery Letovy Š-328, a węgierska – jednego Fiata CR.32.
Zawieszenie broni zostało zawarte pod niemieckim naciskiem już 24 marca. Walki trwały jednak do 31 marca.
Po stronie słowackiej zginęło 22 żołnierzy i 36 cywilów, zaś 360 żołnierzy słowackich i 311 czeskich dostało się do węgierskiej niewoli. Po stronie węgierskiej straty (łącznie z kampanią na Zakarpaciu) wyniosły 23 zabitych i 55 rannych.
Rezultat.
Wbrew świeżo zawartemu traktatowi o ochronie Niemcy nie udzieliły Słowacji pomocy militarnej w trakcie wojny, ani pomocy politycznej w toku rokowań pokojowych w pierwszych dniach kwietnia, toteż w traktacie zawartym 4 kwietnia 1939 w Budapeszcie Słowacja została zmuszona do odstąpienia Węgrom pasa ziem wokół Stakčína i Sobranec o powierzchni 1697 km² z 69 930 mieszkańcami i 78 miejscowościami. 
Ziemie te zostały odzyskane przez Czechosłowację po II wojnie światowej, jednak ich wschodni pas (nad Użem) został przyłączony do Ukraińskiej SRR (Zakarpacie).

</doc>
<doc id="999810" url="https://pl.wikipedia.org/wiki?curid=999810" title="Ana Domeyko">
Ana Domeyko

Ana Domeyko Alamos de Salazar, Anita Domeyko Alamos (ur. 27 kwietnia 1902, zm. 28 czerwca 2007 w Santiago) – chilijska działaczka społeczna, wnuczka Ignacego Domeyki.
Życiorys.
Ana Domeyko była wnuczką Ignacego Domeyki i Enriquety Sotomayor. W 1929 poślubiła prawnika, Ciro Salazara Monroya. Po ślubie, wraz z mężem wyjechała do Temuco, gdzie urodziła się ich pierwsza córka - Ana Maria Salazar Domeyko. Po powrocie do Santiago, narodziło się trzech synów Any - Jaime, Ingacio i Alfonso. 
Działalność społeczna.
Wraz z chilijską pianistką, Florą Guerrą, powołała Towarzystwo im. Fryderyka Chopina. Członkowie powołanego przez nią towarzystwa wielokrotnie brali udział w warszawskim międzynarodowym konkursie pianistycznym im. Fryderyka Chopina. 
Po wybuchu II wojny światowej organizowała pomoc dla ludności okupowanej przez Niemców Polski, a zaraz po zakończeniu działań wojennych w swoim domu przy ulicy Cueto 584 w Santiago organizowała spotkania dla emigrantów, a także dla bezdomnych i potrzebujących.
W 1987 roku, podczas wizyty Jana Pawła II w Chile, na jej ręce złożone zostało błogosławieństwo dla Polonii chilijskiej.
Zmarła w wieku 105 lat i została pochowana w grobowcu rodzinnym na stołecznym Cmentarzu Generalnym w Santiago.

</doc>
<doc id="999811" url="https://pl.wikipedia.org/wiki?curid=999811" title="Quantum bogodynamics">
Quantum bogodynamics

Quantum bogodynamics (z ang., dosłownie "bogodynamika kwantowa" albo "ściemodynamika kwantowa") jest żartobliwą, sformułowaną w środowiskach hakerskich parodią mechaniki kwantowej, opisującą wszechświat przez pryzmat oddziaływań fikcyjnych cząstek elementarnych, bogonów (przez analogię do nazewnictwa rzeczywistych cząstek elementarnych, np. mezonów; ale też od angielskiego słowa "bogus", oznaczającego bezwartościową bzdurę).
Teoria ta zakłada istnienie trzech zasadniczych zjawisk:
Oddziaływania między tymi zjawiskami mają wyjaśniać wiele zdarzeń codziennego życia społecznego (zwłaszcza biurowego), a także występowanie usterek sprzętu komputerowego: oddziaływanie bogonów na ludzi i urządzenia powoduje napady bezmyślności u tych pierwszych i awarie drugich (mogące w obu przypadkach prowadzić do wtórnych emisji bogonów). 
Bogon miałby posiadać antycząstkę, której nazwa stanowiłaby wciąż przedmiot dyskusji. Część badaczy opowiada się rzekomo za przyjęciem nazwy "cluon" (co można przetłumaczyć jako "pojęcion"), podczas gdy inni określają ją mianem "validonu" ("właściwonu").
"Bogosity" jest żartobliwą wielkością fizyczną opisującą stopień, w jakim coś jest nieprawdą bądź brednią. Wyrażana jest ona w nazwanych na cześć wybitnego badacza sztucznej inteligencji Douglasa Lenata, "mikrolenatach" ("lenat" miałby być jednostką zbyt dużą dla większości praktycznych zastosowań; wyjątek stanowią obserwacje niezwykle silnych źródeł bogonów).
Bogodynamika kwantowa odzwierciedla przywiązanie środowisk hakerskich do racjonalnego myślenia, jak również ich niechęć względem władz, autorytetów i form bez treści. 

</doc>
<doc id="999816" url="https://pl.wikipedia.org/wiki?curid=999816" title="Zbiór dominujący">
Zbiór dominujący

Zbiór dominujący () grafu formula_1 – taki podzbiór formula_2 zbioru wierzchołków formula_3 że każdy wierzchołek, który nie należy do formula_2 ma w tym zbiorze co najmniej jednego sąsiada (jest połączony krawędzią z przynajmniej jednym wierzchołkiem z formula_2).
Liczba dominowania () grafu formula_1 – liczba wierzchołków w najmniejszym zbiorze dominującym grafu formula_7 Liczba dominowania jest oznaczana jako formula_8.
Zbiór totalnie dominujący () grafu formula_1 – taki zbiór dominujący formula_2 w którym każdy wierzchołek z formula_2 ma co najmniej jednego sąsiada w formula_12 Oznacza to, że każdy wierzchołek z formula_2 jest incydentalny do innego wierzchołka z formula_2.
Liczba totalnego dominowania () grafu formula_1 – liczba wierzchołków w najmniejszym zbiorze totalnie dominującym grafu formula_7 Liczba totalnego dominowania jest oznaczana jako formula_17.

</doc>
<doc id="999818" url="https://pl.wikipedia.org/wiki?curid=999818" title="Muzeum Mazowieckie">
Muzeum Mazowieckie



</doc>
<doc id="999819" url="https://pl.wikipedia.org/wiki?curid=999819" title="Frederick Chapman Robbins">
Frederick Chapman Robbins

Frederick Chapman Robbins (ur. 25 sierpnia 1916, zm. 4 sierpnia 2003) – amerykański naukowiec, pediatra, wirusolog. Studiował na Uniwersytecie w Missouri. W 1940 roku ukończył Harvard Medical School i pracował jako bakteriolog w Szpitalu Dziecięcym Medical Center w Bostonie. W maju 1952 roku przeniósł się do Cleveland w Ohio, gdzie został mianowany profesorem pediatrii na Western Reserve University School of Medicine. Był też Dyrektorem Departamentu Pediatrii i chorób zakaźnych w Cleveland Metropolitan General Hospital.
W 1954 r. został laureatem Nagrody Nobla w dziedzinie fizjologii i medycyny
 za odkrycie, że wirus polio namnaża się w tkankach zwierzęcych. Przyczyniło się to do stworzenia szczepionki przeciwko chorobie Heinego-Medina. Nagrodę razem z nim otrzymali: Thomas Huckle Weller i John Franklin Enders.
Od 1962 r. członek Amerykańskiej Akademii Umiejętności i Nauk w Bostonie.

</doc>
<doc id="999821" url="https://pl.wikipedia.org/wiki?curid=999821" title="Parafia Wniebowzięcia Najświętszej Maryi Panny w Łodzi">
Parafia Wniebowzięcia Najświętszej Maryi Panny w Łodzi

Parafia Wniebowzięcia Najświętszej Maryi Panny w Łodzi – parafia w dekanacie Łódź-Bałuty archidiecezji łódzkiej. Położona w najstarszej części Łodzi, jest najstarszą łódzką parafią.
Od powstania do II połowy XVIII wieku należała do archidiecezji gnieźnieńskiej. Stanowiła jednak część uposażenia biskupów włocławskich. Następnie od 4 sierpnia 1764, na mocy dekretu papieża Klemensa XIII, Łódź stała się częścią diecezji włocławskiej. W 1818 powstała nowa archidiecezja warszawska, do której została włączona również parafia łódzka. W 1920 powstała diecezja łódzka i od tego też czasu, parafia WNMP do niej należy.
Historia.
Powstanie parafii.
Przed powstaniem parafii Łódź wraz Widzewem (czyli wsiami Widzów i Widzewicą) należała do parafii św. Doroty w Mileszkach
Z braku zachowania dokumentów pisanych nie można podać dokładnej daty wybudowania pierwszego kościoła i erekcji parafii. Przypuszcza się, iż budowa miała miejsce za czasów biskupa Zbyluta z Gołańczy, ordynariusza diecezji włocławskiej w latach 1364–1383. Przyjmuje się także, że arcybiskup gnieźnieński Jarosław z Bogorii i Skotnik erygował nową łódzką parafię. Z tego więc wynika, że erekcja parafii mogła mieć miejsce pomiędzy 1364 (objęcie biskupstwa przez Zbyluta Gołańczyńskiego) a 1374 (rezygnacja z rządzenia diecezją gnieźnieńską arcybiskupa Jarosława Bogorii). Ale brak jakichkolwiek informacji o łódzkiej parafii w dokumentach lokacyjnych wsi Widzew i Łódź z 1387 podważa to przypuszczenie.
Modrzewiowy kościółek powstał po zachodniej stronie traktu piotrkowskiego, między dziś istniejącymi łódzkimi ulicami: Drewnowską, Lutomierską i Zachodnią. W skład nowej parafii poza Łodzią weszły wsie: Doły, Rogi, Lipinki, Bałuty, Stara Wieś, Rokicie (wchodzące w skład dóbr kapituły krakowskiej) i Radogoszcz.
Początki istnienia, czasy Łodzi rolniczej.
Pierwszym proboszczem parafii w Łodzi mianowano ks. Piotra Śliwkę (kanonika kapituły katedralnej włocławskiej). Decyzją biskupa Galanczewskiego dobra łódzkie przeszły w jego dożywotnie posiadanie. Pierwszy dokument urzędowy, wspominający o łódzkiej parafii, pochodzi z 1424. Jest to dekret wydany przez biskupa włocławskiego Jana Pelę z Niewiesza, wspominający o istnieniu w miasteczku Łodzia kościoła, będącego siedzibą parafii.
Przez krótki czas Łódź przestała być własnością biskupstwa włocławskiego, bowiem 16 kwietnia 1464 biskup Jan Lutkowic z Brzezia dał w zastaw Łódź wraz z sąsiadującymi z nią ziemiami wojewodzie łęczyckiemu, Piotrowi z Oporowa, od którego pożyczył 1000 florenów węgierskich. Jednak w ciągu roku biskup zastawione dobra odzyskał. W zapiskach ks. Macieja Śliwnickiego (archidiakona kolegiaty kaliskiej) z ok. 1515 mowa jest, że proboszcz, ks. Maciej, utrzymywał wikarego i organistę z dochodów parafialnych. W miasteczku był dom proboszcza z ogrodem owocowym i warzywnym, większy od ogrodów mieszczan. A wikary i organista posiadali własne domy. Świadczy to o dobrym uposażeniu parafii łódzkiej w tamtym czasie.
Pomiędzy 1523 a 1576 parafia utraciła wsie Bałuty i Radogoszcz, które weszły do parafii w Zgierzu. Z kolei przyłączono do parafii WNMP wsie: Rokitnicę, Mierzączkę i Hutę (do tej pory będące w parafii z Pabianic).
Podczas potopu szwedzkiego kościół ocalał, mimo iż w Łodzi spalonych zostało przez Szwedów 25 domów. Przyczyną tego było położenie świątyni na uboczu miasta. Jako wotum dziękczynne za ocalenie, parafianie zakupili obraz Matki Boskiej Łaskawej.
Na początku XVIII w. kościół był w bardzo złym stanie. Parafia nie była już w stanie utrzymać duszpasterza. Liczba mieszkańców znacząco spadała (do 530 w 1754). Pola uprawne Rogów, Dołów i Lipin, na skutek zaprzestania uprawiania, zarosły lasem. Kolejni proboszczowie (ks. Przyborowski, ks. Brusikiewicz, ks. Szafrański, zmarły w 1754) nie mieli środków na remonty kościoła. Przez kilka kolejnych lat w Łodzi nie było księdza. W 1763 proboszczem był ks. Karol Godaczewski, który nie mieszkał przy kościele, bo był też proboszczem w Srocku i posiadał kanonię w kolegiacie łęczyckiej, na co miał zgodę Stolicy Apostolskiej.
Budowa nowego drewnianego kościoła.
W 1763 wizytujący parafię ks. kanonik Antoni Sikorski doszedł do wniosku, że stan świątyni jest na tyle zły, że nie nadaje się do remontu. Orzekł, że należy kościół rozebrać i wybudować nowy. Polecenie takie wydał biskup Antoni Ostrowski i w latach 1765–1768 wybudowano nową świątynię w miejscu, gdzie znajduje się obecny kościół. Powstanie nowego, o wiele obszerniejszego kościoła było wielkim wydarzeniem dla ciągle podupadającego, opierającego swój byt na rolnictwie miasteczka.
Czasy zaborów, rozwój miasta, wielokulturowość.
Po drugim rozbiorze Polski parafia łódzka znalazła się w zaborze pruskim. W 1796 Łódź dotknął proces sekularyzacji. Z prywatnego biskupiego miasta stała się miastem królewsko-pruskim. Na skutek zwycięstw Napoleona Prusy musiały oddać część zagarniętych wcześniej ziem na rzecz nowo powstałego Księstwa Warszawskiego. Po kongresie wiedeńskim w 1815 Łódź weszła w skład Królestwa Polskiego. Rząd Królestwa podjął kroki zmierzające do ożywienia gospodarczego państwa. Zdecydowano (istotny wpływ na tę decyzję mieli: Ksawery Drucki Lubecki, Stanisław Staszic, Rajmund Rembieliński), aby w Łodzi zbudować od podstaw osadę włókienniczą.
W 1820 Łódź stała się osadą fabryczną. Pod koniec 1823 do Łodzi przybyli pierwsi tkacze sukiennicy (głównie z Czech i Saksonii). I tak rozwój ten ruszył w błyskawicznym tempie. Na południe od Starego Miasta wybudowano nową sukienniczą osadę zwaną Nowym Miastem (okolice Placu Wolności). Tempo wzrostu demograficznego Łodzi było nieprawdopodobne. Można je porównywać tylko z rozwojem miast Stanów Zjednoczonych, bowiem nigdzie w Europie żadne miasto tak się nie rozwijało. W ciągu stu lat liczba mieszkańców zwiększyła się tysiąckrotnie. Niosło to za sobą ogromne problemy. Przede wszystkim fatalne warunki socjalne (przez wiele lat nie czyniono żadnych poważnych kroków, aby to zmienić). Poza tym wielkie zróżnicowanie narodowościowe. Poza Polakami do Łodzi przybyli Niemcy, Rosjanie i Żydzi. W połowie XIX w. proporcje katolików i ewangelików były na wyrównanym poziomie. Żydów było wówczas ok. 10%. Przed wybuchem I wojny światowej katolików było nieco ponad połowa, ewangelików ok. 25%, a liczba Żydów wzrosła do 23%. Prawosławni stanowili tylko 1% łódzkiej populacji. Przedstawione powyżej zjawisko świadczy o wyjątkowej sytuacji Łodzi w porównaniu z innymi miejscami w kraju. Działania duszpasterskie ze względu na duże zróżnicowanie pochodzeniowe i religijne ludności były tutaj o wiele trudniejsze, niż gdzie indziej. Poza ciągłymi konfliktami narodowościowymi problemem był też brak większej liczby kościołów.
W latach 1835–1836 kościół parafialny, staraniami proboszcza ks. Józefa Kriegera, został powiększony i oszalowany.
Powstanie nowych łódzkich parafii, budowa obecnej świątyni.
Kiedy w roku 1859 nowym proboszczem parafii został ks. Wojciech Jakubowicz od razy czynił starania dla powstania drugiego kościoła katolickiego w Łodzi. Po roku takich starań w marcu 1860 roku z Komisji Rządowej Spraw Wewnętrznych i Duchownych nadeszło zezwolenie na budowę z zatwierdzeniem rządowego planu, według którego kosztorys nowej świątyni wynosił blisko 31 tys. rubli – ks. Wojciech Jakubowicz z zapałem przystąpił do budowy. Sam po kolei odwiedzał wszystkich obywateli i włościan, zachęcając ich do składek, ofiar w naturze i do zwózki materiałów budowlanych. Po tych przygotowaniach, dnia 4 lipca 1860 roku na placu u zbiegu ulic – Przejazd i Dzikiej (dziś Tuwima i Sienkiewicza), rozpoczęto budowę. Budowę Kościoła przerwał wybuch powstania styczniowego.
Dopiero w 1885, dzięki wysiłkom ks. Ludwika Dąbrowskiego, powstała w Łodzi druga parafia pw. Podwyższenia Krzyża Świętego. Było to jednak wciąż za mało jak na łódzkie potrzeby. Następnie w 1888 proboszcz ks. Jan Siemiec rozpoczął budowę nowego kościoła parafialnego. Kamień węgielny poświęcił arcybiskup warszawski Teofil Chościak-Popiel. Świątynia jest trójnawowa, murowana, z transeptem i dwiema wieżami w fasadzie, według projektu warszawskiego architekta Konstantego Wojciechowskiego. Konsekracji kościoła dokonał 5 czerwca 1897 biskup warszawski Kazimierz Ruszkiewicz.
Jeszcze w czasie budowy nowej świątyni, dotychczasowy, drewniany kościół przeniesiono na cmentarz grzebalny przy drodze wiodącej do wsi Retkinia (przy obecnej ul. Ogrodowej). Stał się on kościołem filialnym parafii Wniebowzięcia NMP i otrzymał wezwanie św. Józefa Oblubieńca NMP. Nową świątynię oddano do użytku w 1897. Władza carska nakazała, po zakończeniu budowy nowego, stary kościół rozebrać. Jednak dzięki sprytnemu fortelowi, udało się kościół św. Józefa uratować – wysłano do Petersburga list z prośbą o zgodę na umieszczenie w zabytkowym kościele obrazu św. Mikołaja, jako upamiętnienie opieki patrona nad następcą tronu, podczas jego podróży do Japonii. Władze carskie pozytywnie ten wniosek rozpatrzyły, nie doszukując się w nim niczego podstępnego.
Wyposażenie kościoła.
Ołtarz główny – tryptyk gotycki – dzieło rzeźbiarza Antoniego Panasiuka. W środkowej części gotyku rzeźba sceny Wniebowzięcia NMP w otoczeniu Apostołów i trzech niewiast wokół pustego grobu. Nad nimi rzeźba sceny ukoronowania NMP. Na bocznych skrzydłach tryptyku są: płaskorzeźby przedstawiające radosne i chwalebne tajemnice różańca – z jednej strony, malowidła na blasze miedzianej ukazujące tajemnice bolesne – z drugiej. Obok tryptyku, po lewej stronie, figura bł. Czesława. Po prawej natomiast rzeźba św. Jana Kantego. Nad tryptykiem rzeźby patronów Polski – św. Wojciecha i św. Stanisława Biskupa i Męczennika. Drugi ołtarz – Najświętszego Serca Pana Jezusa.
Prezbiterium jest oświetlane przez ostrołukowe okna z wykonanymi w 1891 witrażami św. Wojciecha, św. Stanisława Biskupa, Wniebowzięcia NMP. Nad drzwiami prowadzącymi z prezbiterium do zakrystii umieszczona jest płaskorzeźba Chrystusa w Ogrójcu. W kaplicy obok prezbiterium jest ołtarz z gotycką nastawą, w której znajduje się obraz Matki Bożej Miłosierdzia – Matki Boskiej Łódzkiej. Natomiast nad drzwiami z prezbiterium do kaplicy Ucieczka Świętej Rodziny do Egiptu. W transepcie w półkolistej absydzie umieszczony jest obraz z barwną rzeźbą św. Anny uczącej czytać Maryję. Po drugiej stronie transeptu mieści się kaplica z barwną rzeźbą Świętej Rodziny.
Stacje drogi krzyżowej są wykonane z drewnianych płaskorzeźbach. Chór wsparty jest na dwóch filarach, a na nim znajdują się 37-głosowe organy w gotyckiej oprawie, sprowadzone z Wiednia w 1892. Terakotowa posadzka, fundacji fabrykanta Izraela Poznańskiego, wyłożona została w latach 1891–1892.
Zasięg parafii.
Do parafii należą wierni z Łodzi będący mieszkańcami ulic: Bałucki Rynek, Bazarowa, Hersza Berlińskiego, Bojowników Getta Warszawskiego, Drewnowska (numery nieparzyste 1–117 i parzyste 2–110), Franciszkańska (numery 1–53 i 2–52), Jakuba, Berka Joselewicza, Komunardów, Hermana Konstadta, Kościelna, Bolesława Limanowskiego (numery parzyste 2–34), Lutomierska (numery 1–55 i 2–86), Łagiewnicka (numery 1–23 i 2–16), Eliasza Chaima Majzela, Marynarska (numery 1–25 i 2–22), Marysińska (1-38 i 2-20), Józefa Mianowskiego (numery 5 i 7), Młynarska (numery 1-21 i 2-20), Obrońców Warszawy (numer 11), Obrońców Westerplatte (numery parzyste 2–16), Organizacji „Wolność i Niezawisłość” (numery nieparzyste 41–65), Piwna (numery nieparzyste 1–29), Podrzeczna, Rybna (numery nieparzyste 1–11), Smugowa, Stary Rynek, por. Bronisława Skury-Skoczyńskiego „Robotnika”, kpt. Stanisława Sojczyńskiego „Warszyca”, Widok (numery parzyste 2–10), Wojska Polskiego, Wolborska, Współzawodnicza, Zachodnia (numery nieparzyste 1–45a i parzyste 2–22b), Zgierska (numery nieparzyste 1–21 i parzyste 2–34), Zielna (numery nieparzyste 1–19 i parzyste 2–6), Źródłowa (numery nieparzyste 1–5 i parzyste 2–4), Żytnia.
Grupy parafialne.
Asysta parafialna, Anonimowi Alkoholicy „Bałutka”, Apostolstwo Modlitwy, chór parafialny, Duszpasterstwo Akademickie, Grupa Młodzieżowa „Nowe Jeruzalem”, ministranci, Neokatechumenat, schola, Stowarzyszenie Matek Chrześcijańskich, Stowarzyszenie na Rzecz Dzieci „Wieczernik”, III Zakon św. Franciszka z Asyżu

</doc>
<doc id="999822" url="https://pl.wikipedia.org/wiki?curid=999822" title="Jerzy Dłużniewski">
Jerzy Dłużniewski

Jerzy Dłużniewski (ur. 2 kwietnia 1945 w Łodzi, zm. 25 czerwca 1995 tamże) – polski polityk, rzemieślnik i działacz związkowy, poseł na Sejm X kadencji.
Życiorys.
Syn Henryka i Heleny. Był absolwentem Zasadniczej Szkoły Włókienniczej w Łodzi (1962) i Średniego Studium Zawodowego (1980). Był rzemieślnikiem w Pracowni Kilimów w Pabianicach. Od 1959 do 1982 pracował w Zakładach Przemysłu Bawełnianego im. Juliana Marchlewskiego, w 1971 uczestniczył w strajkach lutowych. W 1980 stanął na czele komitetu strajkowego w tej fabryce, następnie zakładał w niej Niezależny Samorządny Związek Zawodowy „Solidarność”. Należał do Krajowej Komisji Włókniarzy „Solidarność". W stanie wojennym organizował strajk oraz podjął działalność w podziemiu, został jednak zatrzymany w 1982 i skazany przez Sąd Pomorskiego Okręgu Wojskowego w Bydgoszczy na karę 3 lat pozbawienia wolności. Zwolniono go w 1983 na mocy amnestii. W 1984 został przewodniczącym Regionalnej Komisji Wykonawczej „S” Ziemia Łódzka, a w 1987 członkiem jawnej Krajowa Komisja Wykonawcza NSZZ „S”.
W 1989 wziął udział w obradach Okrągłego Stołu w podzespole do spraw polityki mieszkaniowej. Został następnie wybrany posłem na Sejm X kadencji z listy Komitetu Obywatelskiego „Solidarność” z okręgu Łódź-Bałuty. W 1990 przystąpił do Porozumienia Centrum.
Odznaczenia.
Pośmiertnie odznaczony Krzyżem Kawalerskim (1995) i Komandorskim (2006) Orderu Odrodzenia Polski, a także Krzyżem Wolności i Solidarności (2017).

</doc>
<doc id="999826" url="https://pl.wikipedia.org/wiki?curid=999826" title="Muzeum Śląska Opolskiego">
Muzeum Śląska Opolskiego



</doc>
<doc id="999827" url="https://pl.wikipedia.org/wiki?curid=999827" title="Corsair International">
Corsair International

Corsair International (wcześniej "Corsairfly") – francuska linia lotnicza. Została założona w 1981 roku przez korsykańską rodzinę Rossi. Pierwotnie działała pod nazwą Corse Air International. W 1990 roku linia została kupiona przez grupę turystyczną Nouvelles Frontières i przemianowana na Corsair. W roku 2005 obie firmy przejął największy na świecie touroperator – niemiecki TUI. 
Obsługiwane kierunki.
Pasażerom oferuje się dwie klasy transportu: ekonomiczną (Horizon) i business (Grand Large).

</doc>
<doc id="999828" url="https://pl.wikipedia.org/wiki?curid=999828" title="Peter P. Smith">
Peter P. Smith

Peter Plympton Smith (ur. 31 października 1945) – amerykański polityk, członek Partii Republikańskiej. W latach 1989-1991 był przedstawicielem stanu Vermont w Izbie Reprezentantów Stanów Zjednoczonych. Wcześniej, w latach 1983-1987 był wicegubernatorem Vermontu.

</doc>
<doc id="999829" url="https://pl.wikipedia.org/wiki?curid=999829" title="Zithromax">
Zithromax



</doc>
<doc id="999830" url="https://pl.wikipedia.org/wiki?curid=999830" title="Diflucan">
Diflucan



</doc>
<doc id="999831" url="https://pl.wikipedia.org/wiki?curid=999831" title="Muzeum Wsi Opolskiej">
Muzeum Wsi Opolskiej



</doc>
<doc id="999833" url="https://pl.wikipedia.org/wiki?curid=999833" title="Muzeum Wsi Kieleckiej">
Muzeum Wsi Kieleckiej



</doc>
<doc id="999839" url="https://pl.wikipedia.org/wiki?curid=999839" title="Jacek Taylor">
Jacek Taylor

Jacek Edward Taylor (ur. 25 września 1939 w Poznaniu) – polski prawnik i polityk, poseł na Sejm I i II kadencji.
Życiorys.
Syn poznańskiego adwokata Leona Taylora i Zofii z domu Rubach, wnuk Edwarda Taylora. W 1962 ukończył studia na Wydziale Prawa Uniwersytetu im. Adama Mickiewicza. Po zaliczeniu aplikacji adwokackiej rozpoczął prywatną praktykę zawodową. W latach 1968–1991 praktykował w Gdańsku jako adwokat. Od 1978 współpracował z opozycją demokratyczną, najpierw WZZ, następnie NSZZ „Solidarność”. Należał do Stowarzyszenia Opieki nad Więźniami „Patronat”. Po 13 grudnia 1981 kilka miesięcy ukrywał się, następnie wrócił do wykonywania zawodu adwokata, udzielając się jako obrońca w procesach politycznych.
Brał udział w obradach Okrągłego Stołu w podzespole do spraw reformy prawa i sądów. W latach 1991–1997 był posłem na Sejm I i II kadencji z listy Unii Demokratycznej. Po utworzeniu rządu Jerzego Buzka z rekomendacji Unii Wolności w 1997 objął stanowisko kierownika Urzędu do spraw Kombatantów i Osób Represjonowanych, które zajmował do 2001. Następnie pracował jako prokurator Prokuratury Apelacyjnej w Gdańsku (2001–2004). W 2004 przeszedł w stan spoczynku.
W lutym 2008 został przedstawicielem ministra skarbu państwa w radzie Fundacji „Polsko-Niemieckie Pojednanie”. W kwietniu 2009 zasiadł w radzie nadzorczej Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego w Warszawie – Jacek Taylor był bliskim przyjacielem Jana Nowaka-Jeziorańskiego.
Odznaczenia.
W 2011 prezydent Bronisław Komorowski odznaczył go Krzyżem Komandorskim Orderu Odrodzenia Polski.

</doc>
<doc id="999841" url="https://pl.wikipedia.org/wiki?curid=999841" title="Jakub I Szydłowiecki">
Jakub I Szydłowiecki



</doc>
<doc id="999844" url="https://pl.wikipedia.org/wiki?curid=999844" title="Jakub II Szydłowiecki">
Jakub II Szydłowiecki



</doc>
<doc id="999845" url="https://pl.wikipedia.org/wiki?curid=999845" title="Centralne Muzeum Morskie">
Centralne Muzeum Morskie



</doc>
<doc id="999850" url="https://pl.wikipedia.org/wiki?curid=999850" title="Muzeum Ziemi Kłodzkiej">
Muzeum Ziemi Kłodzkiej



</doc>
<doc id="999851" url="https://pl.wikipedia.org/wiki?curid=999851" title="Muzeum Podlaskie">
Muzeum Podlaskie



</doc>
<doc id="999852" url="https://pl.wikipedia.org/wiki?curid=999852" title="Muzeum Podkarpackie">
Muzeum Podkarpackie



</doc>
<doc id="999854" url="https://pl.wikipedia.org/wiki?curid=999854" title="Muzeum Wsi Lubelskiej">
Muzeum Wsi Lubelskiej



</doc>
<doc id="999856" url="https://pl.wikipedia.org/wiki?curid=999856" title="Urządzenie znakowe">
Urządzenie znakowe

Urządzenie znakowe (ang. "character device") – służy do odczytywania/zapisywania danych z/do urządzenia znak po znaku; w większości przypadków pojęcie znak jest równoznaczne z pojęciem bajt.
Urządzenia znakowe z zasady nie są buforowane i służą do komunikacji o charakterze strumieniowym.

</doc>
<doc id="999857" url="https://pl.wikipedia.org/wiki?curid=999857" title="Muzeum Ziemi Wieluńskiej">
Muzeum Ziemi Wieluńskiej



</doc>
<doc id="999861" url="https://pl.wikipedia.org/wiki?curid=999861" title="Muzeum Kaszubskie w Kartuzach">
Muzeum Kaszubskie w Kartuzach



</doc>
<doc id="999865" url="https://pl.wikipedia.org/wiki?curid=999865" title="Muzeum Pomorza Środkowego">
Muzeum Pomorza Środkowego



</doc>
<doc id="999867" url="https://pl.wikipedia.org/wiki?curid=999867" title="Muzeum Literatury">
Muzeum Literatury



</doc>
<doc id="999868" url="https://pl.wikipedia.org/wiki?curid=999868" title="Kochaj i rób co chcesz">
Kochaj i rób co chcesz

Kochaj i rób co chcesz (ang. "Love and Do What You Want") – polsko-amerykańska komedia romantyczna wyprodukowana w 1997 roku w reżyserii Roberta Glińskiego. Zdjęcia do filmu powstały głównie w Parysowie.
Opis fabuły.
Film opowiada o losach absolwenta konserwatorium w klasie organów Sławka Wiśnika, który nie dostaje stypendium w Niemczech i wraca do swego rodzinnego miasta, Kaliszewa. Tam otrzymuje pracę jako organista, a następnie wyjeżdża, by grać w klubie na fortepianie muzykę disco polo. Jego podejście do muzyki dyskotekowej zmienia się, choć nadal komponuje muzykę organową.
Samanti.
Jedną z drugoplanowych postaci, która wpływała na losy i transformacje poglądów muzycznych bohatera filmu była Samanti – fikcyjna gwiazda muzyki disco polo. W rolę wcieliła się Katarzyna Bujakiewicz.
Samanti to pseudonim artystycznym stworzony przez Łucję Werczak, producentkę muzyki disco-polo. Według artystki słowo „samanti” znaczyło po cygańsku „córkę wiatru”. Jej prawdziwe imię to Jolanta Wężyk. „Stworzyła” i wypromowała ją Łucja Werczak. Samanti związana jest z BOLO (Boleslawem) Werczakiem, jednak nie darzy go faktycznym uczuciem.
Samanti jest "pierwszą gwiazdą disco polo" i ikoną tego rodzaju muzyki w filmowej rzeczywistości „Kochaj i rób co chcesz”. W filmie Samanti, która szuka przeboju na swoją nową płytę, dokonuje kradzieży piosenki "Tylko ty" autorstwa Sławka Wiśnika. Wersja Samanti – bardziej dyskotekowa i elektroniczna – nosi tytuł "Nikt inny". Teledysk promujący nagranie przedstawia Samanti tańczącą nad jeziorem w złotym kostiumie.

</doc>
<doc id="999869" url="https://pl.wikipedia.org/wiki?curid=999869" title="Muzeum Motoryzacji i Techniki w Otrębusach">
Muzeum Motoryzacji i Techniki w Otrębusach



</doc>
<doc id="999870" url="https://pl.wikipedia.org/wiki?curid=999870" title="Hero">
Hero



</doc>
<doc id="999872" url="https://pl.wikipedia.org/wiki?curid=999872" title="Urządzenie blokowe">
Urządzenie blokowe

Urządzenie blokowe (ang. "block device") – pozwala na odczytywanie/zapisywanie danych blokami, czyli większymi grupami bajtów mającymi postać: sektorów, kilobajtów czy klastrów. W większości przypadków konieczność operowania na blokach wymuszona jest logiczną budową urządzenia.
Urządzenia blokowe różnią się od znakowych tym, że w większości są buforowane i pozwalają na swobodny dostęp do danych na nich zgromadzonych ("lseek").

</doc>
<doc id="999873" url="https://pl.wikipedia.org/wiki?curid=999873" title="Międzynarodowy Trybunał do spraw Zbrodni w Rwandzie">
Międzynarodowy Trybunał do spraw Zbrodni w Rwandzie



</doc>
<doc id="999874" url="https://pl.wikipedia.org/wiki?curid=999874" title="I liga boliwijska">
I liga boliwijska



</doc>
<doc id="999875" url="https://pl.wikipedia.org/wiki?curid=999875" title="Muzeum Zamkowe w Pszczynie">
Muzeum Zamkowe w Pszczynie



</doc>
<doc id="999877" url="https://pl.wikipedia.org/wiki?curid=999877" title="Russ Carnahan">
Russ Carnahan

Russ Carnahan właściwie John Russell Carnahan (ur. 10 lipca 1958 w Columbia) – amerykański polityk, członek Partii Demokratycznej.
Działalność polityczna.
W okresie od 3 stycznia 2005 do 3 stycznia 2013 przez cztery kadencje był przedstawicielem 3. okręgu wyborczego w stanie Missouri w Izbie Reprezentantów Stanów Zjednoczonych.
Jego matką jest Jean Carnahan, a ojcem był Mel Carnahan.

</doc>
<doc id="999878" url="https://pl.wikipedia.org/wiki?curid=999878" title="Ike Skelton">
Ike Skelton

Isaac Newton „Ike” Skelton IV (ur. 20 grudnia 1931 w Lexington w stanie Missouri, zm. 28 października 2013 w Arlington w stanie Wirginia) – amerykański polityk, członek Partii Demokratycznej.
W latach 1977-2011 przez siedemnaście kolejnych dwuletnich kadencji Kongresu Stanów Zjednoczonych był przedstawicielem czwartego okręgu wyborczego w stanie Missouri do Izby Reprezentantów Stanów Zjednoczonych.

</doc>
<doc id="999881" url="https://pl.wikipedia.org/wiki?curid=999881" title="Emanuel Cleaver">
Emanuel Cleaver

Emanuel Cleaver II (ur. 26 października 1944 w Waxahachie) – amerykański polityk, członek Partii Demokratycznej.
Działalność polityczna.
Od 1991 do 1999 był burmistrzem Kansas City. Od 3 stycznia 2005 jest przedstawicielem 5. okręgu wyborczego w stanie Missouri w Izbie Reprezentantów Stanów Zjednoczonych.

</doc>
<doc id="999883" url="https://pl.wikipedia.org/wiki?curid=999883" title="Akagera">
Akagera



</doc>
<doc id="999884" url="https://pl.wikipedia.org/wiki?curid=999884" title="Henry E. Brown Jr.">
Henry E. Brown Jr.

Henry Edward Brown Jr. (ur. 20 grudnia 1935) – amerykański polityk, członek Partii Republikańskiej.
W latach 2001-2011 przez pięć kolejnych dwuletnich kadencji Kongresu Stanów Zjednoczonych był przedstawicielem pierwszego okręgu wyborczego w stanie Karolina Południowa w Izbie Reprezentantów Stanów Zjednoczonych.

</doc>
<doc id="999885" url="https://pl.wikipedia.org/wiki?curid=999885" title="Joe Wilson (amerykański polityk)">
Joe Wilson (amerykański polityk)

Joe Wilson, właśc. Addison Graves Wilson Sr. (ur. 31 lipca 1947) – amerykański polityk, członek Partii Republikańskiej. Od 2001 roku jest przedstawicielem drugiego okręgu wyborczego w stanie Karolina Południowa do Izby Reprezentantów Stanów Zjednoczonych.

</doc>
<doc id="999888" url="https://pl.wikipedia.org/wiki?curid=999888" title="J. Gresham Barrett">
J. Gresham Barrett

James Gresham Barrett (ur. 14 lutego 1961) – amerykański polityk, członek Partii Republikańskiej.
W latach 2003-2011 przez cztery kolejne dwuletnie kadencje Kongresu Stanów Zjednoczonych był przedstawicielem trzeciego okręgu wyborczego w stanie Karolina Południowa w Izbie Reprezentantów Stanów Zjednoczonych.
W 2010 roku nie ubiegał się o reelekcję do Izby Reprezentantów. Zamiast tego starał się o nominację partii Republikańskiej w wyborach na stanowisko gubernatora Karoliny Południowej, jednak nieskutecznie.

</doc>
<doc id="999895" url="https://pl.wikipedia.org/wiki?curid=999895" title="Otto von Kotzebue">
Otto von Kotzebue

Otto von Kotzebue, , "Otto Jewstafjewicz Kocebu" (ur. w Rewlu, dzisiejszy Tallinn, zm. tamże) – rosyjski podróżnik i odkrywca, oficer marynarki, w latach 1815–1818 i 1822–1826 dowódca wypraw dookoła świata. Odkrywca wysp w archipelagach Tuamotu i Marshalla.
Początki kariery.
Był synem Augusta Friedricha von Kotzebuego, niemieckiego wojskowego w służbie rosyjskiej. Jego brat Paul w latach 1874-1880 pełnił funkcję Namiestnika Królestwa Polskiego. Ojciec wysłał go do szkoły kadetów w Petersburgu skąd w roku 1803 został powołany do służby w marynarce wojennej przez przygotowującego się z polecenia cara do rejsu dookoła świata barona Adama Johanna von Krusensterna. Kotzebue służył (wraz ze swym młodszym bratem Moritzem) na pokładzie „Nadieżdy”, flagowej jednostki flotylli. Trasa trzyletniego rejsu wiodła przez Atlantyk i Pacyfik do wybrzeży Kamczatki, a następnie Japonii i Chin.
Druga ekspedycja.
Następna okazja do odbycia wielkiej wyprawy zdarzyła się dopiero po zakończeniu wojen napoleońskich w roku 1815, kiedy to książę Mikołaj Romanow, kanclerz Imperium Rosyjskiego zorganizował i sfinansował rejs na południowy Pacyfik oraz do wybrzeży Alaski w celu znalezienia Przejścia Północno-Zachodniego. Na czele ekspedycji na pokładzie fregaty „Riurik” stanął Kotzebue awansowany do stopnia komandora porucznika. Wśród 32-osobowej załogi znalazło się dwóch przyrodników i rysownik.
Wyruszywszy z Kronsztadu w ostatnich dniach lipca 1815 roku Kotzebue zatrzymał się na krótko na Wyspach Kanaryjskich skąd, wzdłuż wybrzeży Ameryki Południowej skierował się ku przylądkowi Horn, po opłynięciu którego zawinął na kilka dni do Concepción w Chile. Stamtąd udał się w kierunku Wyspy Wielkanocnej, a następnie wysp Gilberta i Marshalla nanosząc na mapy nowo odkrywane atole.
Wiosną 1816 roku skierował statek na północ, by w czerwcu dotrzeć do brzegów Kamczatki i portu w Pietropawłowsku. Stamtąd popłynął na wschód i dotarł do Alaski, ale ze względu na zbliżającą się jesień spenetrował tylko wybrzeża w celu znalezienia ewentualnych kotwicowisk i pożeglował na południe, by zimę 1816/1817 spędzić na Hawajach skąd w kwietniu zawrócił na północ, by szukać przejścia z Pacyfiku na Atlantyk. W lipcu dotarł do Cieśniny Beringa, ale trudne warunki pogodowe i choroba gardła (prawdopodobnie angina) kazały mu się wycofać. W drodze na południe zatrzymał się tylko na jeden dzień w wiosce krajowców na Czukotce. Żeglując po południowym Pacyfiku naniósł na mapy wiele nieodkrytych dotąd wysp w archipelagach Gilberta, Marshalla i Marianów. Po opłynięciu Przylądka Dobrej Nadziei Kotzebue wrócił w sierpniu 1818 roku do Petersburga.
Wyprawa ostatnia.
W pięć lat później, na polecenie cesarza Aleksandra I, Kotzebue wyruszył ponownie na Pacyfik. Tym razem wyprawa miała cele polityczne: obserwację poczynań Brytyjczyków, Francuzów i Hiszpanów w strefie zainteresowań Rosyjsko-Amerykańskiej Kompanii, spółki futrzarskiej posiadającej faktorie na Alasce i przyległych wyspach. Po wykonaniu tych zadań slup „Priedprijatie” skierował się ponownie na południe, dokonując kolejnych odkryć w archipelagach wysp Tuamotu, Towarzystwa i Markizów. Zawinął do Petersburga 10 lipca 1826 kończąc tym samym swoją trzecią podróż dookoła świata. Relację z wyprawy w latach 1815–1818 pod tytułem "Wyprawa odkrywcza na Morza Południowe i do Cieśniny Beringa" wydał w roku 1821, zaś w 1830 opublikował (po niemiecku, w Weimarze) pracę zatytułowaną "Nowa wyprawa dookoła świata w latach 1823–1826". W roku 1829 przeszedł na emeryturę i osiadł wraz z rodziną w Estonii.
Podsumowanie.
W czasie obu samodzielnych podróży skartował ponad 360 wysp i atoli Pacyfiku, a wśród nich składający się z 36 miniwysepek atol, który nazwał Atolem Eschscholtza – dla uczczenia naturalisty Johanna Friedricha von Eschscholtza, towarzyszącego mu w pierwszej samodzielnej ekspedycji. Dzisiaj atol ten nosi nazwę Bikini i znany jest z przeprowadzonych tam w latach 1940. i 1950. amerykańskich prób z bronią atomową.
Upamiętnienie nazwiska.
Na cześć podróżnika została nazwana zatoka leżąca u wybrzeży Alaski, na południowy wschód od Cieśniny Beringa, a następnie położone nad nią miasto Kotzebue. Imię Ottona von Kotzebuego nadano jednej z ulic w rodzinnym mieście podróżnika – Tallinnie. Nazwisko podróżnika upamiętniono również nazywając nim jedną z dwóch głównych linii hodowlanych psów alaskan malamute.

</doc>
<doc id="999903" url="https://pl.wikipedia.org/wiki?curid=999903" title="Beverly Sills">
Beverly Sills

Beverly Sills, właśc. Belle Miriam Silverman (ur. 25 maja 1929 w Nowym Jorku, zm. 2 lipca 2007 tamże) – amerykańska śpiewaczka operowa, sopran, jej przodkowie pochodzili z Ukrainy i Rumunii.
Sills była gwiazdą nowojorskiej opery, nazywana była "amerykańską królową opery". Szerszy rozgłos przyniosły jej występy w telewizyjnych talk shows. Nagrała 18 albumów z najsłynniejszymi utworami operowymi. Od 1980 roku była na emeryturze. Nie pożegnała się jednak całkiem ze światem muzyki – była dyrektorem artystycznym Opery Nowojorskiej, a także przewodniczącą Lincoln Center.
Latem 2007 Sills trafiła do szpitala z powodu żebra złamanego w wyniku upadku, zaś podczas dalszych badań wykryto u niej raka płuca. Śpiewaczka nie miała wcześniej pojęcia o tym, że jest chora. Jej rodzina podkreślała, że Sills nigdy nie paliła, stąd tym większe zaskoczenie chorobą. Menadżer Edger Vincent mówił wtedy, że stan artystki jest bardzo ciężki. Artystka zmarła w swoim domu w wieku 78 lat.

</doc>
<doc id="999905" url="https://pl.wikipedia.org/wiki?curid=999905" title="Parafia św. Katarzyny w Chełmcach">
Parafia św. Katarzyny w Chełmcach

Parafia św. Katarzyny w Chełmcach – jeden z 9 kościołów leżących w granicach dekanatu kruszwickiego archidiecezji gnieźnieńskiej. Dawniej parafia należała do diecezji włocławskiej. 
Historia.
Pierwsza wzmianka o parafii pochodzi z 1257 r. Z tego też okresu pochodzi cmentarz, obecnie pod zarządem miejscowego proboszcza. Poprzedni kościół wybudowany był z drewna. Obecna świątynia została postawiona w 1843 r.
Dokumenty.
Księgi metrykalne, przechowywane w parafii:
Ponadto archiwum diecezji gnieźnieńskiej przechowuje duplikaty ksiąg z okresu od końca XVIII do końca XIX wieku.
Zasięg parafii.
Na obszarze parafii leżą miejscowości: Chełmce, Chełmiczki, Głębokie, Gocanowo, Gocanówko, Janocin, Kicko, Kobylnica, Morgi, Rusinowo, Tarnówko, Zaborowo.

</doc>
<doc id="999907" url="https://pl.wikipedia.org/wiki?curid=999907" title="CPM">
CPM



</doc>
<doc id="999909" url="https://pl.wikipedia.org/wiki?curid=999909" title="Parafia Świętych Apostołów Piotra i Pawła w Kruszwicy">
Parafia Świętych Apostołów Piotra i Pawła w Kruszwicy

Parafia Świętych Apostołów Piotra i Pawła w Kruszwicy – parafia rzymskokatolicka w Kruszwicy, należąca do dekanatu kruszwickiego w archidiecezji gnieźnieńskiej.
Historia.
Kolegiata.
Kościół kolegiacki zbudowany w 1148 (prace budowlane trwały ponad 20 lat). Po przeniesieniu diecezji do Włocławka kościół pozostawał przez dłuższy czas siedzibą kapituły, tracąc w XIII wieku znaczną część swych uprawnień. Wcześniejszym od obecnej kolegiaty był kościół św. Wita, znajdujący się zapewne na podgrodziu, a wzmiankowany w 1110 jako Beati Viti Crusviciae Basilica i również skupiający grupę kanoników. Cmentarz pochodzi z I połowy XII wieku, znajduje się tuż przy kolegiacie. W 1409 wzmiankowane były dwie bazyliki. Dopiero w XVI wieku kolegiata św. Wita przestała istnieć, a kościół uległ rozbiórce.
Obecną kolegiatę zbudowano w I połowie XII wieku. Około 1422, po upadku kościoła NMP, położonego w mieście na zachodnim brzegu jeziora, przeniesiono parafię do kolegiaty. W 1772 kościół był zamknięty. Konsekracja kościoła odbyła się w 1914. Decyzją papieża Pawła VI podniesiona do godności bazyliki mniejszej 23 stycznia 1970. 
Parafia jest również organizatorem wielu imprez religijnych m.in. Kujawskiego Misterium Męki Pańskiej. Misterium w Kruszwicy organizowane jest od 2013 roku. Pomysłodawcą Kujawskiego Misterium Męki Pańskiej był ks. Łukasz Staniszewski. Obecnie nadzór duchowy nad tym wydarzeniem sprawuje ks. Michał Bubacz. W parafii znajdują się księgi metrykalne: ochrzczonych od 1884, małżeństw od 1919 i zmarłych od 1926. Przy parafii działają między innymi: Katolickie Stowarzyszenie Młodzieży, Zespół Effatha, Żywy różaniec, Neokatechumenat, Grupa modlitewna Ojca Pio, LSO - lektorzy i ministranci.
Zasięg parafii.
Do parafii należą wierni z Kruszwicy (ulice: Cicha, Cmentarna, Grodzka, Kolegiacka, Kościuszki, Kujawska, Nadgoplańska, Ogrodowa, Polna, Polskiego Czerwonego Krzyża, Szosa Radziejowska, Szosa Tryszczyńska, Wiejska) oraz z miejscowości: Grodztwo i Szarlej.
Dokumenty.
W parafii znajdują się księgi metrykalne: 

</doc>
<doc id="999913" url="https://pl.wikipedia.org/wiki?curid=999913" title="Olsztyńskie Dni Nauki">
Olsztyńskie Dni Nauki

Olsztyńskie Dni Nauki - przedsięwzięcie popularyzujące naukę, realizowane corocznie we wrześniu w Olsztynie, od 2003 roku, z inicjatywy Ministerstwa Nauki, jako jedna z wielu imprez odbywających się w ośrodkach akademickich na terenie całego kraju. W Olsztynie głównym organizatorem jest Uniwersytet Warmińsko-Mazurski w Olsztynie. Do współorganizacji włączają się inne uczelnie i placówki naukowe z Olsztyna i regionu.
W ramach Olsztyńskich Dni Nauki odbywają się wykłady, pokazy, prezentacje, konkursy, udostępniane są do zwiedzania laboratoria itd.
Olsztyńskie Dni Nauki nawiązują do wcześniej organizowanych pikników naukowych i festiwali w innych ośrodkach akademickich (np. organizowany w Warszawie przez Polskie Radio Bis.
2007.
W roku 2007 V Olsztyńskie Dni nauki trwały od 9 do 26 września i zorganizowane zostały przez ponad 10 instytucji (nie licząc głównego organizatora - UWM w Olsztynie). Łącznie czynny udział wzięło w imprezach co najmniej 30 tysięcy uczestników, w tym ok. 27 tys. w malowaniu obrazu ("Barwy Olsztyna" - pobity został rekord Guinnessa, wcześniej ustanowiony przez Amerykanów). Poza bezpośrednim uczestnictwem, treści informacyjne i edukacyjne docierały do mieszkańców regionu za pośrednictwem lokalnej i regionalnej prasy, radia i telewizji. W konsekwencji Olsztyńskie Dni Nauki dotarły w mniejszym lub większym zakresie do co najmniej kilkudziesięciu (lub nawet kilkuset) tysięcy osób.
Do najważniejszych imprez zorganizowanych w 2007 r. należały wykłady i pokazy naukowe w miasteczku akademickim Kortowie i piknik naukowy na olsztyńskiej Starówce, Regionalna Wystawa Innowacyjności na UWM, pokaz zatytułowany „Królowie Nocy" w planetarium przedstawiający m.in. niekonwencjonalny wykład o "ekologii smoków", wystawa meteorytów "kamienie z nieba" oraz wystawa "poczet chorób królów i książąt polskich", zaprezentowana w szpitalu wojewódzkim. Wystawa ta w styczniu 2009 pokazywane będzie w Muzeum Na Woli w Warszawie. Olsztyńskie Dni Nauki w 2007 r. wypełniały także imprezy nietypowe, takiej jak rajd rowerowy po okolicach Olsztyna połączony z wykładem w plenerze, tematycznie związanym z antropogenicznymi zmianami w krajobrazie i w przyrodzie na przestrzeni wieków.
2008.
W roku 2008 VI Olsztyńskie Dni Nauki dołączyły do europejskiego projektu Noc Naukowców. Odbywać się będą w dniach 22-26 września.
Od pierwszego września codziennie w dni robocze, do 26 września Radio Olsztyn emitowało kilkuminutową audycję "Radiowa Akademia Nauk", jako jedną z wielu imprez przygotowanych na VI Olsztyńskie Dni Nauki i europejską Noc Naukowców 2008.
2009.
W roku 2009 impreza przebiega pod nazwą "VII Olsztyńskie Dni Nauki i Sztuki", w dniach 21-25 września.

</doc>
<doc id="999914" url="https://pl.wikipedia.org/wiki?curid=999914" title="Parafia św. Marii Magdaleny w Kwieciszewie">
Parafia św. Marii Magdaleny w Kwieciszewie

Kościół pw. św. Marii Magdaleny w Kwieciszewie – jeden z 10 kościołów leżących w granicy dekanatu strzelińskiego. 
Historia.
Wieś pierwotnie była własnością książęcą. W 1145 r. stała się własnością kanoników regularnych w Trzemesznie. Parafia erygowana została przed 1326 r. Obecny kościół został zbudowany z fundacji kapituły gnieźnieńskiej w 1522 r. Odnawiany – po spaleniu w 1708, 1833, 1877 i 1905 r. W 1945 r. został ponownie spalony, a następnie w latach 1954-1960 odbudowany w obecnej formie.
Cmentarz pochodzi z XIX wieku, obecnie pod zarządem miejscowego proboszcza.
Dokumenty.
Księgi metrykalne:
Zasięg parafii.
Miejscowości należące do parafii: Czarnotul, Czerniak, Goryszewo, Kunowo, Kwieciszewo, Krzyżówka, Skrzeszewo.

</doc>
<doc id="999916" url="https://pl.wikipedia.org/wiki?curid=999916" title="Stanisław Czachorowski">
Stanisław Czachorowski



</doc>
<doc id="999927" url="https://pl.wikipedia.org/wiki?curid=999927" title="Smolegowa Skała">
Smolegowa Skała

Smolegowa Skała – wybitna skała wapienna w Dolinie Białej Wody w Małych Pieninach. Znajduje się tuż za wejściem do tej doliny, po południowej stronie potoku Biała Woda płynącego u jej podnóża. Jest chroniona prawnie, wchodzi w skład rezerwatu Przyrody Biała Woda. Wznosi się na wysokość ok. 715 m n.p.m., jej wysokość względna ponad dno doliny wynosi ok. 80 m. Zbudowana jest z białych wapieni krynoidowych serii czorsztyńskiej.
Nazwa skały pochodzi od istniejącego tutaj przed II wojną światową osiedla Smolegowe, będącego częścią nieistniejącej już wsi Biała Woda. Jej mieszkańcy (Łemkowie) zostali po wojnie wysiedleni. Skała tworzy grań z 5 wierzchołkami, swoim charakterystycznym kształtem przypominającą grzbiet dinozaura. Na jej północnej, bardzo stromej ścianie ponad korytem potoku znajduje się wielka atrakcja florystyczna Pienin – reliktowe stanowisko 4 gatunków roślin wysokogórskich, z których 3 na terenie Polski występują wyłącznie w Tatrach i właśnie tutaj. Są to: dębik ośmiopłatkowy, konietlica alpejska i pępawa Jacquina. Tutaj na niedostępnej dla ludzi i zwierząt skale, w chłodnym, zacienionym i wilgotnym klimacie udało im się przetrwać od czasów ostatniego zlodowacenia. Odkryli je Jerzy Fabijanowski i Jan Kornaś w 1953 r. W 2009 r. na Smolegowej Skale odłowiono nowy dla Pienin gatunek chrząszcza z rodziny stonkowatych: "Aphthona pygmaea".
Naprzeciwko Smolegowej Skały, po drugiej stronie potoku znajdują się inne dużo niższe skały, a poniżej nich, bliżej wylotu doliny i po tej samej stronie (północnej) potoku znajduje się druga, wybitna skała zwana Czubatą Skałą. Wraz ze Smolegową Skałą tworzą one Wąwóz Międzyskały.
Bazaltowa Skałka, Brysztańskie Skały, Czubata Skała, Czerwona Skałka, Kociubylska Skała, Kornajowska Skała.

</doc>
<doc id="999928" url="https://pl.wikipedia.org/wiki?curid=999928" title="Ściemodynamika kwantowa">
Ściemodynamika kwantowa



</doc>
<doc id="999965" url="https://pl.wikipedia.org/wiki?curid=999965" title="Out in L.A.">
Out in L.A.

Out in L.A. – album Red Hot Chili Peppers wydany w 1994 roku przez wytwórnię EMI. Zawiera wersje demowe, przeróbki utworów i wykonania koncertowe. Najpopularniejszym utworem tej płyty jest "Flea Fly".

</doc>
<doc id="999967" url="https://pl.wikipedia.org/wiki?curid=999967" title="Phil Brown (piłkarz)">
Phil Brown (piłkarz)

Philip "Phil" Brown (ur. 30 maja 1959 w South Shields) - angielski piłkarz, później trener.
Kariera piłkarska.
Pierwszym klubem, w którym występował był Hartlepool United F.C. Rozegrał w tej drużynie 217 spotkań i w 1985 roku przeszedł na zasadzie wolnego transferu do Halifax Town. Tam w 135 meczach zdobył 18 bramek. Po trzech latach odszedł bo Boltonu. Na Reebok Stadium przez sześć lat zagrał w 256 spotkaniach, zdobył 14 bramek. Na zakończenie kariery przeszedł do Blackpool F.C. i tam w 1996 roku zakończył piłkarską karierę.
Kariera trenerska.
Phill Brown w roli managera zadebiutował obejmując we wrześniu 1999 roku, stanowisko trenera swojej byłej drużyny - Bolton Wanderers. W pięciu meczach drużyna pod jego wodzą zdobyła aż 12 punktów. W czerwcu 2005 roku zastąpił George'a Burleya na stanowisku trenera Derby County. Pracował tam tylko rok i w listopadzie 2006 roku został trenerem Hull City. Szkoleniowcem tego zespołu był do 15 marca 2010 roku, kiedy to został zwolniony ze swojego stanowiska.

</doc>
<doc id="999969" url="https://pl.wikipedia.org/wiki?curid=999969" title="Jastarnia (stacja kolejowa)">
Jastarnia (stacja kolejowa)

Jastarnia – stacja kolejowa w Jastarni, w województwie pomorskim, w Polsce. Według klasyfikacji PKP ma kategorię dworca turystycznego.
Modernizacja.
W latach 2011-2013 prowadzona była modernizacja linii kolejowej 213 wraz ze stacjami.
Pasażerowie.
W roku 2017 wymiana pasażerska wyniosła 700–1000 osób dziennie.
W roku 2018 stacja obsługiwała 700–1000 pasażerów na dobę.
W roku 2019 wymiana pasażerska wyniosła 365 tys. osób (1 tys. dziennie).
W roku 2020 wymiana pasażerska wyniosła 700–1000 osób dziennie.
W roku 2021 wymiana pasażerska wyniosła 365 tys. osób (1 tys. dziennie).

</doc>
<doc id="999971" url="https://pl.wikipedia.org/wiki?curid=999971" title="Air ball">
Air ball



</doc>
<doc id="999974" url="https://pl.wikipedia.org/wiki?curid=999974" title="Port lotniczy Belgrad">
Port lotniczy Belgrad

Port lotniczy Belgrad – międzynarodowy port lotniczy im. Nikoli Tesli położony 18 km na zachód od Belgradu.
Imię Nikoli Tesli nadano w 2006. Jest największym portem lotniczym w Serbii. W 2019 obsłużył ponad 6,1 mln pasażerów.

</doc>
<doc id="999975" url="https://pl.wikipedia.org/wiki?curid=999975" title="War Office Propaganda">
War Office Propaganda

War Office Propaganda – wytwórnia płytowa założona w 2004 przez Marcina Bachtiaka i Roberta Marciniaka, wydająca muzykę awangardową – industrial, dark ambient, neofolk, czy martial industrial. Od lipca 2007 działa pod nazwą Rage In Eden Records.
Wydała płyty m.in.: Rukkanor, Cold Fusion, Haven, Dead Men's Hill, Genetic Transmission, Harvest Rain, Toroidh, Outofsight.

</doc>
<doc id="999976" url="https://pl.wikipedia.org/wiki?curid=999976" title="Wąwóz Międzyskały">
Wąwóz Międzyskały

Wąwóz Międzyskały – niewielki wąwóz znajdujący się w rezerwacie przyrody Biała Woda w Małych Pieninach. Jego dnem płynie potok Biała Woda. Wąwóz rozpoczyna się tuż za wejściem do tego rezerwatu, za bramką wejściową i tablicami informacyjnymi. Zaraz po lewej stronie duża Czubata Skała, a nieco wyżej, po drugiej stronie (południowej) potoku wybitna Smolegowa Skała, która widziana z góry swoim kształtem przypomina grzbiet dinozaura. Na jej stromych, opadających do potoku ścianach reliktowe stanowisko 4 gatunków roślin wysokogórskich, z których 3 (dębik ośmiopłatkowy, konietlica alpejska i pępawa Jacquina) występują w Polsce tylko w Tatrach i właśnie tutaj. Naprzeciwko Smolegowej Skały, po drugiej stronie potoku inne, mniejsze, ale również strome skały, wybarwione miejscowo na czerwony kolor. W tym miejscu ścieżka przekracza potok wygodnym drewnianym mostkiem. Przy Smolegowej Skale koryto potoku zwężone w ciasny wąwóz.

</doc>
<doc id="999979" url="https://pl.wikipedia.org/wiki?curid=999979" title="Pablo Ricardi">
Pablo Ricardi

Pablo Ricardi (ur. 25 lutego 1962) – argentyński szachista, arcymistrz od 1997 roku.
Kariera szachowa.
Od połowy lat 80. XX wieku należy do ścisłej czołówki argentyńskich szachistów. Pomiędzy 1984 a 2006 rokiem jedenastokrotnie reprezentował swój kraj na szachowych olimpiadach oraz dwukrotnie w drużynowych mistrzostwach panamerykańskich, w których zdobył 4 medale: złoty (1985) i srebrny (1995) wraz z drużyną oraz dwa złote za uzyskane wyniki indywidualne. Jest pięciokrotnym indywidualnym mistrzem Argentyny, złote medale zdobył w latach 1994, 1995, 1996, 1998 i 1999. Oprócz tego w mistrzostwach swojego kraju zdobył medal srebrny (2005) oraz brązowy (1986).
W 1987 zdobył w La Paz tytuł mistrza państw panamerykańskich, w 1996 triumfował (wraz z Hugo Spangenbergiem) w turnieju "Clarin" w Villa Gesell, natomiast w 1999 wystąpił w Las Vegas w mistrzostwach świata rozegranych systemem pucharowym, przegrywając w I rundzie z Jonathanem Speelmanem. W 2003 triumfował w otwartym turnieju w Buenos Aires, w 2006 ponownie zwyciężył w tym mieście oraz podzielił I miejsce w Santiago. W 2007 podzielił II miejsce w turnieju strefowym (eliminacji mistrzostw świata) w Potrero de los Fune.
Najwyższy ranking w karierze osiągnął 1 stycznia 1997, z wynikiem 2575 punktów zajmował wówczas 1. miejsce wśród argentyńskich szachistów.

</doc>
<doc id="999980" url="https://pl.wikipedia.org/wiki?curid=999980" title="Spółgłoska boczna podniebienna">
Spółgłoska boczna podniebienna



</doc>
<doc id="999981" url="https://pl.wikipedia.org/wiki?curid=999981" title="Ziołomirek stepowy">
Ziołomirek stepowy

Ziołomirek stepowy ("Donus nidensis") – skrajnie rzadki chrząszcz z rodziny ryjkowcowatych. Znany z trzech stanowisk na świecie. W Polsce występuje wyłącznie na terenie rezerwatu przyrody Przęślin w Chotlu Czerwonym, w województwie świętokrzyskim. Odszukano go także w dwóch miejscach w zachodniej Ukrainie.
Jest gatunkiem stepowym, a stanowisko w Polsce ma prawdopodobnie charakter reliktowy. W rezerwacie Przęślin zamieszkuje on kserotermiczną murawę porastającą zbocza wzgórza gipsowego.

</doc>
<doc id="999982" url="https://pl.wikipedia.org/wiki?curid=999982" title="Spółgłoska boczna środkowojęzykowo-podniebienna">
Spółgłoska boczna środkowojęzykowo-podniebienna



</doc>
<doc id="999984" url="https://pl.wikipedia.org/wiki?curid=999984" title="Carson McCullers">
Carson McCullers

Carson McCullers (ur. 19 lutego 1917 jako Lula Carson Smith w Columbus, zm. 29 września 1967 w Nyack) – amerykańska pisarka.
Życiorys.
Pochodziła z dość zamożnej rodziny; ojciec był zegarmistrzem i jubilerem. Miała rodzeństwo, brata Lamara Juniora i starszą siostrę Marguerite. W 1932 r. jako nastolatka napisała opowiadanie "A Reed of Pan". W wieku 17. lat pojechała do Nowego Jorku, gdzie w Juilliard School miała uczyć się w szkole muzycznej, ale wybrała kurs pisania na uniwersytecie Columbia i karierę literacką. Na uniwersytecie poznała redaktora Whita Burnetta z magazynu "Story", na łamach którego ukazało się opowiadanie "Wunderkind" (1936 r.).
W 1935 r. przeniosła się do Północnej Karoliny. W 1937 r. wyszła za mąż za Reevesa McCullersa, kaprala z fortu Benning, następnie studenta dziennikarstwa w Nowym Jorku. Wkrótce powstały jej trzy najbardziej znane powieści: "Serce to samotny myśliwy" (1940 r., wydanie polskie 1964 r.) i "W zwierciadle złotego oka" (1941, wydanie polskie 1967) oraz nowela "Ballada o smutnej knajpie". Obie powieści sfilmowano (odpowiednio w latach 1968 i 1967). W 1942 r. napisana "Balladę o smutnej knajpie".
Z mężem rozstała się po paru latach z powodu obustronnych zdrad homoseksualnych. Po rozwodzie zamieszkała na Brooklynie z W.H. Audenem jako współlokatorem. Ich znajomymi byli: Paul Bowles, Salvador Dalí, Christopher Isherwood i Tennessee Williams. Po kilku latach, w 1945 r., byli małżonkowie znowu wzięli ślub i przenieśli się do Nyack nad rzeką Hudson. Tam powstała powieść "Gość weselny" (1946), wstawiona Broadwayu i uznana za najlepszą sztukę sezonu.
W 1950 r. pisarka z mężem udali się do Anglii, czym rozpoczęli wieloletnią podróż po Europie. W 1953 r. w pensjonacie w Bachivillers (Francja) Reeves McCullers popełnił samobójstwo zażywając sporą dawkę barbituranów. W Europie pisarka mieszkała głównie w Paryżu.
Po powrocie do USA na prośbę Arthura Millera wydała w Nowym Jorku przyjęcie z udziałem Marilyn Monroe i Karen Blixen, autorką "Pożegnania z Afryką".
W 1961 r. została opublikowana nowela "Zegar bez wskazówek".
Pisarka cierpiała na kilka chorób: gorączkę reumatyczną, apopleksję, alkoholizm. W wieku 31 lat miała już całkowicie sparaliżowaną lewą stronę ciała. W swojej twórczości zajmowała się duchową izolacją społecznych wyrzutków niechcących i niepotrafiących się dopasować do norm społecznych. Zmarła po wylewie krwi do mózgu w wieku 50 lat.

</doc>
<doc id="999987" url="https://pl.wikipedia.org/wiki?curid=999987" title="Basset artezyjsko-normandzki">
Basset artezyjsko-normandzki

Basset artezyjsko-normandzki – jeden z najstarszych psów krótkonożnych. Podlega próbom pracy.
Rasa powstała poprzez skrzyżowanie dwóch podobnych w typie psów: basseta normandzkiego (o cięższej konstrukcji) i basseta artezyjskiego (delikatniejszego, zwanego też bassetem d’Artois). Obydwa powstały wskutek mutacji, tzw. "hondrodystrophia phaetalis" (płodowy niedorozwój chrząstki) ze swoich długonożnych odpowiedników: dużego gończego normandzkiego i Chien d’Artois. Dysfunkcja rozwojowa polega na tym, że na skutek niedoborów hormonalnych w życiu płodowym, kości długie szczeniąt nie rosną wzdłuż, podczas gdy wszystkie inne rozwijają się prawidłowo.
Wszystkie francuskie bassety, z wyjątkiem gryfonów (petite i grand) powstawały w wyniku wspomnianej mutacji z gończych długonożnych, a nie poprzez krzyżowanie z innymi bassetami.
Do tej pory wyróżnia się dwie linie hodowlane: artezyjską (psy o lżejszej konstytucji) i normandzką (psy cięższe, do 25 kg). Preferowane jest krzyżowanie pomiędzy tymi dwiema liniami w celu uzyskania osobników pośrednich.
Basset artezyjsko-normandzki był i jest nadal używany do polowań w sforze na zwierzynę wymagającą tak wolnych psów gończych, żeby jej nie przegoniły. Właśnie za względu na wolniejszy bieg bassety były hodowane do tych celów, do których psy długonożne były zbyt szybkie.
Bassety te są łagodne i cierpliwe, nadają się nawet do małych dzieci. Jako że mają nieco obniżony próg bólu i czucia – pozwalają dzieciom na stosunkowo dużą niedelikatność. Są towarzyskie, serdeczne, kontaktowe – wyczuwają nastroje i emocje domowników. Wymagają konsekwencji i dużych nakładów wychowawczych, ponieważ cechuje je upór i niezależność, jak również silna wola i podążanie za instynktem.
Potrzebują dużo ruchu. Nawet do 3-4 godzin dziennie (minimum 2 godziny, podzielone na trzy spacery w ciągu dnia). Okrywa włosowa nie jest wymagająca. Wystarczy szczotkować w okresach ciepłych, kiedy temperatura przekracza 15-20 °C. Psy są pozbawione podszerstka, dlatego też wymagają zabezpieczania w zimie (np. praparatami przeciw odmrożeniom łap). Nie należy wychodzić na dłuższe spacery, kiedy temperatura spadnie poniżej 15 °C.
W Polsce są rasą nadal rzadką. Bassety artezyjsko-normandzkie cechuje klasyczne umaszczenie tricolor (biało-płowe z czarnym czaprakiem), rzadko i endemicznie spotyka się psy dwukolorowe. Preferowane są białe łapy. Łapy tylne powinny być niewykątowane, ułożone równolegle. Przednie mogą mieć ustawienie lekko skośne, ale jedynie w nadgarstkach. Na skroniach powinny być widoczne ciemne znaczenia. Skóra pod sierścią jest jasna, z okresowo (w lecie) występującymi ciemniejszymi plamami. Ogon powinien być spiczasto zakończony i sięgać dokładnie do ziemi.
Od rasy basset hound bassety artezyjsko-normandzkie różnią się lżejszą konstrukcją, brakiem widocznych spojówek, mniejszym luzem podgardla, wyłącznie klasycznym umaszczeniem i, oczywiście, masą ciała (dwukrotnie niższą niż u rasy pochodzenia brytyjskiego).
Basset artezyjsko-normandzki dał również początek basset houndom. W XIX wieku wyspiarze sprowadzili tę rasę oraz (występującego jeszcze ówcześnie) basseta normandzkiego i krzyżowali, uzyskując wersję pośrednią, którą następnie skrzyżowano z ogarem angielskim. Basset hound powstał w wyniku pierwszego w historii udanego sztucznego unasienniania zwierząt, podczas którego sukę rasy blood hound (ogar angielski) zapłodniono nasieniem samca uzyskanej wcześniej rasy pośredniej. Basset hound odziedziczył po francuskich przodkach między innymi krótkonożność, po ogarze zaś ciężki tułów i luźne podgardle.

</doc>
<doc id="999991" url="https://pl.wikipedia.org/wiki?curid=999991" title="Sojuz TMA-11">
Sojuz TMA-11

Sojuz TMA-11 – załogowa misja rosyjskiego statku kosmicznego Sojuz-TMA w ramach programu Sojuz. W skład załogi weszli astronauci z Ekspedycji 16 Międzynarodowej Stacji Kosmicznej, oraz pierwszy astronauta z Malezji, który powrócił na pokładzie Sojuza TMA-10 razem z Fiodorem Jurczichinem oraz Olegiem Kotowem.Statek kosmiczny Sojuz przycumował do ISS 12 października 2007. Do Malenczenki i Whitson dołączył trzeci astronauta – Clayton Anderson, który przebywał na pokładzie ISS od czerwca 2007. W październiku zmienił go Daniel Tani (przybył z misją STS-120). W grudniu zastąpił go z kolei Léopold Eyharts (przyleciał z misją STS-122). W lutym doszło do kolejnej wymiany i na stacji pojawił się Amerykanin Garrett Reisman (STS-123). Whitson i Malenczenko powrócili na Ziemię 19 kwietnia 2008.
Linki zewnętrzne.
 

</doc>
<doc id="999992" url="https://pl.wikipedia.org/wiki?curid=999992" title="Andrzej Samsonowicz">
Andrzej Samsonowicz

Andrzej Samsonowicz ps. „Xiążę”, „Książę” (ur. 18 września 1922 w Warszawie, zginął w noc z 14/15 września 1944 tamże) – porucznik AK, 6. dowódca II plutonu „Alek” 2. kompanii „Rudy” w batalionie „Zośka”, powstaniec warszawski. Odznaczony orderem Virtuti Militari i dwukrotnie Krzyżem Walecznych.
Życiorys.
Urodził się w rodzinie Jana Samsonowicza i Henryki z Korwin Krukowskich, absolwentki Wydziału Matematyczno-Przyrodniczego Uniwersytetu Petersburskiego, nauczycielki chemii i geografii w Liceum im. Juliusza Słowackiego. Brat Hanny i Henryka.
Uczęszczał do Liceum im. Jana Zamoyskiego w Warszawie, gdzie uzyskał maturę w 1939 roku. W Liceum Zamoyskiego wstąpił też do harcerstwa i został harcerzem, a potem zastępowym 2. WDH im. Tadeusza Reytana. Podczas okupacji studiował w Szkole Zawodowej dla Pomocniczego Personelu Sanitarnego dra Jana Zaorskiego.
Do Grup Szturmowych Szarych Szeregów dostał się za sprawą Kazimierza Łodzińskiego. Brał udział w akcjach:
W maju 1944 roku ukończył Szkołę Podchorążych „Agricola” z czwartą lokatą.
W powstaniu warszawskim walczył na Woli, Starym Mieście i Czerniakowie. Należał do ośmioosobowej grupy (m.in. Jerzy Gawin, Irena Kołodziejska, Tadeusz Sumiński) odciętej od batalionu w czasie walk na wolskich cmentarzach, która przeszła przez rejony zajęte przez Niemców i znalazła się w Kampinosie, a po dwóch tygodniach dołączyła do baonu, walczącego na Starówce.
Zginął w nocy z 14 września na 15 września podczas przygotowywania desantu dla LWP, w pobliżu statku "Bajka".

</doc>
<doc id="999995" url="https://pl.wikipedia.org/wiki?curid=999995" title="Joseph F. Fraumeni">
Joseph F. Fraumeni

Joseph F. Fraumeni Jr. (ur. 1933 w Massachusetts) – amerykański lekarz, dyrektor Oddziału Epidemiologii i Genetyki Nowotworów National Cancer Institute w Bethesdzie.
Joseph Fraumeni ukończył Harvard College i został lekarzem medycyny po studiach na Duke University. Specjalizował się z epidemiologii na Harvard School of Public Health. Staż odbył w Szpitalu Johnsa Hopkinsa i w Memorial Sloan-Kettering Cancer Center. Następnie podjął pracę w National Cancer Institute, gdzie od 1975 przewodził Oddziałowi Epidemiologii Środowiskowej (Environmental Epidemiology Branch), w 1979 został dyrektorem Programu Epidemiologii i Biostatystyki, (Epidemiology and Biostatistics Program) a w 1995 dyrektorem Oddziału Epidemiologii i Genetyki Nowotworów (Division of Cancer Epidemiology and Genetics), które to stanowisko pełni do dziś.
Dr Fraumeni zajmował się w pracy naukowej przede wszystkim epidemiologią i genetyką nowotworów, badając zapadalność na poszczególne nowotwory w skali kraju, wpływ czynników środowiskowych na nowotworzenie, rodzinne i genetyczne uwarunkowania nowotworów. Razem z Frederickiem Pei Li opisał w 1969 zespół rodzinnej predyspozycji do nowotworów, znany dziś jako zespół Li-Fraumeni. Lista publikacji Josepha Fraumeni obejmuje ponad 750 pozycji. Jego działalność doceniono, przyznając mu liczne nagrody, w tym Abraham Lilienfeld Award, John Snow Award, James D. Bruce Award, Dr. Nathan Davis Award i Charles S. Mott Prize. Dr. Fraumeni jest członkiem Institute of Medicine, National Academy of Sciences i Association of American Physicians.

</doc>
<doc id="999999" url="https://pl.wikipedia.org/wiki?curid=999999" title="Walenty Czapski">
Walenty Czapski



</doc>
<doc id="1000001" url="https://pl.wikipedia.org/wiki?curid=1000001" title="Wspólnota administracyjna Dormitz">
Wspólnota administracyjna Dormitz

Wspólnota administracyjna Dormitz – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim. Siedziba wspólnoty znajduje się w miejscowości Dormitz. Przewodniczącym jej jest Gerhard Schmitt.
Wspólnota administracyjna zrzesza trzy gminy wiejskie "(Gemeinde)":

</doc>
<doc id="1000003" url="https://pl.wikipedia.org/wiki?curid=1000003" title="Wspólnota administracyjna Ebermannstadt">
Wspólnota administracyjna Ebermannstadt

Wspólnota administracyjna Ebermannstadt – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim. Siedziba wspólnoty znajduje się w mieście Ebermannstadt, a przewodniczącym jej jest Franz Josef Kraus.
Wspólnota administracyjna zrzesza jedną gminę miejską "(Stadt)" oraz jedną gminę wiejską "(Gemeinde)":

</doc>
<doc id="1000004" url="https://pl.wikipedia.org/wiki?curid=1000004" title="Joseph F. Fraumeni, Jr.">
Joseph F. Fraumeni, Jr.



</doc>
<doc id="1000005" url="https://pl.wikipedia.org/wiki?curid=1000005" title="Najstarsza Synagoga w Łomży">
Najstarsza Synagoga w Łomży

Najstarsza Synagoga w Łomży – pierwsza, zapewne drewniana synagoga znajdująca się w Łomży, na miejscu dawnego zamku przy ulicy Senatorskiej.
Synagoga została zbudowana po 1815 roku. Podczas powstania listopadowego wojska rosyjskie zajęły synagogę na skład broni, przez co została doszczętnie zniszczona. Na jej miejscu wkrótce wzniesiono nową, również drewnianą synagogę

</doc>
<doc id="1000007" url="https://pl.wikipedia.org/wiki?curid=1000007" title="Wspólnota administracyjna Effeltrich">
Wspólnota administracyjna Effeltrich

Wspólnota administracyjna Effeltrich – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim. Siedziba wspólnoty znajduje się w miejscowości Effeltrich, a przewodniczącym jej jest Gunhild Wiegner.
Wspólnota administracyjna zrzesza dwie gminy wiejskie "(Gemeinde)":

</doc>
<doc id="1000008" url="https://pl.wikipedia.org/wiki?curid=1000008" title="Wspólnota administracyjna Gosberg">
Wspólnota administracyjna Gosberg

Wspólnota administracyjna Gosberg – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim. Siedziba wspólnoty znajduje się w miejscowości Pinzberg. Powstała 1 maja 1978.
Wspólnota administracyjna zrzesza trzy gminy wiejskie "(Gemeinde)":

</doc>
<doc id="1000009" url="https://pl.wikipedia.org/wiki?curid=1000009" title="Akcja Francuska">
Akcja Francuska

Akcja Francuska (fr. Action Française) – francuski skrajnie prawicowy (nacjonalistyczny i monarchistyczny) ruch ideowo-polityczny w I poł. XX wieku.
Geneza.
Geneza Action Française sięga tzw. sprawy Dreyfusa, czyli oskarżenia w 1894 r. oficera francuskiej armii pochodzenia żydowskiego o szpiegostwo na rzecz Cesarstwa Niemiec. Wyrokiem sądu wojskowego Alfred Dreyfus skazany został na dożywotni karny obóz na „Diabelskiej Wyspie” w Gujanie Francuskiej. W 1898 r. doszło do rewizji jego procesu, która doprowadziła do gwałtownej polaryzacji politycznej społeczeństwa francuskiego. Podziały przebiegały, do pewnego stopnia, między prawicowymi, monarchistycznymi i klerykalnymi kręgami społeczeństwa a środowiskami lewicowymi, republikańskimi i laickimi.
Początki działalności.
Część przeciwników rewizji procesu o przekonaniach nacjonalistyczno-katolickich (Henri Vaugeois, Maurice Pujo) utworzyła 8 kwietnia 1898 r. Komitet Akcji Francuskiej (Comité d’action Française). Domagali się oni obalenia republiki i wprowadzenia „rządu autorytarnego”, który powinien być zorganizowany na wzór ancien régime’u. Przełomowym wydarzeniem było przystąpienie do Komitetu pisarza rojalistycznego Charles’a Maurrasa, który uważał, że jedyną gwarancją odbudowania siły i autorytetu państwa oraz zachowania ciągłości tradycji francuskiej jest przywrócenie monarchii. Latem 1901 r. Komitet przybrał oficjalnie charakter monarchistyczny, nawiązując kontakt z księciem Filipem Orleańskim, uważanym za pretendenta do tronu francuskiego. Na początku XX w. AF nawiązała współpracę z tzw. „żółtymi” ("Jaunes") związkami zawodowymi, tworząc wspólnie z syndykalistami klub dyskusyjny "Cercle Proudhon".
Liga Akcji Francuskiej.
14 stycznia 1905 r. Komitet Akcji Francuskiej przekształcił się w Ligę Akcji Francuskiej (la Ligue d’action Française) pod przewodnictwem H. Vaugeois. Kolejnymi jej szefami byli: Bernard de Vésins (wystąpił z Ligi w 1931 r., zakładając Société Française), admirał Antoine Schwerer (zmarł w 1936 r.), François de Lassus (poległ w wojnie z Niemcami w czerwcu 1940 r.) i M. Pujo. W 1906 r. powstał z inicjatywy Léona de Montesquiou, sekretarza generalnego Ligi, Instytut Akcji Francuskiej (l`Institut d’action Française), kierowany przez historyka Louisa Dimiera. Instytucja prowadziła głównie badania naukowe nad myślą rojalistyczną. Utworzono także młodzieżową przybudówkę Ligi pod nazwą Federacja Studentów Akcji Francuskiej (Fédération des étudiants d’action Française) i organizację paramilitarną – Kameloci Króla (Camelots du Roi), na czele których stał rzeźbiarz Maxime Réal del Sarte. Najważniejszym instrumentem politycznego oddziaływania Ligi był założony 21 marca 1908 r. dziennik „L’action Française”, redagowany przez Ch. Maurrasa. Została w nim opublikowana deklaracja programowa Akcji Francuskiej podpisana m.in. przez pisarza Léona Daudeta i historyka Jacques’a Bainville’a. Tworzyli oni wraz z Ch. Maurasem kierowniczy „triumwirat inteligencji”.
Apogeum działalności politycznej i intelektualnej Akcji Francuskiej przypadło na lata 1914–1924. Prowadzono wówczas czasowo współpracę z prawicą republikańską (R. Poincaré, A. Millerand), a 21 jej członków zasiadało w Izbie Deputowanych. Współdziałanie zakończyła dopiero seria skrytobójczych mordów na działaczach ruchu (szef Kamelotów M. Plateau, skarbnik Ligi E. Berger, 15-letni syn L. Daudeta – Filip). Władze francuskie od końca lat 20. zaczęły zwalczać Akcję Francuską. W 1927 r. aresztowano L. Daudeta, który został skazany na karę 5 miesięcy więzienia za oskarżenia pod adresem policji o współudział w zamordowaniu syna. W 1937 r. ponownie skazano go na 4 miesiące więzienia za zdemaskowanie tolerowanej przez rząd Frontu Ludowego kontrabandy broni dla hiszpańskich republikanów. W tym samym roku skazany został też Ch. Maurras. Natomiast 14 lipca 1936 r. rząd wydał dekret delegalizujący Akcję Francuską wraz z „kamelotami” i organizacją studencką; nie przerwało to jednak działalności ruchu. Jednocześnie w 1937 r. doszło do konfliktu działaczy Akcji Francuskiej z popieranym przez nią Domem Orleańskim, spowodowanym ich antyliberalizmem. W rezultacie w listopadzie od ruchu odciął się przywódca orleanistów książę de Guise i delfin Henryk książę Orleański.
Stosunki ze Stolicą Apostolską.
Akcja Francuska cieszyła się uznaniem zdecydowanej większości członków Episkopatu Francji, sprzyjali jej także kardynałowie: Merry del Val, Gaetano De Lai i prymas Belgii Désiré-Joseph Mercier. Współpracowali z nią bezpośrednio m.in.: Louis Billot, jezuita, profesor Uniwersytetu Gregoriańskiego w Rzymie, Dom Besse OSB, R. Garrigou-Lagrange OP, Le Floch SJ, rektor seminarium francuskiego, Pie de Langogne, kapucyn i H. de Clérissac AA. Uważali oni, że atakując nieubłaganie „prześladowczą republikę” i „masońską demokrację”, Action Française oddała „nieocenione usługi Kościołowi”. Początkowo wielkim jej orędownikiem był również papież Pius XI. W swym programie Liga Akcji Francuskiej miała wiele elementów, które były w Watykanie wysoko cenione. Papież uważał, że to właśnie Francja jest źródłem tzw. modernizmu katolickiego, któremu wydał ostrą i bezpardonową walkę. Teorię spisku modernistycznego w Kościele przedstawiała Action Française m.in. w swoim organie publikacyjnym.
Wkrótce jednak stosunki ze Stolicą Apostolską zaczęły się psuć. Powodem było zdecydowanie antyniemieckie stanowisko Akcji Francuskiej, komplikujące stosunki Watykanu z katolikami niemieckimi, instrumentalne traktowanie religii w jej programie oraz groźby ze strony lewicy francuskiej wznowienia prześladowań Kościoła. Pretekstem natomiast okazał się fakt agnostycyzmu Ch. Maurassa. Pierwsza próba potępienia Akcji Francuskiej miała miejsce w 1913 r., kiedy biskup Fréjus Guillibert nałożył na jej działaczy ekskomunikę. Wówczas papież Pius X, który nazywał Ch. Maurassa „dzielnym obrońcą Wiary i Kościoła”, występował w jego obronie, sprzeciwiając się publicznemu potępieniu. Przyznał, że pisma Ch. Maurassa były „damnabilis, non damnandus”, czyli na potępienie zasługujące, lecz na to nie przeznaczone. Jednocześnie zakazał jakichkolwiek działań przeciwko Akcji Francuskiej. Sprawa postępowania w Świętym Oficjum ciągnęła się jeszcze przez pewien czas, lecz w 1914 r. została zawieszona przez papieża.
Kolejny konflikt miał miejsce w poł. lat 20., kiedy najpierw arcybiskup Bordeaux i kardynał Andrieu, a następnie 27 grudnia 1926 r. sam papież Pius XI potępili działalność Akcji Francuskiej. Nakazano wpisanie dziennika „L’action Française „ i 7 książek Ch. Maurrasa na Indeks ksiąg zakazanych. Sankcje kościelne obejmowały pod karą ekskomuniki również zakaz przynależności katolików do Ligi Akcji Francuskiej, prenumerowania dziennika, a przede wszystkim udzielania sakramentów świętych i katolickiego pogrzebu; nawet małżeństwa członków i sympatyków ruchu mogły być błogosławione tylko w zakrystiach. Według obrońców Akcji Francuskiej jej potępienie było efektem „intrygi modernistów i liberałów”, przez których Pius XI został „wprowadzony w błąd”. Dopiero po długich staraniach wielu mediatorów i kilkakrotnej wymianie korespondencji pomiędzy Piusem XI a Ch. Maurrasem, ekskomunika została cofnięta 1 lipca 1939 r. już za pontyfikatu Piusa XII.
Francja Vichy.
Po najeździe Niemiec na Francję i utworzeniu w czerwcu 1940 r. Państwa Francuskiego pod przewodnictwem marszałka Philippe’a Pétaina, Ch. Maurras generalnie poparł politykę kolaboracji z okupantami, aczkolwiek w ograniczonym charakterze. Z jednej strony rozumiał konieczność ograniczonej współpracy dla uchronienia Francji przed „polonizacją”, przeciwstawiał się jednak zdecydowanie kolaboracji aktywnej, nawet w sferze antykomunistycznej. Upadek Republiki i Rewolucję Narodową ("Révolution nationale") marszałka P. Pétaina, dokonywaną pod hasłami: „Praca - Rodzina - Ojczyzna”, przyjął jako „boską niespodziankę”, umożliwiającą odrodzenie tradycyjnych wartości francuskich.
Główni przywódcy Akcji Francuskiej, Ch. Maurras i L. Daudet, nie brali udziału w życiu publicznym Francji Vichy, wydając jedynie w Lyonie dziennik „L’action Française”, w którym przeciwstawiali się zarówno polityce proniemieckiej, jak też proalianckiej. Inni, jak M. Pujo i G. Calzant, byli nawet – z powodu działalności podziemnej – więzieni przez Niemców i torturowani. Część natomiast zaangażowała się w działalność publiczną w Państwie Francuskim (H. Massis, twórca jego konstytucji – R. Alibert, doradca i autor przemówień P. Pétaina – R. Gillouin). Datą symboliczną dla dziejów Akcji Francuskiej, kończącą jej działalność, jest dzień 24 sierpnia 1944 r., kiedy wyszedł ostatni numer „L’action Française”.
Okres powojenny.
Po wyzwoleniu Francji przez wojska alianckie i ustanowieniu nowych władz na czele z gen. Charlesem de Gaullem wielu działaczy Akcji Francuskiej zostało oskarżonych o kolaborację z Niemcami. Charlesa Maurrasa uznano winnym „ideowej inspiracji” Rewolucji Narodowej i skazano na karę dożywotniego więzienia; wyroki otrzymali też m.in. M. Pujo i R. Alibert. Niektórzy padli ofiarą samosądów, zazwyczaj z ręki komunistów, podczas czystki (épuration) lat 1944-1946.
Program i doktryna Akcji Francuskiej.
Akcja Francuska dokonała najpełniejszej syntezy tradycyjnego (monarchistycznego i decentralistycznego) konserwatyzmu z nowoczesnym nacjonalizmem, tworząc doktrynę nacjonalizmu integralnego (nationalisme intégral). Na jej sztandarze Ch. Maurras wypisał hasło „monarchii narodowej, dziedzicznej, antyparlamentarnej i zdecentralizowanej”. Deklaracja programowa, opublikowana w dzienniku „L’action Française”, wzywała do dokonania antyrepublikańskiej „rewolucji w imię porządku”, która naprawi złowrogie skutki wszystkich dotychczasowych rewolucji destrukcyjnych. Zapewniała, że „tylko monarchia może protegować, organizować i umacniać klasę robotniczą, tak jak dawniej wzmocniła burżuazję”. Zapowiadała likwidację centralizmu i przywrócenie przedrewolucyjnych wolności i przywilejów prowincjonalnych. Wzywała „ludzi porządku” i „ludzi postępu” ze wszystkich klas, zawodów i partii, patriotów, nacjonalistów, antydreyfusistów i katolików do jednoczenia się pod sztandarem rojalizmu, obalenia Republiki i proklamowania królem Francji Księcia Orleańskiego. Za głównych przeciwników państwa uważano masonerię, Żydów, protestantów i „meteków” (cudzoziemców), nazywanych „czterema skonfederowanymi stanami wrogów Francji”. Domagano się powrotu do historycznych prowincji Francji, gdyż w myśl „nacjonalizmu integralnego” silny władzą i autorytetem monarcha będzie dostatecznym czynnikiem jednoczącym państwo. W polityce zagranicznej opowiadano się za odzyskaniem Alzacji i Lotaryngii oraz złamaniem potęgi Niemiec.
Oddziaływanie zagraniczne.
Działalność i myśl Akcji Francuskiej oddziaływały na ugrupowania w innych państwach Europy. Najbardziej pokrewnymi, a po części wzorowanymi na niej, ruchami politycznymi były: Włoskie Stowarzyszenie Nacjonalistyczne (Associazione Nazionalista Italiana) Enrico Corradiniego, Integralizm Luzytański (Integralismo Lusitano) António Sardinhy w Portugalii, nacional-catolicismo Akcji Hiszpańskiej (Acción Espanola) Ramiro de Maeztu, frankofoński „helwetyzm” (Ordre et Tradition, Union Helvétique) Marcela Regameya i Gonzague de Reynolda, belgijski „rexizm” (Christus Rex) Léona Degrelle’a. W Rumunii do dorobku Akcji Francuskiej odwoływali się zarówno konserwatywny nacjonalista Alexander Cuza, jak też radykalny nacjonalista, twórca Legionu Michała Archanioła, Corneliu Z. Codreanu. Dyktator Portugalii, António de Oliveira Salazar, nazywał siebie uczniem Ch. Maurassa, zaś caudillo Hiszpanii, Francisco Franco y Bahamonde przyjmował go w 1937 r. z honorami należnymi głowie państwa.
Za swojego „mistrza myślenia” uważali Ch. Maurrasa myśliciele i pisarze: Irving Babbitt, T.E. Hulme, T.S. Eliot. W Polsce do powinowactwa z „maurrasizmem” przyznawali się zarówno monarchiści (Leszek Gembarzewski, Julian Babiński, Stanisław Cat-Mackiewicz), jak też narodowcy-tradycjonaliści z „młodej endecji” (Karol S. Frycz, Jędrzej Giertych).
Powojenne odniesienia.
Po zakończeniu II wojny światowej reanimatorami Akcji Francuskiej byli pastor Henri Boegner, François Daudet i Georges Calzant, którzy w 1947 r. rozpoczęli wydawanie tygodnika „Aspects de la France”.
Do tradycji Akcji Francuskiej odwoływało się bezpośrednio ugrupowanie pod nazwą Restauracja Narodowa (Restauration nationale - Centre de Propagande Royaliste et d’action Française), powstałe pod koniec 1955 r. Główne jego pismo tygodnik „L`Indépendance Française”, a następnie „Aspects de la France” (w 1992 r. powróciło do historycznego tytułu „L’action Française”) redaguje syn Maurice’a Pujo, Pierre Pujo.
W 1971 r. redaktor miesięcznika „Royaliste” Bertrand Renouvin ogłosił powstanie Nouvelle Action Française (w październiku 1978 r. zmieniła nazwę na Nouvelle Action Royaliste) opowiadającą się za demokracją, liberalizmem i integracją europejską.
Na tradycji Akcji Francuskiej bardzo silnie bazują katoliccy tradycjonaliści reprezentowani przez Bractwo św. Piusa X założone przez arcybiskupa Marcelego Lefebvre'a.

</doc>
<doc id="1000010" url="https://pl.wikipedia.org/wiki?curid=1000010" title="Wspólnota administracyjna Gräfenberg">
Wspólnota administracyjna Gräfenberg

Wspólnota administracyjna Gräfenberg – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim. Siedziba wspólnoty znajduje się w mieście Gräfenberg, a przewodniczącym jej jest Rudolf Braun.
Wspólnota administracyjna zrzesza jedną gminę miejską "(Stadt)", jedną gminę targową "(Markt)" oraz jedną gminę wiejską "(Gemeinde)":

</doc>
<doc id="1000016" url="https://pl.wikipedia.org/wiki?curid=1000016" title="Mała Synagoga w Łomży">
Mała Synagoga w Łomży

Mała Synagoga w Łomży – nieistniejąca synagoga znajdująca się w Łomży na miejscu dawnego zamku przy ulicy Senatorskiej.
Synagoga została zbudowana w 1842 roku, z inicjatywy i funduszy jednej z żydowskich mieszkanek Łomży. Od 1860 roku, kiedy to wyburzono starą synagogę, do 1880 roku odgrywała rolę gminnej synagogi. Nie jest znana data zniszczenia synagogi.

</doc>
<doc id="1000017" url="https://pl.wikipedia.org/wiki?curid=1000017" title="Wspólnota administracyjna Kirchehrenbach">
Wspólnota administracyjna Kirchehrenbach

Wspólnota administracyjna Kirchehrenbach – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim. Siedziba wspólnoty znajduje się w miejscowości Kirchehrenbach, a przewodniczącym jej jest Waldemar Hofmann.
Wspólnota administracyjna zrzesza trzy gminy wiejskie "(Gemeinde)":

</doc>
<doc id="1000025" url="https://pl.wikipedia.org/wiki?curid=1000025" title="Jérôme Jean Louis Marie Lejeune">
Jérôme Jean Louis Marie Lejeune



</doc>
<doc id="1000027" url="https://pl.wikipedia.org/wiki?curid=1000027" title="Londyńskie Wyznanie Wiary z 1689 roku">
Londyńskie Wyznanie Wiary z 1689 roku

Londyńskie Wyznanie Wiary z 1689 roku (dalej: LWW) lub Konfesja II londyńska 
, zostało ogłoszone przez reformowanych baptystów w Anglii, by formalnie wyrazić baptystyczną i protestancką wiarę o wyraźnie reformowanym (kalwińskim) zabarwieniu. 
LWW to drugie w historii baptystyczne wyznanie wiary, po Wyznaniu 7 Zborów Londyńskich z 1644 r., które było wydane jedynie na użytek własny prześladowanych zborów baptystycznych. 
LWW jest bardzo podobne do Westminsterskiego Wyznania Wiary z 1646 roku (dalej: WWW), powstałego wśród angielskich purytan. Wynika to z faktu, iż baptyzm jest w swym rodowodzie w znacznej mierze ruchem purytańskim. Drugim "rodzicem" duchowym baptyzmu jest mennonityzm (jeden z ruchów anabaptystycznych). 
LWW przychyla się również do purytańskiej zasady liturgicznej Regulative Principle, która orzeka, że składowymi publicznego sprawowania kultu może być tylko to, co nakazane w Piśmie Świętym. W odróżnieniu, np. luterska zasada uznaje, że dozwolone jest wszystko to, co nie jest zakazane. 

</doc>
<doc id="1000028" url="https://pl.wikipedia.org/wiki?curid=1000028" title="Choroba Leśniowskiego i Crohna">
Choroba Leśniowskiego i Crohna



</doc>
<doc id="1000029" url="https://pl.wikipedia.org/wiki?curid=1000029" title="Willa Cather">
Willa Cather

Wilella Sibert Cather (ur. 7 grudnia 1873 na farmie w okolicach Winchester w Wirginii, zm. 24 kwietnia 1947 w Nowym Jorku) – amerykańska pisarka. Jej trzy najbardziej znane powieści to: "O Pioneers!" (1913, "Drzewo białej morwy"), "My Ántonia" (1918, "Moja Antonia") i "Death Comes for the Archbishop" (1927, "Śmierć przychodzi po arcybiskupa").
Jako dziecko mieszkała najpierw na małej farmie w Wirginii, potem w Red Cloud, stolicy hrabstwa w Nebrasce. Następnie kształciła się na uniwersytecie w Lincoln. Pracowała jako nauczycielka angielskiego w Pittsburghu, a w końcu trafiła do Nowego Jorku, do redakcji ilustrowanego magazynu "McClure's". W tym czasopiśmie ukazała się w odcinkach jej pierwsza powieść, wzorowana na Henrym Jamesie.
Następnie zaczęła pisać o Nebrasce i zdobyła Nagrodę Pulitzera (1923).
Willa Cather była orientacji homoseksualnej. Przez ostatnich 40 lat swojego życia żyła w związku partnerskim z Edith Lewis.

</doc>
<doc id="1000037" url="https://pl.wikipedia.org/wiki?curid=1000037" title="Atlas Blue">
Atlas Blue

Atlas Blue - marokańskie byłe tanie linie lotnicze z siedzibą w Marrakeszu. Obecnie są własnością Royal Air Maroc. Obsługiwały połączenia krajowe i do Europy Zachodniej. Głównym hubem był Port lotniczy Marrakesz-Menara.

</doc>
<doc id="1000042" url="https://pl.wikipedia.org/wiki?curid=1000042" title="ZSTiO nr 1 im Wojciecha Korfantego">
ZSTiO nr 1 im Wojciecha Korfantego



</doc>
<doc id="1000047" url="https://pl.wikipedia.org/wiki?curid=1000047" title="Jeziora Szackie">
Jeziora Szackie

Jeziora Szackie – grupa ponad 30 jezior, znajdująca się w północno-zachodniej części obwodu wołyńskiego na Ukrainie, w okolicach miasta Szack.
Jeziora te leżą na międzyrzeczu Prypeci i Bugu, pośród dużych masywów leśnych, oraz na wododziale dwóch mórz: Morza Bałtyckiego i Morza Czarnego. Na początku XX w. przekopano kanał łączący Jezioro Świtaź z Prypecią łącząc jednocześnie zlewiska obu mórz. W dwudziestoleciu międzywojennym teren, na którym położone są jeziora, wchodził w skład Polski i znajdował się w powiecie lubomelskim należącym do województwa wołyńskiego. Obecnie Pojezierze Szackie leży zaledwie kilka kilometrów od granicy z Polską (8 km od Włodawy).
W okolicy jezior znajduje się wiele sanatoriów i ośrodków wypoczynkowych. W 1983 utworzono tutaj Szacki Park Krajobrazowy o powierzchni 32 515 ha. Obecnie, po rozszerzeniu, powierzchnia chronionego krajobrazu – Szacki Park Narodowy – zajmuje obszar 48 977 ha.
W ukraińskich słownikach toponimicznych przymiotnik "szacki" łączy się ze słowem "oszatnist" co tłumaczy się jako "piękno".
Jeziora.
i wiele mniejszych.

</doc>
<doc id="1000051" url="https://pl.wikipedia.org/wiki?curid=1000051" title="Annabella Drummond">
Annabella Drummond

Anabella Drummond (ok. 1350 – listopad 1401) – królowa Szkocji jako żona Roberta III.
Była córką Sir Jana Drummonda z Stobhall, i Mary (Marii) Montifex, córki Sir Wilhelma Montifexa. W 1366 lub 1367 poślubiła Jana Stewarta (przyszłego króla jako Robert III), a w 1390 została koronowana razem ze swoim mężem w Scone, na królową-małżonkę Szkocji. Zmarła również w Scone i została pochowana w Dunfermline (Fife).
Anabella i Robert mieli kilkoro dzieci:

</doc>
<doc id="1000053" url="https://pl.wikipedia.org/wiki?curid=1000053" title="Diphasiastrum issleri">
Diphasiastrum issleri



</doc>
<doc id="1000054" url="https://pl.wikipedia.org/wiki?curid=1000054" title="Jałpuh">
Jałpuh

Jałpuh (Jałpuch) – jedno z największych jezior Ukrainy, położone na jej płd.-zach. terytorium, w obwodzie odeskim.
Powierzchnia jeziora wynosi 149 km², średnia głębokość – 2,0 m, a maksymalna – 5,5 m. Długość jeziora wynosi 39 km, a jego szerokość do 15 km. Należy do Jezior Przydunajskich wpada do niego rzeka Jałpuh. Połączone z Dunajem przez jezioro Kugurłuj.

</doc>
<doc id="1000057" url="https://pl.wikipedia.org/wiki?curid=1000057" title="Kościół św. Michała Archanioła w Binarowej">
Kościół św. Michała Archanioła w Binarowej

Kościół pw. św. Michała Archanioła w Binarowej – rzymskokatolicki kościół parafialny z około 1500 roku położony we wsi Binarowa w województwie małopolskim.
Znajduje się na szlaku architektury drewnianej województwa małopolskiego i uznawany jest za jeden z najcenniejszych drewnianych późnogotyckich kościołów w Polsce i Europie.
5 lipca 2003 roku został wpisany wraz z innymi drewnianymi kościołami południowej Małopolski na listę światowego dziedzictwa UNESCO, co uzasadniono następująco: "harmonijne połączenie walorów historycznych, architektonicznych i artystycznych, najcenniejsza polichromia spośród wszystkich drewnianych kościołów Małopolski".
Historia.
Dokument z 1415 roku informuje o istnieniu drewnianego kościoła parafialnego w Binarowej, a potwierdza jego funkcjonowanie Jan Długosz na przełomie trzeciej i czwartej ćwierci XV stulecia. Kościół spłonął pod koniec XV wieku. Obecnie istniejąca świątynia została wybudowana około 1500 roku. Nie wiadomo, kiedy dokładnie odbyło się jej poświęcenie i konsekracja. W ciągu następnych stuleci przeprowadzono szereg konserwacji mających na celu zachowanie tego obiektu w jak najlepszym stanie:
Architektura i wyposażenie.
Kościół jest orientowany, konstrukcji zrębowej z drewna jodłowego, jednonawowy, z dobudowaną wieżą od zachodu. Do kwadratowej niemal nawy przylega węższe, prostokątne prezbiterium zamknięte trójbocznie od wschodu z dostawioną od północy zakrystią. Od północy do nawy dobudowana znacznych rozmiarów kaplica Aniołów Stróżów, a od południa kruchta. Wieża konstrukcji słupowo-ramowej, o ścianach silnie zwężających się ku górze, z nadwieszoną izbicą, zwieńczona hełmem ostrosłupowym. Pod wieżą mieści się obszerny przedsionek. To najstarsza znana drewniana wieża przykościelna. Nawa i prezbiterium przykryte dachem jednokalenicowym o konstrukcji więźbowo-zaskrzynieniowej z sygnaturkową wieżyczką.
Wnętrze świątyni nakryte jest stropami płaskimi, w nawie z zaskrzynieniami wsparte drewnianymi filarami z arkadami. Całe wnętrze z najdrobniejszymi detalami architektonicznymi ozdabia wspaniała polichromia: na stropach późnogotycka patronowa z motywami roślinnymi (jej twórca podpisał się inicjałem M K B oraz stylizowanym gmerkiem), na ścianach barokowe cykle przedstawieniowe, w kaplicy o motywach figuralnych i ornamentalnych. W nawie, kaplicy i zakrystii znajdują się nadwieszone nad tymi pomieszczeniami chóry muzyczne. W kościele znajdują się organy z XIX wieku zbudowane najpewniej przez Stanisława Janika z Krosna. 
W skład najstarszego i najcennieszego wyposażenia kościoła pochodzącego także z poprzednich świątyń wchodzą:
Z XVII wieku pochodzą między innymi:
Otoczenie kościoła.
Kościół ogrodzono drewnianym płotem w XIX wieku. W 1898 roku wzniesiono w bezpośrednim jego sąsiedztwie murowaną dwuprzelotową dzwonnicę parawanową o tynkowo-ceglanej fakturze murów. Mieszczą się na niej trzy dzwony: jeden gotycki z XV wieku z minuskułowym napisem i dwa z lat 1960. Ogrodzenie i dzwonnica były remontowane w 1956 i 1997 roku.
W kulturze.
Wyjątkowość kościoła w Binarowej zainspirowała Mirona Białoszewskiego do napisania w 1956 roku utworu poetyckiego poświęconemu świątyni pod tytułem "Stara pieśń nad Binarową".
Stanisław Wyspiański będąc w kościele wykonał jego szkic.

</doc>
<doc id="1000061" url="https://pl.wikipedia.org/wiki?curid=1000061" title="Ranczo pod Zieloną Siódemką">
Ranczo pod Zieloną Siódemką

Ranczo pod Zieloną Siódemką () – czeski serial komediowy.
W Czechach pierwszy odcinek ukazał się w 1998 roku.

</doc>
<doc id="1000076" url="https://pl.wikipedia.org/wiki?curid=1000076" title="Aleksandra Branicka">
Aleksandra Branicka

Aleksandra Katarzyna z Engelhardtów Branicka (ur. 1754, zm. 15 sierpnia 1838) – żona Franciszka Ksawerego Branickiego, oficjalnie uważana za córkę Wasyla von Engelhardt i Marii Potiomkiny.
Henryk Mościcki twierdził, że była ona pierworodną, nieślubną córką wielkiej księżny, przyszłej cesarzowej Katarzyny i hrabiego Siergieja Sałtykowa. Według innych danych, uznawanych za plotki, miała być nieślubną córką Katarzyny II z jej związku z hrabią Siergiejem Sałtykowem – zaraz po urodzeniu cesarzowa Elżbieta miała zamienić ją na niemowlę płci męskiej niewiadomego (bądź „czuchońskiego”, czyli estońskiego) pochodzenia, które uznano jako syna Katarzyny, późniejszego cesarza Pawła I Romanowa.
Była siostrzenicą, później jedną z kochanek Grigorija Potiomkina, faworyta Katarzyny Wielkiej.
W 1781 r. została wydana za hetmana Franciszka Ksawerego Branickiego, późniejszego targowiczanina. Była matką piątki dzieci: synów: Aleksandra zmarłego w wieku 18 lat w 1798, Władysława Grzegorza oraz córek Katarzyny, Zofii i Elżbiety wydanej za mąż za Michała Woroncowa. Na jej cześć nazwana została rezydencja Branickich pod Białą Cerkwią – Aleksandria. Dama orderu Świętej Katarzyny.

</doc>
<doc id="1000077" url="https://pl.wikipedia.org/wiki?curid=1000077" title="Macierze podobne">
Macierze podobne

Macierze podobne – macierze kwadratowe formula_1 stopnia formula_2 nad ciałem formula_3 spełniające równość formula_4 dla pewnej macierzy formula_5 nieosobliwej.
Relację podobieństwa macierzy oznacza się symbolem formula_6 Podobieństwo macierzy zapisuje się: formula_7.
Relacja podobieństwa macierzy jest relacją równoważności, ponieważ jest:
Własności.
Macierz formula_13 nazywa się podobną do macierzy formula_14 jeżeli istnieje taka macierz nieosobliwa formula_15 że formula_16 Mówi się, że macierz formula_13 powstaje z macierzy formula_18 za pomocą przekształcenia zwanego "podobieństwem". Przekształcenie to ma następujące własności:
W szczególności formula_21 i ogólnie formula_22 dla dowolnego wielomianu formula_23
Z ostatniej własności wynika, że
Wartości i wektory własne.
Macierze podobne formula_18 i formula_26 mają jednakowe wielomiany charakterystyczne i dlatego mają także jednakowe widma wartości własnych. Geometryczny sens tej zależności wynika z faktu, że macierze te reprezentują jedno i to samo przekształcenie odniesione do różnych baz. Dlatego wektory własne macierzy podobnych są kolumnami utworzonymi ze współrzędnych wektorów własnych danego przekształcenia w różnych bazach i wobec tego zachodzi między nimi związek
gdzie formula_5 jest macierzą przekształcenia współrzędnych. Związek ten wynika z równań
formula_29

</doc>
<doc id="1000081" url="https://pl.wikipedia.org/wiki?curid=1000081" title="Parafia św. Antoniego w Pieszycach">
Parafia św. Antoniego w Pieszycach

Parafia św. Antoniego z Padwy – parafia rzymskokatolicka w Pieszycach, w powiecie dzierżoniowskim, województwo dolnośląskie.
Parafia została utworzona w 1946 roku i podlega pod dekanat bielawski w diecezji świdnickiej.
Po-protestancki kościół parafialny to budowla w stylu neogotyckim, wzniesiona na planie krzyża w latach 1871–1875.
Uroczyste poświęcenie kościoła miało miejsce 22 września 1946.
Proboszczowie parafii.
Źródło: 

</doc>
<doc id="1000083" url="https://pl.wikipedia.org/wiki?curid=1000083" title="Gwara mazurska">
Gwara mazurska

Gwara mazurska – gwara używana przez Mazurów na północnym obszarze zasięgu dialektu mazowieckiego języka polskiego.
Historia.
Gwara mazurska, używana na terenie Prus Książęcych przez polskich osadników (chłopów i szlachtę) głównie z terenu północnego Mazowsza (którzy zasiedlili ten teren od XIV w.), aż do końca XVIII w. kształtował się pod wpływem literackiego języka polskiego, który był praktycznie jedynym językiem oświaty i literatury religijnej aż do lat 30. XIX w. W gwarze mazurskiej tamtego okresu istniały nieliczne zapożyczenia (głównie leksykalne) z języka pruskiego i języka niemieckiego i dlatego też zalicza się ją do tzw. nowszych dialektów mieszanych. Wraz z nasileniem germanizacji od początku XIX w. nastąpiło wypieranie gwary mazurskiej przez język niemiecki i jednoczesne przyswajanie przez tę gwarę licznych germanizmów.
Według źródeł niemieckich gwara mazurska („język mazurski”) już w 1900 była w zaniku i w żadnym z powiatów mazurskich nie była używana przez większość ludności (najwięcej, bo 49,4% użytkowników gwary mieszkało w powiecie jańsborskim). Trudno ocenić wiarygodność danych niemieckich z tamtego okresu. Ówczesne statystyki pruskie uznawały bowiem za Mazurów jedynie osoby znające wyłącznie tę gwarę. Osoby znające język niemiecki odnotowywane były w spisach jako Niemcy nawet wtedy, gdy się nią na co dzień nie posługiwały. Rezultatem było znaczne zaniżenie liczby ludności mazurskiej.
Po 1944 nastąpił zanik gwary mazurskiej w związku z wyjazdami Mazurów pruskich do Niemiec. Na terenie Mazur pruskich gwara praktycznie zanikła w latach 70. i 80. XX w. w związku z wyjazdem około 160 tys. Mazurów. W XXI w. ocenia się, że może ją znać 10–15 tys. osób.
Niemiecką nazwę gwary mazurskiej "Masurische Sprache" („język mazurski”) wprowadzono w XIX w. dla podkreślenia różnicy między grupą etniczną Mazurów pruskich i Polakami. Językoznawcy ci wskazywali rzekome „istotne różnice” (w rzeczywistości nieistniejące) między językiem polskim i tzw. „językiem mazurskim”, określając jego pokrewieństwo z językiem polskim jako „odległe”. Ta wersja do dziś jest obecna w części źródeł niemieckich, jednak współcześni językoznawcy niemieccy wyraźnie określają tzw. „język mazurski” jako część dialektu mazowieckiego języka polskiego.
Gwarę zalicza się czasem do dialektów warmińsko-mazurskich.
Wiele przykładów gwary Mazurów pruskich zawiera reportażowa powieść "Na tropach Smętka". Jedną z osób piszących w gwarze mazurskiej jest Erwin Kruk.
Natomiast najstarszą bo z 1900 roku i w całości napisaną książką w gwarze mazurskiej jest przekład „Dziejów ludzkiej duszy” Johna Bunyana autorstwa Jakuba Szczepana.
Sytuacja w XXI w..
Od 2015 roku w Sorkwitach na Festiwalu Kultury Mazurskiej promuje się gwarę mazurską, istnieje muzyka ludowa, odbywają się spotkania z gwarą, w niektórych szkołach organizowane są Konkursy Mowy Mazurskiej, a w internecie promowana jest za pośrednictwem mediów społecznościowych. W 2016 roku powstał Związek Mazurski, promujący kulturę i gwarę mazurską. Pod koniec 2018 roku został w gwarze mazurskiej wydany „Mały Książę”.
Cechy gwary.
Gwara mazurska posiada wiele wspólnych cech z gwarą warmińską i kurpiowską.

</doc>
<doc id="1000084" url="https://pl.wikipedia.org/wiki?curid=1000084" title="Kościół św. Andrzeja Apostoła w Rożnowicach">
Kościół św. Andrzeja Apostoła w Rożnowicach

Kościół św. Andrzeja i Św. Anny w Rożnowicach – rzymskokatolicki kościół parafialny, położony w centrum Rożnowic, należący do dekanatu bieckiego w diecezji rzeszowskiej. Kościół zbudowany został w XVIII wieku, należy do cenniejszych drewnianych obiektów sakralnych w Małopolsce i obok kościoła św. Michała Archanioła w Szalowej stanowi jeden z najwybitniejszych przykładów zastosowania form barokowych w drewnianej architekturze sakralnej. 
Świątynia znajduje się na szlaku architektury drewnianej województwa małopolskiego. 
Historia.
Kościół położony jest w centrum wsi, na wzgórzu. Został zbudowany w latach 1756–1764 na miejscu wcześniejszej świątyni (świadczą o tym odkryte podczas prac remontowych pod koniec XX w. resztki fundamentów), staraniem ówczesnego proboszcza parafii w Rożnowicach, ks. Pawła Gołkowskiego. Konsekrowany został w 1850 roku przez biskupa przemyskiego Franciszka Wierzchleyskiego. Na początku 1992 roku miała miejsce kradzież. Skradziono wówczas z ołtarza MB Częstochowskiej figurki aniołków i krzyż z wizerunkiem Ukrzyżowanego, z zakrystii grupę Ukrzyżowania, natomiast ze skarbca Krzyż. Była to najprawdopodobniej kradzież na zamówienie, a złodzieje natychmiast wywieźli figurki za granicę. Rzeźby nigdy nie zostały odnalezione. 4 sierpnia 1992 roku od pioruna spłonęła wieża – dzwonnica, zabytkowe organy oraz dach kościoła. Po pożarze dach tymczasowo pokryto blachą. Charakterystyczna wieża, z szeregiem usytuowanych jeden nad drugim okapników, została odbudowana w latach 2010-2011, a do 2013 r. wykonano nowy dach pokryty gontem oraz sklepienia kolebkowe w nawie głównej i nawach bocznych. W latach 2016–2018 ściany zostały oszalowane nowymi gontami. 
Korpus główny.
Jest to budowla drewniana, trójnawowa, konstrukcji zrębowej, z prezbiterium zamkniętym trójbocznie. Nawa kryta prostym dachem dwuspadowym z wieżyczką sygnaturki na kalenicy. Nawy boczne oddzielone są od nawy głównej imitowanymi w drewnie kolumnami. Unikalna w tym kościele jest faliście wygięta belka tęczowa.
Wieża kościelna.
Wieża o niespotykanym kształcie przypominająca orientalną pagodę – wolnostojąca, przylegająca jedynie w części do kościoła. Drewniana, konstrukcji słupowej. Zwieńczona pozorną izbicą z wysmukłym czterospadowym dachem z kopułką. Na ścianach szalowanych gontem okapy na kilku poziomach. 
Wystrój.
Wystrój wnętrza generalnie późnobarokowy urządzony w dużej mierze przez ks. Józefa Kantego Wiśniowskiego. U góry ścian widoczne klasycystyczne esownice, mniej okazałe w zakrystii. Wyposażenie świątyni pochodzi głównie z XVIII, m.in. trzy rokokowe ołtarze: ołtarz główny (z obracanymi niszami z rzeźbami Matki Boskiej z Dzieciątkiem, Chrystusa Bolesnego, Chrystusa Zmartwychwstałego i św. Andrzeja), św. Anny i Matki Boskiej Częstochowskiej. W prezbiterium stoi barokowa chrzcielnica. Do najstarszych elementów wyposażenia należą m.in. dwa krucyfiksy: jeden z ok. 1380–1390 r., drugi natomiast z XVI wieku, jest również wiele rzeźb i feretron Św. Andrzeja i Anny, oraz kilka cennych obrazów. W kościele znajdowały się bardzo cenne późnobarokowe organy, które spłonęły w 1992 r. Początkowo w kościele znajdowały się cztery dzwony (nie licząc sygnaturki). Do dziś zachował się tylko największy z nich – trzy pozostałe zostały zabrane przez Niemców w czasie I wojny i II wojny światowej.
Polichromia.
Polichromia neoklasycystyczna o motywach roślinnych i geometrycznych, wykonana w 1787 r. przez Jana Kozickiego, obejmująca oprócz ścian również kolumny, chór, obramienia okien i drzwi oraz zamykane ławki, została jednak przemalowana w 1894 roku. Odsłonięto ją z powrotem podczas konserwacji kościoła w latach 1970–1975. Polichromia z XIX w. składała się z czterech przedstawień na sklepieniach w prezbiterium. Były to: „Wniebowzięcie NMP”, w nawie głównej „Przemienienie Pańskie”, w nawie południowej przedstawienie Św. Anny nauczającej Maryję, w nawie północnej Św. Andrzeja. Po stwierdzeniu w 1973 r., że na sklepieniach nie ma żadnej pierwotnej dekoracji malarskiej, postanowiono stworzyć nowe projekty obrazów, bardziej współgrających z wnętrzem. Wcześniejsze przedstawienia zakryto płótnem, a na ich miejsce wykonane zostały dwa nowe przedstawienia: w prezbiterium było to „Zwiastowanie NMP”, a w nawie głównej „Adoracja Dzieciątka”.
Otoczenie.
Kościół otoczony jest ogrodzeniem z belek drewnianych, wzniesionym na kamiennej podmurówce, krytym daszkiem gontowym. W ciągu ogrodzenia znajdują się dwie bramki oraz murowana kaplica grobowa hrabiów Więckowskich. 
Wejście główne do kościoła znajduje się pod wieżą, zaś boczne przez kruchtę, przystawioną do ściany od strony południowej.

</doc>
<doc id="1000086" url="https://pl.wikipedia.org/wiki?curid=1000086" title="Język mazurski">
Język mazurski



</doc>
<doc id="1000091" url="https://pl.wikipedia.org/wiki?curid=1000091" title="Róża w Pięści">
Róża w Pięści

Róża w Pięści (wł. "Rosa nel Pugno", RnP) – włoska federacja średnich partii politycznych działająca w ramach koalicji "L’Unione".
Koalicję powołano w 2005 na potrzeby wyborów parlamentarnych w 2006. W jej skład wchodziły:
RnP połączyła zarówno socjaldemokratów z SDI, jak i libertariańskich radykałów. Program federacji obejmował różne lewicowe hasła społeczne (propagowanie aborcji i eutanazji, walka o prawa mniejszości seksualnych).
W wyborach parlamentarnych RnP uzyskała 18 mandatów w Izbie Deputowanych i żadnego miejsca w Senacie. W rządzie Romano Prodiego przewodnicząca radykałów Emma Bonino objęła tekę ministra polityki europejskiej i handlu międzynarodowego, nadto federacja dostała cztery stanowiska wiceministrów.
W 2008 wspólna działalność RnP uległa zanikowi. Reformacyjni Socjaliści przeszli do federacji Lud Wolności, Włoscy Demokratyczni Socjaliści zainicjowali powołanie nowej Partii Socjalistycznej, radykałowie podjęli współpracę z Partią Demokratyczną.

</doc>
<doc id="1000092" url="https://pl.wikipedia.org/wiki?curid=1000092" title="Downey (Kalifornia)">
Downey (Kalifornia)

Downey – miasto w hrabstwie Los Angeles, w stanie Kalifornia (USA). W roku 2000 liczyło 107 323 mieszkańców.

</doc>
<doc id="1000093" url="https://pl.wikipedia.org/wiki?curid=1000093" title="Londyńskie Wyznanie Wiary Baptystów z 1689 roku">
Londyńskie Wyznanie Wiary Baptystów z 1689 roku



</doc>
<doc id="1000094" url="https://pl.wikipedia.org/wiki?curid=1000094" title="I liga polska w koszykówce mężczyzn (1996/1997)">
I liga polska w koszykówce mężczyzn (1996/1997)

Polska Liga Koszykówki sezon 1996/1997. Sezon rozpoczął się 12 września 1996 r. W rozgrywkach brało udział 14 zespołów.
Druga runda.
W drugiej rundzie zespoły podzielono na dwie grupy z zaliczeniem dotychczasowych wyników. Sześć najlepszych zespołów po rundzie zasadniczej grało między sobą o rozstawienie przed play-off, a drużyny z miejsc 7-14 walczyły o dwa miejsca premiowane grą w play-off. Prawo gry w play-off wywalczyły ostatecznie zespołu Polonii Przemyśl i AZS Elany Toruń.
Play-off.
Mecze o brązowy medal: Śląsk Eska Wrocław - Browary Tyskie Bobry Bytom 1 - 3 (78:89, 84:80, 91:100, 73:94)
Ostateczna kolejność.
Latem 1997 r. 10,5 Basket Club Poznań wycofał się z rozgrywek z powodu problemów finansowych i organizacyjnych. W lidze utrzymały się początkowo zdegradowane Noteć Inowrocław i PKK Warta Szczecin. Do ligi awansowały: Unia Tarnów i Trefl Sopot.

</doc>
<doc id="1000096" url="https://pl.wikipedia.org/wiki?curid=1000096" title="Joanna Beaufort">
Joanna Beaufort

Joanna Beaufort, "Joan Beaufort" (ur. ok. 1404, zm. 15 lipca 1445) – królowa Szkocji jako żona Jakuba I Stewarta (w latach 1424-1437).
Była córką Jana Beauforta, hrabiego Somersetu, i Małgorzaty Holland. Jej ojciec był synem Jana z Gandawy, księcia Lancaster, i jego kochanki (późniejszej trzeciej żony) – Katarzyny Swynford. Jej matka była córką Tomasza Hollanda, 2. hrabiego Kentu, i Alicji Fitzalan.
Pierwsze małżeństwo.
W lutym 1424 r. Joanna poślubiła Jakuba I, który nie został jeszcze formalnie koronowany na króla. Razem z mężem spędziła rok w Winchesterze, u jej wuja – Henryka Kardynała Beauforta. Podobno Joanna miała być inspiracją dla Jakuba, do napisania jego sławnego poematu "Kingis Quair". Para miała 8 dzieci:
Drugie małżeństwo.
Po tym jak Jakub został zamordowany w 1437, Joanna została regentką w imieniu jej syna-króla. W 1439 wyszła za mąż po raz drugi, tym razem za Jakuba Stewarta, Czarnego Rycerza z Lorn (1383-1451). Para ta miała 3 dzieci:

</doc>
<doc id="1000097" url="https://pl.wikipedia.org/wiki?curid=1000097" title="Geodezja inżynieryjno-przemysłowa">
Geodezja inżynieryjno-przemysłowa

Geodezja inżynieryjno-przemysłowa – zakres działań geodezji, który jest związany z projektowaniem, obsługą i eksploatacją obiektów budowlanych. Dział geodezji zajmujący się projektowaniem pomiarów przy budowie i w czasie eksploatacji budynku.
Geodezja inżynieryjno-przemysłowa według klasyfikacji dziedzin i obiektów:

</doc>
<doc id="1000098" url="https://pl.wikipedia.org/wiki?curid=1000098" title="Mazowszanka Pekaes Pruszków">
Mazowszanka Pekaes Pruszków



</doc>
<doc id="1000100" url="https://pl.wikipedia.org/wiki?curid=1000100" title="Nobiles / Azoty Włocławek">
Nobiles / Azoty Włocławek



</doc>
<doc id="1000103" url="https://pl.wikipedia.org/wiki?curid=1000103" title="Komfort Forbo Stargard Szczeciński">
Komfort Forbo Stargard Szczeciński



</doc>
<doc id="1000104" url="https://pl.wikipedia.org/wiki?curid=1000104" title="Kolejowy silnik spalinowy">
Kolejowy silnik spalinowy

Kolejowy silnik spalinowy – z reguły silnik wysokoprężny, o czterosuwowym lub dwusuwowym obiegu pracy, z wtryskiem bezpośrednim (są jednakże wyjątki np. XVI JV 170/240 mający wtrysk pośredni), poza nielicznymi wyjątkami posiadający doładowanie poprzez turbosprężarkę (czasem układ złożony – turbosprężarka i sprężarka), a często wyposażony również w chłodnicę powietrza doładowującego celem wzrostu mocy i sprawności.
Istotnymi zagadnieniami przy projektowaniu spalinowych silników kolejowych są:
Odrębną kwestią jest uzyskanie właściwego przepłukania cylindra ze spalin w silniku dwusuwowym. Przy małej mocy ilość spalin i niedostatecznej ich energii do napędu turbosprężarki silnik wymaga odrębnego układu, aby osiągnąć właściwe przepłukanie cylindrów i mieć właściwe napełnienie cylindra świeżym powietrzem. Z tego powodu silniki dwusuwowe mają odrębny układ – jest to najczęściej napędzana mechanicznie sprężarka Rootsa albo dmuchawa mająca odrębny od silnika trakcyjnego napęd. Podczas jazdy z obciążeniem, gdy turbosprężarka od wydatku i energii spalin jest w stanie wygenerować właściwe ciśnienie doładowania – doładowanie mechaniczne zostaje odłączone.
Przykładowo na kontynencie amerykańskim dominują silniki w obiegu dwusuwowym, układzie rzędowym, o bardzo dużej pojemności z cylindra i niskich obrotach pracy (często poniżej 1000 rpm), z wydajnym turbodoładowaniem. Wiąże się to przyjętym układem pracujących tam lokomotyw, mających układ jednokabinowy. Ponadto lekkość konstrukcji silnika nie znajdowała się w USA na pierwszym miejscu – ważne były niskie koszty obsługi i duże przebiegi międzynaprawcze. Na kontynencie europejskim bardziej preferowane były silniki o lżejszej konstrukcji, mniejszej pojemności z jednego cylindra i wyższych obrotach pracy.
W Polsce silniki projektowano w Centralnym Biurze Konstrukcyjnym Silników Spalinowych (CBKSS) w Warszawie, gdzie oprócz konstrukcji własnych (rodzina silników a8C22 czy 12C22) były dokonywane rozliczne poprawki konstrukcyjne i modyfikacje silników z licencji Fiat (rodzina silników 2112 SSF) i produkowanych następnie w Zakładach H. Cegielskiego w Poznaniu.
Biuro konstrukcyjne było też w Zakładach Mechanicznych im. Marcelego Nowotki w Warszawie, gdzie powstał 12-cylindrowy silnik CD19 o mocy 800 KM – konkurencyjny dla a8C22. Do konstruktorów twórców polskich silników kolejowych można zaliczyć takich inżynierów jak: inż. Zygmunt Okołów, Stanisław Krzętowski, Jan Mazurek, Cyprian Suchocki.

</doc>
<doc id="1000106" url="https://pl.wikipedia.org/wiki?curid=1000106" title="Podział administracyjny Republiki Zielonego Przylądka">
Podział administracyjny Republiki Zielonego Przylądka

Republika Zielonego Przylądka od 2005 dzieli się na 22 jednostki administracyjne zwane "concelho" (l.mn. – "concelhos"), są to:

</doc>
<doc id="1000113" url="https://pl.wikipedia.org/wiki?curid=1000113" title="Intensive Care">
Intensive Care

Intensive Care – szósty album studyjny Robbie’ego Williamsa, wydany 24 października 2005 roku nakładem wytwórni płytowych Chrysalis Records oraz EMI Music Poland. Pierwszym singlem promującym wydawnictwo został utwór „Tripping”.
Album dotarł do 1. miejsca na liście albumów UK Albums Chart.
Lista utworów.
Opracowano na podstawie materiału źródłowego.

</doc>
<doc id="1000114" url="https://pl.wikipedia.org/wiki?curid=1000114" title="Andy Burnham">
Andy Burnham

Andy Burnham, właśc. Andrew Murray Burnham (ur. 7 stycznia 1970 w Aintree) – brytyjski polityk, naczelny sekretarz skarbu (2007–2008), minister kultury, mediów i sportu (2008–2009), minister zdrowia (2009–2010), członek Izby Gmin (2001–2017), burmistrz Wielkiego Manchesteru (od 2017).
Życiorys.
Młodość i edukacja.
Wychowywał się w Culcheth w hrabstwie Cheshire. Ukończył St Aelred’s Roman Catholic High School w Newton-le-Willows i Fitzwilliam College w Cambridge. Z wykształcenia jest anglistą. 
Kariera polityczna.
Dołączył do Partii Pracy w 1984 roku, w wieku 14 lat, podczas strajku górników. Dziesięć lat później został asystentem członkini Izby Gmin, Tessy Jowell. W 1997 roku został pracownikiem związku zawodowego sektora ochrony zdrowia odpowiedzialnym za kontakty z parlamentarzystami. W latach 1998–2001 był specjalnym doradcą ministra kultury, mediów i sportu.
W 2001 roku dostał się do Izby Gmin z okręgu wyborczego Leigh. Swoją pierwszą mowę w parlamencie wygłosił 4 lipca 2001. W latach 2003–2004 był prywatnym asystentem parlamentarnym ministra spraw wewnętrznych, Davida Blunketta, a od 2004 roku minister edukacji Ruth Kelly. Po wyborach przeprowadzonych w 2005 roku został parlamentarnym podsekretarzem stanu w ministerstwie spraw wewnętrznych. Uzyskał reelekcję na stanowisko członka Izby Gmin w 2005, 2010 i w 2015 roku.
Od 5 maja 2006 do 28 czerwca 2007 pełnił funkcję ministra stanu w Ministerstwie Zdrowia. Od 28 czerwca 2007 do 24 stycznia 2008 pełnił funkcję naczelnego sekretarza skarbu. W latach 2008–2009 piastował stanowisko ministra kultury, mediów i sportu Wielkiej Brytanii. Od 6 czerwca 2009 do 6 maja 2010 pełnił funkcję ministra zdrowia.
8 maja 2017 objął funkcję burmistrza Wielkiego Manchesteru. Uzyskał reelekcję w 2021 roku.
Życie prywatne.
W 2000 roku poślubił Marie-France Van Heel. Ma syna i dwie córki. Kibicuje Evertonowi.

</doc>
<doc id="1000117" url="https://pl.wikipedia.org/wiki?curid=1000117" title="Flaga Rzymu">
Flaga Rzymu

Flaga Rzymu – flaga stolicy Włoch, jest ona prostokątem podzielonym na dwa pionowe pasy jednakowej szerokości i długości. Pas po lewej jest brązowy, a pas po prawej – pomarańczowy.
W latach 1798–1799 na flagę Republiki Rzymu składały się trzy pionowe pasy (od lewej: czerń, biel, czerwień). Obecny wygląd flagi obowiązuje od roku 1860.

</doc>
<doc id="1000123" url="https://pl.wikipedia.org/wiki?curid=1000123" title="Wirusowa martwica nerwów">
Wirusowa martwica nerwów

Wirusowa martwica nerwów (ang. viral nervous necrosis, VNN) – choroba wirusowa ryb morskich, wywoływana przez wirusy z grupy betanodawirusów. Betanodowirusy wywołują obok VNN także VER – wirusową encefalopatię i retinopatię (viral encephalopathy and retinopathy). Choroby te spotykane są u szeregu hodowlanych ryb morskich na całym świecie. Schorzenie dotyka przede wszystkim ryb w okresie rozrodu. Na patomorfologiczny obraz VNN i VER składają się martwica i wakuolizacja tkanki nerwowej obwodowego i ośrodkowego układu nerwowego oraz siatkówki. Chore ryby rozpoznaje się po nienormalnym sposobie poruszania się. VNN i VER przenoszone są zarówno wertykalnie, jak i horyzontalnie w obrębie populacji. Niektóre gatunki ryb, u których odnotowano zachorowania na VNN i (lub) VER: "Epinephelus septemfasciatus", "sardela japońska", "Chanos", "Selene vomer", "halibut atlantycki", "łosoś szlachetny".

</doc>
<doc id="1000129" url="https://pl.wikipedia.org/wiki?curid=1000129" title="Ebrahim Mirzapour">
Ebrahim Mirzapour

Ebrahim Mirzapour (ur. 16 września 1978 w Mamulan) – irański piłkarz występujący na pozycji bramkarza.

</doc>
<doc id="1000130" url="https://pl.wikipedia.org/wiki?curid=1000130" title="Flaga Antarktydy">
Flaga Antarktydy

Antarktyda, jako że nie jest państwem ani nie ma własnego rządu, nie ma swojej oficjalnej flagi. Istnieje jednak kilka propozycji flag dla tego kontynentu. Od 2002 roku często za nieoficjalną flagę Antarktydy uznaje się flagę przyjętą przez traktat antarktyczny
Proponowane flagi.
Powstało kilka proponowanych flag Antarktydy, w tym projekt brytyjskiego weksylologa Grahama Bartrama oraz amerykańskiego Whitneya Smitha.
Graham Bartram.
Projekt Grahama Bartrama przedstawia białą figurę o kształcie Antarktydy na błękitnym tle, nawiązującym do flagi Organizacji Narodów Zjednoczonych. Błękitne tło ma być symbolem neutralności, co skierowane jest do krajów roszczących sobie pretensje do terytoriów kontynentu. Na chwilę obecną jest to najbardziej popularny projekt flagi, na co może wskazywać m.in. najczęstsze występowanie wynikach wyszukiwania w Google dla zapytania "Flaga Antarktydy".
Whitney Smith.
Flaga Whitneya Smitha zawiera biały emblemat, składający się z litery A, opartej na figurze, symbolizującej położenie Antarktydy w południowej części planety, podtrzymywanej na dłoniach, na pomarańczowym tle. Kolor pomarańczowy jest międzynarodowym symbolem akcji ratunkowych (w tym wypadku ratunek przyrody), ma także zwracać uwagę poprzez wyróżnianie się na tle innych flag i kontrastowanie z białym krajobrazem Antarktydy. W emblemacie litera „A” symbolizuje słowo Antarktyda, figura będąca postumentem dla litery ukazuje położenie kontynentu (zgodnie z koncepcją rysowania map z północą na górze), natomiast ręce są symbolem ludzi dobrego serca, ratujących kontynent. Mimo iż flaga jest mniej popularna w świecie kultury masowej, to jednak ta wersja pojawiła się w kilku amerykańskich atlasach.
Flagi terytoriów antarktycznych.
Obok proponowanych flag dla całego kontynentu istnieje również kilka flag terytoriów, do których prawa rości sobie kilka państw świata.

</doc>
<doc id="1000136" url="https://pl.wikipedia.org/wiki?curid=1000136" title="Parafia św. Jadwigi w Bolkowie">
Parafia św. Jadwigi w Bolkowie

Parafia św. Jadwigi Śląskiej w Bolkowie – parafia w Bolkowie znajdująca się w dekanacie bolkowskim w diecezji świdnickiej. Erygowana w XIII wieku.
Kościół.
Gotycka budowla zbudowana pierwotnie na planie krzyża greckiego, posiada wieżę w formie wczesnogotyckiej i zakrystię dobudowaną od południa. W wieży zachował się jeden dzwon z 1506 r. W świątyni znajduje się charakterystyczne dla tego okresu sklepienie krzyżowo-żebrowe (o charakterze przejściowym pomiędzy stylem romańskim a gotyckim), zachowane do dziś w części gotyckiej kapitele zdobi dekoracja roślinna.
W kościele znajduje się drewniana, barokowa ambona z 1619 r., zdobiona postaciami czterech ewangelistów. Jest to najstarszy element wyposażenia świątyni. Została ufundowana przez kupca Bodensteina z Wrocławia, którego żona pochodziła z Bolkowa. Ambonę zdobią też sceny z Biblii oraz wizerunki Chrystusa, Mojżesza i Melchizedeka. Neogotycki ołtarz główny pochodzi z roku 1875 (wcześniejszy pochodził z 1725), ołtarz Serca Jezusowego z roku 1894, a ołtarz Maryjny z roku 1894. Stacje drogi krzyżowej pochodzą z 1893 r., a organy z roku 1895.
Kościół parafialny wpisany jest do rejestru zabytków (76 z dn. 29 marca 1949).
Historia.
Kościół zbudowano zapewne około 1250 r. Wzmiankowano go po raz pierwszy w roku 1298. W tym czasie biskup wrocławski Tomasz II nadał kościołowi wezwanie św. Jadwigi (wcześniej był pod wezwaniem "Kościół Krzyża"). W miejscu gdzie powstał kościół miała znajdować się wcześniej świątynia Gotów.
W 1846 za sprawą proboszcza "Faustmanna" usunięto gotyckie szczyty i osadzono obecny czterospadowy dach. Usunięto też wczesnogotyckie małe okna - zostały one zastąpione obecnymi, a w 1882 r. wstawiono obecne witraże. Kościół stał się budowlą trójnawową, zostało dodane cylindryczne zwieńczenie wieży. 
W tym czasie odwrócono (napisami do dołu) epitafia znajdujące się w kościelnej podłodze wzdłuż głównej nawy. Przykrywają one krypty z trumnami członków rodów: Zedlitzów, Tschirnhausów, Saltzów oraz członków patrycjatu i przywódców miasta. Natomiast w podpiwniczeniu zakrystii znajduje się krypta szczelnie wypełniona kośćmi, które pochodzą z dawnego przykościelnego cmentarza.
W kościele zachowała się ambona z 1619 r., fresk z XIV w. (odkryty w 2006), sklepienia krzyżowe w części wczesnogotyckiej i kamienne rzeźby na szczycie północnej kruchty. Obecnie trwa regotyzacja wnętrza kościoła.
Otoczenie kościoła.
Do końca XVII wieku teren wokół świątyni był miejscem licznych pochówków, cmentarz rozciągał się w kierunku południowo-wschodnim aż do miejskiego muru. Na cmentarzu dokonywano także pochówków w masowych grobach.
Na zewnątrz, obok głównego wejścia do świątyni, znajduje się ufundowana w 1724 figura św. Jana Nepomucena. W zewnętrzne ściany kościoła wmurowane są płyty nagrobne z XVI i XVII wieku.

</doc>
<doc id="1000137" url="https://pl.wikipedia.org/wiki?curid=1000137" title="Barwy szczęścia">
Barwy szczęścia

Barwy szczęścia – polski serial obyczajowy emitowany na antenie TVP2.
Serial opowiada o losach mieszkańców ulicy Zacisznej na osiedlu „Pod Sosnami” w Warszawie. Jest emitowany od 27 września 2007, co czyni go szóstym najdłużej nadawanym bez przerwy polskim serialem.
Okres zdjęciowy rozpoczął się 29 czerwca 2007. Lokacje: Warszawa, Serock.
W serialu wykorzystano projekt osiedla "Pod Sosnami" autorstwa Marka Markiewicza.
W grudniu 2007 został nominowany do nagrody Telekamery 2008, zajmując ostatecznie trzecie miejsce. W 2009 roku zdobył Telekamerę dla najlepszego serialu obyczajowego, rok później dla najlepszego oryginalnego serialu polskiego i następnie w 2011 roku dla najlepszego serialu codziennego. W 2012 roku zdobył Złotą Telekamerę, dołączając przy tym do grona polskich seriali posiadających tę nagrodę – "M jak miłość" i "Na dobre i na złe".
27 września 2007 premierowy odcinek został obejrzany przez 5 625 286 widzów. 4 kwietnia 2011 wyemitowano odcinek, który został obejrzany przez 6 825 396 widzów. Przełożyło się to na 41,03% udziałów na rynku w grupie widzów 4+ oraz 42,56% udziałów w grupie 16–49.
Od odcinka 643, wyemitowanego 31 października 2011, dokonano zmiany czołówki serialu.
Emisja w telewizji.
Uwaga: tabela zawiera daty odnoszące się wyłącznie do pierwszej emisji telewizyjnej; nie uwzględniono w niej ewentualnych prapremier w serwisach internetowych (np. TVP VOD).

</doc>
<doc id="1000140" url="https://pl.wikipedia.org/wiki?curid=1000140" title="NHL (1936/1937)">
NHL (1936/1937)

Sezon NHL 1936–1937 był 20. sezonem ligi NHL. Osiem zespołów rozegrało po 48 meczów w sezonie zasadniczym. Puchar Stanleya zdobyła drużyna Detroit Red Wings.
Sezon zasadniczy.
M = Mecze, W = Wygrane, P = Przegrane, R = Remisy, PKT = Punkty, GZ = Gole Zdobyte, GS = Gole Stracone, KwM = Kary w minutach

</doc>
<doc id="1000141" url="https://pl.wikipedia.org/wiki?curid=1000141" title="Joanna Plantagenet">
Joanna Plantagenet

Joanna Plantagenet, Joanna Angielska (ur. 22 lipca 1210, zm. 4 marca 1238) – królowa Szkocji jako pierwsza żona króla Aleksandra II.
Była najstarszą córką króla Anglii - Jana bez Ziemi i jego drugiej żony – Izabeli d'Angoulême (córki Aymera Taillefera, hrabiego Angoulême i Alicji de Courtenay). Jej starszymi braćmi byli: Henryk III, król Anglii, i Ryszard z Kornwalii, antykról niemiecki. Jej młodszymi siostrami były: Izabela Plantagenet, cesarzowa niemiecka, i Eleonora Plantagenet, hrabina Leicester.
21 czerwca 1221, w York Minster poślubiła Aleksandra II z dynastii Dunkeld. Aleksander miał wtedy 23 lata, a Joanna – 11. Małżeńswto nie zostało skonsumowane ze względu na młody wiek panny młodej i ostatecznie para nie miała dzieci. Joanna zmarła w Esseksie, w 1238. Została pochowana w Tarant Crawford Abbey, w Dorset.
Po jej śmierci, w 1239, Aleksander ożenił się po raz drugi z Marią de Coucy i miał z nią syna Aleksandra III, który później ożenił się z bratanicą Joanny – Małgorzatą Plantagenet.

</doc>
<doc id="1000142" url="https://pl.wikipedia.org/wiki?curid=1000142" title="Pompoir">
Pompoir

Pompoir (czyt. "pompuar") – technika seksualna, polegająca na pobudzaniu przez kobietę penisa partnera wyłącznie skurczami mięśni pochwy (bez wykonywania ruchów frykcyjnych). Do potęgowania doznań przydatne jest wzmocnienie mięśni ćwiczeniami Kegla, co uczy stopniowania skurczów, przedłużania czasu ich trwania, a także rozróżniania pracy poszczególnych grup mięśni.
Technika ta wywodzi się z kultur Dalekiego Wschodu i jest także znana pod oryginalną nazwą "kabazzah" (dosł. "wstrzymująca"), którą określa się również kobiety, które osiągnęły mistrzostwo w tej technice.

</doc>
<doc id="1000143" url="https://pl.wikipedia.org/wiki?curid=1000143" title="Flaga Biafry">
Flaga Biafry

Flaga Biafry – flaga państwa istniejącego w południowo-wschodniej Nigerii od 30 maja 1967 do 15 stycznia 1970. 
Wygląd.
Flaga Biafry składa się z 3 pasów równej długości i szerokości. Pas na górze jest koloru czerwonego, środkowy koloru czarnego, a dolny - koloru zielonego. W środku znajduje się figura koloru żółtego przypominająca zachodzące słońce.

</doc>
<doc id="1000145" url="https://pl.wikipedia.org/wiki?curid=1000145" title="Argentyńscy arcymistrzowie szachowi">
Argentyńscy arcymistrzowie szachowi

Lista argentyńskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Argentyny reprezentowali tylko w pewnym okresie swojego życia.

</doc>
<doc id="1000146" url="https://pl.wikipedia.org/wiki?curid=1000146" title="Kopnięcie kolanem">
Kopnięcie kolanem

Kopnięcie kolanem (ang. "knee kick", "knee strike", jap. "hiza-geri") – kopnięcie wykonane twardą częścią kolana. Technika występująca w wielu sztukach walki, lecz ze względów bezpieczeństwa zwykle jest zabroniona w w walce sportowej. Wyjątek stanowią dyscypliny, takie jak boks tajski i rozmaite formy mieszanych sztuk walki, w których pozwala się na uderzanie kolanem w zależności od wzajemnego położenia zawodników. Kopnięcia kolanem (szczególnie w męskie genitalia) uważa się za skuteczne akcje w samoobronie.
Rodzaje.
Można wyróżnić 8 podstawowych technik kopnięcia kolanem: 
Niektóre z tych technik mogą przyjąć rozmaite typy krzywej ruchu, ustawienia biodra i być wykonane rozmaitymi powierzchniami uderzenia w różne cele. Niektóre z tych kopnięć mogą być obrotowe (ang. "spinning"), z wyskoku (ang. "jumping"), latające (ang. "flying"), zadane dwiema nogami (ang. "double") czy kombinowane (np. kopnięcie kolanem po łuku zewnętrznym - naraz obrotowe i z wyskoku). 

</doc>
<doc id="1000147" url="https://pl.wikipedia.org/wiki?curid=1000147" title="Flaga Neapolu">
Flaga Neapolu

Flaga Neapolu – flaga miasta Neapol, będąca prostokątem podzielonym na dwa pionowe pasy jednakowej szerokości i długości. Pas po lewej jest żółty, a pas po prawej – czerwony.
Historia.
Flaga Neapolu wielokrotnie ulegała modyfikacjom.
Po zjednoczeniu z Sycylią (za sprawą Alfonsa V Aragońskiego) w 1442 roku we fladze Neapolu znalazły się barwy Aragonii. Od roku 1735 Królestwo Neapolu używało zieleni i bieli.
Gdy utworzono na krótko w Neapolu Republikę Partenopejską w 1799 flaga składała się z trzech pionowych pasów: od lewej – niebieski, żółty, czerwony. Następnie po 1709 wprowadzono inne barwy – były to trzy poziome pasy: od góry biały, czerwony i czarny. Taka flaga funkcjonowała do 1808 roku. W użyciu była w dwóch wersjach: pasy ułożone horyzontalnie i wertykalnie. Był to czas władania Burnonów.
W czasie panowania Joachima Murata (1808-1815) w kątach flagi Neapolu pojawiły się dwa czerwone i dwa czarne trójkąty; w środku, w białym rombie umieszczono herb. W 1811 Murat zmienił flagę: była niebieska, w środku mieścił się prostokąt złożony z dwóch rzędów białych i czerwonych kwadratów ułożonych naprzemiennie, zaś w nim, po lewej stronie znajdował się herb (flaga cywilna będąca w powszechnym użyciu, była podobna lecz nie zawierała jedynie herbu). W latach 1820-1821 tymczasowa flaga państwowa Neapolu składała się z trzech pasów (niebieski, czarny, czerwony) ułożonych horyzontalnie.
Później powrócono do barw z XV wieku (czerwony i żółty), które obowiązują do dziś.

</doc>
<doc id="1000148" url="https://pl.wikipedia.org/wiki?curid=1000148" title="Partia Demokratyczna (Włochy)">
Partia Demokratyczna (Włochy)

Partia Demokratyczna (wł. "Partito Democratico", PD) – włoska partia polityczna o charakterze centrolewicowym, powstała 14 października 2007. PD należy do Partii Europejskich Socjalistów. Reprezentuje nurty socjaldemokracji i lewicy chrześcijańskiej
Historia.
Powstanie partii.
Partia została założona w wyniku zjednoczenia niektórych popierających rząd Romano Prodiego ugrupowań centrolewicowych i centrowych (w tym chadeckich i liberalnych). W skład nowej formacji weszły dwie największe partie koalicji wyborczej Unia (ściśle działające od 2004 w ramach federacji Drzewo Oliwne):
Ponadto do nowej formacji przystąpiły:
Założenie Partii Demokratycznej doprowadziło do rozłamu w Demokratach Lewicy. Część działaczy tej partii, obawiając się o utraty lewicowej tożsamości, zdecydowała się powołać nowe stronnictwa – niewielki Ruch dla Lewicy (wchłonięty wkrótce przez PdCI) i znacznie większą Demokratyczną Lewicę. Z partii Stokrotka odeszła grupa skupiona wokół byłego premiera Lamberto Diniego, tworząc ugrupowanie Liberalni Demokraci, które przeszło do obozu Silvio Berlusconiego. Wbrew oczekiwaniom do PD nie wstąpiły inne ugrupowania Unii.
Założyciele nie uzgodnili przy powoływaniu partii międzynarodówki i frakcji w Parlamencie Europejskim, do jakich zamierzali przystąpić. Na czele ugrupowania stanął wybrany w wewnętrznych prawyborach burmistrz Rzymu Walter Veltroni.
Lata 2008–2013.
W wyborach parlamentarnych w 2008 Partia Demokratyczna zdecydowała się wystawić własną listę, zblokowaną z Włochami Wartości i współpracującą z Południowotyrolską Partią Ludową. Jednocześnie z list PD wystartowali działacze Włoskich Radykałów Emmy Bonino. Blok skupiony wokół PD zajął drugie miejsce w tych wyborach, przegrywając z centroprawicową koalicją Silvio Berlusconiego. Partia Demokratyczna uzyskała 217 mandatów w Izbie Deputowanych i 118 w Senacie. Ugrupowanie utraciło tym samym władzę i znalazło się w opozycji. Po kolejnej porażce w wyborach regionalnych na Sardynii nowym sekretarzem partii został Dario Franceschini.
W wyborach europejskich w 2009 demokraci uzyskali poparcie na poziomie 26% i 21 mandatów poselskich. PD nie przystąpiła wówczas formalnie do żadnej z europejskich partii. Jej eurodeputowani zasiedli we frakcji Postępowego Sojuszu Socjalistów i Demokratów.
Jeszcze w 2009 doszło do kolejnej zmiany lidera – nowym przywódcą partii został Pier Luigi Bersani. W 2010 ugrupowanie doznało kolejnej porażki w wyborach regionalnych, tracąc władzę w czterech regionach. W 2011 partia wsparła techniczny rząd Mario Montiego.
PD zaczęła zyskiwać w sondażach w 2012. Podjęła współpracę z eurokomunistyczną partią Lewica, Ekologia, Wolność i z PSI, zawiązując sojusz na potrzeby wyborów w 2013. W przeprowadzonych prawyborach, mających wyłonić kandydata koalicji na premiera, zwyciężył postkomunistyczny lider demokratów, pokonując również należącego do PD Matteo Renziego.
Lata 2013–2018.
Koalicja, którą współtworzyło też m.in. Centrum Demokratyczne, wygrała wybory do Izby Deputowanych z wynikiem około 29,5%, pokonując o nieco ponad 0,4% centroprawicę skupioną wokół Ludu Wolności, a tym samym dzięki ordynacji wyborczej otrzymała ponad 50% miejsc w Izbie Deputowanych. PD, na którą głosowało ponad 25% wyborców, przypadło ponad 290 mandatów. W Senacie blok centrolewicy nie uzyskał większości, PD wprowadziła tam ponad 100 swoich przedstawicieli.
Wobec braku większości w Senacie Pier Luigi Bersani nie był w stanie powołać rządu. W trakcie wyborów prezydenckich w 2013 najpierw przepadła kandydatura Franca Mariniego (uzgodniona z Ludem Wolności), następnie kandydatura Romano Prodiego – obu nie poparła część elektorów z centrolewicy. W konsekwencji Pier Luigi Bersani zrezygnował z kierowania PD, do dymisji podało się też kierownictwo partii.
Ostatecznie Partia Demokratyczna po reelekcji prezydenta Giorgia Napolitano uzgodniła powstanie szerokiej koalicji tworzącej rząd Enrica Letty. W 2013 jej liderem został Matteo Renzi, który w 2014 stanął na czele nowego włoskiego gabinetu. W tym samym roku demokraci ostatecznie dołączyli do Partii Europejskich Socjalistów, co wcześniej wywoływało protesty części dawnych działaczy chadeckich. Również w 2014 odnieśli zdecydowane zwycięstwo w wyborach europejskich – otrzymując około 40,8% głosów i tym samym 31 mandatów w Europarlamencie VIII kadencji.
7 grudnia 2016, po odrzuceniu w referendum proponowanych przez rząd propozycji zmian ustrojowych, lider Partii Demokratycznej złożył na ręce prezydenta Sergia Mattarelli rezygnację z funkcji premiera Włoch. PD weszła w skład nowego rządu, na czele którego w tym samym miesiącu stanął Paolo Gentiloni. W lutym 2017 tymczasowym sekretarzem partii został Matteo Orfini (pełniący techniczną funkcję przewodniczącego PD).
W tym samym miesiącu doszło do pierwszego poważnego rozłamu w ramach ugrupowania. Grupa lewicowych działaczy (w części wywodzących się jeszcze z Włoskiej Partii Komunistycznej) opuściła PD, współtworząc nowy ruch polityczny Artykuł 1 – Ruch Demokratyczny i Postępowy. Wśród nich znaleźli się m.in. Pier Luigi Bersani oraz Guglielmo Epifani, a także były premier Massimo D’Alema. W wyniku prawyborów z kwietnia 2017 Matteo Renzi ponownie został wybrany na sekretarza PD, uzyskując w nich 70% głosów.
Od 2018.
Przed wyborami krajowymi w 2018 Partia Demokratyczna współtworzyła centrolewicową koalicję, w skład której weszły dodatkowo trzy listy wyborcze organizowane przez ich rządowych i politycznych sojuszników (AP, RI i PSI). Koalicja z poparciem około 23% głosów zajęła trzecie miejsce w wyborach, przegrywając z centroprawicą (FI i LN) oraz Ruchem Pięciu Gwiazd. Sojusz uzyskał około 110 mandatów poselskich i niespełna 60 mandatów senatorskich, z których zdecydowana większość przypadła kandydatom PD. W związku ze słabym wynikiem wyborczym koalicji lider PD Matteo Renzi zapowiedział przejście ugrupowania do opozycji i swoją rezygnację z funkcji sekretarza partii po powołaniu nowego rządu. Ostatecznie zrezygnował już 12 marca 2018. Tymczasową władzę w partii przejął jej wiceprzewodniczący Maurizio Martina, który zapowiedział wybór nowego lidera ugrupowania w prawyborach. 1 czerwca 2018, po powołaniu nowego rządu Giuseppe Contego, Partia Demokratyczna formalnie znalazła się w opozycji. W lipcu Maurizio Martina został przez partyjne zebranie powołany na sekretarza PD. Zrezygnował jednak po kilku miesiącach celem umożliwienia przeprowadzenia nowych wyborów, które w marcu 2019 wygrał Nicola Zingaretti.
W tym samym roku partia zajęła drugie miejsce w wyborach europejskich (22,7% głosów i 19 mandatów). Gdy w sierpniu 2019 rozpadła się koalicja LN i Ruchu Pięciu Gwiazd, PD porozumiała się z drugim z tych ugrupowań. We wrześniu oba ugrupowania współtworzyły nowy gabinet dotychczasowego premiera.
W tym samym miesiącu doszło do rozłamu w ramach PD. Jej były lider Matteo Renzi założył ugrupowanie Italia Viva, do którego dołączyła m.in. grupa parlamentarzystów i dwie członkinie nowego gabinetu w randze ministra. W lutym 2021 PD dołączyła do szerokiej koalicji popierającej nowo powołany rząd Maria Draghiego, uzyskując w nim trzy stanowiska ministrów. W marcu 2021, po uprzedniej rezygnacji Nicoli Zingarettiego, na nowego sekretarza partii wybrany został Enrico Letta.
Na potrzeby wyborów w 2022 partia zorganizowała listę wyborczą PD-IDP z udziałem m.in. socjalistów i Artykułu 1. Lista ta stała się główną formacją centrolewicowej koalicji obejmującej również trzy inne komitety wyborcze. Centrolewica poniosła w tych wyborach porażkę. Listy PD-IDP otrzymały po około 19% do każdej z izb; formacja wprowadziła 69 posłów i 40 senatorów. Po utworzeniu w tym samym roku rządu, na czele którego stanęła Giorgia Meloni, partia znalazła się w opozycji. W 2023 na czele ugrupowania stanęła Elly Schlein.

</doc>
<doc id="1000151" url="https://pl.wikipedia.org/wiki?curid=1000151" title="Podział administracyjny Lesotho">
Podział administracyjny Lesotho

Lesotho jest podzielone na 10 dystryktów:

</doc>
<doc id="1000153" url="https://pl.wikipedia.org/wiki?curid=1000153" title="Flaga Imperium Osmańskiego">
Flaga Imperium Osmańskiego

Flaga Imperium Osmańskiego – flaga państwa istniejącego w latach 1299–1923.
Wygląd.
Ostatnia flaga Imperium Osmańskiego (stosowana przez Imperium latach 1844–1922 oraz przez Republikę w 1922–1936) jest ciemnoczerwonym prostokątem wraz z białym półksiężycem i pięcioramienną gwiazdą w centrum. Flaga jest bardzo podobna do flagi Turcji.

</doc>
<doc id="1000155" url="https://pl.wikipedia.org/wiki?curid=1000155" title="Dialekt warmiński">
Dialekt warmiński



</doc>
<doc id="1000156" url="https://pl.wikipedia.org/wiki?curid=1000156" title="Felching">
Felching

Felching – praktyka seksualna, polegająca na wysysaniu i wylizywaniu nasienia z odbytu partnera (partnerki) tuż po odbyciu stosunku analnego, po czym (według niektórych źródeł) przekazywanie go podczas pocałunku do ust partnera (snowballing).
W tym znaczeniu termin jest odnotowywany od co najmniej 1981 roku, gdy został użyty w pracy naukowej na temat homoseksualizmu, choć już wcześniej, w 1975 roku, słowo to i jego znaczenie, stało się inspiracją dla kilku kontrkulturowych projektów komiksowych grupy tworzącej "Zap Comix". Z kolei w pracy na temat żargonu środowisk homoseksualnych z 1972 roku, odnotowano czasownik „feltch” w znaczeniu anilingus (oralna stymulacja odbytu partnera).
Czasami terminem tym określa się też rzekomą praktykę seksualną polegającą na umieszczaniu żywych, niewielkich zwierząt w odbycie bądź pochwie w celu dostarczenia stymulacji seksualnej (gerbilling).

</doc>
<doc id="1000157" url="https://pl.wikipedia.org/wiki?curid=1000157" title="Flaga Południowego Kasai">
Flaga Południowego Kasai

Flaga Południowego Kasai – flaga państwa istniejącego w latach 1960–1961 w środkowej Afryce.
Wygląd.
Flaga Południowego Kasai składa się z dwóch poziomych pasów takiej samej długości i szerokości. Górny pas jest czerwony, a dolny zielony. Na fladze znajduje się także odwrócona krokiew koloru żółtego.

</doc>
<doc id="1000159" url="https://pl.wikipedia.org/wiki?curid=1000159" title="Vilnius (stacja kolejowa)">
Vilnius (stacja kolejowa)

Vilnius – stacja kolejowa w Wilnie. Jest największą stacją kolejową w mieście i zarazem na Litwie.
Historia.
Stacja powstała w ramach budowy Kolei Warszawsko-Petersburskiej (1853–1862), pomiędzy stacjami Landwarów a Wilejka. Pierwszy pociąg wjechał do Wilna od strony Dyneburga, w dniu 4 września 1860. Dworzec wybudowano w 1862, parowozownię w 1884. Podczas II wojny światowej zabudowania dworca uległy znacznemu zniszczeniu, odbudowane w 1950. W 1970 dotychczasową parowozownię przekształcono w lokomotywownię ("Vilniaus lokomotyvų depas"). W 2003 wyodrębnioną część zaplecza naprawy taboru przekształcono w Wileński Zakład Remontu Lokomotyw ("Vilniaus Lokomotyvu Remonto Depas UAB"). W 2011 dworzec stał się nową siedzibą miejscowego Muzeum Kolejnictwa.
Od 1882, z niewielkimi przerwami, w Wilnie funkcjonuje regionalne centrum zarządzania kolejnictwem, obecnie miejsce siedziby zarządu Lietuvos Geležinkeliai.

</doc>
<doc id="1000164" url="https://pl.wikipedia.org/wiki?curid=1000164" title="Jocky Scott">
Jocky Scott

John Alexander (Jocky) Scott (ur. 14 stycznia 1948 w Aberdeen, Szkocja) – były szkocki piłkarz, obecnie trener piłkarski.
Życiorys.
Występował w klubach: Dundee F.C. oraz Aberdeen F.C. Zaliczył również występy w reprezentacji Szkocji.
Po zakończeniu kariery piłkarskiej był trenerem: Aberdeen F.C., Dundee F.C., Arbroath F.C., Hibernian F.C., Notts County F.C. oraz Raith Rovers F.C.

</doc>
<doc id="1000165" url="https://pl.wikipedia.org/wiki?curid=1000165" title="Wiesław Skołucki">
Wiesław Skołucki

Wiesław Skołucki (ur. 24 grudnia 1937 w Żarnowcu, zm. 8 sierpnia 2015 we Wrocławiu) – biskup diecezji wrocławskiej Kościoła Polskokatolickiego w RP w latach 1979–2004.
Życiorys.
27 maja 1961 został wyświęcony na kapłana rzymskokatolickiego przez bpa Czesława Kaczmarka. W latach 1961–1964 był wikariuszem parafii rzymskokatolickich w Sokolinie i Ogrodzieńcu. W 1964 przeszedł do Kościoła Polskokatolickiego i został kanclerzem Kurii Biskupiej diecezji wrocławskiej tegoż Kościoła. W latach 1967–1971 był dziekanem dekanatu żagańskiego, a w 1971 ponownie kanclerzem Kurii i proboszczem katedry św. Marii Magdaleny we Wrocławiu. 1 lutego 1979 został administratorem diecezji wrocławskiej.
Odbywający się w 1982 synod diecezji wrocławskiej Kościoła Polskokatolickiego w PRL wybrał go na biskupa (jednocześnie biskupem wybrał ks. Zygmunta Koralewskiego). 29 kwietnia 1987 VIII Ogólnopolski Synod Kościoła Polskokatolickiego większością głosów potwierdził ten wybór, powierzając ks. Skołuckiemu urząd ordynariusza wrocławskiego (ks. Zygmunt Koralewski został biskupem pomocniczym diecezji wrocławskiej).
27 maja 1987 został konsekrowany na biskupa w Katedrze św. Marii Magdaleny we Wrocławiu. Głównym konsekratorem był ówczesny zwierzchnik Kościoła biskup Tadeusz Ryszard Majewski.
W związku ze złym stanem zdrowia bp. Skołuckiego, 17 lipca 2004 obowiązki ordynariusza diecezji wrocławskiej objął ksiądz infułat Stanisław Bosy, proboszcz szczecińskiej parafii polskokatolickiej Świętych Piotra i Pawła, tym samym zadecydowano, że siedziba ordynariusza zostanie przeniesiona właśnie do Szczecina.
Zmarł wieczorem 8 sierpnia 2015 we Wrocławiu. Został pochowany na Cmentarzu Osobowickim.

</doc>
<doc id="1000169" url="https://pl.wikipedia.org/wiki?curid=1000169" title="Parafia Narodzenia Najświętszej Maryi Panny w Sadach Górnych">
Parafia Narodzenia Najświętszej Maryi Panny w Sadach Górnych

Parafia Narodzenia Najświętszej Maryi Panny w Sadach Górnych – parafia rzymskokatolicka znajdująca się w dekanacie bolkowskim, w diecezji świdnickiej. Była erygowana 5 czerwca 1985 r. Proboszczem parafii od 12 lutego 2021 jest ks. Paweł Laska.
Kościół.
Gotycki kościół z XIII w. Został przebudowany w 1899 r. otoczony wtedy murem obronnym. W kościele znajduje się 18 renesansowych i barokowych epitafiów i tablic nagrobnych rodzin: von Tschirnhaus, von Schweinichen, von Reibnitz.
Charakterystyka:
Przy kościele znajduje się XVIII w. plebania z dekoracją sgraffitową.
Budowla gotycka pochodząca z XIII wieku. Gruntownie przebudowana w 1899 r. Otoczona grubym murem obronnym. W zakrystii i za ołtarzem 18 renesansowych i wczesnobarokowych epitafiów i tablic nagrobnych rodziny: von Tschirnhaus (pol. Czyrn, czes. Czarnousy), von Schweinichen, von Reibnitz. Istnieje przypuszczenie, że około 1240 r. istniał w tym miejscu kościół Św. Jadwigi.

</doc>
<doc id="1000170" url="https://pl.wikipedia.org/wiki?curid=1000170" title="Eponimy anatomiczne">
Eponimy anatomiczne

Lista wyszczególnia eponimy anatomiczne i histologiczne: pojęcia anatomiczne i histologiczne pochodzące od nazwisk, najczęściej anatomów, którzy je opisali jako pierwsi, rzadziej od postaci fikcyjnych (jabłko Adama, ścięgno Achillesa).
Eponimy medyczne niebędące pojęciami anatomicznymi znajdują się w artykule eponimy medyczne.
Odimienne nazwy objawów chorobowych stosowane w medycynie znajdują się w artykule lista eponimicznych nazw objawów chorobowych.
A B C Ć D E F G H IJ K L Ł M N O P Q R S Ś T U V W X Y Z Ź Ż Przypisy Bibliografia

</doc>
<doc id="1000175" url="https://pl.wikipedia.org/wiki?curid=1000175" title="Flaga Królestwa Włoch">
Flaga Królestwa Włoch

Flaga Królestwa Włoch – flaga państwa istniejącego w latach 1805–1814 w północno-środkowych Włoszech.
Wygląd.
Flaga Królestwa Włoch jest szerszą wersją flagi Republiki Włoskiej.
Flaga jest czerwonym prostokątem, w którym znajduje się biały romb wraz z zielonym prostokątem. W środku flagi znajduje się emblemat Napoleona.

</doc>
<doc id="1000177" url="https://pl.wikipedia.org/wiki?curid=1000177" title="Jon Uriarte">
Jon Uriarte

Jon Emili Uriarte (ur. 15 października 1961) – argentyński siatkarz i trener. Trenuje włoski klub Tonno Callipo Vibo Valentia oraz reprezentację Australii. Ojciec siatkarza Nicolasa Uriarte.
Reprezentował swój kraj na Letnich Igrzyskach Olimpijskich w Seulu w 1988 r. zdobywając brązowy medal z męską drużyną narodową. Uzyskał także brązowy medal w siatkarskich Mistrzostwach Świata w 1982 r. rozgrywanych w Argentynie.
Uriarte grał osiem sezonów w Europie we włoskiej A1 (pierwszej dywizji), we Francji, i w Holandii, jak również jedenaście lat w reprezentacji narodowej łącznie z czterema Mistrzostwami Świata i dwoma Igrzyskami Olimpijskimi. Był trenerem Azul FC od 1991 do 2001 r.

</doc>
<doc id="1000181" url="https://pl.wikipedia.org/wiki?curid=1000181" title="Małgorzata Plantagenet">
Małgorzata Plantagenet

Małgorzata Plantagenet, Małgorzata angielska (29 września 1240 – 26 lutego 1275) - królowa Szkocji jako pierwsza żona Aleksandra III.
Była drugim dzieckiem (pierwszą córką) Henryka III, króla Anglii, i jego żony - Eleonory Prowansalskiej, córki Rajmunda Berengara IV, hrabiego Prowansji. Urodziła się w zamku Windsor. Jej starszym bratem był Edward I Długonogi, król Anglii.
26 grudnia 1251, w York Minster poślubiła Aleksandra III, króla Szkotów z dynastii Dunkeld. Aleksander III był synem Aleksandra II i jego drugiej żony - Marii de Coucy. Pierwszą żoną Aleksandra II była ciotka Małgorzaty - Joanna Plantagenet. Para ta miała 3 dzieci:
Małgorzata zmarła w zamku Cupar, w nocy z 26 na 27 lutego 1275. Została pochowana w Dunfermline, w Fife. W 1285 Aleksander III ożenił się po raz drugi z Jolantą de Dreux - nie miał z nią dzieci i zginął kilka miesięcy po ślubie.

</doc>
<doc id="1000184" url="https://pl.wikipedia.org/wiki?curid=1000184" title="Flaga Ludowo-Demokratycznej Republiki Jemenu">
Flaga Ludowo-Demokratycznej Republiki Jemenu

Flaga Ludowo-Demokratycznej Republiki Jemenu – flaga państwa istniejącego w latach 1967–1990 na Półwyspie Arabskim.
Wygląd.
Flaga Jemenu Południowego to prostokąt z trzema pasami, o kolorach (od góry) czerwonym, białym i czarnym. Każdy pas ma jednakową szerokość. Kolory te uznawane są barwy panarabskie i często występują na flagach państw arabskich, m.in. Egiptu, Iraku i Syrii. Dodatkowo na fladze znajduje się błękitny trójkąt wraz z czerwoną gwiazdą.

</doc>
<doc id="1000187" url="https://pl.wikipedia.org/wiki?curid=1000187" title="Max Beckmann">
Max Beckmann

Max Beckmann (ur. 12 lutego 1884 w Lipsku, zm. 27 grudnia 1950 w Nowym Jorku) – niemiecki malarz, rysownik, rzeźbiarz, grafik i pisarz. Tworzył w konwencji ekspresjonistyczno-symbolicznej. Członek Berlińskiej Secesji.
Życiorys.
Max Beckmann urodził się jako trzecie dziecko Antonie i Carla Beckmannów w Lipsku. Rodzice pochodzili z Brunszwiku, gdzie ojciec był młynarzem. Po wybuchu I wojny światowej Max Beckmann został jej zagorzałym przeciwnikiem, gdyż uważał ją za narodowe nieszczęście. W 1915 przeżył załamanie nerwowe. Te wydarzenia znacznie wpłynęły na jego twórczość. Zaczął tworzyć dzieła o tematyce religijnej i mitologicznej.
Po powstaniu III Rzeszy został wykładowcą na Städelschule we Frankfurcie. W 1937 roku emigrował do Amsterdamu. Latem 1947 otrzymał z drugą żoną "Quappi", czyli Mathilde Kaulbach, wizę do USA.
Zmarł na udar mózgu na ulicy na Manhattanie.

</doc>
<doc id="1000188" url="https://pl.wikipedia.org/wiki?curid=1000188" title="Parlament Włoch">
Parlament Włoch

Parlament Włoch (wł. "Parlamento Italiano") – dwuizbowy parlament Republiki Włoskiej. Składa się z Izby Deputowanych (izba niższa) oraz Senatu (izba wyższa). Jego siedzibą jest Rzym.

</doc>
<doc id="1000189" url="https://pl.wikipedia.org/wiki?curid=1000189" title="Kunegunda szwabska">
Kunegunda szwabska

Kunegunda szwabska, niem. "Kunigunde von Schwaben", czes. "Kunhuta Švábská", (ur. ok. 1200, zm. 13 września 1248) – królowa czeska, żona Wacława I.
Życiorys.
Kunegunda była córką Filipa Szwabskiego i Ireny Angeliny. W 1207 r. została zaręczona z następcą tronu Czech, późniejszym królem Wacławem I co było politycznym sukcesem Przemysła Ottokara I. Po śmierci rodziców Kunegunda przebywała wraz z 3 siostrami w klasztorze. W 1224 r. poślubiła Wacława I, a rok później wraz z nim została koronowana. W 1234 r. założyła klasztor cysterek St. Marienthal nad Nysą Łużycką.
Z małżeństwa Wacława I i Kunegundy pochodziło pięcioro dzieci:

</doc>
<doc id="1000191" url="https://pl.wikipedia.org/wiki?curid=1000191" title="Józef Kondrat">
Józef Kondrat

Józef Kondrat (ur. 3 marca 1902 w Przemyślu, zm. 4 sierpnia 1974 w Warszawie) – polski aktor filmowy i teatralny. Brat aktora Tadeusza Kondrata, stryj aktora Marka Kondrata.
Życiorys.
Był synem Michała Kondrata i Ludwiki z Kaczmarów. Ukończył gimnazjum w Przemyślu. W latach 1918–1921 odbywał służbę wojskową. W latach 1922-1923 występował w Przemyślu w przedstawieniach amatorskich (w teatrze „Fredreum”) pod egidą YMCA. W 1924 roku we Lwowie złożył aktorski egzamin eksternistyczny. W 1933 roku zadebiutował w filmie "Dwanaście krzeseł". Występował na scenach Lwowa, Łucka, Lublina, Poznania.
W czasie II wojny światowej zagrał w niemieckim nazistowskim i antypolskim filmie propagandowym "Heimkehr", za co skazany został przez władze podziemne na infamię. Potem działał w polskim ruchu oporu. Po wojnie grał w teatrach Rzeszowa, Lublina, Bydgoszczy. Od 1948 roku występował na scenach warszawskich. Został pochowany na Powązkach Wojskowych w Warszawie (kwatera C23-3-7).

</doc>
<doc id="1000193" url="https://pl.wikipedia.org/wiki?curid=1000193" title="Godło Ludowo-Demokratycznej Republiki Jemenu">
Godło Ludowo-Demokratycznej Republiki Jemenu

Godło Ludowo-Demokratycznej Republiki Jemenu – godło państwa istniejącego w latach 1967–1990 na Półwyspie Arabskim.
Opis.
Godło przedstawia orła Saladyna, bohatera arabsko-muzułmańskiego z czasów wojen krzyżowych. Na piersiach orła znajduje się tarcza z flagą Jemenu Południowego przedstawiającą barwy panarabskie (pionowe pasy czerwony-biały-czarny) oraz niebieski trójkąt z czerwoną gwiazdą. Orzeł stoi na piedestale.

</doc>
<doc id="1000194" url="https://pl.wikipedia.org/wiki?curid=1000194" title="Yamdena">
Yamdena

Yamdena – największa wyspa w archipelagu Tanimbar, należącym do Indonezji. Leży pomiędzy morzami Banda i Arafura. Otacza ją kilkadziesiąt mniejszych wysp i wysepek.
Powierzchnia wyspy wynosi ok. 3000 km². W roku 1997 wyspę zamieszkiwało 80 tysięcy mieszkańców.
Głównym miastem wyspy jest Saumlaki.
Mieszkańcy wyspy posługują się językiem yamdena.

</doc>
<doc id="1000195" url="https://pl.wikipedia.org/wiki?curid=1000195" title="Elżbieta Romanowa (1864–1918)">
Elżbieta Romanowa (1864–1918)

Elżbieta Fiodorowna Romanowa, z domu Elżbieta Aleksandra Ludwika Alicja von Hessen-Darmstadt und bei Rhein, wielka księżna Hesji i Renu. (ur. 1 listopada 1864 w Darmstadt, zm. 18 lipca 1918 w Ałapajewsku) – żona wielkiego księcia Sergiusza Aleksandrowicza Romanowa. Święta prawosławna.
Życiorys.
Dzieciństwo i młodość.
Była córką wielkiego księcia Hesji Ludwika IV i Alicji Koburg. Mając czternaście lat, straciła matkę, zmarłą na dyfteryt, którym zaraziła się od młodszej córki Alicji. Od tego momentu księżniczki heskie wychowywały się na dworze angielskim, u swojej babki, królowej Wiktorii. Odebrała jedynie wykształcenie domowe.
Wielka księżna.
Pięć lat później, w listopadzie 1883 w Darmstadt odbyły się jej zaręczyny z rosyjskim wielkim księciem Sergiuszem Aleksandrowiczem. Ceremonia ślubna miała miejsce 3 czerwca 1884 w cerkwi Obrazu Chrystusa Nie Ludzką Ręką Uczynionego w kompleksie Pałacu Zimowego w Petersburgu. Razem z mężem zamieszkała w Pałacu Siergijewskim w Petersburgu, przy Newskim Prospekcie. Elżbieta brała żywy udział w życiu towarzyskim dworu. 
Wielka księżna z własnej inicjatywy zainteresowała się historią Rosji i zaczęła uczyć się języka rosyjskiego. Chociaż nie była prawnie zobowiązana do konwersji na prawosławie, w 1891 dobrowolnie postanowiła przyjąć to wyznanie. Z jej listów wysyłanych do ojca wynika, że była to decyzja szczera i poparta dłuższą refleksją i modlitwą. Przyjęła wówczas imię Elżbiety Fiodorowny.
Elżbieta i Sergiusz adoptowali wielkiego księcia Dymitra Pawłowicza i jego siostrę wielką księżnę Marię Pawłownę po tym, jak przy porodzie Dymitra zmarła ich matka, księżniczka grecka, Aleksandra.
W tym samym roku wielki książę Sergiusz Aleksandrowicz został generał-gubernatorem Moskwy i zamieszkał razem z żoną w Pałacu Aleksandrowskim, a następnie w rezydencji gubernatorskiej na Prospekcie Twerskim. Wypełniając nowe obowiązki, wielki książę ze szczególną surowością zwalczał nielegalne organizacje rewolucyjne. W odpowiedzi eserowcy zorganizowali na niego zamach bombowy. W 1905 członek tej organizacji Iwan Kalajew rzucił bombę na przejeżdżający powóz wielkiego księcia, zabijając go na miejscu. Elżbieta znalazła się w kilka minut później na miejscu zdarzenia i według relacji świadków miała osobiście szukać szczątków swojego męża między częściami rozbitej karety. Spotkała się również z zabójcą męża w więzieniu. Mimo namów rodziny, nakłaniającej ją do wyjazdu z Rosji, postanowiła zostać w Moskwie. Rozdała cały majątek, jaki zgromadził Sergiusz, zaś w 1907 wystąpiła o zgodę Rosyjskiego Kościoła Prawosławnego na założenie monasteru żeńskiego nowego typu. Klasztor, którego patronkami zostały święte Maria i Marta, miał skupić się w swojej działalności na niesieniu pomocy najuboższym poprzez wszechstronną działalność charytatywną. Jeszcze przed złożeniem ślubów zakonnych wielka księżna zrezygnowała z wystawnego życia i zaczęła pracować jako siostra miłosierdzia.
Mniszka.
10 lutego 1909 złożyła śluby monastyczne, zachowując imię świeckie. Równocześnie stanęła na czele monasteru Świętych Marty i Marii w Moskwie, który zgodnie z jej wcześniejszą koncepcją zajmował się czynną pomocą najuboższym. Zakonnice prowadziły szpital z 22 łóżkami, aptekę, powszechnie dostępną przychodnię, przytułek dla osieroconych dziewczynek, lecznicę dla kobiet chorych na gruźlicę, dom z tanimi mieszkaniami dla studentek i robotnic, stołówkę, szkołę dla robotnic i bibliotekę. Mniszka Elżbieta, wykonując obowiązki przełożonej klasztoru, osobiście pracowała w prowadzonych przez monaster instytucjach. W 1913 w klasztorze żyło 97 sióstr. Uczestniczyła również w pracach rosyjskiej misji prawosławnej w Jerozolimie jako wiceprzewodnicząca (od 1905) Palestyńskiego Towarzystwa Prawosławnego. Po wybuchu I wojny światowej w jej klasztorze organizowane były transporty leków dla rosyjskich szpitali polowych. Mimo tego w latach 1915–1917 kilkakrotnie wysuwano wobec niej – niepotwierdzone – oskarżenia o szpiegostwo na rzecz Niemiec.
Po rewolucji lutowej.
Wiosną 1917 cesarz Wilhelm II zaproponował Elżbiecie wyjazd z ogarniętej rewolucją Rosji, prawdopodobnie motywowany faktem, że w młodości był w niej zakochany. Kobieta jednak odmówiła. Cesarz podjął nowe wysiłki w tym zakresie po podpisaniu z Rosją radziecką pokoju w Brześciu Litewskim. Elżbieta twierdziła jednak, że musi dzielić z narodem rosyjskim jego los w każdej sytuacji. W kwietniu 1918 została aresztowana przez oddział Czerwonej Gwardii razem z synem księżnej Paley (Włodzimierzem Pawłowiczem Paleyem), trzema wnukami wielkiego księcia Konstantego Mikołajewicza (Janem, Konstantynem i Igorem), najmłodszym bratem wielkiego księcia Aleksandra (Sergiuszem Michajłowiczem) oraz mniszką Barbarą (Jakowlewą). Zostali wywiezieni do Ałapajewska na Uralu.
W nocy z 17 na 18 lipca 1918 wszyscy członkowie rodziny carskiej przetrzymywani w Ałapajewsku zostali wywiezieni za miasto, pobici i wtrąceni do pustego szybu kopalni Nowaja Sielimskaja. Następnie do szybu czerwonogwardziści wrzucili granaty. Ciało wielkiej księżnej i innych osób zostały odkryte po zdobyciu regionu przez wojska adm. Kołczaka. Zostały następnie przewiezione do Czyty, a przez granicę chińską – do Pekinu, gdzie przez pewien czas znajdowały się w należącej do rosyjskiej misji prawosławnej cerkwi św. Serafina z Sarowa. W styczniu 1921 ciało Elżbiety, już wtedy nieformalnie czczonej jak święta, znalazło się w miejscu, gdzie sama chciała zostać pochowana – cerkwi św. Marii Magdaleny w Jerozolimie.
Kanonizacja.
W 1981 została kanonizowana przez Rosyjski Kościół Prawosławny poza granicami Rosji. W 1992 dokonała tego również Rosyjska Cerkiew Prawosławna. Wchodzi w skład następujących grup świętych: Soboru Świętych Nowomęczenników i Wyznawców Rosyjskich, Soboru Świętych Petersburskich, Soboru Świętych Kostromskich oraz Soboru Świętych Moskiewskich.

</doc>
<doc id="1000197" url="https://pl.wikipedia.org/wiki?curid=1000197" title="Beira-Mar">
Beira-Mar



</doc>
<doc id="1000202" url="https://pl.wikipedia.org/wiki?curid=1000202" title="Oliver Kieffer">
Oliver Kieffer

Oliver Kieffer (ur. 27 sierpnia 1979 r. w Nanterre) – francuski siatkarz, grający na pozycji środkowego. Wraz z reprezentacją Francji wywalczył brązowy medal na mistrzostwach świata w 2002 roku.
Sukcesy klubowe.
Puchar Francji:
Mistrzostwo Francji:
Superpuchar Francji:
Puchar Challenge:
Sukcesy reprezentacyjne.
Mistrzostwa Świata:
Mistrzostwa Europy:
Liga Światowa:

</doc>
<doc id="1000203" url="https://pl.wikipedia.org/wiki?curid=1000203" title="Kazimierz Araszewicz">
Kazimierz Araszewicz

Kazimierz Araszewicz (ur. 26 listopada 1955 w Rogowie, zm. 25 lipca 1976 w Częstochowie) – polski żużlowiec.
Kariera sportowa.
Karierę rozpoczął w 1974 r. w barwach Stali Toruń. Reprezentując barwy tego klubu był ofiarą wypadku na torze Włókniarza Częstochowa, podczas meczu ligowego. Według relacji świadka, Araszewicz przewrócił się podczas wyścigu, po czym najechał na niego kolejny zawodnik. Zmarł w szpitalu.
W dwa lata po śmierci żużlowca zorganizowano pierwszy Memoriał im. Kazimierza Araszewicza, który rozgrywany był w latach 1978–1983 oraz 1996–2006.

</doc>
<doc id="1000204" url="https://pl.wikipedia.org/wiki?curid=1000204" title="Parafia św. Barbary w Gniewkowie">
Parafia św. Barbary w Gniewkowie

 
Parafia św. Barbary w Gniewkowie znajduje się w dekanacie bolkowskim w diecezji świdnickiej. Była erygowana 6 września 1965 r. Jej proboszczem jest ks. Konrad Polesiak.
Wieloletnim Proboszczem Parafii był ks. Piotr Sowa.

</doc>
<doc id="1000205" url="https://pl.wikipedia.org/wiki?curid=1000205" title="Nowy Dwór (Konin)">
Nowy Dwór (Konin)

Nowy Dwór - dzielnica Konina, mylona niekiedy z osiedlem Chorzeń. Położona w zachodniej części Konina. Dzielnica podzielona jest na część południową w pobliżu rzeki Warty i północną w pobliżu torów kolejowych. W Nowym Dworze znajduje się osiedle domów szeregowych i jednorodzinnych. Za torami znajduje się hurtownia paliw (była Wojewódzka Baza Paliw CPN) i kilka domów mieszkalnych. Nowy Dwór jest miejscem spacerowym społeczności osiedla Chorzeń, na północy dzielnicy znajdują się małe lasy i łąki, głównie za torami. Na terenie Nowego Dworu znajduje się kościół św. Faustyny prowadzony przez księży Salezjanów.
Edukacja.
Placówki edukacyjne na Nowym Dworze:

</doc>
<doc id="1000206" url="https://pl.wikipedia.org/wiki?curid=1000206" title="RWD-11">
RWD-11

RWD-11 – polski samolot pasażerski z okresu międzywojennego.
Historia.
W 1933 roku w Jerzy Drzewiecki i Stanisław Rogalski opracowali projekt samolotu pasażerskiego zdolnego do przewozu 6 pasażerów, samolot ten otrzymał oznaczenie "RWD-11". Samolot był konkurentem maszyny PZL.27, którą przewyższał osiągami i cechami lotno-użytkowymi. 
Budowę prototypu zamówiło Dowództwo Lotnictwa w 1934 roku, gdyż zamierzało używać tego samolotu do przeszkalania pilotów na samoloty dwusilnikowe. Rozpoczęto wtedy budowę prototypu, lecz Dowództwo Lotnictwa wycofało się z umowy. Pomimo tego kierownictwo Doświadczalnych Warsztatów Lotniczych postanowiło kontynuować budowę samolotu. Ostatecznie budowę ukończono pod koniec 1935 roku. 
W styczniu 1936 roku pilot doświadczalny DWL Aleksander Onoszko dokonał oblotu samolotu. Następnie rozpoczęło się szereg prób w locie, a także zmian konstrukcji polepszających warunki lotne samolotu. W okresie od września do grudnia 1936 roku przeszedł badania w Instytucie Techniki Lotniczej i uzyskał certyfikat. Wtedy też Dowództwo Lotnictwa podpisało z wytwórnią DWL umowę na budowę tego prototypu i zapłaciło za niego. Stając się jednak właścicielem prototypu Dowództwo Lotnictwa nie wyraziło zgodny na poddanie go próbom w PLL Lot. Takie postanowienie sprawiło, że nie wprowadzono samolotu do produkcji seryjnej dla lotnictwa cywilnego a lotnictwo wojskowe ostatecznie nie zamówiło tych samolotów do szkolenia załóg. Powstały 4 wersje tego samolotu, zmieniono zarówno nos maszyny, jak też zmieniono statecznik pionowy z pojedynczego na podwójny. Poprawiono też instalację hydrauliczną do chowania podwozia. W wyniku badań w locie usunięto skłonność maszyny do flatteru, a w nurkowaniu Aleksander Onoszko osiągnął 375 km/h, wykazując przewagę prędkości nad myśliwcami PZL P.11 i co zostało krytycznie ocenione przed Dowództwo Lotnictwa. 
Zbudowano tylko 1 prototyp samolotu "RWD-11".
Użycie.
Prototyp samolot "RWD-11" po oblataniu w styczniu 1936 roku był używany wyłącznie do lotów próbnych i badawczych. W 1938 roku w czasie jednego z lotów doszło do uszkodzenia podwozia samolotu w trakcie lądowania i samolotu nie udało się już naprawić do wybuchu wojny. 
Samolot wziął udział w filmie "Dziewczyna szuka miłości" z 1938 r. wytwórni Panta-Film, reżysera Romualda Gantkowskiego, ze scenariuszem Wacława Sieroszewskiego, Ferdynanda Goetla, Antoniego Cwojdzińskiego i Tadeusza Królikiewicza. 
Uszkodzony samolot został przejęty przez Niemców i prawdopodobnie po naprawieniu używano go do lotów dyspozycyjnych.
Konstrukcja.
Samolot pasażerski w układzie dwusilnikowego dolnopłatu z chowanym podwoziem.
Kadłub o konstrukcji kratownicowej wykonanej z rur stalowych. W okolicach silnika kryty blachą aluminiową, dalej kryty sklejką, w części ogonowej płótnem. Kabina załogi dwuosobowa (pilot i mechanik-radiotelegrafista) z podwójnymi pedałami, centralną kolumną oraz wolantem przestawialnym z miejsca pilota na miejsce mechanika. Kabina pasażerska miała wymiary 3,5x1,3x1,45 m i mieściła 6 foteli pasażerów. Wentylację i ogrzewanie kabiny zapewniało powietrze pobierane znad rur wydechowych silników. Za kabiną pasażerską znajdował się bagażnik o pojemności 0,6 m3 mieszczący 90 kg bagażu. Dostęp do kabiny załogi i pasażerskiej zapewniały drzwi umieszczone na lewej burcie kadłuba.
Napęd stanowiły dwa silniki rzędowe umieszczone w gondolach pod skrzydłami. 
Podwozie trójpunktowe z kółkiem ogonowym. Koła główne chowane za pomocą instalacji hydraulicznej do gondol silnikowych. Kółko ogonowe samonastawne z możliwością blokowania, amortyzowane sprężyną.

</doc>
<doc id="1000210" url="https://pl.wikipedia.org/wiki?curid=1000210" title="Jan Wirix-Speetjens">
Jan Wirix-Speetjens

Jan Lambert Wirix-Speetjens (ur. 13 października 1946 w Neeroeteren, Belgia, zm. 29 lutego 2008 w Haarlemie, Holandia) – w latach 1994–2008 biskup-ordynariusz diecezji Haarlem Kościoła Starokatolickiego w Holandii.
Ukończył Wyższe Seminarium Duchowne w Liège oraz Katolicki Uniwersytet w Leuven. 6 czerwca 1971 został wyświęcony na kapłana. W latach 1977–1984 prowadził współpracę naukową z Katolickim Uniwersytetem w Leuven. W 1982 rozpoczął posługę w Kościele Starokatolickim w Holandii, a 3 listopada 1994 przyjął godność biskupa Haarlemu. Święcenia biskupie odbyły się 15 maja 1995. Zmarł po długiej i ciężkiej chorobie. 
Od 1993 był żonaty z Christel Ruts, miał dwóch synów: Johannesa i Jonatana.

</doc>
<doc id="1000211" url="https://pl.wikipedia.org/wiki?curid=1000211" title="Gottlieb Sambor">
Gottlieb Sambor



</doc>
<doc id="1000213" url="https://pl.wikipedia.org/wiki?curid=1000213" title="Parafia św. Mikołaja w Kaczorowie">
Parafia św. Mikołaja w Kaczorowie

Parafia św. Mikołaja Biskupa w Kaczorowie – parafia rzymskokatolicka w Kaczorowie, w dekanacie bolkowskim w diecezji świdnickiej.
Erygowana 15 września 1957 roku.

</doc>
<doc id="1000214" url="https://pl.wikipedia.org/wiki?curid=1000214" title="Satu Hassi">
Satu Hassi

Satu Maijastiina Hassi (ur. 3 czerwca 1951 w Helsinkach) – fińska polityk, posłanka do Parlamentu Europejskiego VI i VII kadencji.
Życiorys.
Ukończyła licencjackie studia techniczne. Później pracowała jako inżynier w Oy Tampella Ab oraz wykładowca na Uniwersytecie Technicznym w Tampere. Opublikowała trzy powieści, tomik wierszy oraz eseje. Jest współautorką serii podręczników do fizyki dla szkoły średniej.
Od 1985 do 2000 był radną Tampere. Od 1991 do 2004 sprawowała mandat posłanki do Eduskunty. Od 15 kwietnia 1999 do 31 maja 2002 pełniła funkcję ministra środowiska i współpracy na rzecz rozwoju w drugim rządzie Paavo Lipponena. Była w tym okresie także ministrem w resorcie spraw zagranicznych. Odeszła z rządu po decyzji o budowie piątej w Finlandii elektrowni atomowej. W latach 1997–2001 zajmowała stanowisko przewodniczącej Ligi Zielonych.
W 2004 została wybrana do Parlamentu Europejskiego z ramienia zielonych. W 2009 skutecznie ubiegała się o reelekcję. Zasiada w Komisji Ochrony Środowiska Naturalnego, Zdrowia Publicznego i Bezpieczeństwa Żywności. Z PE odeszła w 2014, w 2015 powróciła natomiast do krajowego parlamentu (uzyskała reelekcję w wyborach w 2019).

</doc>
<doc id="1000219" url="https://pl.wikipedia.org/wiki?curid=1000219" title="Mikora">
Mikora

Mikora, Mikora Gryfita (zm. po 1175) – komes Bolesława Krzywoustego, możnowładca polski spokrewniony z Piotrem Włostowicem.
Po śmierci Krzywoustego był związany ze swoim krewnym, Piotrem Włostowicem. Obecny był m.in. na uczcie weselnej córki Włostowica z Jaksą, podczas której Włostowic został aresztowany z nakazu Władysława II. Wkrótce po tym zdarzeniu Mikora wycofał się z działalności politycznej.
Choć wiadomości o jego życiu są ułamkowe, wiemy, że Mikora był człowiekiem wpływowym i możnym. Był właścicielem wielu ziem, m.in. na Dolnym Śląsku, jak też terenów na południowy wschód od Krakowa aż po Bochnię. Był znany jako hojny darczyńca nowo powstających w ówczesnej Polsce fundacji zakonnych. Gdy Jaksa (zięć Piotra Włostowica) ufundował w 1163 po swoim powrocie z Ziemi Świętej klasztor Bożogrobców w Miechowie, Mikora wsparł nowo przybyłych zakonników nadając im Chełm k. Bochni z kościołem i karczmą oraz wsie Targowisko i Nieszkowice Wielkie.
W 1175 nadał cystersom z Lubiąża kościół św. Piotra i Pawła we Wrocławiu łącznie z dochodami z wrocławskich jatek. Przekazał nowemu klasztorowi także swoje dobra na wrocławskim Ołbinie. Oprócz tego lubiąscy cystersi, którym Bolesław Wysoki ufundował właśnie klasztor, otrzymali od komesa Mikory 25 koni, 6 wołów, 3 krowy oraz karczmę i most na Widawie.
W położonej nad Widawą dawnej wsi Świniary (dziś administracyjnie część Wrocławia) jedna z ulic nosi imię komesa Mikory.

</doc>
<doc id="1000220" url="https://pl.wikipedia.org/wiki?curid=1000220" title="Tomas Holmström">
Tomas Holmström

Tomas Holmström (ur. 23 stycznia 1973 w Piteå) – szwedzki hokeista. Reprezentant Szwecji.
Kariera klubowa.
Wychowanek klubu Piteå HC. 22 stycznia 2013, w przeddzień swoich 40. urodzin, zakończył karierę zawodniczą.
Kariera reprezentacyjna.
W reprezentacji Szwecji rozegrał 22 spotkania, zdobył 6 bramek i 5 asyst. Występował na mistrzostwach świata w 1996, pucharze świata w 2004 oraz na igrzyskach olimpijskich w 2002 i 2006.

</doc>
<doc id="1000221" url="https://pl.wikipedia.org/wiki?curid=1000221" title="Konkatedra św. Marcina w Bratysławie">
Konkatedra św. Marcina w Bratysławie



</doc>
<doc id="1000223" url="https://pl.wikipedia.org/wiki?curid=1000223" title="Parafia św. Józefa Oblubieńca w Kwietnikach">
Parafia św. Józefa Oblubieńca w Kwietnikach

 
Parafia św. Józefa Oblubieńca NMP w Kwietnikach znajduje się w dekanacie bolkowskim w diecezji świdnickiej. Była erygowana w XIX w. Jej administratorem jest ks. Marek Kruk.

</doc>
<doc id="1000229" url="https://pl.wikipedia.org/wiki?curid=1000229" title="Sezon na misia">
Sezon na misia

Sezon na misia (ang. "Open Season", 2006) – amerykański film animowany, familijny wyprodukowany przez Sony Pictures Animation. Film został zrealizowany w technologii 3-D. 23 stycznia 2009 roku w polskich kinach miała premierę kontynuacja filmu: "Sezon na misia 2". Premiera filmu w polskich kinach odbyła się 13 października 2006 roku z dystrybucją UIP. Film wyemitowany w telewizji na kanałach: Telewizja Polsat, Polsat Film, Super Polsat i AXN, AXN Spin.
Na kanałach Telewizji Polsat dostępne są dwie wersje z udogodnieniem: Audiodeskrypcja i napisy dla niesłyszących.
Lektorem w audiodeskrypcji filmowej jest Paweł Straszewski, wyłącznie na kanałach Telewizji Polsat.
Streszczenie fabuły.
Boguś to oswojony niedźwiedź grizzly. Wiedzie on sielskie życie u boku gajowej Beth i występuje w miejscowym amfiteatrze. Sypia w garażu, przytulony do pluszowego misia-maskotki. Pewnego dnia kłusownik Shaw przywozi do miasteczka nieprzytomnego jelenia, któremu brakuje jednego poroża. Boguś uwalnia go, a Shaw poprzysięga mu za to zemstę.
Nocą ocalony jeleń Eliot (bo takie ma imię) namawia Bogusia, żeby razem udali się na wyprawę do miasteczka. Eliot kusi misia batonikami. W miasteczku pustoszą supermarket. Na szczęście Eliot zdoła uciec, ale Boguś, na którego słodycze działają jak na ludzi alkohol, "upija się" do nieprzytomności i nie jest w stanie uciec, gdy pojawia się szeryf Gordy. Beth, która dawno już powinna wywieźć Bogusia do lasu, żeby żył w swym naturalnym środowisku, solennie obiecuje szeryfowi, że zrobi to po zamknięciu sezonu myśliwskiego.
Następnego dnia miś ma znów wystąpić w amfiteatrze. Męczy go "kac" po nocnych ekscesach. Nagle za kulisy wpada Eliot, którego znów ściga Shaw. Jeleń usiłuje się ukryć, Boguś, zdenerwowany na niego o wczorajsze kuszenie, chce go wygnać. Rzucane na teatralną kurtynę cienie ich szamotaniny sprawiają wrażenie, że dziki niedźwiedź rozdziera jelenia w strzępy. Wśród publiczności wybucha panika. Shaw chce skorzystać z okazji, aby zabić "niebezpieczne zwierzę". Na szczęście Beth kładzie kres awanturze, usypiając misia i jelenia specjalnymi nabojami. Helikopterem wywozi obu wysoko w góry, z daleka od miasta i terenów łowieckich.
Po obudzeniu Boguś chce za wszelką cenę wrócić do miasta. Ma nadzieję, że z wierzchołka drzewa wypatrzy kierunek. Zostaje jednak przegoniony przez gromadę agresywnych wiewiórek, obrzucających go szyszkami. Szuka drogi sam, nie chce mieć już nic więcej do czynienia z Eliotem. Ten jednak twierdzi, że zna drogę do miasta, zaprowadzi misia do domu przed otwarciem sezonu łowieckiego, ale pod warunkiem, że zamieszkają tam razem. Boguś niechętnie się zgadza.
W drodze spotykają stado Eliota. Okazuje się, że jelonek został wygnany przez przywódcę stada, Iana, za to, że zainteresował się (i to z wzajemnością) jedyną łanią w stadzie, Gizelą. Wieści już się rozeszły, jelenie drwią z niedźwiedzia, którego przegoniły wiewiórki i który chodzi z pluszowym misiem. Podobne szyderstwa Boguś słyszy od bobrów, które budują tamę. Wędrując, poznają też jeżozwierza, dwie panie skunksowe (Marię i Różę) oraz dwa kaczory (Sergiej i Deni), opłakujące swych towarzyszy wystrzelanych przez myśliwych.
Kłusownik Shaw krąży po okolicy, szukając zemsty na misiu i jeleniu. Święcie wierzy w to, że zwierzęta całego świata zawiązały spisek, mający na celu obalenie ludzkiej cywilizacji i zaprowadzenie własnej. Eliot i Boguś jawią mu się jako ważne ogniwa spisku; wszystkie zwierzęta należy wystrzelać. W lesie poznaje dziwaczną parkę, Boba i Bobbie oraz ich jamnika Kabanosa. Usiłuje ich przekonać do istnienia zwierzęcego spisku i ostrzega przez zdradzieckim jamnikiem. Dowiaduje się, że Bob i Bobbie szukają w okolicy Homusa Skoczusa, miejscową odmianę Yeti. Uznaje ich za wariatów i rezygnuje z rozmowy.
Następnego dnia okazuje się, że Eliot nie ma pojęcia, jak trafić do miasteczka i cały czas krąży w kółko. Boguś odkrywa to, gdy po raz drugi trafiają na bobrzą tamę. Jest wściekły na Eliota, ale ich kłótnię przerywa Shaw, który ich odnalazł i zaczyna ostrzeliwać. Miś, nie zważając na protesty bobrów, chce uciec na drugi brzeg przez koronę zapory. Niedokończona tama wali się, a potężna fala powodziowa spłukuje wszystkich – Bogusia, Eliota, bobry, skunksy, jeżozwierza, stado jeleni, kaczory, zające i kłusownika – w dół rzeki, w samo serce terenów łowieckich.
Zwierzęta są zdenerwowane na Bogusia za to, że wywołał powódź i zmył je wprost pod lufy myśliwych. Grizzly zrzuca całą winę na Eliota – nigdy nie znalazłby się w lesie, gdyby nie jelonek i jego pomysły. Odchodzi, samotnie szukając drogi do miasteczka, gdy jest deszczowo i burzliwie. Zrezygnowane zwierzęta rozchodzą się.
Nocą trafia do leśnej chatki, której ściany obwieszone są głowami upolowanych zwierząt. Okazuje się, że to siedziba Shawa. Bogusiowi w ostatniej chwili udaje się uciec przed goniącym go, uzbrojonym w karabin i wielki nóż, kłusownikiem.
Dociera w okolice miasteczka w chwili, gdy drogą do lasu pędzi kawalkada samochodów, wiozących myśliwych. Otwarcie sezonu łowieckiego zacznie się jutro o świcie. Miś decyduje się jednak wrócić po Eliota i ukryć go w garażu. Chętnych do szukania schronienia jest jednak o wiele więcej – wszystkie zwierzęta spłukane przez powódź. Boguś oczami wyobraźni widzi pękający w szwach garaż; w dodatku droga do miasteczka jest już odcięta przez obozowisko myśliwych. Zwierzęta są zrozpaczone i załamane. Zdesperowany Boguś nie chce się jednak łatwo poddać, przeprasza zwierzęta za zawalenie tamy, a następnie postanawia poprowadzić swych nowych znajomych do walki z myśliwymi. Nieoczekiwane wsparcie dostaje od Mc Squizzy'ego, herszta agresywnych wiewiórek. Korzystając z chwilowej nieobecności Boba i Bobbie, zwierzęta rozbierają ich kamper na części i zabierają wszystko, co się da. Kabanos, mający dość kanapowego życia, przyłącza się do bojowników.
Rankiem na myśliwych spada najpierw atak z powietrza – skunksy unoszone przez kaczory opylają wszystkich swoją śmierdzącą wydzieloną – potem szarża jeleni, natarcie reszty zwierząt zbrojnych w zabrane z kampera łyżki, widelce, chochelki i inne utensylia, zaś z drzew wiewiórki obrzucają ich cięższymi przedmiotami. Blachy z rozebranego samochodu służą jako tarcze, osłaniające przed kulami. Kontratak myśliwych załamuje się pod ostrzałem widelców z nabitymi płonącymi podpałkami do grilla; pociski wystrzeliwane są z proc, zrobionych z majtek i biustonoszy, rozpiętych między jelenimi rogami. Na koniec Mc Squizzy poleca kaczkom podrzucić do samochodów myśliwych butlę gazową. Eksplozja sukcesywnie niszczy kolejne terenówki. Myśliwi w panice uciekają do miasteczka. Jeden z nich dzwoni z komórki do szeryfa o pomoc. Zdumieni Gordy i Beth obserwują na wyświetlaczu Bogusia, łojącego myśliwym skórę. Beth postanawia polecieć na miejsce i mimo wszystko zabrać misia z powrotem do siebie.
Zwierzęta wiwatują. W tym jednak momencie ponownie pojawia się Shaw. Następnie za wszelką cenę chce zabić Bogusia. Strzał z procy w ostatniej chwili wytrąca mu z rąk karabin. Walczą wręcz; Shaw nożem, Boguś wykradzionym z kampera kijem golfowym. Kłusownikowi udaje się odzyskać karabin. Eliot, nie mając pod ręką żadnego pocisku, sam się wystrzeliwuje z procy. Uderza w karabin, pada strzał. Boguś jest przekonany, że jeleń zginął, ratując mu życie. Budzi się w nim żądny zemsty dziki niedźwiedź. Obala Shawa, wiąże go w precelek jego własnym karabinem. Na szczęście Eliot tylko stracił na chwilę przytomność; złamał też drugi ze swych rogów. Wszystkie zwierzęta biorą odwet na swym prześladowcy, bijąc unieruchomionego kłusownika, czym popadnie, polewając miodem i posypując piórami. Wreszcie Shaw uwalnia się i w panice ucieka w las.
Nad pobojowiskiem pojawia się helikopter Beth. Namawia Bogusia do powrotu, ten jednak nie chce porzucić swych nowych przyjaciół. Żegnają się, Beth wraca do miasta. Eliot jest rozczarowany – liczył na wygodne życie w garażu, a przynajmniej na regularne dostawy batoników. Wkrótce jednak przyznaje Bogusiowi rację – lepiej jest żyć z przyjaciółmi w lesie, tym bardziej, że teraz nikt mu nie będzie przeszkadzał w spotkaniach z Gizelą.
Uciekający Shaw, wciąż oblepiony miodem i piórami, wpada pod koła szkieletu kampera, którym Bob i Bobbie wracają do domu. Budzi się przywiązany na dachu. Bob i Bobbie wzięli jego dziwacznie wyglądającą postać za poszukiwanego przez siebie Homusa Skoczusa i wywożą gdzieś w dal. Shaw nie jest w stanie uciec, bo krzyczy, a kamera zmierza w kierunku jego ust i pojawią się napisy końcowe.
Obsada.
i inni
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Bartosz Wierzbięta
Teksty piosenek: Tomasz Robaczewski
Dźwięk i montaż: Janusz Tokarzewski
Kierownictwo muzyczne: Marek Klimczuk
Kierownik produkcji: Elżbieta Araszkiewicz
W wersji polskiej udział wzięli:
oraz:
i inni

</doc>
<doc id="1000231" url="https://pl.wikipedia.org/wiki?curid=1000231" title="Parafia św. Stanisława w Roztoce">
Parafia św. Stanisława w Roztoce

Parafia św. Stanisława, Biskupa i Męczennika w Roztoce znajduje się w dekanacie bolkowskim w diecezji świdnickiej. Jej proboszczem jest ks. Sylwester Kawa.

</doc>
<doc id="1000234" url="https://pl.wikipedia.org/wiki?curid=1000234" title="Vetlanda">
Vetlanda

Vetlanda – miejscowość ("tätort") w Szwecji, w regionie administracyjnym ("län") Jönköping. Siedziba władz ("centralort") gminy Vetlanda. W latach 1920–1970 Vetlanda miała status miasta.
Miejscowość położona jest w środkowej części prowincji historycznej ("landskap") Smalandia, około 80 km na południowy wschód od Jönköping przy drodze krajowej nr 31/47.
W 2010 Vetlanda liczyła 13 050 mieszkańców.
Sport.
W Vetlandzie ma swoją siedzibę klub żużlowy VMS Elit Vetlanda.

</doc>
<doc id="1000235" url="https://pl.wikipedia.org/wiki?curid=1000235" title="Sylar">
Sylar



</doc>
<doc id="1000237" url="https://pl.wikipedia.org/wiki?curid=1000237" title="Wisznia (Ukraina)">
Wisznia (Ukraina)

Wisznia, Bieńkowa Wisznia (ukr. Вишня, "Wysznia") – wieś na Ukrainie, w obwodzie lwowskim, w rejonie gródeckim. W 2001 roku liczyła ok. 1,8 tys. mieszkańców.
Historia.
Wieś, położona w powiecie przemyskim, była własnością Józefa Łączzyńskiego, została spustoszona w czasie najazdu tatarskiego w 1672 roku. Należała do klucza rudeckiego (Rudki koło Sambora). Hetman Jan Sobieski w trakcie wyprawy na czambuły, dysponując zaledwie 3000 jazdy, pobił w bitwie pod Komarnem kilkudziesięciotysięczne wojska tatarskie, uwalniając pod Bieńkową Wisznią 44 000 ludzi z jasyru. W 1796 roku wieś została zakupiona przez rodzinę Fredrów. Dziedzicem miejscowości był Jacek Fredro, hrabia, herbu Bończa, ojciec Aleksandra Fredry.
W II Rzeczypospolitej wieś należała początkowo do gminy wiejskiej Beńkowa Wisznia. 1 sierpnia 1934 roku w ramach reformy na podstawie ustawy scaleniowej została włączona do gminy wiejskiej Hoszany w powiecie rudeckim, w województwie lwowskim. W 1921 roku gmina liczyła 1708 mieszkańców i znajdowało się w niej 313 budynków mieszkalnych. 445 osób deklarowało narodowość polską, 1250 – rusińską, 13 – żydowską.
Pałac w Wiszni.
W Wiszni znajduje się neorenesansowy pałac zbudowany w 1835 roku przez Aleksandra hrabiego Fredrę (rozbudowany w 1896), który w 2009 roku został poddany pierwszemu etapowi renowacji w ramach projektu „Inwentaryzacja Pałacu Fredrów w Beńkowej Wiszni”. Projekt jest finansowany bezpośrednio przez polskie Ministerstwo Kultury i Dziedzictwa Narodowego w ramach programu „Ochrona polskiego dziedzictwa narodowego poza granicami kraju”.

</doc>
<doc id="1000238" url="https://pl.wikipedia.org/wiki?curid=1000238" title="Parafia św. Józefa w Węgielsztynie">
Parafia św. Józefa w Węgielsztynie

Parafia Rzymskokatolicka p.w. św. Józefa w Węgielsztynie przed reformacją należała do archiprezbiteratu sępopolskiego, zaś po reaktywowaniu należy do dekanatu Św. Huberta w Węgorzewie. W okresie 1525 - 1945 istniała tu parafia luterańska.
Historia.
Parafia rzymskokatolicka i kościół parafialny powstały w Węgielsztynie w 1478 roku. Kościół został gruntownie odnowiony i przebudowany w 1771, a wieżę wzniesiono w 1714 roku. Podczas reformacji wierni przeszli na luteranizm. Parafię kanonicznie reaktywował 5 kwietnia 1962 biskup warmiński Tomasz Wilczyński. Oprócz kościoła parafialnego kult sprawowany jest w kościele filialnym p.w. Miłosierdzia Bożego w Perłach oraz w szpitalu w Rudziszkach.
Odpusty w parafii: św. Józefa (1 maja), Narodzenia NMP (8 września) i Miłosierdzia Bożego (2 niedziela wielkanocna).
Do parafii należą następujące miejscowości: Biedaszki, Brzozowo, Dąbrówka Mała, Guja, Klimki, Łęgwarowo, Parowa, Pasternak, Perły, Przystań, Rudziszki, Stawki, Wesołowo, Węgielsztyn.
Proboszczowie.
Proboszczami po 1962 roku byli:

</doc>
<doc id="1000242" url="https://pl.wikipedia.org/wiki?curid=1000242" title="Parafia św. Józefa Oblubieńca w Wierzchosławicach">
Parafia św. Józefa Oblubieńca w Wierzchosławicach

Parafia św. Józefa Oblubieńca NMP w Wierzchosławicach - znajduje się w dekanacie bolkowskim w diecezji świdnickiej. Była erygowana w XVI w. Jej proboszczem jest ks. Romuald Witwicki.

</doc>
<doc id="1000243" url="https://pl.wikipedia.org/wiki?curid=1000243" title="Peter Luccin">
Peter Luccin

Peter Bernard Luccin (ur. 9 kwietnia 1979 w Marsylii) piłkarz francuski grający na pozycji defensywnego pomocnika.
Życiorys.
Luccin pochodzi z Marsylii. Piłkarską karierę rozpoczął jednak w mieście Cannes w tamtejszym klubie AS Cannes, słynącym z wielu znanych w futbolowym świecie wychowanków. W Ligue 1 zadebiutował dość szybko bo w wieku 17 lat, a fakt ten miał miejsce 24 sierpnia 1996 w wygranym 1:0 wyjazdowym meczu z Montpellier HSC. W Cannes spędził całą rundę jesienną sezonu 1996/1997, a w styczniu przeszedł do Girondins Bordeaux. W tym samym sezonie dotarł do finału Pucharu Ligi Francuskiej, a sukces ten powtórzył w 1998 roku. Z Bordeaux wystąpił w Pucharze UEFA, a w lidze zajął odpowiednio 4. i 5. miejsce.
Latem 1998 Luccin przeszedł do Olympique Marsylia wracając tym samym w rodzinne strony. Jednak to Girondins już bez Petera zostało mistrzem Francji, a Luccin wraz z Olympique musiał się zadowolić wicemistrzostwem. W sezonie 1999/2000 wystąpił w fazie grupowej Ligi Mistrzów, ale w lidze OM utrzymało się dopiero po ostatniej kolejce. Po sezonie Luccin postanowił odejść z zespołu i wzmocnił wówczas największego rywala marsylskiego klubu, Paris Saint-Germain. W pierwszym składzie PSG występował przez jeden rok, ale zajął z nim 8. miejsce w lidze.
W 2001 roku Luccin trafił do hiszpańskiej Celty Vigo. W Primera División zadebiutował 26 sierpnia w wygranym 3:0 wyjazdowym spotkaniu z CA Osasuna. W Celcie stał się jednym z czołowych zawodników i był pewniakiem do gry w podstawowej jedenastce. W 2002 roku zajął z nią 5. miejsce w lidze, a w sezonie 2002/2003 wystąpił w rozgrywkach Pucharu UEFA. W lidze Celta spisała się jeszcze lepiej kończąc sezon na 4. pozycji. W sezonie 2003/2004 wystąpił z klubem z Vigo w fazie grupowej Ligi Mistrzów, ale w La Liga zespół dość niespodziewanie zajął 19. miejsce i spadł do Segunda División.
Po spadku Celty było pewne, że Luccin odejdzie z zespołu. Ostatecznie w lipcu 2004 podpisał kontrakt z Atlético Madryt, które zapłaciło za niego 5 milionów euro. W jego barwach zadebiutował 28 sierpnia w wygranym 2:0 meczu z Málagą. Niemal od czasu przyjścia do stołecznego klubu grał w wyjściowej jedenastce, ale nie osiągał z Atlético większych sukcesów, a najwyższą zajętą pozycją była siódma w sezonie 2006/2007.
Latem 2007 Luccin opuścił Madryt i przeszedł do Realu Saragossa. W Realu po raz pierwszy wystąpił 15 września w meczu przeciwko Athletic Bilbao (1:1). Był podstawowym zawodnikiem Sargossy, jednak spadł z nią do Segunda División.
W 2008 roku po degradacji Saragossy Luccin został wypożyczony Racingu Santander, a 14 września zaliczył debiut w tej drużynie, w zremisowanym 1:1 wyjazdowym spotkaniu z Barceloną. Do końca sezonu w zespole Racingu rozegrał 23 ligowe mecze i zdobył dwa gole, po czym wrócił do Saragossy. Od lata 2011 roku do 2012 był zawodnikiem szwajcarskiego klubu Lausanne Sports. W latach 2013-2014 grał w FC Dallas, w którym zakończył karierę.

</doc>
<doc id="1000244" url="https://pl.wikipedia.org/wiki?curid=1000244" title="Bros">
Bros

Bros – brytyjska grupa dance-popowa założona przez dwóch braci: Matta i Luke’a Gossów razem z Craigiem Loganem. Ich menedżerem był Tom Watkins, były współpracownik Pet Shop Boys, o którym krążą pogłoski, że był jednym z głównych autorów tekstów, pracującym pod nazwą "The Brothers" z innymi autorami piosenek, aby zrobić wrażenie, że bracia Goss byli rzeczywistymi autorami wczesnych przebojów. Grupa działała w latach 1987-1992, po rozpadzie Matt zajął się karierą solową, a Luke podjął karierę filmową. Craig Logan opuścił grupę w 1989.

</doc>
<doc id="1000245" url="https://pl.wikipedia.org/wiki?curid=1000245" title="Ludwik VII">
Ludwik VII



</doc>
<doc id="1000247" url="https://pl.wikipedia.org/wiki?curid=1000247" title="Podział administracyjny Nigru">
Podział administracyjny Nigru

Niger podzielony jest na 7 regionów oraz dystrykt stołeczny Niamey. Każdy region dzieli się z kolei na 35 departamentów:

</doc>
<doc id="1000248" url="https://pl.wikipedia.org/wiki?curid=1000248" title="Antoni Mikovsky">
Antoni Mikovsky

Bp dr Antoni Mikovsky (ur. 1966) – „Pierwszy Biskup” (zwierzchnik) Polskiego Narodowego Kościoła Katolickiego w Stanach Zjednoczonych i Kanadzie (PNKK) pochodzenia polskiego, administrator diecezji kanadyjskiej PNKK, proboszcz parafii katedralnej św. Stanisława Biskupa i Męczennika w Scranton.
Życiorys.
Antoni Mikovsky ukończył studia na wydziale matematyczno-fizycznym Uniwersytetu Rochester w 1988, w roku 1997 otrzymał doktorat tej uczelni z dziedziny matematyki. Równolegle z pracą naukową matematyka, studiował w Seminarium Teologicznym im. Savonaroli w Scranton, by po jego ukończeniu otrzymać (w kwietniu 1997) święcenia kapłańskie.
Antoniego Mikovsky na godność biskupa wybrał XXII synod Polskiego Narodowego Kościoła, elekt został konsekrowany 30 listopada 2006 r. w katedrze pw. św. Stanisława w Scranton. Jego głównym konsekratorem był pierwszy biskup PNKK Robert Nemkovich z udziałem: bp Tomasza Gnata, bp Tadeusza Pepłowskiego, bp Jana Dawidziuka, bp Johna Swantka i bp Antoniego Rysza. Podczas XXIII Synodu PNKK w 2010 roku został wybrany na godność Pierwszego Biskupa. Wprowadzenie w urząd biskupi nastąpiło 21 listopada 2010 roku. Do 31 stycznia 2011 roku sprawował urząd ordynariusza diecezji centralnej PNKK, następnie diecezję przejął bp John Mack. Obecnie spełnia także funkcję administratora diecezji kanadyjskiej PNKK po odwołanym bp Sylwestrze Bigaju.
W dniach 13 sierpnia – 23 sierpnia 2011 roku wraz z bpem Sylwestrem Bigajem, odbył pierwszą, po wyborze na Pierwszego Biskupa, pielgrzymkę do Polski, podczas której odwiedził miejsce urodzin bpa Franciszka Hodura oraz modlił się na grobie męczennika bpa Józefa Padewskiego. Był także głównym gościem uroczystości 50-lecia prokatedry Matki Bożej Nieustającej Pomocy w Strzyżowicach. 18 czerwca 2013 roku uczestniczył w Synodzie Ogólnopolskim Kościoła Polskokatolickiego w Konstancinie-Jeziornie.

</doc>
<doc id="1000249" url="https://pl.wikipedia.org/wiki?curid=1000249" title="Muzeum wirtualne">
Muzeum wirtualne

Muzeum wirtualne – muzeum, w którym wykorzystuje się najnowsze technologie informacyjne w celu prezentacji zbiorów. Wirtualne muzeum może być częścią muzeum tradycyjnego (np. w postaci witryny internetowej) lub jednostką niezależną, istniejącą tylko w cyberprzestrzeni.
Wirtualne muzeum w swoim założeniu na za zadanie dotrzeć do szerszej liczby zwiedzających. Osoby zainteresowane określoną dziedziną mogą zapoznać się ze zbiorami w dowolnym czasie i miejscu przy użyciu rozwiązań teleinformatycznych. W ten sposób mogą również zostać zachęcone do odwiedzenia muzeum tradycyjnego. Z kolei osoby, które już odwiedziły dane muzeum tradycyjne, mogą wykorzystać muzeum wirtualne jako źródło wiedzy poszerzając informacje uzyskane podczas wizyty.
Również dzięki wirtualnym wystawom, muzeum może zaprezentować swoje zbiory osobom, które nie są w stanie zwiedzić muzeum tradycyjnego: niepełnosprawnym lub osobom mieszkającym daleko do siedziby muzeum.
Innym przypadkiem są placówki działające wyłącznie w formie wirtualnej. Nie mają one swojej siedziby lub osobowości prawnej w świecie rzeczywistym. Muzea takie mogą być tworzone przez osoby prywatne, instytucje, organizacje w celu zaprezentowania określonej dziedziny wiedzy. W muzeach całkowicie wirtualnych zbiory pochodzą z różnych, często rozproszonych geograficznie muzeów. W ten sposób, gromadząc obiekty kulturowe z różnych regionów lub stron świata, można budować wystawy, które ze względu na konieczność transportu i ubezpieczenia wystawianych obiektów, spowodowałaby problemy w stworzeniu i działaniu.

</doc>
<doc id="1000251" url="https://pl.wikipedia.org/wiki?curid=1000251" title="Parafia Najświętszego Serca Pana Jezusa w Piszu">
Parafia Najświętszego Serca Pana Jezusa w Piszu

Parafia Najświętszego Serca Pana Jezusa w Piszu – parafia została kanonicznie erygowana 6 grudnia 1998 przez biskupa ełckiego Wojciecha Ziembę. Jej terytorium wydzielono z parafii Matki Miłosierdzia Ostrobramskiej. W 2000 biskup ełcki Edward Samsel pobłogosławił krzyż i plac pod budowę kościoła, wtedy to rozpoczęto budowę kaplicy. W 2005 wybudowano plebanię. Obecnie planowana jest budowa kościoła.
W latach 1998–2000 administratorem parafii był proboszcz parafii Matki Bożej Miłosierdzia Ostrobramskiej w Piszu, ks. Zbigniew Bzdak, a pierwszym proboszczem został ks. Dariusz Drężek, który swą funkcję pełnił od 16 maja 2000 do 2010 roku. Następnie funkcję tę pełnił ks. Jan Makowski. Od 8 września 2021 r. proboszczem jest ks. Jan Adaszczyk.

</doc>
<doc id="1000252" url="https://pl.wikipedia.org/wiki?curid=1000252" title="Krążowniki typu Mogami">
Krążowniki typu Mogami

Krążowniki typu Mogami – typ japońskich krążowników z okresu II wojny światowej. Okręty te zbudowano w połowie lat 30. XX wieku jako krążowniki lekkie, następnie przed wojną przebudowano je na krążowniki ciężkie. Zbudowano 4 okręty tego typu: „Mogami”, „Mikuma”, „Suzuya”, „Kumano”. Wszystkie zostały zatopione podczas walk na Pacyfiku.
Historia.
Na początku lat 30. XX wieku, projektując nowe krążowniki, japońscy konstruktorzy musieli uwzględnić ograniczenie liczby krążowników ciężkich wynikające z postanowień obowiązującego rozbrojeniowego traktatu londyńskiego. Nowe okręty postanowiono więc tymczasowo zbudować jako krążowniki lekkie, wyposażone w artylerię główną kalibru 155 mm, z jednoczesnym założeniem, że może być ona w razie potrzeby wymieniona na mniejszą liczbę dział typowego dla krążowników ciężkich kalibru 203 mm. Uzyskano w ten sposób wyjątkowo silne krążowniki lekkie, uzbrojone w aż 15 dział kalibru 155 mm (dorównały im później jedynie amerykańskie krążowniki typu "Brooklyn"). Początkowo planowano pomieścić to uzbrojenie w okrętach o wyporności standardowej 8500 ton std. (traktat waszyngtoński określał limit wyporności krążowników 10.000 ton, lecz postanowiono zbudować okręty mniejsze w celu zmieszczenia się w sumarycznym limicie wyporności krążowników lekkich nałożonym przez traktat londyński). Pomimo lekkiej konstrukcji i maksymalnej redukcji ciężarów, projektowa wyporność wyniosła ostatecznie 9500 ton, lecz oficjalnie Japończycy określali ją na 8500 ton. Projekt był oparty w znacznej mierze na planowanym ulepszonym typie "Takao".
Stępkę pod pierwszy okręt „Mogami” położono w stoczni Kure Kaigun Kōshō 27 października 1931, a pod drugi „Mikuma” 24 grudnia 1931. Kolejne dwa okręty zaczęto w 1933 i 1934 roku. Wodowanie „Mogami” nastąpiło 14 marca 1934, a „Mikumy” 31 maja 1934. Przed wejściem okrętów do służby, zaszła jednak konieczność dokonania zmian w projekcie w celu poprawy stateczności, na skutek wniosków z wypadku torpedowca „Tomozuru”.
W celu zminimalizowania masy okrętów przy ich budowie na szeroką skalę zastosowano spawanie. Z uwagi na niedoskonałość ówczesnych metod spawania i małe doświadczenie w tym stoczni japońskich, w połączeniach pojawiały się pęknięcia, a pod wpływem odkształceń kadłuba pojawiały się problemy przy obsłudze wież artylerii głównej. Dodatkową wadą okrętów był źle umieszczony środek ciężkości, co negatywnie wpływało na ich stateczność. Wszystkie te wady konstrukcyjne wyeliminowała przebudowa, jakiej zostały poddane w latach 1935–1938 dwa pierwsze okręty typu „Mogami” i „Mikuma”. Między innymi, zmniejszono nieco nadbudówkę dziobową i maszt, zrezygnowano z hangaru i zastosowano zbiorniki balastowe. W dwóch kolejnych okrętach typu będących w trakcie budowy zmniejszono ponadto nieco wysokość kadłuba (wysokość wolnej burty na śródokręciu z 5,5 do 5,15 m) i szerokość (z 20,6 do 19,2 m). W dalszej kolejności wszystkie okręty zmodyfikowano przez zastąpienie części spawanych połączeń blach kadłuba nitowanymi, pogrubienie części blach oraz dodanie tzw. bąbli przeciwtorpedowych na zewnątrz burt dla polepszenia stateczności. Wyporność okrętów wzrosła o ok. 1000 ton, a szerokość kadłuba z bąblami do 20,51 m (pierwsza para) lub 20,2 m.
W 1939 w związku z napiętą sytuacją międzynarodową rozpoczęło się przezbrajanie okrętów. 15 dział kalibru 155 mm umieszczonych w pięciu trzydziałowych wieżach zastąpiono 10 działami kalibru 203 mm w dwudziałowych wieżach. Przez to, okręty przeszły do klasy krążowników ciężkich (Japonii wówczas nie wiązały już porozumienia rozbrojeniowe). Zdjęte z krążowników wieże kalibru 155 mm zainstalowano jako artylerię pomocniczą na pancernikach typu "Yamato".

</doc>
<doc id="1000255" url="https://pl.wikipedia.org/wiki?curid=1000255" title="Kaskada troficzna">
Kaskada troficzna

Kaskada troficzna - określa zmianę struktury piramidy ekologicznej, w której organizmy z podporządkowanych sobie hierarchicznie poziomów troficznych oddziałują wzajemnie na siebie. Do kaskady troficznej dochodzi przez zmiany ilościowe jednego z poziomów piramidy. Zmiany te mają bezpośredni wpływ na sąsiednie poziomy i pośredni na pozostałe poziomy. Przykładem są zaburzenia porządku łańcucha pokarmowego: nagła nieobecność drapieżnika (np. myszołowa), dotychczas dominującego piramidę, powoduje bezpośrednio zwiększenie populacji roślinożernych ofiar (myszy), i pośrednio zmniejszenie stanów roślin (zboża).

</doc>
<doc id="1000258" url="https://pl.wikipedia.org/wiki?curid=1000258" title="Maciej Kierzkowski">
Maciej Kierzkowski

Maciej Adam Kierzkowski (ur. 3 marca 1974 w Warszawie) – polski muzyk (gitarzysta, bębnista), kompozytor, etnomuzykolog. Ukończył muzykologię na Uniwersytecie Warszawskim.
Członek zespołów muzycznych: Swoją Drogą, Maćko Korba, Sabionetta, Rejs i innych.

</doc>
<doc id="1000260" url="https://pl.wikipedia.org/wiki?curid=1000260" title="Góra Tabor (Spotkanie Młodzieży Chrystusa)">
Góra Tabor (Spotkanie Młodzieży Chrystusa)

Góra Tabor (Spotkanie Młodzieży Chrystusa) – to odbywające się regularnie od 2003 roku spotkania młodzieży polskiej. Organizowane są przez księży z Towarzystwa Chrystusowego dla Polonii Zagranicznej oraz Stowarzyszenie Przyjaciół Duszpasterstwa Akademickiego "Razem", działające przy Sanktuarium Najświętszego Serca Pana Jezusa w Szczecinie.
Pierwsze spotkanie odbyło się w 2003 roku w Rewalu.
Od roku 2005 spotkania odbywają się we Władysławowie. Sztab spotkania znajduje się przy parafii pw. Wniebowzięcia NMP we Władysławowie.
Uczestnicy nocują na pomarańczowym polu namiotowym w Chłapowie.

</doc>
<doc id="1000262" url="https://pl.wikipedia.org/wiki?curid=1000262" title="Wirtualne muzea">
Wirtualne muzea



</doc>
<doc id="1000264" url="https://pl.wikipedia.org/wiki?curid=1000264" title="Międzynarodowe Stowarzyszenie Sportu i Kultury">
Międzynarodowe Stowarzyszenie Sportu i Kultury

Międzynarodowe Stowarzyszenie Sportu i Kultury (ang: "International Sport and Culture Association") – organizacja międzynarodowa zrzeszająca stowarzyszenia, zrzeszenia i inne organizacje z różnych krajów, których statutowym celem jest promocja sportu i kultury, a także organizacje młodzieżowe. Siedzibą ISCA jest Kopenhaga. 
Według danych ze strony internetowej organizacji (stan na lipiec 2007) skupia ona 90 krajowych stowarzyszeń: 9 z Afryki, 57 z Europy, 18 z Ameryki Łacińskiej oraz 6 z Ameryki Północnej.
Polskim członkiem ISCA jest zrzeszenie Ludowe Zespoły Sportowe.

</doc>
<doc id="1000265" url="https://pl.wikipedia.org/wiki?curid=1000265" title="Parafia Matki Bożej Królowej Polski w Pisanicy">
Parafia Matki Bożej Królowej Polski w Pisanicy

Parafia Matki Bożej Królowej Polski w Pisanicy – kościół został wzniesiony w 1565 jako świątynia luterańska. W 1656 został spalony przez Tatarów, odbudowany dopiero na początku XX wieku. Ponownie uległ zniszczeniu podczas I wojny światowej. W 1925 został odbudowany i oddany wspólnocie ewangelickiej. Po II wojnie światowej Pisanicę opuścili Niemcy i przybyli tutaj polscy osadnicy. W 1958 świątynia przeszła remont i stała się kościołem filialnym parafii w Wiśniewie Ełckim. Pod koniec lat 50. biskup warmiński Tomasz Wilczyński chciał stworzyć tu parafię, nie pozwoliły jednak na to władze Polskiej Rzeczypospolitej Ludowej. Mimo to do Pisanicy przybył ks. Tadeusz Adamczyk, który oficjalnie został proboszczem w 15 maja 1971, kiedy to parafię kanonicznie erygował bp Józef Drzazga.
W 1972 nowym proboszczem został ks. Waldemar Dylewski. Kolejni pasterze parafii to ks. Józef Czajkowski i ks. Marian Szewczyk, ks. Mirosław Sorbaj, ks. Jarosław Mierzejewski obecnie od 2011 ks. kanonik Mirosław Mścichowski

</doc>
<doc id="1000267" url="https://pl.wikipedia.org/wiki?curid=1000267" title="RAD Data Communications">
RAD Data Communications

RAD Data Communications (znana również jako „RAD”) – prywatna firma z siedzibą w Tel Awiwie (Izrael), zajmującą się projektowaniem i produkcją urządzeń dla sieci komputerowych. Założona została w 1981 przez Zohara Zisapela i jego brata Yehuda, obecnie jest częścią RAD Group. Firma produkuje urządzenia obsługujące następujące standardy: TDM, Ethernet, MPLS, IP, ATM, Frame Relay, E1/T1, E3/T3, xDSL, i SDH/SONET.
W 1998, RAD opracował TDMoIP (TDM over IP).

</doc>
<doc id="1000272" url="https://pl.wikipedia.org/wiki?curid=1000272" title="Konklawe 1549–1550">
Konklawe 1549–1550

Konklawe 29 listopada 1549 – 8 lutego 1550 – konklawe, które odbyło się po śmierci papieża Pawła III i zakończyło się wyborem Juliusza III.
Śmierć Pawła III.
Paweł III zmarł 10 listopada 1549 w wieku 81 lat. Jego nadspodziewanie długi, 15-letni pontyfikat nie jest oceniany jednoznacznie. Z jednej strony był krytykowany za nepotyzm, z drugiej strony podjął długo oczekiwane działania mające na celu reformę Kościoła, w tym zwołał sobór. W chwili jego śmierci obrady soboru były jednak zawieszone z powodu konfliktu papieża z cesarzem Karolem V. Co więcej, pomimo tych kroków katolicyzm w dalszym ciągu był w odwrocie – w trakcie pontyfikatu tego papieża protestantyzm przyjęły królestwa Danii i Norwegii, elektoraty Saksonii i Brandenburgii i szereg pomniejszych terytoriów niemieckich, w Genewie rozpoczął działalność Jan Kalwin, a w Anglii ugruntowała się schizma. Jego niewątpliwą zasługą było natomiast mianowanie wielu nowych kardynałów, którzy widzieli potrzebę gruntownych reform w Kościele, co w ciągu poprzednich stu lat bynajmniej nie było regułą.
Lista uczestników konklawe.
W chwili śmierci Pawła III Kolegium Kardynalskie liczyło 54 członków, z czego na konklawe przybyło 51, jednak dwóch z nich zmarło w jego trakcie, a dwóch opuściło je z powodu choroby:
Wśród elektorów było dwunastu Francuzów, czterech Hiszpanów i po jednym Niemcu, Angliku oraz Portugalczyku; resztę stanowili Włosi. Trzydziestu ośmiu z nich mianował Paweł III, sześciu papież Klemens VII, a siedmiu Leon X.
Nieobecni.
Trzech kardynałów nie uczestniczyło w konklawe, w tym dwóch Francuzów i Portugalczyk:
De Givry został mianowany przez Klemensa VII, pozostali dwaj przez Pawła III.
Frakcje i kandydaci.
W Świętym Kolegium wyróżniano trzy grupy kardynałów: zwolenników cesarza, zwolenników Francji oraz „farnesian”, czyli włoskich kardynałów mianowanych przez Pawła III i skupionych wokół jego wnuka kardynała Alessandro Farnese. Jednakże w końcowym okresie pontyfikatu Pawła III Farnese wszedł w ścisły sojusz z cesarzem Karolem V, licząc na odzyskanie dla swego rodu księstwa Parmy i Piacenzy. Tym samym Kolegium Kardynałów na konklawe było podzielone jedynie na dwie duże frakcje:
Kardynałowie Cibo, Gaddi, da Silva i Cervini byli uważani za neutralnych.
Kandydatem popieranym przez cesarza był Hiszpan Álvarez de Toledo, a w dalszej kolejności Carpi, Morone, Sfondrati oraz Anglik Reginald Pole. Karol V wykluczył natomiast w instrukcjach dla swych kardynałów kandydatury Salviatiego, Cerviniego, Capodiferro, Ridolfiego, Verallo i wszystkich Francuzów. Francuzi natomiast popierali w pierwszej kolejności kandydatury kardynałów Lorraine, Ridolfiego, Salviatiego, de Cupis i d’Este, a w dalszej Cerviniego i del Monte, natomiast przeciwni byli Pole’owi. Salviati był najczęściej wymienianym kandydatem w ostatnich miesiącach życia Pawła III.
Konklawe.
Konklawe rozpoczęło się 29 listopada 1549 roku z udziałem 41 kardynałów. Hiszpan Pacheco dotarł rankiem 4 grudnia. Francuscy kardynałowie de Guise, du Bellay, Charles de Vendome, Chatillon i Tournon przybyli 12 grudnia. 14 grudnia 1549 chory kardynał Filonardi opuścił konklawe i zmarł pięć dni później, a 22 grudnia 1549 konklawe opuścił także Marcello Cervini, jednak 28 grudnia skład elektorów uzupełnili Francuzi de la Chambre i Amboise. 31 grudnia 1549 na konklawe dotarł kardynał Lorraine, ale już następnego dnia ciężko chory de la Chambre musiał zrezygnować z udziału w nim. 14 stycznia 1550 do grona elektorów dołączył Louis Bourbon, ale 20 stycznia obrady opuścił Ridolfi, który zmarł 31 stycznia 1550. Między 23 stycznia a 1 lutego 1550 czasowo poza konklawe przebywał także protodiakon Innocenzo Cibo. W końcowym głosowaniu 8 lutego 1550 wzięło udział 47 elektorów.
Elektorzy mieli prawo wpisywać na kartkach wyborczych więcej niż jednego kandydata.
Stronnictwo cesarskie postanowiło wykorzystać swą liczebną przewagę w pierwszych dniach konklawe i jeszcze przed przybyciem Francuzów próbowało doprowadzić do wyboru kardynała Reginalda Pole’a na papieża. Już w pierwszym głosowaniu 3 grudnia uzyskał on 21 głosów, a w drugim następnego dnia 24 głosy, podczas gdy wymagana większość wynosiła 28 głosów. W nocy z 4 na 5 grudnia zwolennicy Pole’a podjęli próbę wybrania go przez aklamację, na co jednak Anglik się nie zgodził. Obecni na konklawe profrancuscy kardynałowie próbowali przeciwdziałać poczynaniom przeciwnego obozu. Inkwizytor Carafa zarzucał Anglikowi kryptoprotestantyzm. Francuski ambasador w Rzymie Claude d’Urfé oficjalnie zażądał odroczenia obrad do czasu przybycia Francuzów, a sprzyjający Francji dziekan Świętego Kolegium de Cupis poparł ten pomysł. Jednak ostatecznie większość kardynałów sprzeciwiła się temu.
Przed głosowaniem 5 grudnia wśród elektorów panowało powszechne przekonanie, że w jego wyniku Pole zostanie papieżem. W fazie pisemnego głosowania ("scrutinium") dostał 23 głosy, a do zwycięstwa potrzebował 28. Po ogłoszeniu wyniku kardynał Carpi rozpoczął procedurę akcesu i również oddał swój głos na Anglika. Chwilę później to samo uczynił Farnese, jednak wbrew oczekiwaniom frakcji cesarskiej na tym się zakończyło. O porażce Pole’a przesądziły prawdopodobnie, oprócz wątpliwości co do jego ortodoksji, także angielskie pochodzenie i stosunkowo młody wiek (49 lat), które powodowały, że wielu starszych kardynałów z Włoch nie chciało na niego głosować.
6 grudnia francuski ambasador ponownie stanął w drzwiach konklawe informując o rychłym przyjeździe kardynałów z jego kraju. Cesarscy kardynałowie, nie zniechęceni porażką z poprzedniego dnia, ponawiali swe wysiłki na rzecz Pole’a, by zdążyć przed ich przybyciem. 7 grudnia rano Pole otrzymał 22 głosy w scrutinium i 2 kolejne w fazie akcesu, ale było to wciąż za mało. Frakcja profrancuska nieoczekiwanie wysunęła jako kontrkandydata kardynała Toledo, jednego z najbardziej procesarskich kardynałów. Cesarska frakcja oczywiście na niego się zgodziła, ale w głosowaniu okazało się, że stronnictwo profrancuskie, wbrew deklaracjom, nie poparła go, lecz swojego kandydata Salviatiego. Wysunięcie Toledo było zwykłym manewrem taktycznym, mającym na celu rozbicie jedności frakcji cesarskiej między dwóch kandydatów i tym samym osłabienie kandydatury Pole’a. W głosowaniu 12 grudnia Hiszpan otrzymał 12 głosów w scrutinium i 3 kolejne przez akces.
12 grudnia przybyli francuscy kardynałowie, w tym ich lider Guise. Od tego momentu siły obu grup były wyrównane. Zarówno Francuzi, jak i kardynałowie cesarscy podczas następnych tygodni pozostawali w regularnym kontakcie ze swoimi ambasadorami, a ci odpowiednio z królem Francji Henrykiem II lub cesarzem Karolem V. Reguły kanoniczne, zakazujące kontaktów ze światem zewnętrznym podczas konklawe, a także nakazujące stopniowe ograniczanie posiłków elektorom, nie były przestrzegane, co sprzyjało przedłużaniu się konklawe. W odbywających się rutynowo głosowaniach frakcja cesarska głosowała na Reginalda Pole’a (otrzymywał regularnie 21-23 głosy), a frakcja francuska na Carafę (otrzymywał 21-22 głosy począwszy od 15 grudnia). W międzyczasie poszukiwano kandydatów kompromisowych. W dniach 14 – 16 grudnia obie frakcje przedstawiły sobie nawzajem swoje listy kandydatów, ale nie doszły do porozumienia. Wobec fiaska tych rozmów w dwóch kolejnych turach obie frakcje demonstracyjnie zagłosowały na kardynałów nie uważanych za papabile. W głosowaniu 16 grudnia piętnaście głosów kardynałów z cesarskiej frakcji oddanych zostało na nieobecnego kardynała-infanta Henryka z Portugalii, a następnego dnia profrancuscy kardynałowie oddali aż 20 głosów na swego 23-letniego lidera Guise.
26 grudnia ponownie wysunięta została kandydatura kardynała Toledo. Frakcja cesarska działała bardzo dyskretnie, starając się zakulisowo przeciągnąć na stronę Hiszpana ośmiu kardynałów z przeciwnego obozu. Wydawało się, że zdołali zebrać 31 głosów na jego rzecz, co przy 45 elektorach stanowiło wystarczającą ilość. Jednakże Francuzi w porę zorientowali się w tych działaniach i podjęli skuteczną kontrakcję. W głosowaniu 27 grudnia Toledo otrzymał jedynie 20 głosów, a kontrkandydat Francuzów de Cupis 22 głosy. Dzień później dotarło na konklawe kolejnych dwóch Francuzów, wzmacniając swoją frakcję i podwyższając wymagany próg do 32 głosów.
Przedłużające się konklawe powodowało, że nie była możliwa inauguracja Roku Jubileuszowego, która powinna mieć miejsce w Wigilię Bożego Narodzenia 24 grudnia 1549. Pomimo że w Rzymie było już wielu pielgrzymów, kardynałowie uznali, że stosownej ceremonii musi dokonać nowy papież, którego na razie nie było. Nie skłoniło to jednak elektorów do przyspieszenia decyzji.
2 stycznia 1550 odbyło się spotkanie Alessandro Farnese z kardynałem Guise, ale nie przyniosło ono żadnych rezultatów. W tej sytuacji cesarska frakcja podjęła próbę dokonania wyboru kardynała Morone. 15 stycznia dostał on 24 głosy w scrutinium i 2 kolejne przez akces, ale wymagany próg wynosił wtedy już 32 głosy. Wobec niepowodzenia tej inicjatywy cesarscy powrócili do głosowania na Pole’a. Kolejne spotkanie Farnese z Guise również do niczego konstruktywnego nie doprowadziło, a jedynie spowodowało usztywnienie stanowisk obu frakcji. Cesarscy zadeklarowali, że nigdy nie zagłosują na de Cupisa, Salviatiego, Carafę i Ridolfiego, natomiast Francuzi wykluczyli Pole’a, Morone, Sfondratiego i Carpi.
W drugiej połowie stycznia coraz więcej kardynałów, zmęczonych impasem, zaczęło głośno wytykać naruszenia reguł konklawe oraz brak woli kompromisu po obu stronach. W dniach 26–31 stycznia obrady poświęcono nie na głosowania, lecz na wyeliminowanie istniejących nadużyć. W rezultacie zwolniono wielu konklawistów (tj. sług kardynałów podczas konklawe), których zgodnie z regułami mogło być najwyżej dwóch i zaczęto wdrażać ograniczenia w zakresie posiłków i egzekwować zakaz kontaktów ze światem zewnętrznym.
31 stycznia 1550 zmarł kardynał Ridolfi, jeden z głównych kandydatów Francji. W tej sytuacji Francuzi wysunęli kandydaturę Salviatiego. Liczyli oni na rozłam wśród cesarskich kardynałów, gdyż wbrew stanowisku Alessandro Farnese jego własny brat Ranuccio skłaniał się ku Salviatiemu. Ostatecznie jednak manewr ten się nie powiódł, gdyż Ranuccio okazał się lojalny wobec Alessandro.
Wybór Juliusza III.
Krótko po wprowadzeniu rygorystycznych reguł impas został przełamany. 6 lutego kamerling Sforza zaproponował Giovanniego Ciocchi del Monte, biskupa Palestriny, który uchodził za możliwego do zaakceptowania dla obu zwaśnionych stronnictw. Kardynał Guise początkowo się sprzeciwił, proponując w zamian Cerviniego, ale kardynał d’Este przekonał go do poparcia del Monte. Również Alessandro Farnese i jego stronnicy zgodzili się na tę kandydaturę. Przeciwni mu byli hiszpańscy kardynałowie, jednak kardynałowie Farnese i Maffei przekonali Mendozę i Toledo do zmiany zdania. Również Truchsess, Pole i Gonzaga udzielili poparcia biskupowi Palestriny. 7 lutego wybór del Monte był już pewny. Tego dnia późnym wieczorem 41 kardynałów (nie licząc del Monte) zebrało się w kaplicy Pauliańskiej i przez aklamację wybrali del Monte na papieża. Nie brali w tym udziału jedynie Madruzzo, Gonzaga, Pacheco i Cueva oraz chory kardynał Carpi, z tym, że ten ostatni również zadeklarował poparcie dla del Monte. Elekt obrał imię Juliusz III. Z uwagi na późną porę zrezygnowano jednak z ogłoszenia wyników i wszyscy elektorzy wycofali się na noc do cel. Rankiem 8 lutego odbyło się formalne głosowanie, w którym del Monte uzyskał głosy wszystkich elektorów, w tym także Carpi, Madruzzo, Gonzagi, Pacheco i Cuevy. Tylko sam del Monte zagłosował na kardynała Toledo. Rezultat konklawe ogłosił protodiakon Innocenzo Cibo, który 22 lutego 1550 uroczyście koronował nowego papieża.

</doc>
<doc id="1000274" url="https://pl.wikipedia.org/wiki?curid=1000274" title="Dotknięcie nocy">
Dotknięcie nocy

Dotknięcie nocy – polski czarno-biały film kryminalny z 1961 roku w reżyserii Stanisława Barei. Drugi chronologicznie film w dorobku Barei.
Fabuła.
Akcja toczy się w prowincjonalnym miasteczku. Fotograf Jacenko pragnie się wyrwać z szarej rzeczywistości. By zrealizować swe marzenia planuje napad na konwój z banku wiozący wypłatę do miejscowego kombinatu. Jacenko zatrzymuje konwój i z zimną krwią strzela z pistoletu do osób przewożących pieniądze. Ciężko ranna zostaje również Beata – dziewczyna fotografa i kasjerka bankowa, która nie znając jego planów, przekazywała mu informacje o pracy banku. Jacenko ukrywa łup na wysypisku śmieci. Próbując odnaleźć ukryte pieniądze, wpada w urządzoną przez milicję pułapkę.
Obsada.
Źródła:
Scenariusz i realizacja filmu.
Scenariusz filmu powstał na kanwie zbrodni pleszewskiej, która miała miejsce 10 stycznia 1957 w Fabianowie, gdzie skazany później na karę śmierci Stanisław G. dokonał napadu na taksówkę, w której wieziono pieniądze na wypłaty dla pracowników Krotoszyńskich Zakładów Przemysłu Terenowego w Dobrzycy. Zabiwszy 4 osoby, w tym kasjerkę, sprawca zabrał pieniądze, za które kupił m.in. dom. Pistolet zdobył wcześniej, napadając na plutonowego. W "Dotknięciu nocy" główny bohater jest fotografem, gdy realny morderca był kierowcą samochodowym i ślusarzem. Inna zmiana w scenariuszu polegała na tym, że kasjerce towarzyszył w konwoju milicjant. Film Barei był pierwszym ekranowym kryminałem wyprodukowanym w Polsce. Zdjęcia do filmu kręcono od maja 1961 roku w Płocku i okolicach miasta, którego mieszkańcy wystąpili w roli statystów.
Krytyka filmu.
Film Barei porównywano m.in. do "Popiołu i diamentu" Andrzeja Wajdy oraz do "Zbrodni i kary" Fiodora Dostojewskiego. Walorami dzieła były dla krytyków autentyzm i dobre tempo akcji. Chwalono także role aktorów: Wiesława Gołasa, Elżbiety Kępińskiej i Hanny Zembrzuskiej. Jako słabe punkty wskazywano naiwność niektórych scen, banalność samej zbrodni oraz odegranie głównej roli przez Jerzego Kozakiewicza, którą oceniano jako zbyt egzaltowaną i odpychającą. Początkowo rolę tę miał zagrać Tadeusz Łomnicki, ale odmówił ze względu na inne zobowiązania. Po ponad dwudziestu latach Bareja spotkał Kozakiewicza na oddziale kardiologicznym i powierzył mu jedną z istotniejszych ról (kierownik produkcji Garwanko) w "Zmiennikach". Poza nim i Gołasem w późniejszych filmach Barei grali występujący w "Dotknięciu nocy" Stefan Śródka, Bolesław Płotnicki i Wanda Łuczycka. Niektóre motywy z filmu pojawiały się później w takich dziełach jak "Gangsterzy i filantropi", "Zbrodniarz i panna" i "Przepraszam, czy tu biją?".

</doc>
<doc id="1000275" url="https://pl.wikipedia.org/wiki?curid=1000275" title="Jermaine Jackson">
Jermaine Jackson

Jermaine LaJuane Jackson (ur. 11 grudnia 1954 w Gary) – amerykański piosenkarz, basista, były członek The Jackson Five. Wychowywany w rodzinie Świadków Jehowy.
Syn Joego Jacksona i Katherine Esther Jackson, miał pięciu braci – dwóch starszych: Jackie (ur. 4 maja 1951) i Tito (ur. 15 października 1953), oraz trzech młodszych: Marlona (ur. 12 marca 1957), Michaela (ur. 29 sierpnia 1958, zm. 25 czerwca 2009) i Randy’ego (ur. 29 października 1961) oraz trzy siostry: Rebbie Jackson (ur. 29 maja 1950), La Toyę (ur. 29 maja 1956) i Janet (ur. 16 maja 1966).
Występował w rodzinnej grupie The Jackson Five od 1969 do 1975, potem jednak wybrał własną drogę artystycznego rozwoju. W latach 70. jako jedyny z rodzeństwa pozostał w wytwórni Motown, gdzie nagrał w sumie dziewięć albumów solowych. Za wykonanie piosenki „Let's Get Serious” był nominowany do nagrody Grammy. Ukończył szkołę średnią Fairfax High School w Los Angeles. W 1983 roku przeniósł się do Arista Records, gdzie nagrał trzy płyty i topowe utwory jak „Do What You Do”, „Dynamite”, „Tell Me I'm Not Dreamin'” (z bratem Michaelem), „I Think It's Love”, „Don't Take It Personal”. Jego największy przebój to duet z Pią Zadorą – „When the Rain Begins to Fall”. Nagrał też cztery duety z Whitney Houston: „Take Good Care of My Heart”, „Nobody Loves Me Like You Do”, „Shock Me” oraz „If You Say My Eyes Are Beautiful”. Ponadto Houston miała chórek w piosence „Sweetest Sweetest”. Do rodzinnego zespołu The Jacksons wrócił w 1983 i brał udział w produkcji płyt Victory i 2300 Jackson Street. Ostatni solowy longplay You Said wyprodukowało LaFace Records. Później nagrywał sporadycznie. Brał udział w brytyjskim Big Brotherze w 2007 roku. Na pożegnaniu zmarłego brata Michaela – 7 lipca 2009 w Staples Center zaśpiewał piosenkę Smile, która według poprzedzających słów Brooke Shields miała być ulubioną piosenką Króla Popu.
Był żonaty z Hazel Gordy (od 15 grudnia 1973 do 1988), z którą ma syna Jermaine Jacksona II (ur. 27 stycznia 1977), córkę Autumn Joy (ur. 10 lipca 1978) i syna Jaimy'ego (ur. 17 marca 1987). W latach 80. nawiązał romans z piosenkarką Whitney Houston . Ze związku z Margaret Maldonado ma dwóch synów: Jeremy’ego (ur. 16 grudnia 1986) i Jourdynna (ur. 7 października 1989). 18 marca 1995 ożenił się z Alejandrą Oaziazą, z którą wziął rozwód 19 listopada 2004. Ma z nią dwóch synów: Jaafara (ur. 25 lipca 1996) i Jermajesty'ego (ur. 3 października 2000). Od 2004 żonaty po raz trzeci z Halimą Rashid.
Dyskografia.
albumy solowe:
albumy kompilacyjne:

</doc>
<doc id="1000277" url="https://pl.wikipedia.org/wiki?curid=1000277" title="Kalinowszczyzna">
Kalinowszczyzna

Kalinowszczyzna (hist. "Przedmieście Lwowskie") – dzielnica mieszkaniowa w Lublinie, położona w północno-wschodniej części miasta. Wieś królewska w starostwie lubelskim województwa lubelskiego w 1786 roku.
Historia.
Do pierwszej połowy XVIII wieku Kalinowszczyzna funkcjonowała jako Przedmieście Lwowskie, które powstało przy trakcie Ruskim, który pierwotnie przebiegał po pagórkowatym terenie.
W latach 70. XX wieku przekopano przez Kalinowszczyznę wąwóz i „wyszosowano” go, nadając obecny kształt ulicy. Całe przedmieście, które aktualną nazwę zawdzięcza rodowi Kalinowskich, stanowiło do końca XVIII wieku miejsce, gdzie znajdowały się jurydyki szlacheckie i duchowne. Do początków XIX wieku Kalinowszczyzna funkcjonowała jako samodzielne miasteczko, zawdzięczające swój dobrobyt położeniu przy trakcie prowadzącym do Lwowa. Tam też znajdowała się rogatka lwowska.
O samodzielności tej świadczy istnienie Słomianego Rynku, na którym odbywały się lokalne targi. W XVII wieku funkcjonowała tam także gmina żydowska, będąca przykahałkiem lubelskiego kahału. Pod koniec XVII wieku miejscowi Żydzi wybudowali na wysokości dzisiejszego wiaduktu przy Trasie W-Z murowaną synagogę, której budynek został ostatecznie spalony w 1944 roku. Przy trakcie Ruskim rozlokowały się także w XVII wieku klasztory franciszkanów (obecnie kościół salezjanów) oraz augustianów (kościół św. Agnieszki). Od 1538 roku, na miejscu, gdzie obecnie znajduje się młyn Krauzego funkcjonowała papiernia. Istniała ona jeszcze w XVII wieku.
W ciągu wielu wieków przedmieście, nazywane również przez miejscowych Żydów Wolą, rozrastało się, zajmując malownicze wzgórza i wąwozy. Najbardziej interesującym ze wzgórz Kalinowszczyzny jest Grodzisko, czyli Stary Cmentarz żydowski, istniejący od początków XVI wieku. Zachowane na nim nagrobki z tego okresu świadczą, że jest to najstarszy tego typu obiekt zachowany na ziemiach polskich.
W 1655 roku Kalinowszczyznę zniszczyły całkowicie wojska kozacko-rosyjskie. Splądrowane zostały wtedy także miejscowe klasztory. W 1831 roku większa jej część spłonęła na skutek nieostrożności wojsk rosyjskich. Naturalną konkurencję stanowił również Lublin, mimo że targi na Słomianym Rynku odbywały się jeszcze w okresie międzywojennym. Kalinowszczyzna od drewnianej zabudowy z początku XIX wieku przeszła do małomiasteczkowej architektury, która nadała jej charakter niezamożnego przedmieścia, położonego w malowniczym miejscu.
Jeszcze w XIX wieku Kalinowszczyzna nabrała charakteru dzielnicy robotniczo-handlowej. Wybudowano tam garbarnie, z których przetrwała jedna, założona przez Pejsacha Brykmana, w której dla zatrudnionych Żydów właściciel ufundował nawet dom modlitwy. Oprócz niej istniały również garbarnie Lejzora Lidzkiego i Szmula Ajchenbauma. Na miejscu dawnej Papierni powstał młyn Krauzego. Na fabrykę sukna w XIX wieku przerobiony został obecny kościół salezjanów.
Osiedla.
Dzielnicę tworzą cztery osiedla: Osiedle XXX-lecia, Osiedle Niepodległości, Osiedle 40-lecia i Osiedle Kolejarz. Składa się z rejonu ul. Kalinowszczyzna na południu, który charakteryzuje się podmiejską, a miejscami wiejską zabudową z lokalnego kamienia wapiennego oraz z wielkopłytowego osiedla mieszkaniowego na północy, powstałego w latach 70. XX wieku.
W latach 1969–1975 powstawało drugie osiedle spółdzielni RSM Motor – XXX-lecia (PRL). Zostało ono umiejętnie wkomponowane w krajobraz Kalinowszczyzny, a zaprojektowali je architekci Rita i Tadeusz Nowakowscy. W tym czasie wybudowano 19 budynków (w latach 1990–1991 dołączyły do nich jeszcze dwa). W wąwozie przy osiedlu powstał w latach 2010-2011 ministadion piłkarski, z którego korzysta lokalny zespół piłkarski MKS „Kalina” Lublin.
W 1972 roku rozpoczęto budowę Osiedla „Niepodległości” według projektu Rity i Tadeusza Nowakowskich. Kompozycja 30 budynków – 15 wieżowców i 15 bloków pięciokondygnacyjnych – wkomponowana została w naturalną rzeźbę terenu. Jest to największe osiedle Robotniczej Spółdzielni Mieszkaniowej „MOTOR”.
Administracja.
Granice dzielnic administracyjnych Kalinowszczyzny określa statut dzielnicy uchwalony 19 lutego 2009. Granice Kalinowszczyzny tworzą: od północy ul. Walecznych – ul. Walecznych w kierunku ul. Malczewskiego – ul. Pankiewicza – ul. Koryznowej – ul. Trześniowska – ul. Niepodległości – ul. Kasztanowa – ul. Świdnicka – tory PKP, od wschodu tory PKP, od południa Bystrzyca – Czechówka, a od zachodu – al. Unii Lubelskiej – ul. Podzamcze – ul. Dolińskiego – ul. Walecznych.
Kalinowszczyzna ma powierzchnię 2,75 km2. Według stanu na 30 czerwca 2018 na pobyt stały na Kalinowszczyźnie było zarejestrowanych 22 451 osób.

</doc>
<doc id="1000282" url="https://pl.wikipedia.org/wiki?curid=1000282" title="Roman Ciesielski">
Roman Ciesielski



</doc>
<doc id="1000284" url="https://pl.wikipedia.org/wiki?curid=1000284" title="ApokalipsoMania">
ApokalipsoMania

ApokalipsoMania (tytuł oryginału "Apocalypse Mania") – francuska seria komiksowa z gatunku science-fiction, której autorami są Laurent-Frédéric Bollée (scenariusz) i Philippe Aymond (rysunki). Ukazywała się od 2001 do 2010 nakładem wydawnictwa Dargaud. Po polsku cztery pierwsze tomy opublikował Egmont Polska.
Fabuła.
Akcja serii rozgrywa się w 2009 roku. Troje ludzi: naukowiec, dziennikarka i magik szukają rozwiązania zagadki tajemniczych strumieni światła opadających na Ziemię z kosmosu.

</doc>
<doc id="1000285" url="https://pl.wikipedia.org/wiki?curid=1000285" title="Mlfi">
Mlfi



</doc>
<doc id="1000288" url="https://pl.wikipedia.org/wiki?curid=1000288" title="Nokia N95">
Nokia N95

Nokia N95 – model telefonu komórkowego (smartfon) firmy Nokia.
Dane techniczne.
Dodatkowe funkcje.
Dodatkowo Nokia N95 ma wbudowany akcelerometr, N95 jest czuła na wszelkiego rodzaju ruch. Funkcja ta nie jest oficjalnie podana w cechach telefonu, wykorzystywana jest ona do tego aby zdjęcia robione w różnych pozycjach telefonu wyświetlane były zawsze poprawnie w galerii podczas przeglądania. Dodatek ten posiadają również inne telefony marki Nokia oraz wiele innych telefonów.
Porównanie wersji.
Tabela pokazuje tylko funkcje, które różnią się pomiędzy wersjami N95. Główną różnicą pomiędzy europejską i amerykańską wersją N95 jest brak kompatybilności 3G. W przypadku amerykańskiej wersji (N95-3 czy N95-4) oznacza to brak możliwości używania technologii 3G w Europie i na odwrót.
(Szczegóły zamieszczone w większości pochodzą z
).

</doc>
<doc id="1000289" url="https://pl.wikipedia.org/wiki?curid=1000289" title="Synagoga w Radomiu">
Synagoga w Radomiu

Synagoga w Radomiu – synagoga, która znajdowała się w Radomiu przy ulicy Bożniczej, późniejszej Podwalnej. Zbudowana w 1846 roku, spalona podczas II wojny światowej przez hitlerowców. Ruiny synagogi zostały wyburzone po zakończeniu wojny na polecenie ówczesnych władz miejskich.
W 1950 na miejscu gdzie stała synagoga odsłonięto pomnik Ofiar Getta, autorstwa Jakuba Zajdensznira.

</doc>
<doc id="1000291" url="https://pl.wikipedia.org/wiki?curid=1000291" title="Grand Prix Wielkiej Brytanii na Żużlu 2002">
Grand Prix Wielkiej Brytanii na Żużlu 2002

Wyniki Grand Prix Wielkiej Brytanii 2002, trzeciej eliminacji Mistrzostw Świata Grand Prix w sezonie 2002.
Były to ósme zawody o Wielką Nagrodę Wielkiej Brytanii, a drugie w Cardoff.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Joe Screen i Lee Richardson). W nawiasach podano numery stałe.

</doc>
<doc id="1000292" url="https://pl.wikipedia.org/wiki?curid=1000292" title="Antonina Choroszy">
Antonina Choroszy

Antonina Choroszy (ur. 30 listopada 1964 we Wrocławiu) – polska aktorka filmowa i teatralna.
Życiorys.
Ukończyła Pomaturalne Studium Kosmetyczne w Poznaniu, a w roku 1992 Wydział Aktorski we Wrocławiu Państwowej Wyższej Szkoły Teatralnej im. Ludwika Solskiego w Krakowie.
Od 1991 roku jest aktorką Teatru Nowego im. Tadeusza Łomnickiego w Poznaniu.
Jest dyslektyczką.
Nagrody i odznaczenia.
1994: XV Przegląd Piosenki Aktorskiej, wyróżnienie w konkursie razem z Bożeną Borowską-Kropielnicką.
1996: Srebrna Maska za rolę Maszy w "Czajce" Antona Czechowa.
1996: Nagroda ZASP im. Jacka Woszczerowicza za rolę drugoplanową na Kaliskich Spotkaniach Teatralnych za rolę Maszy w "Czajce" Antona Czechowa.
1997: Medal Młodej Sztuki za role w "Czajce" oraz "Nie-Boskiej komedii."
1999: nagroda aktorska za rolę Grety w "Pułapce" Tadeusza Różewicza w reżyserii Krzysztofa Babickiego na V Ogólnopolskim Konkursie na Wystawienie Polskiej Sztuki Współczesnej.
2013: nagroda za rolę Kobiety Dwudziestolecia w spektaklu "Firma" Pawła Demirskiego na 12. Festiwalu Prapremier w Bydgoszczy.
2013: Odznaka honorowa „Zasłużony dla Kultury Polskiej”
2014: Srebrna Maska za rolę Raniewskiej w "Wiśniowym sadzie" w reżyserii Izabelli Cywińskiej w Teatrze Nowym w Poznaniu.
2016: Nagroda publiczności dla najlepszej aktorki, za rolę Matki w spektaklu VERSUS na 7. Koszalińskich Konfrontacjach Młodych „m-teatr”.
2016: Brązowy Medal „Zasłużony Kulturze – Gloria Artis”.

</doc>
<doc id="1000296" url="https://pl.wikipedia.org/wiki?curid=1000296" title="Bitwa pod Wizną">
Bitwa pod Wizną



</doc>
<doc id="1000297" url="https://pl.wikipedia.org/wiki?curid=1000297" title="Piaskownica (roślina)">
Piaskownica (roślina)

Piaskownica ("Ammophila") – rodzaj roślin należących do rodziny wiechlinowatych. Obejmuje dwa lub trzy gatunki. Z powodu zagnieżdżenia w obrębie rodzaju trzcinnik "Calamagrostis" gatunki te włączane są do tego rodzaju. Zasięg tradycyjnie zaliczanych tu gatunków obejmuje wschodnią część Ameryki Północnej, Europę i północną Afrykę. W Polsce występuje piaskownica zwyczajna "A. arenaria".
Systematyka.
Tradycyjnie wyróżniany rodzaj z rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowe ("Pooideae"), plemienia "Poeae", podplemienia "Agrostidinae". Ze względu na zagnieżdżenie przedstawicieli rodzaju w obrębie rodzaju "Calamagrostis" i brak bezpośredniego pokrewieństwa zaliczanych tu gatunków są one włączane do rodzaju "Calamagrostis". "Ammophila breviligulata" jest gatunkiem siostrzanym dla "Calamagrostis porteri", a "Ammophila arenaria" tworzy w obrębie "Calamagrostis" klad wspólnie z dwoma gatunkami występującymi w Chinach z rodzaju "Deyeuxia" (także rodzaj zagnieżdżony w "Calamagrostis"), dla którego grupę siostrzaną stanowi klad z kilkoma gatunkami z rodzaju "Calamagrostis", w tym z trzcinnikiem piaskowym i szuwarowym.
Do rangi trzeciego gatunku – "Ammophila champlainensis" podnoszony bywa podgatunek "A. breviligulata" subsp. "champlainensis" ≡ "Calamagrostis breviligulata" subsp. "champlainensis" .

</doc>
<doc id="1000299" url="https://pl.wikipedia.org/wiki?curid=1000299" title="Dekanat drzewicki">
Dekanat drzewicki

Dekanat drzewicki – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="1000300" url="https://pl.wikipedia.org/wiki?curid=1000300" title="Boyz II Men">
Boyz II Men

Boyz II Men – afroamerykańska grupa soulowa założona w 1988 roku w Filadelfii przez Nathana Morrisa, Michaela McCary’ego, Shawna Stockmana, Marca Nelsona i Wanyę Morrisa i szybko stała się jednym z najpopularniejszych soulowych zespołów lat 90. Zasłynęła znakomitym wokalem, współgraniem ich głosów oraz urokliwymi przebojami. Od czasu swego debiutu longplayem „Cooleyhighharmony” (1991), sprzedali na świecie ponad 60 milionów egzemplarzy swoich płyt. Zdobywali nagrody Grammy, American Music Awards, World Music Awards i wiele innych, stając się najlepiej sprzedającymi się artystami znanej wytwórni Motown Records. Mają na koncie siedem longplayów, a siedem ich kompozycji znalazło się na pierwszym miejscu listy Billboardu. Wystąpili gościnnie w 14 odcinku 9 sezonu sitcomu Jak poznałem waszą matkę.

</doc>
<doc id="1000306" url="https://pl.wikipedia.org/wiki?curid=1000306" title="Jermaine Jones">
Jermaine Jones

Jermaine Jones (ur. 3 listopada 1981 we Frankfurcie nad Menem) − amerykańsko-niemiecki piłkarz grający na pozycji defensywnego pomocnika w Colorado Rapids.
Kariera klubowa.
Jones urodził się we Frankfurcie nad Menem i wychowywał w jednej z dzielnic tego miasta, Bonames. Jego ojciec był amerykańskim żołnierzem stacjonującym w Niemczech. Jermaine Jones pierwsze kroki piłkarskiej kariery stawiał w klubie SV Bonames, a następnie grywał jeszcze w młodzieżowej drużynie FV Bad Vilbe. Tam został wypatrzony przez skautów Eintrachtu Frankfurt i wkrótce trafił do tego klubu. W 2000 roku został włączony do kadry pierwszego zespołu, a 28 kwietnia 2001 roku zadebiutował w rozgrywkach Bundesligi w meczu przeciwko Hercie Berlin (0:3). Eintracht spadł z ligi i przez kolejne dwa sezony Jones występował w 2. Bundeslidze. W styczniu 2004 roku trafił na rok do Bayeru 04 Leverkusen. W jego barwach wystąpił w pięciu ligowych spotkaniach (z Bayerem zajął 3. miejsce w Bundeslidze w sezonie 2003/2004).
W lutym 2005 roku Jones powrócił do Eintrachtu, który w międzyczasie znów został zdegradowany do drugiej ligi. W rundzie wiosennej zdobył 3 gole w 14 spotkaniach. W 2006 roku dotarł do finału Pucharu Niemiec (porażka 0:1 z Bayernem Monachium). W sezonie 2006/2007 doznał złamania nogi. W trakcie trwania sezonu ogłosił, że nie przedłuży kontraktu z Eintrachtem.
Latem 2007 na zasadzie wolnego transferu Jones odszedł do wicemistrza Niemiec, FC Schalke 04 Gelsenkirchen. W 2011 roku został wypożyczony do Blackburn Rovers.
W styczniu 2014 roku Jermaine podpisał kontrakt z tureckim Beşiktaşem JK. Kwota transferu amerykańskiego pomocnika wyniosła 200 tys. euro. W latach 2014-2015 grał w New England Revolution, a w 2016 trafił do Colorado Rapids.
Kariera reprezentacyjna.
Jermaine Jones występował w młodzieżowej reprezentacji Niemiec, dla której barwach wystąpił 8-krotnie oraz strzelił 3 gole. Rozegrał także trzy towarzyskie mecze dla seniorskiej reprezentacji Niemiec, wszystkie w 2008 roku: z Austrią, Anglią oraz Białorusią. 11 czerwca 2010 roku postanowił zmienić barwy narodowe z pomocą nowego prawa FIFA dającego taką możliwość. Pierwszy mecz w reprezentacji USA rozegrał 10 października 2010 przeciwko reprezentacji Polski asystując przy bramce Altidore.

</doc>
<doc id="1000310" url="https://pl.wikipedia.org/wiki?curid=1000310" title="Ammophila">
Ammophila



</doc>
<doc id="1000313" url="https://pl.wikipedia.org/wiki?curid=1000313" title="Venlo (stacja kolejowa)">
Venlo (stacja kolejowa)

Venlo – stacja kolejowa w Venlo, w holenderskiej prowincji Limburgia. Stacja została otwarta w 1865, posiada 3 perony i jest ostatnią na tej linii kolejowej przed granicą holendersko-niemiecką.

</doc>
<doc id="1000314" url="https://pl.wikipedia.org/wiki?curid=1000314" title="Ghost in the Machine">
Ghost in the Machine

Ghost in the Machine – czwarty album brytyjskiej grupy rockowej The Police, wydany w październiku 1981 roku.
W 2003 album został sklasyfikowany na 322. miejscu listy 500 albumów wszech czasów magazynu Rolling Stone.

</doc>
<doc id="1000316" url="https://pl.wikipedia.org/wiki?curid=1000316" title="I Liceum Ogólnokształcące im. Adama Mickiewicza w Białymstoku">
I Liceum Ogólnokształcące im. Adama Mickiewicza w Białymstoku

I Liceum Ogólnokształcące im. Adama Mickiewicza w Białymstoku – szkoła ponadpodstawowa w Białymstoku.
I LO co roku plasuje się w czołówce rankingów szkół.
Osiągnięcia.
Co roku matura w I LO wypada bardzo dobrze w porównaniu do innych szkół z Podlasia. Od powstania nowej matury wszyscy uczniowie I LO zdali egzamin. W roku szkolnym 2007/2008 średni wynik z każdego przedmiotu był wyższy od średniego wyniku w Polsce. Aż 28 osób zdało jeden z przedmiotów na 100% z czego 25 na poziomie rozszerzonym.
Uczniowie I LO z powodzeniem startują w olimpiadach przedmiotowych. W roku szkolnym 2007/2008 uczestnicy wywalczyli 15 tytułów laureata oraz 27 tytułów finalisty w 22 różnych olimpiadach. Do tego trzeba dodać udane starty w innych konkursach, np. Kangur matematyczny (5 osób na 1 miejscu w województwie), Podlaski Turniej w Programowaniu Zespołowym (1,2,3 i 5 miejsce), Regionalny Konkurs Informatyczny – sześciu na ośmiu finalistów i inne. W roku szkolnym 2008/2009 uczniowie zdobyli 15 tytułów laureata i 22 tytuły finalisty w 19 olimpiadach.
Infrastruktura.
W 1954 roku Szkoła Ogólnokształcąca stopnia licealnego nr 1 zostaje przemianowana na I Liceum Ogólnokształcące (mieści się w budynku przy ul. Kościelnej 9). LO w 1967 zostaje przeniesiona do nowo zbudowanego budynku przy ul. Brukowe 2. . W 1985 w I LO powstała pierwsza w szkolnictwie ogólnokształcącym Białostocczyzny pracownia informatyczna. W 1988 w szkole powstała siłownia zaś dwa lata później szkolny klub.
W 2000 zostało oddane do użytku nowe skrzydło budynku. Mieści się w nim nowoczesna i pełnowymiarowa sala gimnastyczna wraz z zapleczem technicznym, biblioteka, czytelnia oraz pracownie komputerowe.
W 2008 stara sala gimnastyczna została zmieniona w nowoczesną, w pełni skomputeryzowaną, aulę wykładową.
Koła zainteresowań.
W I LO działa wiele kół zainteresowań, m.in.:
Patron.
25 listopada 1977 podczas obchodów 200-lecia szkoły patronem I LO został Adam Mickiewicz.
Profile klas.
Profile klas utworzonych na rok szkolny 2022/2023:
Tragedia pod Jeżewem.
30 września 2005 miał miejsce tragiczny wypadek z udziałem uczniów klas maturalnych I LO. Autokar, którym jechali na pielgrzymkę do Częstochowy, zderzył się czołowo z TIR-em i stanął w płomieniach. W wypadku tym zginęło dziewięcioro uczniów szkoły.

</doc>
<doc id="1000318" url="https://pl.wikipedia.org/wiki?curid=1000318" title="Eleonora Prowansalska">
Eleonora Prowansalska

Eleonora Prowansalska (ur. ok. 1223, zm. 26 czerwca 1291) – druga córka Rajmunda Berenguera IV, hrabiego Prowansji i Beatrycze Sabaudzkiej. Królowa Anglii jako żona Henryka III Plantageneta.
Miała trzy siostry i wszystkie one zostały królowymi. Jej starszą siostrą była Małgorzata Prowansalska, królowa Francji jako żona Ludwika IX Świętego. Jej młodszymi siostrami były: Sancza Prowansalska, żona Ryszarda, earla Kornwalii, antykróla Niemiec, i Beatrycze Prowansalska, królowa Sycylii jako żona Karola I Andegaweńskiego.
Rodzina.
Eleonora urodziła się w Aix-en-Provence, prawdopodobnie w 1223. 13 stycznia 1236 poślubiła króla Henryka III (1207-1272). Para młoda po raz pierwszy spotkała się podczas ceremonii ślubnej w katedrze w Canterbury. Ich dziećmi byli:
Eleonora była prawdopodobnie najbardziej przywiązana do swojego najstarszego syna Edwarda. Kiedy był on śmiertelnie chory w 1246, Eleonora czuwała przy nim przez trzy tygodnie w Beaulieu – o wiele dłużej niż dopuszczały to przepisy. Dzięki swojemu wpływowi na męża, w 1249 Eleonora zapewniła synowi księstwo Gaskonii. Kiedy jednak jej najmłodsze dziecko – Katarzyna cierpiało na jakąś genetyczną, nieuleczalną chorobę, i kiedy zmarła w wieku 4 lat, oboje jej rodzice pogrążyli się w szczerym żalu.
Królowa Anglii.
Eleonora była "zaufaną" małżonką dla Henryka III, jednak razem z nią na królewski dwór przyjechało jej wielu „kuzynów” (nazywanych "Savoyards"). Jej wpływ na króla oraz jej niepopularność wśród baronów spowodowały liczne tarcia podczas rządów Henryka III. 13 lipca 1263 Eleonora płynęła swoją barką w dół Tamizy, kiedy została zaatakowana przez Londyńczyków. Obawiając się o życie królowej, burmistrz miasta – Thomas FitzThomas, uratował ją i ukrył w domu biskupa Londynu.
Eleonora nie poddawała się łatwo, po przegranej bitwie pod Lewes w maju 1264 roku, w wyniku której władza Henryka III została mocno ograniczona, ich syn Edward został zakładnikiem Szymona de Montfort, zebrała potężne siły inwazyjne we Flandrii. Kiedy ten plan się nie powiódł, uczyniła z Gaskonii swoją bazę z której prowadziła z wielką zręcznością ofensywę dyplomatyczną przeciwko Szymonowi z Montfort. Jej zabiegi przyczyniły się do zwycięstwa wojsk królewskich w bitwie pod Evesham w sierpniu 1265 roku, po którym Eleonora wróciła do Anglii.
W 1272 Henryk III zmarł, a 33-letni Edward został Edwardem I, królem Anglii. Eleonora otrzymała tytuł "królowej wdowy" i zajęła się wychowywaniem kilkorga swoich wnuków (syna Edwarda – Henryka i jego córki – Eleonory, oraz syna Beatrice – Jana). Kiedy jej wnuk Henryk zmarł w 1274, Eleonora bardzo mocno go opłakiwała, a jego serce pochowano w klasztorze w Guildford, który ufundowała dla uczczenia pamięci wnuka. Sama królowa wstąpiła do klasztoru w Amesbury, ale pozostała w kontakcie z ukochanym synem i swoją siostrą Małgorzatą. Zmarła w 1291 w Amesbury.

</doc>
<doc id="1000319" url="https://pl.wikipedia.org/wiki?curid=1000319" title="Londonbeat">
Londonbeat

Londonbeat – brytyjsko-amerykański zespół muzyczny wykonujący muzykę R&amp;B i dance, założony w 1988 roku w Londynie.
Historia.
Zespół rozpoczął działalność w 1988 roku w Londynie. W pierwszym składzie znaleźli się: Amerykanie Jimmy Helms i George Chandler, Jimmy Chambers z Trynidadu i Tobago oraz brytyjski multiinstrumentalista William „Willy M” Henshall. Na początku swojej działalności zespół wydał dwa single. Wydany we wrześniu „There's A Beat Going On” odniósł sukces w Holandii a wydany w grudniu „9AM (The Comfort Zone)” w Wielkiej Brytanii. Debiutancki album "Speak" ukazał się jesienią 1988 roku. W 1989 roku zespół wydał dwa single: „Falling In Love Again” oraz „It Takes Two Baby”.
W 1990 roku zespół nagrał album "In the Blood", na którym znalazła się piosenka „I’ve Been Thinking About You”. Singiel „I’ve Been Thinking About You” ukazał się we wrześniu 1990 roku. Pierwsza wersja „I’ve Been Thinking About You” została nagrana dwa lata wcześniej i pierwotnie miała ukazał się na debiutanckim albumie. Utwór ten zajął pierwsze miejsce na listach przebojów w 27 państwach (w tym w: Australii, Holandii, Niemczech, Stanach Zjednoczonych, Szwecji). W tym samym roku na singlach ukazały się utwory „A Better Love” oraz cover „No Woman, No Cry” Boba Marleya. W 1992 roku został wydany album "Harmony", na którym znalazł się utwór „You Bring On The Sun”.
W 1994 roku zespół opuścił George Chandler. Jako trio zespół wydał album "Londonbeat", na którym znalazł się utwór „Come Back”. W 1995 roku zespół nagrał utwór „I'm Just Your Puppet… On A (String)!”, nagrany specjalnie w ramach krajowych eliminacji na Konkurs Piosenki Eurowizji. Zespół nie został wybrany do reprezentowania Wielkiej Brytanii, a sam utwór wydał jako singiel. W tym samym roku doszło do rozwiązania zespołu.
W 2003 roku reaktywowano Londonbeat. W nowym składzie znaleźli się: Jimmy Helms, Jimmy Chambers, Myles Kayne i Marc Goldschmitz. W 2003 roku zespół wydał album "Back in the Hi-Life", a rok później "Gravity". W 2004 roku zespół opuścił Goldschmitz. W 2010 roku zespół wystąpił gościnnie na albumie "The Crossing" Eumira Deodato.
W 2018 roku Myles Kayne opuścił zespół. Jego miejsce zajął Charles Pierre.
Dyskografia.
Albumy.
Źródło: 

</doc>
<doc id="1000321" url="https://pl.wikipedia.org/wiki?curid=1000321" title="Tomas Holmstrom">
Tomas Holmstrom



</doc>
<doc id="1000324" url="https://pl.wikipedia.org/wiki?curid=1000324" title="Krasiniec">
Krasiniec

Krasiniec – część wsi Szczuki położona w Polsce, w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość należała administracyjnie do województwa ostrołęckiego.

</doc>
<doc id="1000325" url="https://pl.wikipedia.org/wiki?curid=1000325" title="Andrzej Osipów">
Andrzej Osipów

Andrzej Leon Osipów (ur. 31 marca 1953 w Osiecznej) – polski prawnik, menedżer, działacz opozycji antykomunistycznej w PRL.
Życiorys.
W latach 1968–1975 pracownik Zakładów Naprawczych Taboru Kolejowego w Gdańsku. W grudniu 1970 uczestnik strajku w ZNTK i walk ulicznych w Gdańsku.
W sierpniu 1980 organizator strajku w PRK–12 (Przedsiębiorstwa Robót Kolejowych nr 12) w Gdańsku. Przewodniczący KS, delegat do MKS Stoczni Gdańskiej im. Lenina, przewodniczący Komitetu Założycielskiego, następnie przewodniczący KZ; od września do października 1980 członek komisji redakcyjnej Protokołu Uzgodnień Branżowych wynegocjowanego przez przedstawicieli załóg PBK/PRK z Ministrem Komunikacji, następnie członek komisji nadzorującej realizację uzgodnień; w lipcu 1981 delegat na WZD Regionu Gdańsk, członek Prezydium Sekcji Krajowej Budownictwa Kolejowego PBK/PRK.
W dniach 14–17 grudnia 1981 organizator strajku w PRK rozbitego przez ZOMO, przewodniczący KS. 1982–1989 organizator i przewodniczący TKZ. Więzień polityczny okresu stanu wojennego.
W lutym 1982 aresztowany i skazany w kwietniu wyrokiem Sądu Marynarki Wojennej w Gdyni na 4 lata więzienia i 2 lata pozbawienia praw publicznych, osadzony w Zakładzie Karnym w Potulicach, uczestnik dwóch głodówek, w kwietniu 1983 zwolniony na mocy aktu łaski Rady Państwa, odmówił podpisu pod zobowiązaniem, że nie powróci do działalności antypaństwowej; zwolniony z pracy. Od 1983 przewodniczący TKZ w PRK-12/ZBK, członek Tymczasowej Komisji Wykonawczej „S” PBK/PRK i ZBK w Polsce. Od 21 listopada 1985 do 21 listopada 1989 rozpracowywany przez Wydz. V WUSW w Gdańsku w ramach SOR krypt. „Cienie”.
W latach 2000–2014 członek Rady Nadzorczej w Zarządzie Morskiego Portu Gdańsk. W 2002 bezskutecznie kandydował do Rady Miasta Gdańska z list Platformy Obywatelskiej.
Od 2017 członek Komitetu Ochrony Pamięci Walk i Męczeństwa przy O/IPN w Gdańsku. W 2001 współinicjator budowy pomnika Zbigniewa Herberta w Sopocie; w 2004 odsłonięcia w bazylice Mariackiej w Gdańsku tablicy upamiętniającej prowadzone modlitwy w intencji wolnej Polski i tablicy poświęconej płk. Ryszardowi Kuklińskiemu; w 2012 budowy pomnika Jana Pawła II i Ronalda Reagana w Parku Nadmorskim w Gdańsku; w 2015 odsłonięcia tablicy upamiętniającej spotkanie Jana Pawła II z młodzieżą na Westerplatte w czerwcu 1981; w 2015 inicjator budowy pomnika Anny Walentynowicz w Gdańsku Wrzeszczu.

</doc>
<doc id="1000328" url="https://pl.wikipedia.org/wiki?curid=1000328" title="Union Station (Los Angeles)">
Union Station (Los Angeles)

Los Angeles Union Station – największa i główna stacja kolejowa w Los Angeles. Jest jednym z największych dworców kolejowych w USA. W 2010 obsłużył 1 517 342 pasażerów.
Los Angeles Union Station obsługuje pociągi operatorów Amtrak i Metrolink. Jest także ważnym punktem przesiadkowym. Znajduje się tutaj peron podziemnej stacji metra obsługującej linię B, D linię metra w Los Angeles, naziemnej stacji metra linii L, dworzec autobusowy oraz przystanek linii J w systemie Los Angeles Metro Busway. Przed stacją znajduje się pętla autobusowa. Obiekt otwarto w maju 1939 roku. Uchodzi za ostatnią z „wielkich stacji kolejowych” w USA.

</doc>
<doc id="1000331" url="https://pl.wikipedia.org/wiki?curid=1000331" title="Porcelanowa Wieża w Nankinie">
Porcelanowa Wieża w Nankinie

Porcelanowa Wieża (Porcelanowa Pagoda) (chiń.: 南京陶塔; pinyin: "Nánjīng Táotǎ") – budynek w Nankinie, w prowincji Jiangsu w Chinach. Powstała w XV w. wieża pełniła funkcję buddyjskiej pagody. Zniszczona w XIX w. Odbudowana w 2015.
Wieżę wzniesiono na planie ośmiokąta foremnego, a jej szerokość wynosiła ok. 29,5 m. Składała się z dziewięciu kondygnacji i wznosiła się na wysokość 79 m. Na szczyt prowadziły spiralne schody. Na każdej kondygnacji była galeria czy też krużganek, z których podziwiać można było krajobraz. Każdą z galerii zaopatrzono również w rzędy kunsztownych okien. Nad każdym z krużganków znajdował się dach z wieloma spiczastymi rogami, na których zawieszone były lampy (w sumie 140). Całą budowlę pokryto białymi kaflami porcelanowymi. Istniały plany rozbudowy wieży do 13 kondygnacji i podwyższenia jej do ponad 100 m.
Historia.
Wieżę zbudowano w XV w. (prawdopodobnie ok. 1412 roku) z polecenia cesarza Yongle. W 1801 roku uderzył w nią piorun, powodując zniszczenie trzech górnych kondygnacji, które zostały jednak wkrótce odbudowane. W latach 50. XIX w., w okresie powstania tajpingów dokonano spustoszenia okolic wokół wieży. Zniszczono także buddyjskie obrazy i schody wewnątrz budynku. W 1856 roku zniszczono ją całkowicie. W 2010 roku biznesmen Wang Jianlin przekazał miliard juanów na odbudowę wieży, co było największą w historii Chin darowizną przekazaną przez jedną osobę. W grudniu 2015 roku nastąpiło otwarcie nowoczesnej, metalowej repliki wieży wraz z otaczającym ją parkiem.
Obecność w kulturze.
Wieża pojawiła się w baśni Hansa Christiana Andersena "Rajski ogród" z 1839 roku.

</doc>
<doc id="1000334" url="https://pl.wikipedia.org/wiki?curid=1000334" title="Powrót ’Allo ’Allo!">
Powrót ’Allo ’Allo!

Powrót ’Allo ’Allo! (ang. "The Return of ’Allo ’Allo!") – ostatnia chronologicznie odsłona serialu "’Allo ’Allo!". Ma postać 100-minutowego filmu telewizyjnego, w którym sceny fabularne stanowiące niejako epilog serialu przeplatają się z materiałami dokumentalnymi na temat jego historii, w tym licznymi wypowiedziami m.in. jego twórców i aktorów. Zdjęcia miały miejsce w marcu 2007 w Manchesterze, a pierwsza emisja 28 kwietnia 2007 na BBC One.
Część fabularna.
Sceny fabularne nagrane zostały w bardzo teatralnej atmosferze: na ekranie widać liczną publiczność wyposażoną w kojarzące się z serialem gadżety, aktorzy zaś grają wśród scenografii mającej przypominać główną salę serialowej "". Tekst napisała grupa scenarzystów pod wodzą jednego z dwóch głównych autorów serialu, Jeremy’ego Lloyda. Najważniejszą postacią jest tradycyjnie René Artois, mocno już podstarzały i opuszczony przez wszystkich poza swoją ukochaną Yvette, który spisuje swoje wojenne pamiętniki. W kolejnych scenach odwiedzają go niegdysiejsi stali bywalcy jego lokalu, a my przy okazji dowiadujemy się, co u nich słychać. I tak oficer Crabtree nie wrócił do Anglii, lecz został w Nouvion i wciąż jest żandarmem. LeClerc został milionerem i poślubił Mimi, ich szoferem jest zaś (kiedyś porucznik) Gruber. W mieście wciąż mieszka także Michelle. W finale na planie pojawiają się także angielscy lotnicy i sam Jeremy Lloyd. 
Sprzeczności.
Dalsze losy bohaterów "Allo! Allo!" zaprezentowane w tym odcinku różnią się od pierwotnego zakończenia serialu, ukazanego w ostatnim odcinku jego dziewiątej serii. Według pierwszej wersji porucznik Gruber (którego zamiłowanie do malarstwa było wielokrotnie wspominane w serialu) poślubił po wojnie Helgę (zaprzeczając jednocześnie swemu sugerowanemu przez cały serial homoseksualizmowi) i został bogatym marszandem. Szoferem – i to pracującym dla Gruberów – został natomiast pułkownik von Strohm. Tymczasem René wychował adoptowanego syna René juniora, który przejął prowadzenie kawiarni. Oboje z Edith cieszyli się długim życiem (scenografia i samochody użyte w nakręconym w 1992 roku zakończeniu sugerują, iż dzieje się ono współcześnie), chociaż Edith z wiekiem upodobniła się do swojej matki, przejmując nawet jej pokój na strychu.
Część dokumentalna.
Stanowi większość całego filmu i opowiada historię "Allo! Allo!" nie tylko jako serialu komediowego, ale także jako pewnego zjawiska w brytyjskiej kulturze, które w pewnych momentach wywoływało bardzo gwałtowne emocje, czasem także negatywne. Wywód narratora jest obficie ilustrowany wypowiedziami zarówno autorów serialu, jak i aktorów (często to pierwsza okazja, by usłyszeć ich mówiących ze swoim prawdziwym, brytyjskim akcentem) oraz innych osób, m.in. krytyków filmowych i telewizyjnych. 

</doc>
<doc id="1000335" url="https://pl.wikipedia.org/wiki?curid=1000335" title="Benito Floro">
Benito Floro

Benito Floro Sanz (ur. 12 czerwca 1952 w Gijón) - hiszpański trener piłkarski. Trenował Albacete Balompié (awans do Primera División, Real Madryt (Puchar Króla w 1993), Sporting Gijón, Vissel Kobe, CF Monterrey, Villarreal CF, RCD Mallorca i Barcelona SC.
Od grudnia 2005 do lata 2006 pełnił też funkcję dyrektora sportowego Realu Madryt.

</doc>
<doc id="1000339" url="https://pl.wikipedia.org/wiki?curid=1000339" title="Hugo Wielki">
Hugo Wielki

Hugo Wielki (898 - 16 czerwca 956, Dourdan) – margrabia Neustrii od 923, od 936 używał też tytułu księcia Franków nadanego przez Ludwika IV Zamorskiego, tytuł ten został potwierdzony przez króla w 943 roku, w 954 otrzymał tytuł księcia Akwitanii i Burgundii, choć faktycznie Hugo objął władanie tylko w drugiej z tych krain. Oprócz tytułów książęcych nosił także kilka hrabiowskich, m.in.: Paryża (od 923) i Auxerre (od 954). Był także świeckim opatem wielu klasztorów: Saint-Martin w Tours, Marmoutier, Saint-Germain w Auxerre, Saint-Denis, Saint-Maur-des-Fossés, Morienval, Saint-Riquier, Saint-Valéry-sur-Somme.
Życiorys.
Był synem króla zachodniofrankijskiego Roberta I i Béatrice de Vermandois. Po śmierci ojca, 15 czerwca 923 roku w bitwie pod Soissons, odmówił założenia korony królewskiej, wobec tego możni obrali na władcę jego szwagra Rudolfa Burgundzkiego. Hugo popierał swego powinowatego i wspomagał go w walce z Normanami, a także później w jego walce z Herbertem II de Vermandois, trwającej niemal do końca panowania Rudolfa. Po śmierci Rudolfa, sprowadza z Anglii, gdzie panuje jego szwagier Athelstan, Ludwika, syna Karola Prostaka i skłania możnych do obrania go królem. Sam też jako pierwszy składa mu hołd.
Hugo Wielki sprawuje kuratelę nad młodym władcą, zaprzestaje co prawda bicia własnej monety, lecz staje się suwerenem hrabstw nad Sekwaną i Loarą (mniej więcej obszary Ile-de-France i Andegawenii) i zaczyna tytułować się księciem Franków "z Bożej łaski". Jednak już w 937 roku Ludwik uwalnia się spod opieki Hugona, między obydwoma władcami wybucha wojna. Hugo szuka poparcia u cesarza Ottona I, poślubiając jego siostrę Hathui. Walki przenoszą się do Normandii, Ludwik zdobywa przewagę, wkrótce jednak, zdradzony przez Normanów, wpada w ręce Hugona i trafia do więzienia. Rok później Hugo zwolnił jeńca w zamian za twierdzę Laon. Synod w Ingelheim z 948 roku nakazał Hugonowi zaprzestanie walki z Ludwikiem pod groźbą ekskomuniki, jednak dopiero utrata Laon i kolejna interwencja papieża, doprowadzają do pokoju w 953 roku.
Po śmierci Ludwika w 954 roku, Hugo ponownie nie sięga po koronę dla siebie, lecz koronuje Lotara. Skłania małoletniego króla by ten nadał mu tytuły księcia Akwitanii i Burgundii. Na skutek oporu Wilhelma Jasnowłosego hrabiego Poitiers, tytułującego się księciem Akwitanii, nie udaje mu się zdobyć na południe od Loary. Za to w Burgundii odnosi sukces. Wzmocnił swą pozycję ożenkiem syna Ottona ze spadkobierczynią księstwa. Umiera jednak w 956 roku.
Potomstwo.
Jego pierwszą żoną była Eadhilda, córka Edwarda Starszego, króla Anglii. W 936 roku poślubił Jadwigę (Hathui) - córkę Henryka I, księcia Saksonii (912-936) i króla Niemiec (919-936). Para miała razem trzech synów i dwie córki:

</doc>
<doc id="1000345" url="https://pl.wikipedia.org/wiki?curid=1000345" title="Elżbieta Kępińska">
Elżbieta Kępińska

Elżbieta Kępińska (ur. 5 kwietnia 1937 w Częstochowie) – polska aktorka. Żona premiera PRL Mieczysława Rakowskiego.
Życiorys.
W 1959 ukończyła studia na PWST w Warszawie. Występowała na scenach Krakowa, Gdańska (Teatr Wybrzeże, 1959–1960) i Warszawy.
W 2009 została odznaczona Srebrnym Medalem „Zasłużony Kulturze Gloria Artis”. 7 grudnia 2015 otrzymała przyznawaną przez Zespół Artystyczny Teatru Polskiego Radia nagrodę „Wielki Splendor”.
Była żoną aktora Władysława Kowalskiego oraz, w latach 1986–2008, drugą żoną polityka komunistycznego Mieczysława F. Rakowskiego.

</doc>
<doc id="1000346" url="https://pl.wikipedia.org/wiki?curid=1000346" title="Angelo Jacopucci">
Angelo Jacopucci

Angelo Jacopucci (ur. 22 grudnia 1948 w Tarquinia, zm. 20 lipca 1978 w Bolonii) – włoski bokser kategorii średniej.
Angelo Jacopucci stoczył swoją ostatnią walkę z angielskim pięściarzem – Alanem Minterem. Walka odbyła się 19 lipca 1978 w Bellaria we Włoszech. Angelo został znokautowany w 12 rundzie walki. Bokser zemdlał na imprezie zorganizowanej kilka godzin po walce. Zapadł w śpiączkę i, mimo dwóch operacji, zmarł kilka godzin później.
O wypadku tym opowiada utwór polskiego zespołu Kult, znajdujący się na albumie 45–89.

</doc>
<doc id="1000355" url="https://pl.wikipedia.org/wiki?curid=1000355" title="Bronisław Tumiłowicz">
Bronisław Tumiłowicz

Bronisław Tumiłowicz (ur. 1950 we Wrocławiu) – polski dziennikarz.
Tumiłowicz pracę dziennikarską rozpoczął w 1973 roku od stażu w Redakcji Zagranicznej PAP. Potem pracował w Sztandarze Młodych, Płomieniach, Argumentach, Motorze, Rynkach Zagranicznych, Przeglądzie Tygodniowym i Przeglądzie. Zajmował stanowiska dyrektorskie w prasie, m.in. kierownik działu reportażu ("„Argumenty”"), zastępca kierownika działu ekonomicznego ("„Sztandar Młodych”"). W latach 1998–2002 był redaktorem naczelnym miesięcznika "„Życie Muzyczne”". Został członkiem Klubu Publicystów Morskich SDP i SDRP.
Nagrodzony odznakami: Zasłużony Pracownik Morza i Zasłużony dla Pomorza Zachodniego.
Cykle publikacji dziennikarskich: m.in. reportaże społeczne i ekonomiczne, felietony w tygodniku Argumenty, III Programie Polskiego Radia i dzienniku Metropol, sondy dziennikarskie i wywiady w tygodniku Przegląd.

</doc>
<doc id="1000357" url="https://pl.wikipedia.org/wiki?curid=1000357" title="Anna Grönlund Krantz">
Anna Grönlund Krantz

Anna Grönlund Krantz (ur. 21 kwietnia 1971) - szwedzka polityk Ludowej Partii Liberałów, która była członkinią Riksdagu od 2002 do 2006 roku.

</doc>
<doc id="1000358" url="https://pl.wikipedia.org/wiki?curid=1000358" title="The Pretenders">
The Pretenders

The Pretenders – angielska grupa rockowa założona w 1978 w Hereford przez Amerykankę Chrissie Hynde, Jamesa Honeymana-Scotta, Pete'a Farndona oraz Martina Chambersa.
Zespół od początku miał charakter rockowy, na pograniczu nowej fali. Po kilku singlach, w roku 1980 wydali pierwszy longplay "Pretenders", entuzjastycznie przyjęty przez publiczność oraz krytyków. "Pretenders" znalazł się na liście najlepszych albumów wszech czasów kanału telewizjnego VH1 (miejsce 52). W 2003 r. debiutancki album został umieszczony na miejscu 155 przez magazyn Rolling Stone na liście 500 najlepszych albumów wszech czasów. W 1989 ten sam magazyn umieścił go na 20 miejscu w zestawieniu najlepszych płyty lat 80. Po roku został wydany kolejny album – "Pretenders II". Wkrótce formację opuścili Honeyman–Scott i Farndon, a w 1984 roku na rynku pojawił się album "Learning to Crawl". W kolejnych latach zespół nagrał m.in. "Get Closed", "Last of Independents", "Viva el Amor". W 2005 zespół został wprowadzony do Rock and Roll Hall of Fame.

</doc>
<doc id="1000360" url="https://pl.wikipedia.org/wiki?curid=1000360" title="Anna Groenlund Krantz">
Anna Groenlund Krantz



</doc>
<doc id="1000362" url="https://pl.wikipedia.org/wiki?curid=1000362" title="Portland Union Station">
Portland Union Station

Portland Union Station – główna stacja kolejowa w Portland, w stanie Oregon.

</doc>
<doc id="1000364" url="https://pl.wikipedia.org/wiki?curid=1000364" title="Szalanda">
Szalanda

Szalanda – rodzaj statku, służący do przewozu urobku wydobytego przez pogłębiarki. 
Cechą charakterystyczną jest to, że szalandy mają możliwość samodzielnego i szybkiego rozładunku przez otwarcie klap w dnie lub burtach. Powoduje to wypadnięcie ładunku (kilkaset a nawet kilka tysięcy ton w ciągu kilku- kilkunastu sekund).
Na wodach płytkich stosuje się szalandy bocznoklapowe, a na głębokich - dennoklapowe.

</doc>
<doc id="1000368" url="https://pl.wikipedia.org/wiki?curid=1000368" title="Młodzież Patriotyczna">
Młodzież Patriotyczna

Młodzież Patriotyczna (fr. Jeunesses Patriotes) – francuskie ugrupowanie skrajnie prawicowe istniejące w latach 20. i 30. XX wieku
Zostało założone w 1924 r. przez przemysłowca Pierre’a Taittingera pod wpływem działalności włoskich faszystów Benito Mussoliniego i Ligi Patriotów (Ligue des Patriotes) gen. Castelnau. Skupiało młodzież, głównie studencką. Liczyło w 1932 r. ok. 90 tys. członków, w tym ok. 6 tys. w Paryżu. Miało bojówki paramilitarne zwane Groupes Mobiles, na czele których stał emerytowany generał Desofy. Ich członkowie nosili niebieskie bluzy i berety. Wzięli oni udział w wielkich demonstracjach prawicowych 4 lutego 1934 r. w Paryżu. W 1936 r. władze zdelegalizowały Jeunesses Patriotes, podobnie jak inne skrajnie prawicowe ugrupowania. Większość członków wstąpiła do faszystowskiej Francuskiej Partii Ludowej.

</doc>
<doc id="1000371" url="https://pl.wikipedia.org/wiki?curid=1000371" title="New Haven Union Station">
New Haven Union Station

New Haven – stacja kolejowa w New Haven, w stanie Connecticut. W 2006 obsłużyła 631 596 pasażerów.

</doc>
<doc id="1000372" url="https://pl.wikipedia.org/wiki?curid=1000372" title="Betty Ford">
Betty Ford

Elizabeth Ann Bloomer Warren Ford (ur. 8 kwietnia 1918 w Chicago, zm. 8 lipca 2011 w Rancho Mirage) – żona Geralda Forda, jedna z założycielek kliniki Betty Ford Center do zwalczania uzależnień; pierwsza dama Stanów Zjednoczonych w latach 1974–1977.
Życiorys.
Elizabeth Ann Ford urodziła się 8 kwietnia 1918 roku w Chicago, jako córka kupca, Williama Bloomera i jego żony Hortense. Od wczesnego dzieciństwa była nazywana „Betty”. W 1921 roku Bloomerowie przenieśli się do Grand Rapids, gdzie Betty zapisała się do szkoły tańca. W 1934 roku zmarł jej ojciec i Betty musiała pomagać matce w utrzymaniu domu. Pracowała dorywczo jako modelka i tancerka. Dwa lata później ukończyła Central High School. Jednocześnie uczęszczała do Bennington School of Dance, gdzie poznała swoją mentorkę, Marthę Graham.
Po pewnym czasie zrezygnowała z kariery tancerki i powróciła do rodzinnego domu. Niebawem poznała i poślubiła agenta ubezpieczeniowego Williama Warrena. Z powodu zmian miejsca pracy Warrena, często się przeprowadzali. Po pięciu latach małżeństwa, rozwiedli się. W tym samym roku poznała Geralda Forda, którego poślubiła w 1948. Ponieważ trwała kampania wyborcza do Izby Reprezentantów, młodzi nie udali się w podróż poślubną. Zaraz po zwycięskich wyborach, przenieśli się do Waszyngtonu.
Na początku lat 70. nalegała na męża, by zakończył działalność polityczną, w wyniku czego Ford obiecał w 1974 roku po raz ostatni kandydować do Kongresu. Jednakże jesienią 1973 roku dotychczasowy wiceprezydent Spiro T. Agnew podał się do dymisji, a Ford został jego następcą. Betty została wówczas drugą damą. Po ośmiu miesiącach, w wyniku afery Watergate, Richard Nixon zrzekł się urzędu. 9 sierpnia 1974 Gerald Ford został nowym prezydentem, a jego żona – nową pierwszą damą.
Po wprowadzeniu się do Białego Domu, znacznie zliberalizowała zwyczaje w nim panujące, w porównaniu z czasami, gdy pierwszą damą była Pat Nixon. Z chęcią wyprawiała dużą liczbę przyjęć. Wprawdzie nie organizowała konferencji prasowych, ale utrzymywała ciepłe relacje z mediami, poprzez nieformalne rozmowy w trakcie imprez. Miała bardzo duży wpływ na decyzje swojego męża, m.in. popierając pełną amnestię dla Nixona. Często wyrażała także kontrowersyjne poglądy, takie jak pochwała decyzji Sądu Najwyższego, legalizującej aborcję. Poglądy te były niezgodne z przekonaniami konserwatywnych wyborców, a prawicowa gazeta „National Review” oskarżyła pierwszą damę o „przeredagowanie dekalogu”.
Ponadto lobowała na rzecz uchwalenia Equal Rights Amendment, czyli poprawki konstytucyjnej, wprowadzającej równouprawnienie kobiet. Aktywnie opowiadała się też za zwiększeniem liczby kobiet we władzach i rejestracją broni palnej osób prywatnych. Wobec tych działań, prezydent powołał Carlę Hill na sekretarza urbanizacji, a Annę Armstrong na ambasadora w Wielkiej Brytanii. Odmówił jednak nominacji kobiety do Sądu Najwyższego. Pomimo że walczyła o prawa kobiet, była niechętna feministkom, które szydziły z roli gospodyni domowej. Włączała się także w opiekę nad ubogimi i dziećmi z rozbitych rodzin. Popierała program pomocy dla osób starszych i niepełnosprawnych. Za swoją działalność otrzymała Prezydencki Medal Wolności (1991), Złoty Medal Kongresu (1999), Nagrodę Woodrowa Wilsona (2003), a także tytuł Człowieka Roku tygodnika „Time” (1975).
W 1975 roku poparła decyzję Forda o ubieganiu się o reelekcję, pomimo że kilka lat wcześniej była temu przeciwna. Brała udział w konwencjach partyjnych i spotkaniach z wyborcami. Porażka w wyborach odbiła się znacznie na jej zdrowiu. Wkrótce potem Fordowie opuścili Biały Dom. Zamieszkali w Rancho Mirage, gdzie Gerald zmarł 26 grudnia 2006 roku. Pomimo podeszłego wieku i słabego zdrowia, Betty wzięła udział w ogólnokrajowych uroczystościach pogrzebowych. Sama zmarła 8 lipca 2011 roku.
Życie prywatne.
Elizabeth Ann Bloomer poślubiła Williama C. Warrena w 1942 roku. Małżeństwo to nie było udane, jednak decyzja o rozwodzie była odwlekana, z powodu złego stanu zdrowia Warrena (cierpiał na cukrzycę). W 1947 orzeczono pomiędzy nimi rozwód.
15 października 1948 wyszła za mąż za Geralda Forda w Kościele episkopalnym. Mieli trzech synów: Michaela Geralda (ur. 1950), Johna Gardnera (ur. 1952), Stevena Meigsa (ur. 1956) i jedną córkę – Susan Elizabeth (ur. 1957).
Zdrowie.
Latem 1964 roku zaczęły się jej dolegliwości bólowe, spowodowane skurczem nerwu, a także postępującym artretyzmem. Zaczęła wówczas regularnie zażywać leki przeciwbólowe. Tuż przed wprowadzeniem się do Białego Domu, wykryto u niej raka piersi. Upubliczniła tę informację co sprawiło, że wiele Amerykanek poddało się badaniom kontrolnym. Sama przeszła zabieg mastektomii. Gdy w 1976 roku jej mąż przegrał z Jimmym Carterem wybory prezydenckie, podupadła na zdrowiu i ponownie wpadła w uzależnienie od leków. Dwa lata później zdała sobie także sprawę, że jest alkoholiczką i udała się na kurację odwykową do Alcohol and Drug Rehabilitation Service w Long Beach. Wkrótce potem upubliczniła swoją chorobę. W 1982 roku założyła ośrodek do walki z uzależnieniami Betty Ford Center for Drug and Alcohol Rehabilitation. Gdy jej stan zdrowia się pogorszył, kierownictwo ośrodka przekazała córce, Susan. Jej walka z nałogiem została opisana w autobiografii „Betty: A Glad Awakening” (1987) i serialu biograficznym pt. „The Betty Ford Story”. Jesienią 1987 roku przeszła zabieg poczwórnego bypassu w Eisenhower Medical Center.

</doc>
<doc id="1000373" url="https://pl.wikipedia.org/wiki?curid=1000373" title="Dziś w nocy umrze miasto">
Dziś w nocy umrze miasto

Dziś w nocy umrze miasto – polski dramat wojenny z 1961 roku w reżyserii Jana Rybkowskiego. Film przedstawia bombardowane na początku 1945 roku Drezno, ukazując na tle płonącego miasta dramat ludzi z różnych części Europy.
Fabuła.
Z transportu więźniów przejeżdżającego przez Drezno porankiem 13 lutego 1945 roku ucieka młody Polak – Piotr. W mieście ogarniętym chaosem udaje mu się znaleźć bezpieczną kryjówkę. Wieczorem rozpoczyna się jednak nalot. Piotr, aby się ratować musi najpierw ukryć się w schronie, a następnie w mieszkaniu niemieckiego profesora. Gdy nie ma już gdzie się podziać, z napotkaną przypadkową niemiecką kochanką gestapowca próbuje wydostać się z miasta. Uciekając razem przed nalotem zmuszeni są sobie pomagać. Rankiem po bombardowaniu, które udało mi się przetrwać, Piotr i Magda zostają rozdzieleni przez patrole SS.

</doc>
<doc id="1000379" url="https://pl.wikipedia.org/wiki?curid=1000379" title="Eudora Welty">
Eudora Welty

Eudora Welty, właśc. Eudora Alice Welty (ur. 13 kwietnia 1909 w Jackson, zm. 23 lipca 2001 tamże) – amerykańska pisarka, autorka opowiadań. Laureatka Nagrody Pulitzera.
Życiorys.
Urodziła się 13 kwietnia 1909 w Jackson, w którym spędziła większość życia. Z początku studiowała na Missisipi State College, po czym przeniosła się na Uniwersytet Wisconsin, który ukończyła w 1929. W latach 30., w czasach wielkiego kryzysu, fotografowała mieszkańców stanu Missisipi na zlecenie rządu. Na podstawie tego doświadczenia napisała później zbiór opowiadań "A Curtain of Green" (1941). Specjalizowała się w opowiadaniach; zadebiutowała w 1936 i od tego czasu regularnie publikowała kolejne, które najpierw ukazywały się w regionalnych periodykach, a później w prestiżowych magazynach „The Atlantic Monthly” i „The New Yorker”. Jej pierwsza krótka powieść, "The Robber Bridegroom" (1942), to misternie skonstruowana baśń osadzona pod koniec XIX w. "The Delta Wedding" (1946) była jej pierwszą dłuższą powieścią, a "The Optimist's Daughter" (1972) przyniosła jej Nagrodę Pulitzera. W 1980 przyznano jej Medal Wolności, a w 1986 – National Medal of Arts. W 1987 została odznaczona tytułem Kawalera Orderu Sztuki i Literatury, a w 1996 Legią Honorową. W 1992 amerykański PEN Club przyznał jej nagrodę PEN/Malamud. Zmarła 23 lipca 2001.
Głównym tematem twórczości Welty są relacje międzyludzkie, a szczególnie subiektywność postrzegania innych. Jej prace łączą humor i przenikliwe obserwacje psychologiczne z wyczuciem lokalnych dialektów. Po polsku ukazały się zbiory opowiadań "Złote jabłka" oraz "Jezioro Księżycowe: opowiadania" (wybór opowiadań ze zbioru "Złote jabłka").
Wybrane dzieła.
Eseje i krytyka.
Źródło.

</doc>
<doc id="1000382" url="https://pl.wikipedia.org/wiki?curid=1000382" title="Niegrzeczni Panowie">
Niegrzeczni Panowie

Niegrzeczni Panowie (ang. "Men Behaving Badly") - amerykański serial komediowy z lat 1996-1997. Amerykańska wersja brytyjskiego sitcomu "Niegrzeczni faceci".
Obsada.
i inni

</doc>
<doc id="1000383" url="https://pl.wikipedia.org/wiki?curid=1000383" title="Grand Prix Słowenii na Żużlu 2002">
Grand Prix Słowenii na Żużlu 2002

Wyniki Grand Prix Słowenii 2002, czwartej eliminacji Mistrzostw Świata Grand Prix w sezonie 2002.
Były to pierwsze zawody o Wielką Nagrodę Słowenii.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą: (Izak Santej i Sándor Tihanyi). W nawiasach podano numery stałe.

</doc>
<doc id="1000388" url="https://pl.wikipedia.org/wiki?curid=1000388" title="Teodor Napierała">
Teodor Napierała

Teodor Napierała (ur. 4 listopada 1945 w Grodzisku Wielkopolskim) – trener piłkarski, a w przeszłości piłkarz grający na pozycji pomocnika.
Jest wychowankiem grodziskiej Dyskobolii, w której grał do 1965 roku. Resztę swojej kariery zawodniczej spędził w poznańskim Lechu (rozegrał 237 meczów), w którym był także trenerem.

</doc>
<doc id="1000389" url="https://pl.wikipedia.org/wiki?curid=1000389" title="Gertruda z Meran">
Gertruda z Meran

Gertruda z Andechs-Meran, węg. "Merániai Gertrúd", niem. "Gertrud von Andechs-Meran" (ur. 1185, zm. 24 września 1213) – córka Bertolda IV (III) – hrabiego Bawarii i księcia Meranii (Istrii i części Dalmacji). Królowa Węgier jako pierwsza żona Andrzeja II.
Miała czterech braci i trzy siostry (w tym Agnieszkę – żonę Filipa II Augusta i św. Jadwigę – żonę Henryka I – księcia śląskiego, w 1267 kanonizowaną). Była znana ze swojej urody. Poślubiła Andrzeja II przed 1203. Miała z nim 5 dzieci:
Gertruda została zamordowana w 1213 przez kilku węgierskich szlachciców, którzy byli zazdrośni o wpływy jej kuzynów na dworze królewskim. Ze względu na sytuację polityczną Andrzej nie odważył się ukarać morderców. Dopiero syn Gertrudy – Bela IV, po wstąpieniu na tron, pomścił śmierć matki. 
Gertruda jest główną bohaterką opery Ferenca Erkela pt. "Bánk bán".

</doc>
<doc id="1000392" url="https://pl.wikipedia.org/wiki?curid=1000392" title="Martin Gray">
Martin Gray

Martin Gray, (ur. jako Mieczysław Grajewski 27 kwietnia 1922 w Warszawie, zm. 25 kwietnia 2016 w Ciney) – polsko-francuski pisarz pochodzenia żydowskiego, ocalony z Holocaustu. Był autorem książki biograficznej "Wszystkim, których kochałem", w której opisał tragiczne losy swoje i swojej rodziny podczas II wojny światowej.
Życiorys.
Jego ojciec był właścicielem fabryki rękawiczek. Jego rodzina związana była z reformowanym judaizmem, on sam nie angażował się w życie religijne. Po wybuchu wojny przesiedlony z rodziną do getta warszawskiego.
Po wojnie opuścił Armię Czerwoną i zaczął poszukiwania babci, która jako jedyna przeżyła z rodziny wojnę. Znalazł ją w 1946 w Stanach Zjednoczonych, dokąd wyemigrował. Pracował jako handlarz antyków w USA, Kanadzie i na Kubie. W 1960 przeniósł się do Francji, gdzie mieszkał przez większość życia.
W 1979 roku Gitta Sereny, w artykule opublikowanym w New Statesman, zarzuciła Grajewskiemu, że jego książka "Wszystkim, których kochałem jest plagiatem, a faktycznym autorem powieści miał być" Max Gallo.
Publikacje.
W swoich książkach Gray dokonuje rozrachunku z przeszłością. Opisuje życie w getcie, pobyt w Treblince, ucieczkę z obozu; ważna jest też relacja z walki w powstaniu w getcie oraz spotkania z ojcem i jego śmierć, którą osobiście przeżył.
Jest autorem sześciu książek wydanych w języku francuskim:
Na podstawie wspomnień został zrealizowany w 1983 film "Dla tych, których kochałem", z Michaelem Yorkiem w roli głównego bohatera.

</doc>
<doc id="1000393" url="https://pl.wikipedia.org/wiki?curid=1000393" title="Osiedle Wojska Polskiego (Nowy Sącz)">
Osiedle Wojska Polskiego (Nowy Sącz)

Osiedle Wojska Polskiego – osiedle Nowego Sącza, położone między ulicami Królowej Jadwigi, Nawojowską, Siemiradzkiego, Al.Piłsudskiego, I Brygady i rzeką Kamienica Nawojowska.
Na terenie tego osiedla znajduje się m.in. Szkoła Podstawowa nr 21 im. Jana Pawła II.
Kiedyś było to rolnicze przedmieście Dębina z browarem miejskim (stąd ulica Browarna). Po 1902 roku pod nazwą Biały Klasztor od powstałego tutaj klasztoru sióstr Niepokalanek. Osiedle bloków mieszkaniowych powstało w latach 1984-1992.

</doc>
<doc id="1000395" url="https://pl.wikipedia.org/wiki?curid=1000395" title="Niemiecki kuc wierzchowy">
Niemiecki kuc wierzchowy

Niemiecki kuc wierzchowy (niem. "Deutsches Reitpony", "DRP") – rasa konia domowego z grupy kuców.
Historia, pochodzenie.
Rasa została wyhodowana w Niemczech w latach 20. XX wieku.
Budowa, pokrój, eksterier.
Kuc proporcjami przypominający dużego konia gorącokrwistego. Wysokość od 130 do 148 cm. Dopuszcza się wszystkie rodzaje umaszczenia (rzadko spotykane srokate).
Użytkowość.
Kuc ma zdolności do skoków przez przeszkody, stosowany jest do rajdów długodystansowych.

</doc>
<doc id="1000398" url="https://pl.wikipedia.org/wiki?curid=1000398" title="Sławomir Bittner">
Sławomir Bittner

Sławomir Maciej Bittner ps. "Maciek", "Kajman Wojak" (ur. 21 lipca 1923 w Warszawie, zm. prawdopodobnie w lutym 1944 tamże) – podporucznik AK, podharcmistrz, pierwszy dowódca 1 kompanii „Felek” Batalionu „Zośka”.
Życiorys.
Urodził się w Warszawie jako syn Ludwika Bittnera, generała WP, i Anieli Haliny Rychłowskiej. Używał tylko drugiego imienia. Oficer rezerwy piechoty Wojska Polskiego.
Uczył się w gimnazjum we Lwowie, a od lata 1939 w I klasie licealnej Państwowego Gimnazjum im. Stefana Batorego w Warszawie. Należał do 23 Warszawskiej Drużyny Harcerzy im. Bolesława Chrobrego (nazywanej od koloru chust „Pomarańczarnią”).
Uczestniczył w kampanii wrześniowej 1939. Świadectwo dojrzałości uzyskał już na tajnych kompletach gimnazjum im. Stefana Batorego w 1942. W konspiracji członek ZWZ. Od maja do sierpnia 1942 żołnierz jednego z patroli dywersyjnych IV odcinka „Wachlarza”. Od początku 1943 instruktor minerski w Grupach Szturmowych Szarych Szeregów.
W marcu 1943 był przybocznym komendanta grupy hufców, a od maja 1943 adiutantem ppor. Ryszarda Białousa „Jerzego”, dowódcy Oddziału Specjalnego „Jerzy” (przekształconego później w batalion Zośka).
Po śmierci Feliksa Pendelskiego „Felka” 6 czerwca 1943 został dowódcą plutonu „Centrum”. Z chwilą utworzenia batalionu „Zośka” został dowódcą 1. kompanii „Felek” pod pseud. „Maciek”. Był jednym z najaktywniejszych żołnierzy warszawskich Grup Szturmowych.
Uczestnik wielu akcji bojowych, m.in.:
Po ukończeniu tzw. Szkoły za Lasem mianowany 15 sierpnia 1943 podharcmistrzem (pseudonim instruktorski „Kajman Wojak”), a po ukończeniu Szkoły Podchorążych Rezerwy Piechoty „Agricola” – podchorążym.
W listopadzie 1943 został awansowany na stopień podporucznika rezerwy piechoty. Aresztowany 18 lutego 1944 po wyjściu z lokalu konspiracyjnego pod adresem al. Niepodległości 165, po czym zaginął. Podejrzewa się, że został rozstrzelany w kilka dni po aresztowaniu w ruinach getta warszawskiego.
Rozkazem dowódcy batalionu „Zośka”, por. Ryszarda Białousa „Jerzego”, z 6 czerwca 1944 na jego cześć przyjęto dla 1. kompanii kryptonim „Maciek”.

</doc>
<doc id="1000400" url="https://pl.wikipedia.org/wiki?curid=1000400" title="Solidarność Francuska">
Solidarność Francuska

Solidarność Francuska (fr. Solidarité Française) – francuskie ugrupowanie skrajnie prawicowe, istniejące w latach 30.
Ugrupowanie zostało założone w 1933 r. przez François Coty’ego, przemysłowca z branży perfumeryjnej. Po śmierci F. Coty’ego w 1934 inspirowane było ruchem niemieckimich narodowych socjalistów (NSDAP). Na jego czele stał mjr Jean Renaud. W 1932 r. liczyło ok. 180 tys. członków, w tym ok. 80 tys. w Paryżu. Nosili oni czarne spodnie, bluzy i berety. Używali hasła "Francja dla Francuzów". Solidarité Française prowadziło współpracę z innymi skrajnie prawicowymi ugrupowaniami, jak Action Française, czy Jeunesse Patriotes. Brało udział w wielkich demonstracjach prawicowych 6 lutego 1934 r. w Paryżu (kryzys 6 lutego 1934). Po śmierci F. Coty’ego w tym roku Solidarité Française została włączona w skład Parti Franciste. W czerwcu 1936 r. zostało rozwiązane przez rząd Frontu Ludowego Léona Bluma. Większość członków wstąpiła do faszystowskiej Francuskiej Partii Ludowej (PPF).

</doc>
<doc id="1000404" url="https://pl.wikipedia.org/wiki?curid=1000404" title="Kliważ">
Kliważ

Kliważ – gęste (do kilku cm) spękania seryjne skał o uporządkowaniu kierunkowym, występujące w zespołach.
Często spękania kliważowe nie są widoczne makroskopowo, tylko pod mikroskopem. Można wyróżnić ciągły, krenulacyjny, ołówkowy (pręcikowy), osiowy, spękaniowy.

</doc>
<doc id="1000405" url="https://pl.wikipedia.org/wiki?curid=1000405" title="Teatr Stary w Lublinie">
Teatr Stary w Lublinie

Teatr Stary w Lublinie – teatr impresaryjny w Lublinie otwarty w 1822. Początkowo mieściły się w nim lubelska scena dramatyczna i operowa, a w XX wieku także kino.
Informacje ogólne.
Teatr Stary w Lublinie jest najstarszym po Starym Teatrze im. Heleny Modrzejewskiej w Krakowie zachowanym teatrem w Polsce. XIX-wieczny obiekt znajduje się w granicach lubelskiego Starego Miasta, został wystawiony w stylu klasycystycznym z dekoracją w postaci ślepych arkad i prostokątnych płycin oraz dekoracjami sztukateryjnymi od ul. Jezuickiej, na fasadzie umieszczono płaskorzeźby masek i gryfów.
Oryginalnie budynek był podzielony na cztery piętra: parter, krzesła na I piętrze, balkon i galerię. Scenę oświetlano przy pomocy oświetlenia olejowego, później naftowego. W wyniku przebudowy z lat 2007–2012 budynek uzyskał dwie dodatkowe kondygnacje podziemne mieszczące magazyny oraz zaplecze sanitarne (pierwotnie teatr nie był podpiwniczony). W teatrze zachowano pierwotny układ foyer – widownia – scena – zascenie. Po przebudowie Teatr ma 165 miejsc siedzących.
W obecnym kształcie Teatr Stary jest miejscem różnorodnych wydarzeń kulturalnych. Zaplanowane są zarówno spektakle teatralne, jak i koncerty, ale także spotkania, debaty oraz zajęcia edukacyjne dla dzieci. Placówka ma charakter interdyscyplinarny, konfrontujący, dynamiczny i edukacyjny.
Historia.
Teatr Stary w Lublinie został wystawiony 5 lipca w 1822 roku w miejscu zrujnowanych szesnastowiecznych kamienic, na tyłach kamienicy Łukasza Rodakiewicza według jego projektu. Pierwsze przedstawienie odbyło się 20 października 1822. Pomimo że budynek był ciasny, niewygodny i prymitywnie urządzony, służył miastu jako budynek teatru zimowego do 1886. Od końca XIX w., po wzniesieniu nowego i znacznie większego Teatru im. Juliusza Osterwy, w staromiejskim obiekcie występowały głównie wędrowne trupy teatralne i artyści cyrkowi.
W 1907 powstało tam kino noszące nazwę "Théâtre Optique Parisien", a obiekt funkcjonował jako kinoteatr. W latach międzywojennych często gościły w teatrze żydowskie zespoły teatralne. W późniejszych latach kino nosiło nazwę "Rialto", a później "Staromiejskie", zaś ostatni seans kinowy odbył się w 1981. Później budynek, w którym kilka razy wybuchały pożary (między innymi w 1993), stawał się coraz bardziej zaniedbany. W 1994 Fundacja Galeria na Prowincji odkupiła teatr za 100 zł, obiecując wyremontowanie go w ciągu dwóch lat. Nie dotrzymała słowa, a budynek obracał się w ruinę.
W 2000 i 2003 konserwator zabytków zwrócił się do władz o wywłaszczenie fundacji, ale prezydent Andrzej Pruszkowski odmawiał, twierdząc między innymi, że naraziłoby to miasto na wypłatę odszkodowania. W styczniu 2005 prokuratura oskarżyła prezesów fundacji o spowodowanie możliwości zawalenia się budynku i zaniechania prac remontowych. Dopiero perspektywa wyroku spowodowała, że Skarb Państwa odzyskał zabytek. W 2007 zabytek przejęło miasto.
Na skutek postępującej degradacji budynek został wpisany na listę 100 Najbardziej Zagrożonych Obiektów Światowej Straży Zabytków, programu Światowego Funduszu Zabytków (WMF). W takim stanie obiekt wiele lat czekał na renowację, a prace remontowe zaczęły się w 2007. Remont teatru kosztował ponad 26 mln zł; 20 mln zł dofinansowania na ten cel miasto Lublin otrzymało z unijnego programu Infrastruktura i Środowisko. W grudniu 2010 ogłoszono konkurs na dyrektora Teatru Starego, od którego wymagano m.in. koncepcji na funkcjonowanie w roku 2016 (Lublin ubiegał się o noszenie tytułu Europejskiej Stolicy Kultury). Dyrektorem została związana m.in. z Urzędem Miasta, TVP Kultura i Polskim Instytutem Sztuki Filmowej Karolina Rozwód.
16 lutego 2012 ogłoszono dzień otwarty i zaprezentowano odrestaurowane wnętrze Teatru Starego. Pierwszy po remoncie spektakl odbył się 11 marca 2012, a na widowni zasiadł między innymi Prezydent Rzeczypospolitej Polskiej Bronisław Komorowski. Działalność artystyczna Teatru Starego została zainaugurowana koncertem gitarzysty flamenco José Fernándeza Torresa z zespołem. Koncert pod tytułem „Luz de Guia" był transmitowany przez TVP Kultura oraz na telebimie na placu po Farze w Lublinie, a całe wydarzenie poprowadziła Grażyna Torbicka.

</doc>
<doc id="1000411" url="https://pl.wikipedia.org/wiki?curid=1000411" title="Klinometr">
Klinometr

Klinometr (spadkomierz) – przyrząd do mierzenia kątów pionowych warstw skalnych i innych powierzchni, a także struktur geologicznych. Jest wbudowany w kompas geologiczny (jako klinometr wahadłowy i/lub płytkowy). Stosowany w terenowych pracach geologicznych.

</doc>
<doc id="1000412" url="https://pl.wikipedia.org/wiki?curid=1000412" title="Gabrielle">
Gabrielle

Gabrielle, właśc. Louise Gabrielle Bobb (ur. 16 lipca 1969 w Londynie) – brytyjska wokalistka.
Życiorys.
Karierę zaczynała śpiewając w londyńskich klubach West Endu. Wielkim przełomem okazało się nagranie dema "Dreams", opartego na samplach z piosenki "Fast Car" Tracy Chapman. Piosenka trafiła do wydawnictwa płytowego Go! Beat i została ponownie nagrana (już bez sampli z "Fast Car"). Stała się wielkim hitem i przez trzy tygodnie nie opuszczała szczytów brytyjskich list przebojów.
Debiutancki longplay wokalistki "Find Your Way", który ukazał się w 1993, znalazł ponad milion nabywców i utorował drogę drugiemu album – "Gabrielle" (1996), wyprodukowanym przez Boilerhouse Boys. W ciągu tych trzech lat wokalistka wydała dziewięć singli, z czego pięć nalazło się w UK Top 10, jednocześnie ugruntowała swoją pozycję jako gwiazda muzyki soul, silnie związana z najlepszą tradycją w stylu Marvina Gaye'a, Barry'ego White'a lub Bobby'ego Womacka, a jednocześnie otwarta na współczesne brzmienia. W roku 2000 Gabrielle zaprezentowała trzeci album "Rise". Tytułowy utwór zawierał sample z legendarnej piosenki Boba Dylana "Knockin' On Heaven's Door". Rok później ukazał się album "Dreams Can Come True: Greatest Hits Vol. 1", na którym znajdują się wszystkie największe przeboje piosenkarki – album stanowi wiązankę przebojów muzyki pop. W czerwcu 2004 roku ukazał się kolejny album zatytułowany "Play to Win". Gabrielle odeszła nieco od muzyki soulowej na rzecz popu i odrobiny country. Produkcję wokalistka powierzyła ponownie dwóm tandemom: Stannard &amp; Gallagher z Dublina i Jonathon Shorten z Londynu. Ona sama jest współautorką wszystkich utworów. Jej piosenka "Out of Reach" stała się głównym motywem muzycznym ścieżki dźwiękowej do filmu "Dziennik Bridget Jones".
Śpiewała osobiście z Nelsonem Mandelą.

</doc>
<doc id="1000419" url="https://pl.wikipedia.org/wiki?curid=1000419" title="Basen Arkony">
Basen Arkony

Basen Arkony - zachodni akwen centralnego Morza Bałtyckiego. Na zachodzie ograniczają go wschodnie wyspy Danii (Zelandia, Møn, Falster), na północy południowa Szwecja, na wschodzie wyspa Bornholm a na południu Zatoka Pomorska i wybrzeże niemieckie, którego wyeksponowaną częścią jest wyspa Rugia. Jej najbardziej wysunięty na północ przylądek to Arkona, od którego wywodzi się nazwa basenu.

</doc>
<doc id="1000420" url="https://pl.wikipedia.org/wiki?curid=1000420" title="Dom bez okien">
Dom bez okien

Dom bez okien – polski film fabularny z 1962 roku w reżyserii Stanisława Jędryki, debiut tego reżysera. Tematyką filmu jest świat cyrkowców.

</doc>
<doc id="1000421" url="https://pl.wikipedia.org/wiki?curid=1000421" title="David Letterman">
David Letterman

David Michael Letterman (ur. 12 kwietnia 1947 w Indianapolis) – amerykański prezenter telewizyjny, gospodarz talk show, komik, producent telewizyjny.
Życiorys.
Sukcesy odniósł prowadząc w NBC program "Late Night with David Letterman". Od 1993 do 2015 roku prowadził "Late Show with David Letterman" na kanale CBS. Jego styl jest ironiczny, często absurdalnie komediowy. 
Od 2017 roku na platformie Netflix prowadzi show "Mojego następnego gościa nie trzeba nikomu przedstawiać", którego formułę stanowi blisko godzinna rozmowa z pojedynczym gościem. W pierwszym odcinku wystąpił były prezydent USA Barack Obama.
Letterman jest również producentem telewizyjnym i filmowym. Najpopularniejszym dziełem jego wytwórni, Worldwide Pants, jest serial "Wszyscy kochają Raymonda".
W 1995 roku prowadził ceremonię rozdania Oscarów.
Znany ze swoich potyczek słownych z Cher, Shirley MacLaine, Madonną.

</doc>
<doc id="1000424" url="https://pl.wikipedia.org/wiki?curid=1000424" title="Hrabstwo Schuyler (Illinois)">
Hrabstwo Schuyler (Illinois)

Hrabstwo Schuyler – hrabstwo w USA, w stanie Illinois, z liczbą ludności wynoszącą 7544, według spisu z 2000 roku. Siedzibą administracji hrabstwa jest Rushville.
Geografia.
Według spisu hrabstwo zajmuje powierzchnię 1143 km², z czego 1133 km² stanowią lądy, a 11 km² (0,92%) wody.
Historia.
Hrabstwo Schuyler powstało w 1825 roku z terenów dwóch hrabstw: Pike i Fulton. Swoją nazwę obrało na cześć Philipa Schuylera, generała Armii Kontynentalnej, członka Kongresu Kontynentalnego i senatora z Nowego Jorku.
Demografia.
Według spisu z 2000 roku hrabstwo zamieszkuje 7189 osób, które tworzą 2975 gospodarstw domowych oraz 2070 rodzin. Gęstość zaludnienia wynosi 6 osób/km2. Na terenie hrabstwa jest 3304 budynków mieszkalnych o częstości występowania wynoszącej 3 budynków/km2. Hrabstwo zamieszkuje 98,80% ludności białej, 0,22% ludności czarnej, 0,15% rdzennych mieszkańców Ameryki, 0,11% Azjatów, 0,01% mieszkańców Pacyfiku, 0,21% ludności innej rasy oraz 0,49% ludności wywodzącej się z dwóch lub więcej ras, 0,54% ludności to Hiszpanie, Latynosi lub inni.
W hrabstwie znajduje się 2975 gospodarstw domowych, w których 28,70% stanowią dzieci poniżej 18. roku życia mieszkający z rodzicami, 59,70% małżeństwa mieszkające wspólnie, 7,10% stanowią samotne matki oraz 30,40% to osoby nie posiadające rodziny. 27,30% wszystkich gospodarstw domowych składa się z jednej osoby oraz 13,70% żyje samotnie i ma powyżej 65. roku życia. Średnia wielkość gospodarstwa domowego wynosi 2,38 osoby, a rodziny 2,87 osoby.
Przedział wiekowy populacji hrabstwa kształtuje się następująco: 23,10% osób poniżej 18. roku życia, 7,10% pomiędzy 18. a 24. rokiem życia, 26,30% pomiędzy 25. a 44. rokiem życia, 24,20% pomiędzy 45. a 64. rokiem życia oraz 19,30% osób powyżej 65. roku życia. Średni wiek populacji wynosi 41 lat. Na każde 100 kobiet przypada 98,40 mężczyzn. Na każde 100 kobiet powyżej 18. roku życia przypada 95,60 mężczyzn.
Średni dochód dla gospodarstwa domowego wynosi 35 233 USD, a dla rodziny 41 489 dolarów. Mężczyźni osiągają średni dochód w wysokości 29 253 dolarów, a kobiety 21 235 dolarów. Średni dochód na osobę w hrabstwie wynosi 17 158 dolarów. Około 6,80% rodzin oraz 10,10% ludności żyje poniżej minimum socjalnego, z tego 11,70% poniżej 18. roku życia oraz 13,40% powyżej 65. roku życia.

</doc>
<doc id="1000425" url="https://pl.wikipedia.org/wiki?curid=1000425" title="Ułus ałłaichowski">
Ułus ałłaichowski

Ułus ałłaichowski (ros. "Аллаиховский улус", jakuc. "Аллайыаха улууhа") – ułus (jednostka podziału administracyjnego w rosyjskiej Jakucji, odpowiadająca rejonowi w innych częściach Rosji) w północnej części położonej na Syberii autonomicznej rosyjskiej republiki Jakucji.
Ułus ma powierzchnię ok. 107,4 tys. km². Z powodu subpolarnego klimatu obszar ten zamieszkuje niewielu mieszkańców. W 2007 r. w ułusie żyło 3421 osób, zamieszkujących w 9 osadach. Liczba mieszkańców ułusu szybko spada – w ciągu 12 lat o ponad 1/3; w 1995 r. na terenie rejonu żyło ok. 5,2 tys. ludzi. Gęstość zaludnienia w ułusie wynosi 0,03 os./km².
Ośrodkiem administracyjnym ułusu jest osiedle typu miejskiego Czokurdach, które, podobnie jak cały ułus, szybko się wyludnia. W 2002 r. liczyło ono tylko 2591 mieszkańców, gdy jeszcze w 1989 r. – 3845.
Na ternie ułusu znajduje się Park Narodowy „Kytałyk”.

</doc>
<doc id="1000426" url="https://pl.wikipedia.org/wiki?curid=1000426" title="Guantánamo (ujednoznacznienie)">
Guantánamo (ujednoznacznienie)



</doc>
<doc id="1000428" url="https://pl.wikipedia.org/wiki?curid=1000428" title="Casus">
Casus



</doc>
<doc id="1000431" url="https://pl.wikipedia.org/wiki?curid=1000431" title="Młyn Krauzego">
Młyn Krauzego

Młyn Krauzego – pierwszy młyn w Lublinie, powstały w 1881 roku. Jego historia sięga roku 1532, kiedy Zygmunt Stary nadał przywilej na budowę królewskiej papierni.
Młyn (papiernia) wybudowany został w pobliżu Traktu Litewskiego, nieopodal karczmy „Budzyń”. Właścicielem zakładu był Jan Fajfer. Na papierze lubelskim widniał herb Lewart, należący do rodu Firlejów. Papiernia istniała do wojen kozackich, w ich wyniku została doszczętnie zniszczona. W XIX wieku budynki wykupili Adolf i Henryk Krauze i założyli tu pierwszy w Lublinie młyn mączny.

</doc>
<doc id="1000435" url="https://pl.wikipedia.org/wiki?curid=1000435" title="Spider Loc">
Spider Loc

Spider Loc, właśc. Curtis Norvell Williams (ur. 14 lutego 1979 w Compton) – amerykański raper, członek G-Unit Records. W młodzieńczych latach mieszkał z ojcem, wtedy to przyłączył się do East Coast Crips Gang. Współpracował z artystami takimi jak np. Too $hort czy Ice Cube.
Kariera.
Przygodę z rapem rozpoczął w 1997 roku, na początku został odkryty przez Suge'a Knighta, który był właścicielem Death Row Records. Jednak Spider sześciokrotnie odmówił podpisania kontraktów płytowych i opuścił wytwórnię. W 2004 roku poznał Young Bucka, a potem na planie jednego z klipów samego 50 Centa. Cztery miesiące później podpisał kontrakt płytowy z G-Unit Records. W późniejszym okresie raper założył swoją własną wytwórnię płytową pod nazwą G-Unit West.
Był w konflikcie z Yukmouthem, Game'em, Lil Wayne'em i Snoop Doggiem.

</doc>
<doc id="1000436" url="https://pl.wikipedia.org/wiki?curid=1000436" title="Młyn Kraussego">
Młyn Kraussego



</doc>
<doc id="1000437" url="https://pl.wikipedia.org/wiki?curid=1000437" title="Karzeł Małej Niedźwiedzicy">
Karzeł Małej Niedźwiedzicy

,&lt;/math&gt; gdzie formula_1 – wymiar rzeczywisty obiektu, formula_2 – jego odległość, formula_3 – wymiar kątowy. Za odległość przyjęto 200 tysięcy lat świetlnych.&lt;/ref&gt;
 |jas_abs = 
 |masa = 
 |satelity = 
 |alt_ozn = UGC 9749, UMi Dwarf, CGCG 318-018,CGCG 319-001, CGCG 1508.2+6723,DDO 199, EQ 1508+674, KIG 0663,LEDA 54074, [M98j] 104 NED22,MCG +11-18-030, PGC 054074,[RC2] A1508+67, UZC J150910.2+671252,[VDD93] 204, Z 1508.2+6723, Z 318 – 18,Z 319 – 1
Karzeł Małej Niedźwiedzicy (UGC 9749, ang. "Ursa Minor Dwarf", w skrócie "UMi Dwarf") – karłowata galaktyka sferoidalna w gwiazdozbiorze Małej Niedźwiedzicy. Jest jedną z małych galaktyk satelitarnych Drogi Mlecznej.
UGC 9749 odkrył w 1954 roku pracujący w Lowell Observatory astronom Albert Wilson na zdjęciach wykonanych na początku 1954 w ramach programu Palomar Observatory Sky Survey (POSS). Oprócz niej Wilson odnalazł również karłowatą galaktykę UGC 10822 należącą do konstelacji Smoka.
Galaktyka znajduje się w odległości około 200 (±30) tys. lat świetlnych od Ziemi i zbliża się z prędkością około 247 (±1) km/s.
UGC 9749 zawiera gwiazdy starej populacji. Prawdopodobnie procesy gwiazdotwórcze nie zachodzą w niej lub są bardzo rzadkie. W 2007 w świetle jednej z gwiazd galaktyki, COS82, odkryto linie widmowe toru. Był to pierwszy przypadek odkrycia tego pierwiastka poza Drogą Mleczną.

</doc>
<doc id="1000438" url="https://pl.wikipedia.org/wiki?curid=1000438" title="Ułus gorny">
Ułus gorny

Ułus gorny (ros. "Горный улус", jakuc. "Горнaй улууhа") – ułus w położonej na Syberii autonomicznej rosyjskiej republiki Jakucji.
Ułus gorny leży w środkowej Jakucji i ma powierzchnię ok. 45,6 tys. km². W 2002 na jego obszarze żyło 11 422 osób. Gęstość zaludnienia w ułusie wynosi 0,25 os./km².
Ośrodkiem administracyjnym tego ułusu jest wieś Bierdigiestiach, licząca w 2002 ok. 6,1 tys. mieszkańców. Oprócz tej osady na terenie ułusu znajduje się 18 innych wsi.

</doc>
<doc id="1000439" url="https://pl.wikipedia.org/wiki?curid=1000439" title="Niebieska Przełęcz">
Niebieska Przełęcz

Niebieska Przełęcz (, , ) – położona na wysokości 2230 m (lub według innych źródeł 2225 m) wąska przełączka we wschodniej grani Świnicy w polskich Tatrach Wysokich, znajdująca się pomiędzy Niebieską Turnią (2258 m) na zachodzie a Zawratową Turnią (2247 m) na wschodzie. Stoki południowe spod przełęczy opadają do Dolinki pod Kołem w Dolinie Pięciu Stawów Polskich, sporo poniżej przełęczy prowadzi nimi czerwony szlak turystyczny z Kasprowego Wierchu na Zawrat. Stoki północne spod przełęczy opadają urwiskami do Mylnej Kotlinki w Dolinie Zielonej Gąsienicowej.
Najłatwiej jest osiągalna z Zawratu przez Zawratową Turnię – droga zajmuje 30 min. Na Niebieską Przełęcz nie prowadzi żaden szlak turystyczny, jest ona więc dostępna jedynie dla taterników, czasami zjeżdżają z niej narciarze (zjazd bardzo trudny, 4 stopień trudności).
Pierwsze wejścia:
Podobnie jak w przypadku pozostałych pobliskich obiektów nazwa pochodzi nie od barwy niebieskiej, ale od góralskiego nazwiska Niebies.

</doc>
<doc id="1000455" url="https://pl.wikipedia.org/wiki?curid=1000455" title="Guantánamo (prowincja)">
Guantánamo (prowincja)

Guantánamo – najdalej na wschód położona prowincja Kuby. Jej stolicą jest Guantánamo. 
Najsłynniejszym obiektem znajdującym się na terenie prowincji jest amerykańska baza wojskowa. 
Tworząca się przez wieki mieszanka etniczna przesądza o odmiennym od innych charakterze prowincji. Z początku zamieszkana przez osadników z Katalonii, potem również przez Szkotów i Irlandczyków w końcu zasiedlona również przez Francuzów z Haiti. 
Północ prowincji jest jednym z najwilgotniejszych regionów kraju. Porastają ją lasy deszczowe. Południe należy do najbardziej upalnych i suchych.
Prowincja dzieli się na dziesięć gmin:

</doc>
<doc id="1000458" url="https://pl.wikipedia.org/wiki?curid=1000458" title="Salvador (ujednoznacznienie)">
Salvador (ujednoznacznienie)



</doc>
<doc id="1000459" url="https://pl.wikipedia.org/wiki?curid=1000459" title="Grand Prix Szwecji na Żużlu 2002">
Grand Prix Szwecji na Żużlu 2002

Wyniki Grand Prix Szwecji 2002, piątej eliminacji Mistrzostw Świata Grand Prix w sezonie 2002.
Były to ósme zawody o Wielką Nagrodę Szwecji, a drugie w Sztokholmie.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Peter Karlsson i Freddie Eriksson). Kontuzjowanego Scotta Nichollsa zastąpił drugi zawodnik kwalifikowanej rezerwy Piotr Protasiewicz (pierwszy rezerwowy Peter Karlsson wcześniej otrzymał dziką kartę). W nawiasach podano numery stałe.

</doc>
<doc id="1000460" url="https://pl.wikipedia.org/wiki?curid=1000460" title="Jan Udo Holey">
Jan Udo Holey



</doc>
<doc id="1000463" url="https://pl.wikipedia.org/wiki?curid=1000463" title="Werner Karl Heisenberg">
Werner Karl Heisenberg



</doc>
<doc id="1000466" url="https://pl.wikipedia.org/wiki?curid=1000466" title="Jennifer Tisdale">
Jennifer Tisdale

Jennifer Kelly Tisdale (ur. 18 września 1981 w Neptune, New Jersey) – amerykańska aktorka, modelka, tancerka i piosenkarka. Jest siostrą Ashley Tisdale. 13 lutego 2010 roku urodziła córkę Mikaylę.

</doc>
<doc id="1000467" url="https://pl.wikipedia.org/wiki?curid=1000467" title="Bad Berneck im Fichtelgebirge">
Bad Berneck im Fichtelgebirge

Bad Berneck im Fichtelgebirge, Bad Berneck i.Fichtelgebirge – miasto uzdrowiskowe w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Bayreuth. Leży nad rzeką Biały Men, przy autostradzie A9, drodze B2, B303 i linii kolejowej Monachium – Drezno. Położone jest ok. 15 km na północ od Bayreuth, 78 km na północny wschód od Norymbergi i ok. 33 km na południowy zachód od Hof. 
1 stycznia 2019 do miasta przyłączono teren o powierzchni 4,69 km2 pochodzący ze zlikwidowanego obszaru wolnego administracyjnie Goldkronacher Forst.
Dzielnice.
W skład miasta wchodzą następujące dzielnice: 

</doc>
<doc id="1000468" url="https://pl.wikipedia.org/wiki?curid=1000468" title="Charles Fairbanks">
Charles Fairbanks



</doc>
<doc id="1000469" url="https://pl.wikipedia.org/wiki?curid=1000469" title="Wykres Smitha">
Wykres Smitha

Wykres Smitha – zaproponowany przez Philipa H. Smitha wykres impedancji we współrzędnych biegunowych. Każdy punkt wykresu Smitha odpowiada określonej liczbie zespolonej interpretowanej fizycznie jako impedancja.
Jest to w istocie kołowy diagram powstający w wyniku homograficznego przekształcenia siatki prostych wzajemnie prostopadłych (lub inaczej: równoległych do osi rzeczywistej i równoległych do osi urojonej) na płaszczyźnie zespolonej Z w układ wzajemnie ortogonalnych okręgów na płaszczyźnie zespolonej W.
Wykres Smitha jest dogodnym narzędziem do analizy własności transformacyjnych dowolnej linii długiej, a w szczególności do obliczania jej impedancji wejściowej w dowolnym punkcie przy określonej impedancji końcowej (i dopasowanym generatorze na początku linii). Z tego powodu jest on swego rodzaju graficzną reprezentacją (nomogramem) zależności na impedancję wejściową bezstratnej linii długiej:
gdzie:
Okręgi styczne do obwodu wykresu nazywane są okręgami stałej rezystancji, zaś ortogonalne do nich okręgami stałej reaktancji.
Okręgi współśrodkowe (zwykle nie zaznaczane na wykresie) są interpretowane jako okręgi stałego modułu współczynnika odbicia. Zaznaczoną na wykresie impedancję końcową (lub początkową) linii można przetransformować (czyli przenieść po okręgu stałego modułu współczynnika odbicia formula_8) w dowolny punkt linii długiej odległy o formula_5 od impedancji końcowej (lub punktu o danej impedancji wejściowej) w stronę generatora lub obciążenia. Wystarczy w tym celu pamiętać, że pełny obrót po kole stałego formula_8 odpowiada odległości formula_5 równej połowie długości fali. Ruch zgodny ze wskazówkami zegara odpowiada przemieszczaniu się w stronę generatora.
Aby skorzystać z wykresu Smitha często konieczne jest przeprowadzenie normalizacji liczby zespolonej. W przypadku rozważań impedancyjnych, normalizacji dokonuje się dzieląc daną impedancję przez impedancję charakterystyczną linii. Impedancję znormalizowaną można następnie nanieść na wykres – znajduje się ona w miejscu przecięcia się odpowiedniego koła stałej rezystancji z odpowiednim kołem stałej reaktancji (np. impedancja formula_12 znajdzie się na przecięciu koła stałej rezystancji formula_13 z kołem stałej reaktancji formula_14).
Do najprostszych operacji, które można wykonać na wykresie Smitha jest odwracanie liczb zespolonych. Dwie dowolne liczby zespolone położone symetrycznie względem środka wykresu Smitha są swoimi odwrotnościami.
Po dokonaniu wybranej operacji na znormalizowanym wykresie Smitha (np. odczytaniu impedancji wejściowej linii w miejscu odległym o x długości fali (formula_15 – dowolna liczba rzeczywista)) w celu ustalenia jej faktycznej wartości należy dokonać renormalizacji, tj. operacji odwrotnej do normalizacji.

</doc>
<doc id="1000470" url="https://pl.wikipedia.org/wiki?curid=1000470" title="Ivan Rakitić">
Ivan Rakitić

Ivan Rakitić (ur. 10 marca 1988 w Rheinfelden) – chorwacki piłkarz, występujący na pozycji pomocnika w hiszpańskim klubie Sevilla FC. Wicemistrz Świata 2018. Uczestnik Mistrzostw Europy 2008, 2012, 2016, Mistrzostw Świata 2014 i 2018. Zdobywca Ligi Mistrzów UEFA z FC Barceloną w sezonie 2014/2015.
Kariera klubowa.
FC Basel.
Pierwszym piłkarskim klubem młodego pomocnika był mały zespół o nazwie FC Möhlin-Ryburg. W wieku 14 lat trafił do szkółki piłkarskiej FC Basel i rozpoczął treningi w drużynie U-15. Z czasem trafił do wyższych roczników, a w 2005 roku włączono go do kadry pierwszego zespołu. 29 września zadebiutował w jego barwach w wygranym 1:0 meczu Pucharu UEFA z NK Široki Brijeg. Natomiast 15 kwietnia 2006 zaliczył swój pierwszy występ w Swiss Super League – Basel wygrało 5:1 na wyjeździe z Neuchâtel Xamax. Był to wówczas jego jedyny mecz w tamtym sezonie, a drużyna z Bazylei wywalczyła wicemistrzostwo Szwajcarii. W sezonie 2006/2007 Rakitić był już graczem pierwszej jedenastki FCB. Wystąpił w fazie grupowej Pucharu UEFA, a w lidze stał się odkryciem. Zdobył aż 11 goli w 33 meczach stając się tym samym po Mladenie Petriciu najskuteczniejszym graczem zespołu. W lidze po raz drugi wywalczył wicemistrzostwo. Zawodnik posiada także obywatelstwo szwajcarskie. Rodzice Rakiticia pochodzą z Chorwacji. Ivan natomiast urodził się już w Szwajcarii, dokąd państwo Rakiticiowie wyemigrowali w latach 80. Ma dwoje rodzeństwa - młodszą siostrę i brata, który również grał w piłkę nożną, jednakże doznał kontuzji która uniemożliwiała mu dalszą grę. Rakitić ma tatuaż z jego imieniem na prawej ręce.
FC Schalke 04.
22 czerwca 2007 Rakitić podpisał 4-letni kontrakt z wicemistrzem Bundesligi FC Schalke 04. Trener zespołu Mirko Slomka ściągnął go za 5 milionów euro jako następcę Brazylijczyka Lincolna, który odszedł do Galatasaray SK. Sam Rakitić otrzymał po nim koszulkę z numerem 10. Sprawił, że FC Schalke 04 debiutowało 21 lipca 2007 roku w Pucharze Ligi Niemieckiej. Grał w spotkaniu przeciwko Karlsruher SC a także pojawił się w pozostałych dwóch meczach turnieju, przeciwko 1. FC Nürnberg i Bayern Monachium, gdzie FC Schalke 04 wywalczyło drugie miejsce. 5 sierpnia tego samego roku Rakitić strzelił swojego pierwszego gola dla FC Schalke 04 i tym sposobem wygrali z Eintrachtem Trewir w pierwszej rundzie o puchar.
10 sierpnia 2007 Bundesliga otworzyła mecz między obrońcami tytułu mistrzowskiego VfB Stuttgart a FC Schalke 04, wtedy na ostatnie 20 minut Rakitić wszedł na boisko jako rezerwowy i zdobył gola co dało wynik 2:2. 15 września tego samego roku strzelił jedynego gola dla FC Schalke 04 ostatecznie remisując 1:1 pomiędzy Bayern Monachium. Trzy dni później odbył swój pierwszy mecz w Lidze Mistrzów, gdzie FC Schalke 04 pokonało Valencia CF 1:0. Żeby wystąpić w Lidze mistrzów, począł starania wykazując się silną i bardzo imponującą rolą pomocnika, w fazie grupowej FC Schalke 04 przeciwko Chelsea F.C. W drugiej fazie pomógł swojej drużynie dostać się do ćwierćfinałów. Jednakże, musiał opuścić oba ćwierćfinałowe mecze z powodu kontuzji odniesionej na treningu, która uniemożliwiała mu grę na jeden miesiąc. Gdy powrócił do gry, po doznanym urazie w meczu FC Schalke 04 z VfL Bochum strzelił bramkę, mecz zakończył się wygraną 3 - 0, która zapewniła klubowi trzecie miejsce w sezonie. Swoją świetną formę przedstawił również na własnym boisku, w ostatnim meczu sezonu asystując Mladenowi Krstajiciowi, co było jedyną bramką meczu.
Ukończył swój pierwszy sezon Bundesligi z 3 golami, 10 asystami i 29 występami.
Pierwszy pobyt w Sevilli FC.
28 stycznia 2011 Ivan Rakitić podpisał 4,5-letni kontrakt z hiszpańską Sevillą. Kosztował 2,5 miliona euro.
FC Barcelona.
16 czerwca 2014 Rakitić trafił do FC Barcelony, z którą podpisał pięcioletni kontrakt. Już w pierwszym sezonie w nowym klubie Ivan stał się kluczowym zawodnikiem dla trenera Luisa Enrique. Drużyna zdobyła wtedy tryplet, a sam zawodnik zdobył gola wrozgrywanym w Berlinie finale Ligi Mistrzów przeciwko Juventusowi. W sezonie 2015/16 Rakitić zdobył z Barçą Superpuchar Europy, Klubowe Mistrzostwo Świata, Puchar Króla oraz został mistrzem Hiszpanii. Następnie, w sezonie 2016/17, drużyna Ivana wygrała Superpuchar Hiszpanii oraz Puchar Króla. W sezonie 2017/18 Ivan zdobył wraz z klubem mistrzostwo Hiszpanii oraz Puchar Króla. W sezonie 2018/19 zwyciężył w Superpucharze Hiszpanii oraz ponownie został mistrzem kraju. Ostatecznie w barwach Barcelony w 310 występach we wszystkich rozgrywkach zaliczył 36 goli i 36 asyst.
Drugi pobyt w Sevilli.
Po nieudanym sezonie 2019/20, na kształt którego wpłynęła pandemia koronawirusa, Chorwacki pomocnik opuścił "Dumę Katalonii" i powrócił do Sevilli FC.
Kariera reprezentacyjna.
Początkowo Rakitić występował w młodzieżowych reprezentacjach Szwajcarii w kategoriach U-17 i U-19, ale z czasem zgłosił akces do pierwszej reprezentacji Chorwacji prowadzonej przez Slavena Bilicia i znalazł się w kręgu zainteresowań selekcjonera. W drużynie Chorwacji debiutował 8 września 2007 roku podczas kwalifikacji do Euro 2008, gdzie zyskał sympatię fanów.
W maju 2008 został tymczasowo dodany do składu drużyny na Euro 2008, gdzie był drugim najmłodszym zawodnikiem. Na mistrzostwach Europy pierwszy raz mogliśmy go oglądać w wygranym 2-1 meczu, przeciwko Niemcom, kiedy to zaliczył asystę przy golu Ivicy Olicia. W ćwierćfinałach odgrywał dużą rolę w meczu z Turcją, gdzie doszło do rzutów karnych, w których Rakitić spudłował, co przyczyniło się do zwycięstwa Turcji.
W 2016 w trakcie mistrzostw Europy strzelił bramkę w meczu przeciw reprezentacji Czech, a na Mistrzostwach Świata 2018 strzelił jedynego gola w drugim meczu fazy grupowej przeciwko reprezentacji Argentyny na 3:0.
Statystyki.
Klubowe.
"Stan na 16 lutego 2023"

</doc>
<doc id="1000472" url="https://pl.wikipedia.org/wiki?curid=1000472" title="Ivan Rakitic">
Ivan Rakitic



</doc>
<doc id="1000473" url="https://pl.wikipedia.org/wiki?curid=1000473" title="Jan Laštůvka">
Jan Laštůvka

Jan Laštůvka (ur. 7 lipca 1982 w Havířovie) – czeski piłkarz, występujący na pozycji bramkarza.
Kariera klubowa.
Laštůvka jest wychowankiem FC Karviná, ale swoją profesjonalną karierę zaczynał w Baniku Ostrawa, w 2001 roku. Trzy lata później trafił do jednego z najlepszych ukraińskich klubów, Szachtara Donieck i grał z nim w Lidze Mistrzów. Łącznie rozegrał 37 spotkań w barwach Szachtara. 31 sierpnia 2006 skorzystał z oferty wypożyczenia Fulhamu. Pierwszym meczem w barwach nowego klubu było spotkanie przegrane 0-2 z Blackburn Rovers, 2 grudnia 2006. W ciągu jednej rundy rozegrał 8 spotkań, a menedżer londyńczyków, Lawrie Sanchez nie zdecydował się na wykupienie Czecha z Szachtara. Również po powrocie na Ukrainę Jan okazał się niepotrzebny i po raz drugi został wypożyczony. Tym razem do klubu Bundesligi, VfL Bochum. Zastąpił tam swojego rodaka, który odszedł do Herthy Berlin, Jaroslava Drobnego. Latem 2008 wypożyczono go do West Ham United. W czasie całego sezonu w tym klubie nie rozegrał żadnego spotkania. Latem 2009 został sprzedany za 3 mln euro do Dnipra Dniepropetrowsk. Latem 2016 opuścił dniprowski klub.
W sezonie 2016/2017 Laštůvka grał w MFK Karviná. Latem 2017 przeszedł do Slavii Praga, a na początku 2018 roku został zawodnikiem klubu Baník Ostrawa.
Kariera reprezentacyjna.
Jan Laštůvka był reprezentantem Czech do lat 17, 18, 19 i 21. W dorosłej reprezentacji zadebiutował 3 września 2011 w zremisowanym 2:2 meczu eliminacji do Euro 2012 ze Szkocją. W kadrze narodowej rozegrał 3 mecze.

</doc>
<doc id="1000476" url="https://pl.wikipedia.org/wiki?curid=1000476" title="Njurunda">
Njurunda

Njurunda – parafia leżąca w regionie Västernorrland w Szwecji.

</doc>
<doc id="1000477" url="https://pl.wikipedia.org/wiki?curid=1000477" title="LL Cool J">
LL Cool J

LL Cool J, właściwie James Todd Smith III (ur. 14 stycznia 1968 r.) – amerykański artysta hip-hopowy i aktor oraz prezenter. Pseudonim LL Cool J jest skrótem od słów Ladies Love Cool James, co w wolnym tłumaczeniu oznacza "Panie kochają super Jamesa". Znany z hitów, takich jak "I Can't Live Without My Radio", "I'm Bad", "The Boomin' System", "Rock The Bells", "Mama Said Knock You Out", "Doin' It", "I Need Love", "Around the Way Girl" czy "Hey Lover". Laureat nagród Grammy, MTV Video Music Awards czy NAACP Image Awards.
Od 1995 jest mężem Simone Johnson, z którą ma czwórkę dzieci: 3 córki i syna.
Biografia.
James Todd Smith III urodził się 14 stycznia 1968 w Nowym Jorku jako syn Ondrea Griffith i Jamesa Louisa Smitha. Dorastał w Queens. W programie "Finding Your Roots" raper powiedział, że jego matka została adoptowana przez Eugene Griffith oraz Ellen Hightower. Gospodarz programu CeCe Moore po wnikliwych badaniach DNA określił Ethel Mae Jolly i Nathaniel Christy Lewis jako biologicznych dziadków Smitha. Ponadto badania wykazały, że prawujem Jamesa był bokser, mistrz świata wagi lekkiej w latach 1935-1939 John Henry Lewis. Dzieciństwo rapera było ciężkie, w wieku czterech lat był świadkiem postrzelenia matki oraz dziadka przez ojca. Na szczęście bliscy przeżyli. Podczas rehabilitacji w szpitalu, matka Ondrea Griffith poznała młodego terapeutę, z którym się później związała. Jednak miał on drugie oblicze. Przez lata tyranizował Todda, znęcał się nad nim psychicznie i fizycznie. Wkrótce potem Ondrea odkryła, kim naprawdę był jej „przyjaciel” i zerwała z nim. Kiedy Todd podrósł, znalazł sposób, aby uniknąć skutków znęcania się nad nim. Tym wyborem była muzyka hip-hop. Pokochał ją w jego dziewięciu lat za sprawą zespołu Treacherous Three, a już dwa lata później zaczął pisać pierwsze teksty. Młody muzyk postanowił tworzyć pierwsze utwory, i w tym celu od dziadka otrzymał didżejski sprzęt, w tym fonograf, wzmacniacz oraz mikser audio. W marcu 1984 roku, kiedy LL Cool J miał 16 lat, poznał wówczas studenta NYU Ricka Rubina, który potem został współzałożycielem wytwórni Def Jam Recordings. Smith nagrał demo i rozesłał do wytwórni płytowych. Rubin oczarowany muzyką Jamesa, postanowił mu pomóc. Wspólnie stworzyli i nagrali singel „I Need a Beat”, który potem przesłali promotorowi Russellowi Simmonsowi. Simmonsowi tak się spodobała muzyka Smitha, że ten otrzymał kontrakt płytowy.
W 1985 nagrał swój pierwszy album "Radio" dla wytwórni Def Jam Recordings. W tym czasie rozpoczął także karierę filmową. Po raz pierwszy pojawił się na planie "Krush Groove", opowieści o wytwórni rapowej. Osiągnięcia w świecie muzyki i filmu przestały zaspokajać amerykańskiego rapera, który podjął się zaprojektowania kolekcji odzieży firmowanych własnym nazwiskiem.
W latach 1996-1997 współpracował z artystami takimi jak: Method Man, B-Real, Busta Rhymes i Coolio w Atlancic Records. Wspólnie nagrali kawałek "Hit 'em high" jako soundtrack do filmu "Space Jam".
Pod koniec października 2007 wziął udział w telewizyjnej gali stacji VH1 – "Hip Hop Honors 2007".

</doc>
<doc id="1000481" url="https://pl.wikipedia.org/wiki?curid=1000481" title="Dworzec autobusowy w Kielcach">
Dworzec autobusowy w Kielcach

Dworzec autobusowy w Kielcach – budynek dworca (dawniej: Dworzec PKS) o kształcie rotundy, z powodu którego nazywany bywa „spodkiem”. Znajduje się w centrum Kielc przy ul. Czarnowskiej.
Lokalizacja.
Dworzec Autobusowy położony jest w północnym Śródmieściu przy ul. Czarnowskiej. Znajduje się on około 350 metrów od dworca stacji Kielce oraz 850 metrów od kieleckiego Rynku. Od południa obszar dworca ograniczony jest ul. Czarnowską, od zachodu ul. Gosiewskiego (część DW762), od wschodu Galerią "Czarnowska", natomiast od północy kościołem Św. Krzyża.
Opis.
Budowę rozpoczęto w 1975 roku, budynek oddano do użytku 20 lipca 1984, w czterdziestą rocznicę PRL. Zaprojektowali go arch. Edward Modrzejewski, inż. Jerzy Radkiewicz i inż. Mieczysław Kubala (odpowiedzialny za komunikację). Docelowo w założeniu miał obsługiwać 1500 autobusów i 24 800 pasażerów w ciągu doby.
Dworzec ma 14 metrów wysokości i trzy kondygnacje. Ruch pasażerski i kołowy odbywa się na nim prawie bezkolizyjnie, tzn. autobusy jeżdżą dookoła budynku, a zatrzymują się na bocznym pasie, natomiast pasażerowie dostają się do niego korytarzami umieszczonymi pod tymi pasami (przejścia podziemne). Perony przykryte są wiatą o średnicy 80 m, zawierają 15 stanowisk dla autobusów. Do niedawna podróżni mieli również możliwość oczekiwania na przyjazd autobusu, nie wychodząc z budynku, jednak widok na stanowiska został zasłonięty małymi sklepikami i punktami gastronomicznymi.
Budynek został wpisany na listę zabytków. Świętokrzyski konserwator zabytków oznajmił: „wzniesiony w latach 1975–1984 budynek dworcowy m.in. stanowi unikalny i nowatorski przykład architektury PRL, uznawany za jedną z cenniejszych realizacji architektonicznych w Polsce w latach 70. i 80. XX wieku, i materialny dokument epoki.(...)”.
W marcu 2013 roku właścicielem obiektu stała się spółka PKS 2. Pod koniec marca 2016 roku miasto odkupiło dworzec za 20 mln zł. Modernizacja dworca rozpoczęta została we wrześniu 2018 roku. Według planu zachowano charakterystyczną bryłę obiektu, natomiast infrastruktura dworca miała zostać znacznie zmodernizowana. Planowane zakończenie prac miało nastąpić w czerwcu 2020. Przewidywany całkowity koszt przebudowy dworca to 68,7 miliona złotych, z czego wkład własny miasta (po uwzględnieniu m.in. dotacji unijnych) wyniesie 9 milionów złotych. Ostatecznie dworzec został ponownie otwarty dla pasażerów i przewoźników 27 sierpnia 2020 r. Modernizacja budynku została nominowana do Nagrody Architektonicznej „Polityki” w ramach jej X edycji.

</doc>
<doc id="1000484" url="https://pl.wikipedia.org/wiki?curid=1000484" title="Dubnica">
Dubnica



</doc>
<doc id="1000486" url="https://pl.wikipedia.org/wiki?curid=1000486" title="Betzenstein">
Betzenstein

Betzenstein – miasto w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Bayreuth, siedziba wspólnoty administracyjnej Betzenstein. Leży w Szwajcarii Frankońskiej, przy autostradzie A9 i drodze B2.
Miasto położone jest 32 km na południowy zachód na od Bayreuth, 33 km na północny wschód od Norymbergi i 42 km na południowy wschód od Bambergu.
Dzielnice.
W skład miasta wchodzą następujące dzielnice: Altenwiesen, Eckenreuth, Eibental, Eichenstruth, Hetzendorf, Höchstädt, Hüll, Hunger, Illafeld, Klausberg, Kröttenhof, Leupoldstein, Mergners, Münchs, Ottenberg, Reipertsgesee, Riegelstein, Schermshöhe, Spies, Stierberg, Waiganz i Weidensees

</doc>
<doc id="1000489" url="https://pl.wikipedia.org/wiki?curid=1000489" title="Holguín (prowincja)">
Holguín (prowincja)

Holguín – druga pod względem ludności prowincja Kuby. Jej stolicą jest Holguín. 
Gospodarka prowincji opiera się o uprawę trzciny cukrowej, kukurydzy i kawy. W okolicach Moa wydobywa się kobalt.
Prowincja dzieli się na czternaście gmin:

</doc>
<doc id="1000490" url="https://pl.wikipedia.org/wiki?curid=1000490" title="Holguín (ujednoznacznienie)">
Holguín (ujednoznacznienie)



</doc>
<doc id="1000491" url="https://pl.wikipedia.org/wiki?curid=1000491" title="Buenaventura (ujednoznacznienie)">
Buenaventura (ujednoznacznienie)



</doc>
<doc id="1000492" url="https://pl.wikipedia.org/wiki?curid=1000492" title="Puchar Polski w piłce nożnej (2007/2008)">
Puchar Polski w piłce nożnej (2007/2008)

Remes Puchar Polski 2007/2008, Puchar Polski w piłce nożnej mężczyzn w sezonie 2007/2008 – rozgrywki mające na celu wyłonienie zdobywcy krajowego Pucharu, który zakwalifikuje się tym samym do Pucharu UEFA sezonu 2008/09.
W sezonie 2007/2008 rozgrywki te składały się z:
Terminarz rozgrywek.
I runda wstępna.
1 sierpnia 2007, godz. 17:00
II runda wstępna.
8 sierpnia 2007, godz. 17:00
I runda.
29 sierpnia 2007, godz. 17:00
II runda.
25 września 2007
1/8 finału.
30 - 31 października 2007
1/4 finału.
1/2 kwietnia - 8/9 kwietnia 2008
1/2 finału.
22/23 kwietnia - 29/30 kwietnia 2008

</doc>
<doc id="1000493" url="https://pl.wikipedia.org/wiki?curid=1000493" title="COS82">
COS82

COS82 – czerwony olbrzym znajdujący się w galaktyce UGC 9749 w konstelacji Wielkiej Niedźwiedzicy w odległości 220 000 lat świetlnych od Ziemi. Oznaczenie pochodzi od nazwy katalogu gwiazd typu widmowego O (ang. "Catalogue of O-type Stars").
COS82 jest pierwszą gwiazdą spoza Drogi Mlecznej, w której wykryto obecność toru. Dokonali tego w 2007 roku japońscy naukowcy z National Astronomical Observatory of Japan oraz Osaka Kyoiku University przy pomocy 8,2-metrowego teleskopu Subaru i spektrografu o dużej rozdzielczości (ang. "High Dispersion Spectrograph" - "HDS"). Aby uzyskać odpowiednie widmo potrzebna była ekspozycja trwająca 3 godziny.
Wcześniejsze badania wskazywały, że gwiazda zawiera znaczne ilości pierwiastków cięższych od żelaza. W wyniku badań japońskiego zespołu ustalono, że zawartości poszczególnych pierwiastków w COS82 są podobne, jak w przypadku gwiazd Drogi Mlecznej.
Ilość toru w gwieździe wskazuje na wiek co najmniej 12 miliardów lat, czyli zbliżony do najstarszych gwiazd Drogi Mlecznej, jednak aby ustalić go dokładniej potrzebne są linie uranu.

</doc>
<doc id="1000495" url="https://pl.wikipedia.org/wiki?curid=1000495" title="Moa (ujednoznacznienie)">
Moa (ujednoznacznienie)



</doc>
<doc id="1000496" url="https://pl.wikipedia.org/wiki?curid=1000496" title="Kate Chopin">
Kate Chopin

Kate Chopin (ur. jako Katherine O'Flaherty 8 lutego 1850 w Saint Louis, zm. 22 sierpnia 1904 tamże) – amerykańska pisarka i feministka.
Feministka pierwszej fali. Pochodzenie miała głównie kreolskie z Luizjany, i to właśnie Luizjana najczęściej stanowi miejsce akcji w jej utworach.
Jej ojciec był odnoszącym sukcesy biznesmenem, imigrantem z Irlandii, zginął jednak, gdy miała 4 lata w wyniku zawalenia się mostu pod pociągiem.
Czytała dużo książek, ukończyła szkołę średnią w 1868, potem w 1870 wyszła za mąż za Oscara Chopina. Zamieszkali w Nowym Orleanie, urodziła szóstkę dzieci, zaczęła kwestionować autorytet Kościoła rzymskokatolickiego.
Po śmierci męża w 1882 wróciła do St. Louis. Pisać zaczęła, by poradzić sobie z załamaniem nerwowym. Była dość szeroko drukowana, jednak zarabiała na inwestycjach, nie na pisaniu. Najbardziej znana jest jej powieść "Przebudzenie", o niezadowolonej z małżeństwa żonie, krytykowana wówczas z przyczyn moralnych.

</doc>
<doc id="1000497" url="https://pl.wikipedia.org/wiki?curid=1000497" title="Tołtry">
Tołtry

Tołtry, Miodobory – silnie rozczłonkowane pasmo wapiennych wzgórz, przecinających Wyżynę Podolską z północnego zachodu na południowy wschód.
Rozciągają się na długości ponad 200 km, szerokość wynosi około 5 km. Wysokość bezwzględna 350-400 m (kulminacja 430 m n.p.m.), względna 50-100 m. Przebiegają od Podkamienia przez Zbaraż, Skałat, Kamieniec Podolski do Stefanowiec nad Prutem.
Są pozostałością rafy barierowej Morza Sarmackiego (projektowano powstanie geoparku "Kopalna Rafa Barierowa"). 
Ich południowo-zachodnie stoki są strome, północno-wschodnie – łagodne. Występują w nich zjawiska krasowe. Ich grzbiety i zbocza pokrywają lasy, złożone z dębów, grabów, leszczyn, dzikich grusz, czereśni.
Na obszarze Tołtrów znajduje się Park Narodowy "Podolskie Tołtry" — "Націона́льний приро́дний парк «Поді́льські То́втри»". 

</doc>
<doc id="1000498" url="https://pl.wikipedia.org/wiki?curid=1000498" title="Stefan Alexandrowicz">
Stefan Alexandrowicz

Stefan Alexandrowicz (ur. 20 marca 1904 w Pośpieszce, zm. 26 listopada 1995 w Poznaniu) – polski zootechnik, specjalista szczegółowej hodowli zwierząt, profesor Wyższej Szkoły Rolniczej w Poznaniu, członek Polskiej Akademii Nauk, autor podręczników akademickich i rozpraw naukowych.
Życiorys.
Był synem Wojciecha (urzędnika) i Rozalii z Piotrowiczów. W 1927 ukończył studia na Wydziale Rolniczym Politechniki Lwowskiej. W 1947 obronił na Uniwersytecie Poznańskim doktorat z nauk rolniczych na podstawie rozprawy "Badania nad warunkami pomieszczenia trzody chlewnej w świetle najnowszych wskazań naukowych", a nominację na docenta Uniwersytetu Poznańskiego w dziedzinie hodowli trzody chlewnej uzyskał po przedstawieniu pracy "Badania nad trzodą chlewną w województwie olsztyńskim ze szczególnym uwzględnieniem świń o cechach prymitywnych". Od 1954 był profesorem nadzwyczajnym, a od 1962 profesorem zwyczajnym szczegółowej hodowli zwierząt w Wyższej Szkole Rolniczej w Poznaniu.
W 1967 został powołany na członka-korespondenta Polskiej Akademii Nauk, a w 1973 na członka rzeczywistego. W latach 1962–1968 przewodniczył Sekcji Chowu Trzody Chlewnej Komitetu Nauk Zootechnicznych PAN.
Został pochowany na Cmentarzu Junikowo w Alei Zasłużonych (AZ-3-L-47).
Odznaczenia i godności.
Został odznaczony Złotym Krzyżem Zasługi (1954), Krzyżem Kawalerskim a następnie: Krzyżem Oficerskim, Krzyżem Komandorskim i Krzyżem Komandorskim z Gwiazdą Orderu Odrodzenia Polski. Otrzymał tytuły doctora honoris causa Akademii Rolniczej w Szczecinie (1971), Akademii Rolniczej w Poznaniu (1984) i Akademii Rolniczej we Wrocławiu (1986). Był członkiem honorowym PTPN oraz członkiem Polskiego Towarzystwa Geologicznego.
Życie prywatne.
Był żonaty z Wandą Rewieńską.

</doc>
<doc id="1000499" url="https://pl.wikipedia.org/wiki?curid=1000499" title="Miodobory">
Miodobory



</doc>
<doc id="1000500" url="https://pl.wikipedia.org/wiki?curid=1000500" title="Pierre André de Suffren">
Pierre André de Suffren

Pierre André de Suffren, markiz de Saint Tropez (ur. 10 lipca 1729 w Château de Saint-Cannat, blisko Aix-en-Provence, ówczesnej stolicy Prowansji, zm. 8 grudnia 1788 w Paryżu) – francuski admirał.
Życiorys.
Urodzony w rodzinie francuskiej prowincjonalnej (a konkretnie prowansalskiej) szlachty, od 14 roku życia służył w marynarce. Brał udział w bitwie pod Tulonem w roku 1744 oraz w drugiej bitwie koło przylądka Finisterre w 1747, gdzie dostał się do brytyjskiej niewoli. Wojna siedmioletnia zakończyła się dla Suffrena już w roku 1759, gdy angielski admirał Boscawen nie bacząc na to, że eskadra w której Suffren służył jako porucznik, znajdowała się na wodach terytorialnych Portugalii, zaatakował ją i zniszczył w bitwie pod Lagos, tak że Suffren po raz kolejny został brytyjskim jeńcem. 
W wojnie o niepodległość Stanów Zjednoczonych Suffren początkowo służył (już jako kapitan) pod dowództwem admirała d’Estainga na wodach amerykańskich, m.in. w bitwie koło Grenady. Jego dowódca wystawił mu znakomitą opinię – „wola i talenty tego znakomitego oficera czynią możliwym to czego zechce: najtrudniejsze i najbardziej skomplikowane zadanie przestaje niepokoić, gdy znajdzie się w jego rękach”, i to głównie dzięki niej Suffren w roku 1781 został mianowany komandorem i otrzymał dowództwo eskadry mającej udać się do Indii, przede wszystkim w celu zapobieżenia zaborowi posiadłości holenderskich sojuszników Francji przez Brytyjczyków. 16 kwietnia 1781 roku, na wzór Boscawena, lekceważąc neutralność portugalskich Wysp Zielonego Przylądka, Suffren wdarł się do portu Porto Praia i zaatakował brytyjską eskadrę, która była w drodze do holenderskich ziem w Indiach. Suffren, którego flagowy liniowiec wsparło tylko dwóch z czterech pozostałych kapitanów, nie osiągnął zdecydowanego zwycięstwa. Ponieważ, w przeciwieństwie do przeciwnika, nie tracił czasu na postoje w celu naprawy uszkodzonych jednostek, zjawił się w Kapsztadzie przed Brytyjczykami, zaopatrując miasto w wojsko i żywność i tym samym zapobiegając jego zdobyciu.
Na wodach indyjskich Suffren dzięki swojej nowatorskiej taktyce, zrywającej z zasadami szyku liniowego („parada ślimaków”, jak to kiedyś miał określić) oraz niespotykanej zaciętości w walce pokonał lub uzyskał przewagę nad Brytyjczykami w pięciu kolejnych bitwach morskich (pod Sadras, Providien, Negapatam, Trincomalee i Cuddalore), chociaż z powodu kunktatorstwa lub wręcz tchórzostwa części francuskich kapitanów żadne z tych zwycięstw nie miało charakteru rozstrzygającego. Miały one jednak wymiar strategiczny, spowodowały bowiem, że flota brytyjska nie zdobyła panowania na wodach indyjskich, co uniemożliwiło rozwinięcie ofensywy lądowej przeciwko indyjskim posiadłościom Francji i jej sojuszników na oczekiwaną przez Londyn skalę, a nawet zmusiło go do wysłania części sił do Indii zamiast do Ameryki.
Po powrocie do Francji Suffren został powitany wręcz entuzjastycznie – nawet pokonani przez niego Brytyjczycy oddawali mu wojskowe honory, a król Ludwik XVI specjalnie dla niego utworzył w marynarce czwarty etat admiralski. Uparty, nietowarzyski i bezustannie skłonny do krytyki Suffren nie pasował jednak do królewskiego dworu. Zmarł w roku 1788 na udar mózgu spowodowany tuszą, chociaż kilka lat po jego śmierci pojawiły się także plotki o otruciu go przez arystokratę, któremu w niewybrednych słowach miał odmówić spełnienia prośby o użycie swoich wpływów dla przywrócenia synów arystokraty, zdymisjonowanych za złe zachowanie, na poprzednie stanowiska we flocie.
Suffren był jednym z niewielu francuskich admirałów, którzy wygrali nie tylko pojedynczą bitwę, ale całą kampanię, i jedynym który dokonał tego przeciwko flocie brytyjskiej. To oraz jego niezwykłe taktyczne pomysły, a także odwaga i umiejętność dowodzenia na polu bitwy sprawiły, że przez wielu jest uważany za największego francuskiego admirała wszech czasów.

</doc>
<doc id="1000504" url="https://pl.wikipedia.org/wiki?curid=1000504" title="Ernest Orlando Lawrence">
Ernest Orlando Lawrence



</doc>
<doc id="1000505" url="https://pl.wikipedia.org/wiki?curid=1000505" title="Heiko Westermann">
Heiko Westermann

Heiko Westermann (ur. 14 sierpnia 1983 w Alzenau) – niemiecki piłkarz występujący na pozycji obrońcy. Były reprezentant Niemiec.
Kariera klubowa.
Heiko Westermann jako dziecko trafił do amatorskiego klubu SG Schimborn. W 1994 roku przeszedł do 1. FC Hösbach, a po 4 latach do Bayernu Alzenau. W 2000 roku Heiko Westermann został piłkarzem SpVgg Greuther Fürth, a 26 stycznia 2003 zadebiutował w wygranym 1:0 spotkaniu z MSV Duisburg. Od tego czasu stał się podstawowym zawodnikiem drużyny. Trzy razy walczył z nią o awans do Bundesligi, za każdym razem nieudanie (dwukrotnie 5. pozycja i raz 9.). W końcu latem 2005 roku Westermann przeszedł do Arminii Bielefeld i 6 sierpnia rozegrał swój pierwszy mecz w ekstraklasie, który Arminia przegrała 2:5 z Werderem Brema. W Arminii grał niemal w każdym meczu. Przez dwa sezony opuścił zaledwie jeden mecz. Zdołał też zdobyć 5 goli w lidze, a wraz z klubem zajmował odpowiednio 13. miejsce w 2006 i 12. w 2007 roku.
15 czerwca 2007 Heiko Westermann przeszedł do FC Schalke 04, wicemistrza Niemiec. Podpisał 4-letni kontrakt, a o miejsce na środku obrony miał rywalizować z Marcelo Bordonem i Mladenem Krstajiciem.
W sezonie 2009/10 trener Schalke 04 Felix Magath wyznaczył go jako kapitana zespołu.
21 lipca 2010 podpisał czteroletni kontrakt z Hamburger SV którego został kapitanem.
Po wygaśnięciu umowy z Hamburgerem SV, 6 sierpnia podpisał 2-letni kontrakt z Realem Betis, beniaminkiem Primera División.
14 lipca 2016 roku podpisał 2-letni kontrakt z holenderskim klubem AFC Ajax.
Kariera reprezentacyjna.
W swojej karierze Westermann rozegrał kilka spotkań w młodzieżowych reprezentacjach Niemiec w kategoriach U-20 i U-21. W pierwszej reprezentacji zadebiutował 6 lutego 2008 roku w wygranym 3:0 towarzyskim spotkaniu z Austrią. W tym samym roku był w kadrze Niemiec na Euro 2008 i wywalczył wicemistrzostwo Europy.

</doc>
<doc id="1000506" url="https://pl.wikipedia.org/wiki?curid=1000506" title="Niebieska Przełączka Wyżnia">
Niebieska Przełączka Wyżnia

Niebieska Przełączka Wyżnia (, , ) – położona na wysokości 2247 m mała przełączka we wschodniej grani Świnicy w polskich Tatrach Wysokich, między Gąsienicową Turnią (2279 m) a Niebieską Turnią (2258 m) – tuż na zachód od tej ostatniej. Północne stoki spod przełączki opadają do Mylnej Kotlinki w najwyższym piętrze Doliny Zielonej Gąsienicowej, zaś południowe do polodowcowego kotła Dolinki pod Kołem (górne piętro Doliny Pięciu Stawów Polskich). Górna część tych stoków, zarówno z południowej, jak i północnej strony, to strome ściany. Stokami południowymi, sporo poniżej przełęczy, prowadzi czerwony szlak turystyczny z Kasprowego Wierchu na Zawrat.
Przełączka ta stanowi najłatwiejszy dostęp do Niebieskiej Turni, jest jednak dostępna tylko dla taterników.
Podobnie jak w przypadku innych pobliskich obiektów, nazwa przełęczy pochodzi nie od barwy niebieskiej, ale od góralskiego nazwiska: Niebies.
Pierwsze wejścia:

</doc>
<doc id="1000508" url="https://pl.wikipedia.org/wiki?curid=1000508" title="Baldurs Gate">
Baldurs Gate



</doc>
<doc id="1000509" url="https://pl.wikipedia.org/wiki?curid=1000509" title="Lushootseed">
Lushootseed



</doc>
<doc id="1000511" url="https://pl.wikipedia.org/wiki?curid=1000511" title="Wiesław Grochowski (leśnik)">
Wiesław Grochowski (leśnik)

Wiesław Marian Grochowski (ur. 23 stycznia 1911 w Ostrołęce, zm. 18 grudnia 1994 w Warszawie), leśnik polski, profesor Instytutu Badawczego Leśnictwa w Warszawie, członek Polskiej Akademii Nauk.
Był synem Ludwika (urzędnika sądowego) i Marii z Grochowskich (sic). Doktorat w dziedzinie leśnictwa uzyskał w 1951 w Szkole Głównej Gospodarstwa Wiejskiego na podstawie rozprawy "Charakterystyka wycieku żywicy sosnowej". Od 1955 był profesorem nadzwyczajnym, od 1967 profesorem zwyczajnym ubocznej produkcji leśnej w Instytucie Badawczym Leśnictwa w Warszawie.
Od 1971 był członkiem korespondentem, a od 1983 członkiem rzeczywistym Polskiej Akademii Nauk. W latach 1962-1965 pełnił funkcję zastępcy przewodniczącego Komitetu Nauk Leśnych PAN, następnie trzykrotnie wybierany był na przewodniczącego tego Komitetu (1965-1974, 1977-1982, 1984-1989), a w 1991 otrzymał tytuł honorowego przewodniczącego. W 1994 Akademia Rolnicza w Poznaniu nadała mu doktorat honoris causa
Specjalizował się w hodowli i ochronie lasu. Ogłosił m.in. "Jadalne owoce leśne" (1952), "Las. Skarbiec człowieka" (1952), "Las - źródło surowców" (1952), "Chrońmy widłaki" (1956), "Skarby leśnych ostępów" (1959), "Jadalne owoce leśne. Zbiór i zastosowanie" (1960), "Uboczne użytkowanie lasu" (1964), "Zbiór ziół w lesie" (1965), "Leśne zioła lecznicze i przemysłowe" (1970), "Jadalne owoce leśne i ich użytkowanie" (1972), "Uboczna produkcja leśna" (1976), "Las a produkcja żywności" (1988), "Leśne grzyby, owoce i zioła" (1994, z A. Grochowskim).
Był żonaty z Jadwigą Ptasińską. Pochowany na cmentarzu Bródnowskim w Warszawie (kwatera 58E-6-9).

</doc>
<doc id="1000512" url="https://pl.wikipedia.org/wiki?curid=1000512" title="Kościół Świętej Elżbiety w Bratysławie">
Kościół Świętej Elżbiety w Bratysławie

Kościół Świętej Elżbiety albo Niebieski Kościółek (słow. "Kostol svätej Alžbety" albo "Modrý kostolík", węg. "Szent Erzsébet-templom", niem. "Sankt-Elisabeth-Kirche") – secesyjna, jednonawowa świątynia znajdująca się w Bratysławie, w dzielnicy Stare Miasto. Fundatorem był cesarz Franciszek Józef I – w powszechnej opinii druga w mieście świątynia poświęcona św. Elżbiecie miała uczcić pamięć jego tragicznie zmarłej żony, cesarzowej Elżbiety.
Swoją nazwę zawdzięcza niebieskiemu kolorowi ścian zewnętrznych świątyni. Nietypowy kształt i eliptyczna w rzucie wieża o wysokości prawie 37 metrów to zasługa projektanta, Ödöna Lechnera, węgierskiego architekta, współtwórcy wielu budynków secesyjnych w Budapeszcie. Kościół powstał w latach 1909–1913, a za patronkę przyjęto św. Elżbietę Węgierską, żyjącą w XIII wieku, urodzoną na bratysławskim zamku. Początkowo świątynię miała wieńczyć kopuła, ostatecznie zdecydowano się na dach czterospadowy. Znacznie pomniejszona kopuła, w kształcie, w jakim planowano przykryć nią kościół, znajduje się nad kazalnicą.
W świątyni charakterystyczne jest szerokie wykorzystanie elementów ceramicznych - majoliki z manufaktury Zsolnaya z Peczu; kolor niebieski dominuje zarówno w wystroju wnętrza kościoła jak i z zewnątrz. Wejścia do świątyni obudowane są neoromańskimi filarami z elementami orientalnymi.
Nad głównym wejściem znajduje się mozaika przedstawiającą patronkę kościoła z różami. Obraz z podobną sceną jest również umieszczony wewnątrz, nad głównym ołtarzem, natomiast w ołtarzu bocznym płaskorzeźba pokazuje św. Teresę. Autorami elementów wyposażenia byli artyści węgierscy. Wewnątrz, w miejscu w którym obecnie znajduje się płaskorzeźba św. Teresy, znajdowało się kiedyś marmurowe epitafium poświęcone cesarzowej Elżbiecie – obecnie jest ono w budynku plebanii.
Dzwony w świątyni zainstalowano w 1911 r. Podczas konsekracji w głównym ołtarzu umieszczono relikwie św. Elżbiety, św. Klemensa i św. Teodory.
W pobliżu kościoła, na ulicy Grösslingovej, znajdują się secesyjne budynki gimnazjum, tzw. "Gymnázium Gamča", również zaprojektowane przez Lechnera, które razem ze świątynią oraz plebanią tworzą zwarty i dopasowany obszar architektoniczny. W ostatnim okresie kościół jak i plebanię gruntownie odremontowano.

</doc>
<doc id="1000514" url="https://pl.wikipedia.org/wiki?curid=1000514" title="Podział administracyjny Jamajki">
Podział administracyjny Jamajki

Jamajka jest podzielona na 3 hrabstwa, a te na 14 regionów (gmin).
Historia.
Parafie były elementem administracji lokalnej na Jamajce odkąd wyspa została podbita przez Anglię w 1655. Od początku historii Jamajka miała pewną liczbę parafii, z których część obecnie nie istnieje (obecnie zostały włączone w istniejące parafie, bądź rozdzielone między sąsiadujące parafie). Najwięcej parafii było w 1865, Jamajka miała ich 22 (aktualne 14 plus wymienione na poniższej liście). Aktualny wykaz parafii został ustalony w 1867 przez eliminację 8 parafii.
Lista zlikwidowanych parafii według hrabstw:
Surrey:
Middlesex:

</doc>
<doc id="1000516" url="https://pl.wikipedia.org/wiki?curid=1000516" title="Słomiany Rynek">
Słomiany Rynek

Słomiany Rynek – plac w Lublinie znajdujący się pomiędzy ulicami Kalinowszczyzna a Towarowa.
Przypuszcza się, że w XVI wieku rynek spełniał funkcje handlowe, ponieważ taką samą nazwę nosiła utworzona wówczas jurydyka. Na początku XXI w. w tym miejscu był park i plac zabaw. W grudniu 2017 zaprezentowano koncepcję rewitalizacji Słomianego Rynku.
Na terenie Rynku przynajmniej od II połowy XIX w. stoi murowany zdrój, który służył jako ogólnodostępna studnia miejska. Inna, zabytkowa studnia na Kalinowszczyźnie znajduje się przy kościele oo. Augustianów.

</doc>
<doc id="1000521" url="https://pl.wikipedia.org/wiki?curid=1000521" title="Grand Prix Czech na Żużlu 2002">
Grand Prix Czech na Żużlu 2002

Wyniki Grand Prix Czech 2002, szóstej eliminacji Mistrzostw Świata Grand Prix w sezonie 2002.
Były to szóste zawody o Wielką Nagrodę Czech.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Bohumil Brhel i Aleš Dryml). W nawiasach podano numery stałe.

</doc>
<doc id="1000522" url="https://pl.wikipedia.org/wiki?curid=1000522" title="Maxime Weygand">
Maxime Weygand

Maxime Weygand (ur. 21 stycznia 1867 w Brukseli, zm. 28 stycznia 1965 w Paryżu) − generał armii (fr. "Général d'armée") Francuskich Sił Zbrojnych, prawicowy polityk, rzecznik kolonializmu Francji, członek Francuskiej Akademii Nauk od 1931.
Życiorys.
Ukończył oficerską szkołę w 1887 roku. Uczestnik I wojny światowej. Od listopada 1917 roku członek Wyższej Rady Wojskowej, od marca następnego roku szef Sztabu Generalnego. Był członkiem Komisji Ministerstwa Spraw Zagranicznych Francji do określenia granic państwa polskiego. W 1920 członek Misji Międzysojuszniczej do Polski. Od 1923 roku dowódca wojsk francuskich na Bliskim Wschodzie i wysoki komisarz Francji w Syrii i Libanie. W latach 1930−1935 szef Sztabu Generalnego, wiceprezydent Wyższej Rady Wojskowej Republiki i Inspektor Armii.
Od 1935 roku w stanie spoczynku, w 1939 roku powołany do armii ponownie, dowódca Armii „Lewant”. 19 maja 1940 roku mianowany Naczelnym Wodzem Sił Zbrojnych Francji (zastąpił niewiele młodszego gen. Maurice'a Gamelina) i sił alianckich we Francji. Współodpowiedzialny za klęskę Francji w tym samym roku. W okresie czerwiec – wrzesień 1940 roku minister obrony w rządzie Vichy, od jesieni delegat Philippe’a Pétaina i Naczelny Dowódca wojsk francuskich w Afryce Północnej. Podpisał układ z USA w 1941 roku. Po zajęciu przez Wehrmacht w listopadzie 1942 roku nieokupowanej strefy Francji aresztowany przez Niemców i deportowany do Rzeszy, przebywał w obozie jenieckim. Zwolniony w 1945 roku. Po wojnie sądzony, zrehabilitowany w 1948 roku.
Honorowy Obywatel miasta stołecznego Warszawy.
Film.
W 2000 powstał fabularyzowany film dokumentalny pt. "Niewypowiedziana wojna", opowiadający o wojnie polsko-bolszewickiej 1919-1921 z punktu widzenia gen. Maxime'a Weyganda. Reżyserował go Mariusz Malinowski.

</doc>
<doc id="1000524" url="https://pl.wikipedia.org/wiki?curid=1000524" title="Śląska szkoła kompozytorów">
Śląska szkoła kompozytorów

Śląska szkoła kompozytorów – obiegowe określenie wielopokoleniowej grupy wybitnych kompozytorów polskich związanych z Państwową Wyższą Szkołą Muzyczną (obecną Akademią Muzyczną) w Katowicach.
Za twórców szkoły uważa się kompozytorów Bolesława Szabelskiego (również wirtuoza organów), jednego z pierwszych jeszcze przedwojennych wykładowców PWSM, oraz Bolesława Woytowicza (również pianistę).
W skład szkoły zalicza się ich wychowanków: Wojciecha Kilara, Jana Wincentego Hawela, Ryszarda Gabrysia, Witolda Szalonka, Józefa Świdra, Henryka Mikołaja Góreckiego, a także ich wychowanków: m.in. Eugeniusza Knapika czy Aleksandra Lasonia.

</doc>
<doc id="1000525" url="https://pl.wikipedia.org/wiki?curid=1000525" title="Bell, Book &amp; Candle">
Bell, Book &amp; Candle

Bell Book &amp; Candle – niemiecki zespół popowy i rocka alternatywnego. Założony został w 1995 roku w Berlinie przez pochodzących z dawnego NRD: Janę Gross (śpiew, ur. 1969), Andy’ego Birra (gitara, perkusja) oraz Hendrika Rödera (bas).
Ich debiutancki album "Read My Sign" ukazał się w 1998 roku; wydała go lokalna wytwórnia Turbo Beat. Na albumie znalazł się przebój „Rescue Me”. Płyta miała swoją amerykańską reedycję w 1999 roku. 
Andy Birr jest synem Dietera „Machine” Birra, wokalisty i gitarzysty kultowego enerdowskiego zespołu rockowego Puhdys. Natomiast Hendrick Röder jest synem klawiszowca Petera „Eingehängt” Meyera (również Puhdys).

</doc>
<doc id="1000527" url="https://pl.wikipedia.org/wiki?curid=1000527" title="Izoklin">
Izoklin

Izokliny – w elastooptyce są to prążki interferencyjne przebiegające przez punkty ciała w których jeden z kierunków głównych pokrywa się z płaszczyzną polaryzacji światła.

</doc>
<doc id="1000537" url="https://pl.wikipedia.org/wiki?curid=1000537" title="Gąsienicowa Przełączka">
Gąsienicowa Przełączka

Gąsienicowa Przełączka (, , ) – znajdująca się na wysokości 2265 m n.p.m. niewielka przełączka we wschodniej grani Świnicy w polskich Tatrach Wysokich. Znajduje się pomiędzy Świnicką Kopą (2298 m) a Gąsienicową Turnią (2279 m). Zwiedzana bywa z reguły przez taterników przy sposobności wejścia na Świnicę lub Gąsienicową Turnię. Północne stoki spod przełęczy opadają do Mylnej Kotlinki w najwyższym piętrze Doliny Zielonej Gąsienicowej, zaś południowe do polodowcowego kotła Dolinki pod Kołem (górne piętro Doliny Pięciu Stawów Polskich), przebiega nimi nieco poniżej Gąsienicowej Przełączki czerwony szlak turystyczny z Kasprowego Wierchu na Zawrat.
Pierwszego wejścia dokonał Tadeusz Ostrowski 17 sierpnia 1905 r.

</doc>
<doc id="1000549" url="https://pl.wikipedia.org/wiki?curid=1000549" title="Ukrajinśkyj hołos">
Ukrajinśkyj hołos

Ukrajinśkyj hołos (, tłum. "Ukraiński głos") – ukraiński tygodnik wydawany w Przemyślu w latach 1919–1932.
Początkowo był organem Ukraińskiej Ludowej Partii Pracy, w latach 1920–1929 organem hetmańców, od 1929 nieoficjalnym organem Organizacji Ukraińskich Nacjonalistów.
Nakład wynosił około 4 tys. egzemplarzy. Wydawcą i redaktorem naczelnym był do 1929 Dmytro Gregołynski, w latach 1929–1932 Zenon Pełenski, który oficjalnie odkupił tytuł. Po roku 1930 redakcją kierował okresowo Jewhen Zyblikewycz. Od stycznia 1930 w podtytule tygodnika widniała informacja, że jest "organem ukraińskiej myśli nacjonalistycznej". Na 343 konfiskaty prasy ukraińskiej w okresie od 1 stycznia do 20 października 1932 „Ukrajinśkyj hołos” był konfiskowany 34 razy, co dało mu "ex aequo" pierwsze miejsce (wraz z komunizującym tygodnikiem „Sel-Rob”). W 1932 ostatecznie pozbawiony debitu przez administrację państwową. Był pierwszym zakonspirowanym organem prasowym OUN na terytorium Polski.

</doc>
<doc id="1000551" url="https://pl.wikipedia.org/wiki?curid=1000551" title="Gettysburg (film)">
Gettysburg (film)

Gettysburg – amerykański film historyczny, poświęcony największej bitwie wojny secesyjnej, która rozegrała się między 1 a 3 lipca 1863 pod miastem Gettysburg w stanie Pensylwania.
Scenariusz został oparty na powieści Michaela Shaara "The Killer Angels", wyróżnionej w 1975 Pulitzerem. Film, podobnie jak i książka, koncentruje się w szczególności na kluczowych etapach bitwy, a także na decyzjach podejmowanych przez głównych bohaterów: konfederackich generałów Roberta Lee i Jamesa Longstreeta oraz unijnego pułkownika Joshuy Chamberlaina. Sceny batalistyczne powstały przy udziale tysięcy statystów, w tym także wielu amerykańskich miłośników rekonstrukcji historycznych. Film jako telewizyjna produkcja niezależna powstał przy znaczącym finansowym udziale medialnego potentata Teda Turnera (który pojawił się w jednej z epizodycznych ról). Został nakręcony m.in. w plenerach, w których doszło do historycznej bitwy (po uzyskaniu zgody ze strony National Park Service). W obsadzie znalazł się dziennikarz radiowy Lester Kinsolving, który zagrał swojego krewnego – generała Williama Barksdale'a.
Prequelem "Gettysburga" jest nakręcony również przez Ronalda F. Maxwella dziesięć lat później film "Generałowie", będący adaptacją powieści Jeffa Shaary.

</doc>
<doc id="1000555" url="https://pl.wikipedia.org/wiki?curid=1000555" title="Tatary (Lublin)">
Tatary (Lublin)

Tatary – lubelska dzielnica mieszkaniowa położona na wschód od Starego Miasta.
Historia.
Polska przedrozbiorowa.
Legenda wiąże nazwę dzielnicy z bitwą Kazimierza Wielkiego z Tatarami i Rusinami stoczoną rzekomo na tym miejscu w 1341. W rzeczywistości wieś wzięła nazwę od osiedlonej tam ludności tatarskiej, co mogło nastąpić w czasach Władysława Jagiełły, wiadomo bowiem, że jego brat stryjeczny, wielki książę litewski Witold, osadzał Tatarów na Litwie. Niewykluczone więc, że i Jagiełło korzystał z takich możliwości, tym bardziej, że znane są darowizny czynione mu przez Witolda z części jeńców tatarskich. Zainteresowany osadnictwem tatarskim król ściągał do Polski grupy tej ludności w celu wykorzystania jej jako czynnika przydatnego w obronie czy kontaktach ze Wschodem. Według XVI-wiecznych przekazów w osiedlu Tatary mieszkali służący zamkowi, a więc ludność o specyficznym statusie prawnym, sytuującym ją w hierarchii społecznej między drobną szlachtą a kmieciami. Taki status był charakterystyczny dla osadników ściąganych przez czynniki państwowe w celu zapewnienia obronności terytorium lub usprawnienia jego obsługi administracyjnej. Na Litwie Tatarzy osiedleni przez Witolda obciążani byli tego typu obowiązkami.
Lubelskie Tatary po raz pierwszy pojawiają się w źródłach historycznych w 1464 roku jako osiedle graniczące z Bronowicami. Najstarsze zapisy o zabudowaniach w tym rejonie dotyczą młyna-papierni zlokalizowanego po zachodniej stronie Bystrzycy (1532) oraz karczmy „Budzyń”, inaczej „czerwonej karczmy”, stojącej na północno-wschodnich rogatkach miasta (1545). W 1660 karczma spłonęła, obiekt był wielokrotnie przebudowywany, w roku 1952 wyremontowany i zaadaptowany na lokale mieszkalne, obecnie posiada szatę z I połowy XIX w. w stylu klasycystycznym.
2 marca 1541 król Zygmunt I nadał lublinianom przywilej pozwalający na użytkowanie kamieniołomów. Dzięki temu osada urosła do rangi przedmieść Lublina. Dzięki więc zasobności ziem na Tatarach miasto miało mury obronne, wieże i domy, a później cement, który zdobył duże znaczenie w budownictwie. W 1786 roku Tatary były wsią królewską w starostwie lubelskim województwa lubelskiego.
Okres zaborów.
Za Królestwa Polskiego istniała gmina Tatary. W 1828 hrabia Adam Ożarowski odkupił na publicznej licytacji od władz Królestwa Polskiego posiadłości wsi Tatary (31 domów, 198 mieszkańców). W 1841 Tatary nabył Emanuel Graf. Postawił on pałacyk mieszczący się przy ulicy Mełgiewskiej. W 1868 nastąpił podział dóbr Tatary na folwark (część północna) i wieś (część południowa).
W latach 1877–1898 miała miejsce budowa linii kolejowej, która znacząco wpływa na zasiedlenie i zagospodarowanie tego terenu. W 1908 w okolicy karczmy „Budzyń” wzniesiono żelbetowy most na Bystrzycy. Osiem lat później Tatary zostały włączone do Lublina. Miasto miało wtedy powierzchnię 26,9 km².
II Rzeczpospolita i II wojna światowa.
W 1924 rozbudowano rzeźnię miejską, która stała się zalążkiem dla całego zespołu obiektów przemysłu mięsnego i spożywczego. Miejski plan zabudowy wschodnich części Lublina z 1932 przewidywał, że Tatary zostaną przekształcone w ośrodek przemysłu ciężkiego. Po II wojnie światowej zrealizowano te plany. W 1938 rozpoczęto budowę na terenie późniejszej FSC hali montażowej samochodów ciężarowych i osobowych.
W 1941 zaadaptowano tzw. domek Grafa na szpital dla rekonwalescentów wojennych, prawdopodobnie niemieckich. W marcu i kwietniu następnego roku miały miejsce odprawy transportów lubelskich Żydów z rampy kolejowej za rzeźnią miejską do obozów śmierci w Bełżcu. W 1944 do domku Grafów wprowadziło się lokalne dowództwo Armii Czerwonej.
Polska ludowa.
Rozpoczęty w roku 1944 6-letni plan odbudowy kraju przewidywał powstanie Fabryki Samochodów Ciężarowych w Lublinie. Dwa lata później folwark Tatary wraz z pałacykiem (domkiem Grafa) przeszedł na własność skarbu państwa na mocy dekretu PKWN. W 1951 utworzono FSC i rozpoczęto budowę pierwszych bloków mieszkalnych. Tatary zostały pierwszym lubelskim osiedlem mieszkaniowym powstałym w okresie Polski ludowej.
Na początku powstające budynki stanowiły własność FS, później stały się obiektami miejskimi. Uciążliwość bliskiego sąsiedztwa licznych składów, zakładów, fabryk i ruchliwej wówczas trasy kolejowej Lublin – Chełm starano się zrekompensować zazielenieniem i bogactwem obiektów tzw. "małej architektury". Obiekty te w późniejszych latach zostały kompletnie zdewastowane. W centrum osiedla znajdowały się ponadto: basen pływacki i amfiteatr. Obiekty zostały wzniesione społeczną pracą mieszkańców osiedla. Zlikwidowane zostały w połowie lat 90.
W 1955 liczba ludności na Tatarach wynosiła 3535 osób, a gęstość zaludnienia – 750 os./km² (1965 – 15,5 tys. i 1500 os./km², 1975 – ok. 15 tys. i ponad). W 1956 FSC rozbudowano do rangi zaplecza metalurgicznego dla całego przemysłu samochodowego w Polsce. W 1969 pracowało tam blisko 10 tys. osób (plan na najbliższe lata zakładał zatrudnienie 20 tys. pracowników).
Ostatni etap rozbudowy osiedla miał miejsce w latach 70. W 1972 wzniesiono osiem wieżowców z wielkiej płyty. W 1977 na Tatarach mieszkało ok. 15 tys. osób, gęstość zaludnienia przekraczała 2000 os./km². W 1989 mieszkało tam 25 tys. osób.
Urbanistyka.
Osiedle składa się z trzech części: północnej, południowej i środkowej. Część północna, zwana inaczej częścią A, jest dziełem projektantów Szymona i Heleny Syrkusów. Część B, południowa, wyszła spod ręki Jerzego Androsiuka, Stanisława Fijałkowskiego i Jerzego Makowieckiego. Środkową część osiedla tworzą budynki w sąsiedztwie Szkoły Podstawowej nr 27 i amfiteatru.
Zachowała się archiwalna dokumentacja techniczna budynków z lat 1960–1970. Osiedle powstawało etapami, kierując się od ulicy Mełgiewskiej do zamykającej dzielnice ulicy Hutniczej. Najstarsza część Tatar, tzw. Tatary „A", leży po nieparzystej stronie ulicy Motorowej. Domy stylem architektonicznym nawiązują do obiektów położonych w zachodniej części Alei Racławickich.
Budynki przy ulicach Kresowej, Montażowej i części Motorowej powstały na przełomie lat 50. i 60., jeszcze nie w technologii „oszczędnościowej”. Natomiast późniejsze bloki (przy ulicach: Gospodarczej, Odlewniczej, Łęczyńskiej, Maszynowej i Hutniczej) charakteryzują się wyjątkowo oszczędnym dysponowaniem powierzchnią użytkową oraz mieszkalną, jak i technologią wykonania (wprowadzono nowy standard pomieszczeń).
Na przełomie lat 60. i 70. wybudowano pawilony handlowo-usługowe przy ul. Hutniczej. W latach 1990–1992 powstał budynek administracji osiedla. Była to ostatnia inwestycja budowlana.
Administracja.
Granice administracyjne określa statut dzielnicy uchwalony 19 lutego 2009. Granice Tatar tworzą: od północy Bystrzyca, od wschodu tory PKP – ul. Mełgiewska – ul. Mełgiewska w kierunku torów PKP, od południa tory PKP, a od zachodu ul. Mieszczańska – ul. Mieszczańska w kierunku Bystrzycy.
Powierzchnia dzielnicy wynosi 3,03 km². Według stanu na 30 czerwca 2018 na pobyt stały na Tatarach było zarejestrowanych 11 878 osób.

</doc>
<doc id="1000565" url="https://pl.wikipedia.org/wiki?curid=1000565" title="MCG +05-43-16">
MCG +05-43-16

MCG +05-43-16 (PGC 61808) – galaktyka w gwiazdozbiorze Herkulesa. Znajduje się około 380 milionów lat świetlnych od Ziemi i oddala się z prędkością .
W 2007 roku w przeciągu 16 dni odkryto w niej dwie supernowe. Pierwsza z nich, SN 2007ck, została zauważona 19 maja 2007 i należała do typu II. Osiągnęła jasność obserwowaną 18,5. Drugą, SN 2007co, odkryto 4 czerwca 2007 roku. Należała do typu Ia, a jej jasność maksymalna wyniosła 16,6.
W danej galaktyce supernowe wybuchają zazwyczaj co 25 do 100 lat (choć ostatnią supernową w naszej Galaktyce zaobserwowano ponad 400 lat temu, w 1604 – była nią SN 1604). Wybuch dwóch supernowych w jednej galaktyce w tak krótkim odstępie czasu jest tylko anomalią statystyczną.
Jest to pierwszy przypadek odkrycia dwóch supernowych w jednej galaktyce w tak krótkim odstępie czasu. Wcześniejszy „rekord” należał do NGC 1316, gdzie odkryto dwa wybuchy w odstępie sześciu miesięcy.

</doc>
<doc id="1000569" url="https://pl.wikipedia.org/wiki?curid=1000569" title="Osiedle Daszyńskiego">
Osiedle Daszyńskiego

Osiedla mieszkaniowe w Polsce: 

</doc>
<doc id="1000571" url="https://pl.wikipedia.org/wiki?curid=1000571" title="Burnley FC">
Burnley FC



</doc>
<doc id="1000575" url="https://pl.wikipedia.org/wiki?curid=1000575" title="Alan Johnston">
Alan Johnston

Alan Johnston (właśc. Alan Graham Johnston, ur. 17 maja 1962) - brytyjski dziennikarz pracujący dla BBC. Był korespondentem m.in. w Uzbekistanie, Afganistanie i Strefie Gazy. W okresie, gdy był jedynym zachodnim dziennikarzem pracującym na stałe w Strefie Gazy, 12 marca 2007 roku został porwany przez mało znaną grupę terrorystów palestyńskich. 4 lipca 2007 przekazany przedstawicielom organizacji Hamas i uwolniony po 114 dniach pobytu w niewoli. 
Jego porwanie doprowadziło do licznych protestów na terytoriach palestyńskich, do akcji solidarnościowych z Johnstonem w wielu krajach świata i do pierwszego spotkania przedstawicieli władz brytyjskich i Hamasu. Po uwolnieniu Johnston oświadczył, że czuje się "zmęczony, ale w dobrym zdrowiu" i że dziękuje wszystkim, którzy zabiegali o jego uwolnienie.

</doc>
<doc id="1000576" url="https://pl.wikipedia.org/wiki?curid=1000576" title="Anatol Kędzierski">
Anatol Kędzierski

Anatol Kędzierski (ur. w Żytomierzu, zm. 11 lipca 1964 w Poznaniu) – generał brygady Wojska Polskiego.
Życiorys.
Syn Juliana i Marii z Karczewskich. W 1898 roku, po zakończeniu nauki w Korpusie Kadetów w Moskwie, wstąpił do Konstantynowskiej Szkoły Artylerii w Sankt Petersburgu. 21 sierpnia 1899 roku został mianowany podporucznikiem. W latach 1904–1905 walczył w szeregach armii rosyjskiej na wojnie rosyjsko-japońskiej, a w latach 1914–1917 na I wojnie światowej, jako dowódca dywizjonu artylerii na froncie niemieckim. Został w jej trakcie ciężko ranny. Dowódca dywizjonu, potem dowódca III Brygady Artylerii, w okresie od sierpnia 1917 do maja 1918 roku w I Korpusie Polskim w Rosji, w stopniu podpułkownika.
Od grudnia 1918 roku w Wojsku Polskim. W styczniu 1919 roku wraz z grupą oficerów byłego I Korpusu Polskiego na czele z generałem Józefem Dowbor-Muśnickim skierowany został do Poznania celem organizacji Sił Zbrojnych Polskich w byłym zaborze pruskim. 19 stycznia 1919 roku został mianowany czasowo inspektorem artylerii w Księstwie Poznańskim i dowódcą 1 pułku artylerii lekkiej wielkopolskiej. 5 maja 1919 roku na wniosek głównodowodzącego Sił Zbrojnych Polskich w byłym zaborze pruskim, generała piechoty Józefa Dowbor-Muśnickiego Komisariat Naczelnej Rady Ludowej mianował go pułkownikiem, a 3 czerwca 1919 roku – generałem podporucznikiem. Od września 1919 roku dowodził XV Brygadą Artylerii. Na jej czele wziął udział w wojnie polsko-bolszewickiej.
29 maja 1920 roku został zatwierdzony z dniem 1 kwietnia 1920 roku w stopniu pułkownika, w artylerii, w grupie oficerów byłych Korpusów Wschodnich i byłej armii rosyjskiej. 4 czerwca 1920 roku Minister Spraw Wojskowych zezwolił mu korzystać z tytułu generała podporucznika.
26 lipca 1920 roku dostał się do niewoli bolszewickiej, z której uciekł 12 września. Po powrocie udzielono mu urlopu zdrowotnego.
Dowódca Obozu Warownego „Brześć Litewski”. 12 marca 1921 roku został zwolniony, na własną prośbę, z czynnej służby i przeniesiony do Rezerwy armii w stopniu tytularnego generała podporucznika. Z dniem 1 maja 1921 roku powołany został do służby czynnej. We wrześniu 1921 roku został szefem Artylerii i Uzbrojenia Dowództwa Okręgu Korpusu Nr VII w Poznaniu. 3 maja 1922 roku został zweryfikowany w stopniu generała brygady ze starszeństwem z dniem 1 czerwca 1919 roku i 57. lokatą w korpusie generałów.
Z dniem 1 czerwca 1924 roku mianowany został dowódcą 14 Dywizji Piechoty w Poznaniu.
Podczas przewrotu majowego w 1926 roku opowiedział się po stronie rządu i domagał się energicznych akcji przeciw rebelii. Dowodził grupą zaczepną sił rządowych. Później sprzeciwił się kapitulacji wojsk rządowych. Konsekwencji nie poniósł. W październiku 1930 roku przekazał dowództwo dywizji płk. SG Franciszkowi Władowi. Z dniem 31 stycznia 1931 roku został przeniesiony w stan spoczynku.
Osiadł w Poznaniu. Tam zmarł 11 lipca 1964 roku. Pochowany na cmentarzu św. Jana Vianneya w Poznaniu (grobowce-22-10).

</doc>
<doc id="1000578" url="https://pl.wikipedia.org/wiki?curid=1000578" title="Alan Graham Johnston">
Alan Graham Johnston



</doc>
<doc id="1000579" url="https://pl.wikipedia.org/wiki?curid=1000579" title="Oliver i spółka">
Oliver i spółka

Oliver i spółka (ang. "Oliver &amp; Company") – pełnometrażowy film animowany z 1988 roku, produkcji amerykańskiej nawiązujący do powieści Charlesa Dickensa – "Oliver Twist".
Wersja polska.
Opracowanie i udźwiękowienie wersji polskiej: Studio Sonica
Reżyseria: Krzysztof Kołbasiuk
Dialogi polskie: Dorota Filipek-Załęska
Dźwięk i montaż: Sławomir Czwórnóg
Teksty piosenek: Marek Robaczewski
Kierownik muzyczny: Marek Klimczuk
Kierownictwo produkcji: Beata Aleksandra Kawka
Opieka artystyczna: Mariusz Arno Jaworowski
Produkcja polskiej wersji językowej: Disney Character Voices International
Wystąpili:
oraz
Piosenki śpiewali:

</doc>
<doc id="1000581" url="https://pl.wikipedia.org/wiki?curid=1000581" title="Lucea">
Lucea

Lucea – miasto na Jamajce w hrabstwie Cornwall. Stolica regionu Hanover. Dawniej znaczący port spedycji cukru trzcinowego, na początku XXI wieku bananów i melasy. 

</doc>
<doc id="1000585" url="https://pl.wikipedia.org/wiki?curid=1000585" title="Ruch świętych w dniach ostatnich">
Ruch świętych w dniach ostatnich

Ruch świętych w dniach ostatnich – grupa restoracjonistycznych denominacji chrześcijańskich, które opierają się na naukach i objawieniach założyciela – Josepha Smitha, Jr. oraz opublikowanej przez niego Księdze Mormona. Święci w dniach ostatnich uważają, że stanowią przywrócony Kościół z czasów Nowego Testamentu, wraz z autorytatywnym kapłaństwem oraz naukami głoszonymi przez Jezusa Chrystusa. Początkowo, za życia założyciela, ruch stanowił jeden Kościół, znany jako "Kościół Chrystusa", "Kościół Jezusa Chrystusa", lub "Kościół Świętych w Dniach Ostatnich". Ostatecznie przyjęto nazwę: "Kościół Jezusa Chrystusa Świętych w Dniach Ostatnich", którą do czasów współczesnych w formie niezmienionej zachowało jedynie kilka denominacji świętych, m.in. największa grupa mormonów (z Utah) oraz strangici. Inne wspólnoty zachowały tę nazwę jedynie w części, lub w całości, jednak dodając do niej dodatkowy człon lub człony.
Po śmierci założyciela ruchu – Josepha Smitha, Jr. – ruch świętych w dniach ostatnich rozpadł się na szereg oddzielnych grup, z czego największa, pod przywództwem Brighama Younga wyruszyła do Utah, aby tam zorganizować obecnie największą denominację świętych – Kościół Jezusa Chrystusa Świętych w Dniach Ostatnich. Ugrupowanie to zasłynęło z praktykowania wielożeństwa, ostatecznie jednak je odrzucając, z czym nie zgodzili się fundamentaliści świętych w dniach ostatnich, tworząc oddzielny ruch, z którego wkrótce wyłonił się Fundamentalistyczny Kościół Jezusa Chrystusa Świętych w Dniach Ostatnich. Obecnie, Kościół Jezusa Chrystusa Świętych w Dniach Ostatnich liczy ponad 16 milionów wyznawców w większości krajów świata i wydaje najwięcej egzemplarzy Księgi Mormona. Dotychczas, jest jedyną denominacją świętych, działającą oficjalnie na terenie Polski.
Inne ugrupowania świętych, uważające się za prawowitych spadkobierców, działały w Missouri, Illinois, Michigan i Pensylwanii. Rodzina proroka Smitha, jego żona Emma i synowie, a także inni środkowozachodni święci w dniach ostatnich nie przyłączyli się jednak do żadnego z ugrupowań i nie uznali przywództwa żadnego z pretendujących do stanowiska Prezydenta Kościoła. Opierając się na odręcznym dokumencie Josepha Smitha, Jr. stwierdzającym, że następcą na stanowisku Prezydenta-Proroka Kościoła ma zostać jego najstarszy syn – Josepha Smith III, poczekali aż ten dorośnie i podczas tzw. Konferencji w Amboy został on wyświęcony na Prezydenta-Proroka Zreorganizowanego Kościoła Jezusa Chrystusa Świętych w Dniach Ostatnich, znanego dziś jako Społeczność Chrystusa. Ugrupowanie to jest drugą pod względem wielkości denominacją świętych, posiada 250 tysięcy wiernych w 50 krajach świata.
Denominacje świętych w dniach ostatnich.
Spadkobiercy Ruchu po śmierci Josepha Smitha, Jr..
Święci „z prerii”.
Zreorganizowani święci.
Kościoły uznające Josepha Smitha III za proroka.
Święci „z Gór Skalistych”.
Kościoły uznające Brighama Younga za proroka.

</doc>
<doc id="1000586" url="https://pl.wikipedia.org/wiki?curid=1000586" title="Gabinet cieni PO">
Gabinet cieni PO



</doc>
<doc id="1000588" url="https://pl.wikipedia.org/wiki?curid=1000588" title="Black River (Jamajka)">
Black River (Jamajka)

Black River – miasto w południowo-zachodniej Jamajce w hrabstwie Cornwall. Miasto jest stolicą regionu Saint Elizabeth.

</doc>
<doc id="1000599" url="https://pl.wikipedia.org/wiki?curid=1000599" title="Savanna-la-Mar">
Savanna-la-Mar

Savanna-la-Mar – miasto w zachodniej Jamajce w hrabstwie Cornwall. Miasto jest stolicą regionu Westmoreland.

</doc>
<doc id="1000602" url="https://pl.wikipedia.org/wiki?curid=1000602" title="Twierdzenie Wedenisowa">
Twierdzenie Wedenisowa



</doc>
<doc id="1000604" url="https://pl.wikipedia.org/wiki?curid=1000604" title="Ultima Underworld">
Ultima Underworld

Ultima Underworld to seria dwóch komputerowych gier fabularnych, wydana w latach 90. przez firmę Origin Systems. Powstała jako spin off popularnej serii "Ultima". "Ultima Underworld" została stworzona przez Looking Glass Technologies.
W skład serii wchodzą dwie części:
Rozgrywka.
Obie gry opierają się na podobnych zasadach. Świat gry przedstawiony jest z perspektywy pierwszej osoby. Gracz bada rozległą sieć jaskiń, lochów, budowli a nawet innych wymiarów.
Postęp w grze jest nieliniowy, a przeszkody pokonywać można zwykle na wiele różnych sposobów. Drzwi na przykład można otwierać kluczem, wytrychem albo zaklęciem. Można też próbować zniszczyć je na różne sposoby, bądź zabezpieczyć przed otwarciem, na przykład by ustrzec się pogoni.
Wszystkie przedmioty posiadają właściwy sobie ciężar, a postać gracza ma ograniczony ekwipunek. Sprzęt można przechowywać w różnego rodzaju torbach i pojemnikach, a przedmioty zostają tam, gdzie się je pozostawi, chyba że wrzuci się je do głębokiej wody. Postać gracza potrafi pływać, ale nie nurkować. Musi odżywiać się co jakiś czas i spać. Przedmioty niszczeją, broń tępieje (można ją naprawiać), butelkę można rozbić, a jedzenie psuje się. Pochodnie wypalają się z czasem. Z kukurydzy można zrobić popcorn, a z kija i linki – wędkę.
Wielu bohaterów niezależnych to postacie wrogie bohaterowi, z wieloma jednak można rozmawiać i handlować. NPC reagują na działania gracza i zmieniają do niego swoje nastawienie. W walce stosować można broń białą (miecze, topory, maczugi), miotającą (proce, łuki, kusze) i miotaną. Zaklęcia tworzy się, łącząc odpowiednio kamienie runiczne. Dostępnych jest wiele zaklęć, od czysto ofensywnych, aż po formuły, umożliwiające np. latanie, otwieranie zamków, paraliż lub oczarowanie przeciwnika, teleportację albo zatrzymanie czasu.
Technologia.
Zastosowany silnik 3D umożliwiał użycie technologii mapowania tekstur, obiektów zbudowanych na wielokątach i oświetlenia.
Ulepszona wersja silnika została użyta później w grze "System Shock".
Spuścizna.
Firma id stwierdziła, że pomysł na stworzenie "Wolfensteina 3D" i "Dooma" zrodził się pod wpływem doniesień prasowych, dotyczących produkcji "Ultimy Underworld".
Seria "The Elder Scrolls" została zainspirowana "Ultimą Underworld".
Twórcy gry "Arx Fatalis", firma Arkane Studios, stwierdzili, że pierwotnie zamierzali wydać ją jako Ultima Underworld III, jednak nie udało im się uzyskać licencji na tę nazwę.

</doc>
<doc id="1000605" url="https://pl.wikipedia.org/wiki?curid=1000605" title="Konklawe 1555 (Marceli II)">
Konklawe 1555 (Marceli II)

Konklawe 5-9 kwietnia 1555 – konklawe, które odbyło się po śmierci papieża Juliusza III i wybrało na jego następcę Marcelego II.
Śmierć Juliusza III.
Papież Juliusz III zmarł 23 marca 1555 roku. W trakcie swego pontyfikatu doprowadził do wznowienia obrad soboru trydenckiego, ale z powodu wybuchu tzw. II wojny szmalkaldzkiej musiał ponownie je odroczyć i w chwili jego śmierci były zawieszone. Słabą stroną jego rządów był nepotyzm, zwł. szczególne względy jakimi obdarzał swojego młodego i całkowicie niekompetentnego bratanka, Innocenzo del Monte.
Lista uczestników.
W konklawe wzięło udział 37 z 57 członków Kolegium Kardynałów:
15 z nich mianował Juliusz III, 20 – papież Paweł III, po jednym – papież Klemens VII i Leon X.
Nieobecni.
20 kardynałów nie uczestniczyło w elekcji:
Spośród nieobecnych jednego mianował Leon X, czterech Klemens VII, dwóch Juliusz III, a trzynastu Paweł III.
Frakcje.
W ówczesnym Świętym Kolegium wyróżniano cztery frakcje: profrancuską, procesarską, „farnesiańską” (stronnicy Alessandro Farnese) i „juliańską” (nominaci Juliusza III). Z kilku względów jednak w czasie konklawe podział ten nie odegrał prawie żadnej roli. Po pierwsze, większość francuskich kardynałów nie przybyło na konklawe, a nieliczni, którzy byli w Rzymie, nie otrzymali w porę instrukcji od króla Henryka II. Liderzy frakcji procesarskiej, Sforza, Madruzzo i Gonzaga byli wprawdzie w Rzymie, ale również nie otrzymali przed konklawe żadnych instrukcji od cesarza Karola V. Co więcej, między nimi samymi nie był zgody. Madruzzo i Gonzaga sprzymierzyli się z ambitnym kardynałem d’Este, który był sprzymierzeńcem Francji. Zarówno Gonzaga jak i d’Este należeli do włoskich rodów książęcych i interesy swych dynastii z pewnością stawiali wyżej niż cesarza czy króla Francji. Kardynał Alessandro Farnese, lider włoskich kardynałów mianowanych przez Pawła III (tzw. „farnesianie”), sprzymierzony aktualnie z Francuzami, przebywał akurat w Awinionie i nie zdążył przybyć na konklawe. Z kolei włoscy kardynałowie mianowani przez Juliusza III („juliańczycy”) stanowili teoretycznie najsilniejszą frakcję, ale wobec braku lidera nie utworzyli jednolitego stronnictwa. W tych okolicznościach wśród elektorów sformowały się doraźnie dwa bloki, które dzielił przede wszystkim stosunek do kandydatury kardynała Ippolito d’Este, niemalże oficjalnie prowadzącego kampanię wyborczą na swoją rzecz:
Przebieg konklawe.
Konklawe rozpoczęło się 5 kwietnia 1555. Mimo podziałów kardynałowie szybko osiągnęli konsensus. Wysiłki kardynała d’Este okazały się daremne z uwagi na zdecydowany opór silniejszej liczebnie frakcji reformatorskiej. Po krótkim wahaniu co do osoby kandydata (Cervini czy Carafa) liderzy reformatorów, Sforza i Ranuccio Farnese zaproponowali kardynała Marcello Cervini. Wobec nielojalnej postawy części zwolenników d’Este (np. Pisaniego, Madruzzo), kandydat ten bez trudu uzyskał wymaganą większość. Wieczorem 9 kwietnia Marcello Cervini został wybrany przez aklamację w kaplicy Pauliańskiej. Elekt zachował swoje dotychczasowe imię jako Marceli II. Następnego dnia rano odbyło się formalne głosowanie potwierdzające, w którym Marcello Cervini otrzymał wszystkie 36 głosów. Tylko on sam zagłosował na Carafę. Jeszcze tego samego dni został konsekrowany na biskupa i koronowany przez protodiakona Pisaniego.

</doc>
<doc id="1000606" url="https://pl.wikipedia.org/wiki?curid=1000606" title="Alex Band">
Alex Band

Alex Max Band (ur. 8 czerwca 1981 w Los Angeles) – wokalista i założyciel zespołu The Calling.
Ze swoim zespołem wydał 2 albumy, "Camino Palmero" (2001) oraz "Two" (2004). Kiedy w 2005 The Calling rozpadł się, Band oświadczył, że powróci na scenę i wyda swój solowy album. Zapowiedział premierę na październik 2007. Album "We've All Been There" został jednak wydany dopiero w 2010.
Linki zewnętrzne.
 

</doc>
<doc id="1000609" url="https://pl.wikipedia.org/wiki?curid=1000609" title="Mechanika Newtona">
Mechanika Newtona



</doc>
<doc id="1000610" url="https://pl.wikipedia.org/wiki?curid=1000610" title="Rodney Robert Porter">
Rodney Robert Porter

Rodney Robert Porter (ur. 8 października 1917, zm. 7 września 1985) – brytyjski biochemik. W latach 1960-1967 był profesorem immunologii uniwersytetu w Londynie. Porter był również profesorem biochemii uniwersytetu w Oksfordzie. W 1964 roku został członkiem Royal Society w Londynie, a w 1972 roku powołano go do Narodowej Akademii Nauk Stanów Zjednoczonych.
W 1972 roku odebrał Nagrodę Nobla w dziedzinie fizjologii i medycyny za osiągnięcia w pracy nad strukturą molekularną przeciwciał. Nagrodę otrzymał wraz z Geraldem Edelmanem. Laureat Medalu Copleya.

</doc>
<doc id="1000611" url="https://pl.wikipedia.org/wiki?curid=1000611" title="Tajemnica Rajskiego Wzgórza">
Tajemnica Rajskiego Wzgórza

Tajemnica Rajskiego Wzgórza "(The Little White Horse", 1946) – powieść dla dzieci autorstwa brytyjskiej pisarki, Elizabeth Goudge.
Jest to opowieść o mieszkańcach starej posiadłości, do której przyjeżdża zamieszkać trzynastoletnia Marynia Merryweather. W drodze na miejsce bohaterka jest świadkiem zdarzeń, których przyczynę stara się wkrótce samodzielnie wyjaśnić.
Powieść została zekranizowana w 1994 postaci sześcioodcinkowego miniserialu telewizyjnego pt. "Dolina Moonacre" (oryg. "Moonacre"). W 2009 na ekrany kin weszła adaptacja powieści. Utwór jest ulubioną książką dzieciństwa J.K. Rowling.

</doc>
<doc id="1000615" url="https://pl.wikipedia.org/wiki?curid=1000615" title="Smocza Przełączka">
Smocza Przełączka

Smocza Przełączka (słow. "Dračia bránka", niem. "Drachentörl", węg. "Sárkány-kapu", 2280 m n.p.m.) – przełączka w południowo-zachodniej grani Ciężkiego Szczytu, stanowiąca wąskie, głębokie wcięcie, oddzielające wierzchołek Ciężkiego Szczytu od Smoczej Grani. Mimo że najniżej położona i najszersza jest Przełączka pod Kopą Popradzką po drugiej stronie Smoczej Grani, to Smocza Przełączka jest najdogodniejszym połączeniem Kotlinki pod Wagą z Dolinką Smoczą. Na północnym wschodzie w grani Ciężkiego Szczytu wznosi się turnia Kogutek ("Kohútik").
Na przełęcz nie prowadzi żaden szlak turystyczny. Droga dla taterników prowadzi od schroniska w poprzek kotliny po piargach do krótkiego, wąskiego żlebu spadającego ze Smoczej Przełączki, żlebem w górę na przełączkę.
Pierwsze wejścia:
Nazwa przełęczy pochodzi od Smoczego Stawu.

</doc>
<doc id="1000616" url="https://pl.wikipedia.org/wiki?curid=1000616" title="Jan von Endorf">
Jan von Endorf

Jan von Endorf (? – po 1330) – brat-rycerz krzyżacki, który dokonał udanego zamachu na życie wielkiego mistrza zakonu krzyżackiego Wernera von Orseln.
Życiorys.
Jan von Endorf wstąpił do zakonu krzyżackiego, w ramach pokuty. Wcześniej był przestępcą. Śluby zakonne złożył między 1311 a 1324 rokiem. Najpierw był w załodze konwentu w Kłajpedzie, a następnie pogranicznej warowni Skirstymoń (Christmemel).
W 1330 roku był ponownie rycerzem krzyżackim w Kłajpedzie. W 1330 roku z niejasnych do dziś przyczyn miał zatarg z komturem Kłajpedy, który wyrzucił go z klasztoru za nieposłuszeństwo. Po tym wydarzeniu zdesperowany Jan von Endorf miał udać się do Malborka, gdzie uzyskał audiencję u wielkiego mistrza. 
18 listopada 1330 roku Werner von Orseln nakazał zakonnikowi powrót do jego macierzystego konwentu i poddanie się pokucie. Endorf pozostał jednak w Malborku i próbował ponownie uzyskać posłuchanie. Gdy mu się to nie udało, po wieczornej mszy w kaplicy zamkowej zaczaił się na wychodzącego ze "Złotej Bramy" wielkiego mistrza i zadał mu dwa ciosy sztyletem. Na skutek odniesionych ran Werner von Orseln zmarł późnym wieczorem 18 listopada 1330 roku.
Po zamachu Jan von Endorf został postawiony przed sądem kapituły generalnej zakonu. Nie podjęła się ona jednak wydania wyroku i przekazała sprawę bezpośrednio Stolicy Apostolskiej. Papież nie zasądził dla Endorfa kary śmierci i skazał rycerza na dożywotnie więzienie o chlebie i wodzie.
Kontrowersje.
Do dziś szczegóły śmierci Wernera von Orseln pozostają zagadką. Oficjalne dokumenty zakonu, a także pismo wystawione w dniu pogrzebu wielkiego mistrza przez biskupów pruskich wskazywały, że motywem zabójstwa, którego dopuścił się Jan von Endorf był rzekomo stan psychiczny sprawcy (obłąkanie). Wiele jednak wskazuje na to, że za zamachem kryły się inne przyczyny, których jednak nie da się dziś wyjaśnić.

</doc>
<doc id="1000620" url="https://pl.wikipedia.org/wiki?curid=1000620" title="Natolewiczki">
Natolewiczki

Natolewiczki – przysiółek w Polsce położony w województwie zachodniopomorskim, w powiecie gryfickim, w gminie Płoty.
Natolewiczki są przysiółkiem wsi Natolewice.
Pojawił się jak "Kolonie", położony na początku lat 1930. w gminie Neu Natelfitz, należącej do powiatu Regenwalde Prowincji Pomorze.
W latach 1975–1998 miejscowość administracyjnie należała do województwa szczecińskiego.

</doc>
<doc id="1000624" url="https://pl.wikipedia.org/wiki?curid=1000624" title="Bucze (Natolewice)">
Bucze (Natolewice)

Bucze – dawny przysiółek w Polsce położona w województwie zachodniopomorskim, w powiecie gryfickim, w gminie Płoty. Bucze są przysiółkiem wsi Natolewice.
W latach 1975–1998 miejscowość administracyjnie należała do województwa szczecińskiego.
Zobacz też: Bucze

</doc>
<doc id="1000625" url="https://pl.wikipedia.org/wiki?curid=1000625" title="152 mm armata wz. 1910/30">
152 mm armata wz. 1910/30

152 mm armata wz. 1910/30 (ros. "152-мм пушка образца 1910/30 годов") – radziecka ciężka armata polowa. Zmodernizowana wersja 152 mm armaty wz. 1910.
Historia.
W 1910 roku do uzbrojenia armii rosyjskiej przyjęto 152 mm armatę wz. 1910. Po rewolucji produkcję tych dział kontynuowano i w 1930 roku Armia Czerwona miał na stanie 67 dział tego typu. W tym samym roku w KB GAU powstał projekt zmodernizowanej wersji armaty wz. 1910. Modernizacja miał na celu zwiększenie donośności wystrzeliwanych pocisków.
W celu zwiększenia donośności dokonano szeregu zmian w konstrukcji działa. Zwiększono objętość komory nabojowej i powiększono w ten sposób maksymalna masę ładunku miotającego. W celu zwiększenia maksymalnego kąta podniesienia lufy skrócono długość odrzutu. Ponieważ zwiększenie ładunku miotającego przy skróconym odrzucie zwiększyłoby siły działające na łoże podczas strzału, lufę wyposażono w hamulec wylotowy. Aby poprawić wyważenie lufy czopy łączące kołyskę lufy z łożem przesunięto o 50 mm do przodu. Ponieważ nie zmodernizowano łoża, szybkość marszowa nie uległa zmianie i działo nadal było słabo dostosowane do współpracy z jednostkami zmechanizowanym.
Armata wz. 1910/30 miało łoże jednoogonowe. Lufa zakończona hamulcem wylotowym, zamek śrubowy. Oporopowrotnik hydropneumatyczny. Koła stalowe z gumowymi bandażami. Trakcja konna lub mechaniczna. Lufa armaty była transportowana po oddzieleniu od łoża.
Prototyp zmodernizowanego działa został wykonany w zakładach "Krasnyj Putiłowiec" 1 kwietnia 1930 roku. Po próbach prototypu zmodernizowane działo zostało przyjęte do uzbrojenia jako "152 mm armata wz. 1910/30". Produkcję armat tego typu uruchomiono w zakładach "Krasnyj putiłowiec", a następnie "Bolszewik" i "Barrikada". Jednocześnie z produkcją nowych dział modernizowano wcześniej wyprodukowane dział wz. 1910.
Produkcja dział wz. 1910/30 została zakończona w 1935 roku po skonstruowaniu armaty wz. 1910/34, czyli połączenia lufy armaty wz. 1910/30 z łożem armaty wz. 1931.
1 listopada 1936 roku Armia Czerwona posiadała 152 armaty wz. 1910/30. Były one uzbrojeniem pułków artylerii korpuśnej.

</doc>
<doc id="1000626" url="https://pl.wikipedia.org/wiki?curid=1000626" title="Dalimierz">
Dalimierz

2 miejscowości w Polsce:

</doc>
<doc id="1000628" url="https://pl.wikipedia.org/wiki?curid=1000628" title="A-graf">
A-graf



</doc>
<doc id="1000629" url="https://pl.wikipedia.org/wiki?curid=1000629" title="A-Graf">
A-Graf



</doc>
<doc id="1000635" url="https://pl.wikipedia.org/wiki?curid=1000635" title="Dalimierz (Darszyce)">
Dalimierz (Darszyce)

Dalimierz () – przysiółek wsi Darszyce, w Polsce, w województwie zachodniopomorskim, w powiecie gryfickim, w gminie Płoty.
W 1874 roku "Curtshagen" był kolonią na ziemie "Pinnow A i C"
Na początku 1930. Kurtshagen był położony w gminie Pinnow, należącej do powiatowi Regenwalde Prowincji Pomorze.
W latach 1975–1998 miejscowość administracyjnie należała do województwa szczecińskiego.

</doc>
<doc id="1000636" url="https://pl.wikipedia.org/wiki?curid=1000636" title="Oralna stymulacja sutków">
Oralna stymulacja sutków

Oralna stymulacja sutków – praktyka seksualna, polegająca na pobudzaniu ustami brodawek sutkowych partnera. 
Jeden z partnerów stymuluje oralnie sutki drugiego, aczkolwiek niektóre osoby są w stanie pobudzać oralnie swoje własne piersi. Partner wykonujący oralną stymulację może lizać, ssać lub gryźć sutki partnera. Oralna stymulacja sutków jest w stanie doprowadzić niektóre osoby do orgazmu.

</doc>
<doc id="1000637" url="https://pl.wikipedia.org/wiki?curid=1000637" title="Gardomino">
Gardomino

Gardomino – przysiółek osady Mechowo w Polsce położony w województwie zachodniopomorskim, w powiecie gryfickim, w gminie Płoty.
W latach 1975–1998 miejscowość administracyjnie należała do województwa szczecińskiego.

</doc>
<doc id="1000638" url="https://pl.wikipedia.org/wiki?curid=1000638" title="Gostyński Bród">
Gostyński Bród

Gostyński Bród – osada w Polsce położona w województwie zachodniopomorskim, w powiecie gryfickim, w gminie Płoty.
W latach 1975–1998 miejscowość administracyjnie należała do województwa szczecińskiego.

</doc>
<doc id="1000639" url="https://pl.wikipedia.org/wiki?curid=1000639" title="Kłodno">
Kłodno

3 miejscowości w Polsce:
oraz:

</doc>
<doc id="1000643" url="https://pl.wikipedia.org/wiki?curid=1000643" title="Pretenders">
Pretenders



</doc>
<doc id="1000645" url="https://pl.wikipedia.org/wiki?curid=1000645" title="Kłodno (województwo zachodniopomorskie)">
Kłodno (województwo zachodniopomorskie)

Kłodno – kolonia w Polsce położona w województwie zachodniopomorskim, w powiecie gryfickim, w gminie Płoty.
Na początku lat 1930. tu znajdowała się kolonia "Charlottenhof", położona w gminie Pinnow, należącej do powiatowi Regenwalde Prowincji Pomorze.
W latach 1975–1998 miejscowość administracyjnie należała do województwa szczecińskiego.
Zobacz też.
Kłodno

</doc>
<doc id="1000646" url="https://pl.wikipedia.org/wiki?curid=1000646" title="Antoni Kurzawa">
Antoni Kurzawa

Antoni Kurzawa (ur. 10 maja 1842 w Turzy, zm. 13 lutego 1898 w 
Krakowie) – polski rzeźbiarz.
Życiorys.
Pochodził z biednej chłopskiej rodziny, był synem Franciszki Kurzawa (w metryce podane jest nazwisko Kurzawianka) oraz, jak wynika z dokumentów Szkoły Sztuk Pięknych w Wiedniu, synem pasterza. Studia w Szkole Sztuk Pięknych w Krakowie umożliwił mu Mieczysław Weryha Darowski. W latach 1863–1869 studiował rzeźbę w pracowni Henryka Kossowskiego oraz rysunek pod kierunkiem Władysława Łuszczkiewicza. W latach 1867–1868 pobierał nauki w Wiedniu. Następnie krótko przebywał we Lwowie, gdzie wyrzeźbił co najmniej cztery pomniki nagrobne z przeznaczeniem na Cmentarz Łyczakowski. W 1874 zapisany ponownie do Szkoły Sztuk Pięknych w Krakowie został w dniu 14 grudnia z niej usunięty za obrazę profesora Kossowskiego. W latach 1876–1877 uzupełniał studia w Paryżu.
Jego rzeźby były pełne ekspresji i dynamizmu. Rzeźbił posągi religijne, o naturalistycznej formie, np. "Chrystus i Magdalena" z 1864,"Walka Samsona z lwem" z 1865, "Pocałunek Judasza" z 1867, popiersia portretowe, kompozycje figuralne, mitologiczne i symboliczne "Wawel i Wisła" z 1878, "Geniusz zrywający pęta" z 1874, rodzajowe: "Oberek", "Mazur", "Polonez", "Siewca" z 1896. Autor niewykorzystanego projektu pomnika Adama Mickiewicza zgłoszonego na konkurs w Krakowie.
Dziełem Kurzawy jest grupa rzeźbiarska "Mickiewicz budzący geniusza poezji", której pierwowzór powstał w 1889. Praca została nadesłana w tym samym roku na doroczny konkurs Towarzystwa Zachęty Sztuk Pięknych w Warszawie. Pewny zwycięstwa, załamał się po ogłoszeniu werdyktu jury, przyznającego mu III miejsce. Pierwszej nagrody nie przyznano. W styczniu 1890 dokonał desperackiego czynu – wtargnął na wystawę i roztrzaskał własną rzeźbę.
Z czasem Antoni Kurzawa stał się symbolem tragicznych losów niedocenionych artystów. Słaby fizycznie, zniszczony chorobami, pod koniec życia za staraniem przyjaciół artystów znalazł się 12 czerwca 1897 w przytułku dla ubogich – Zakładzie im. Helclów w Krakowie, gdzie pół roku później zmarł. Pochowany został na Cmentarzu Rakowickim (kwatera N, rząd wschodni). Na jego grobie stanęła staraniem Leona Wyczółkowskiego rzeźba autorstwa Kurzawy "Geniusz zrywający pęta" odkuta z piaskowca.
Na dramacie życia Kurzawy, osnutych jest wiele wątków literatury Młodej Polski, takich jak nowela Henryka Sienkiewicza "Lux in tenebris lucet". W cieniu dzieł Kurzawy tworzyli Stanisław Wyspiański, Maria Konopnicka.

</doc>
<doc id="1000648" url="https://pl.wikipedia.org/wiki?curid=1000648" title="Zofia Keppe">
Zofia Keppe

Zofia Keppe (ur. 27 marca 1921 w Łodzi, zm. 9 marca 2000 w Łodzi) – polska lekarz, chirurg; działacz ruchu krajoznawczego i turystycznego, działacz ochrony przyrody i opieki nad zabytkami.
Nauka i studia.
Maturę uzyskała w Gimnazjum C. Waszczyńskiej w Łodzi w 1938. Studiowała na Wydziale Lekarskim Uniwersytetu Łódzkiego w latach 1945–1949; dyplom lekarza uzyskała w Akademii Medycznej w Łodzi w 1951, doktorat nauk medycznych uzyskała w 1967.
Praca zawodowa i naukowa.
Młodszy asystent w I Klinice Chirurgicznej Akademii Medycznej w Łodzi w latach 1948–1952, starszy asystent w Klinice Chirurgii Dziecięcej Akademii Medycznej w latach 1952–1956, starszy asystent III Kliniki Chirurgicznej Akademii Medycznej w latach 1956–1962.
Na zlecenie prof. W. Tomaszewicza zorganizowała w 1960 Przychodnię Urazów Ręki, którą mimo różnych zmian administracyjnych prowadziła do końca 1990.
Praca doktorska była wyróżniona i nagrodzona przez Radę Naukową przy Ministrze Zdrowia. Opublikowała w czasopismach fachowych kilkanaście prac naukowych z zakresu chirurgii ręki, m.in. publikowaną w "Pediatrii Polskiej" pracę o zabiegu operacyjnym u dwóch noworodków w 1958. Wygłaszała kilkanaście razy odczyty naukowe na sympozjach naukowych Sekcji Chirurgii Ręki w Polskim Towarzystwie Chirurgicznym. Wygłaszała liczne prelekcje popularnonaukowe w różnych środowiskach.
Była w 1974 organizatorem Sekcji Chirurgii Ręki przy Polskim Towarzystwie Ortopedyczno-Urazowym i Polskim Towarzystwie Chirurgicznym.
Działalność społeczna.
Była projektodawcą powołania Stowarzyszenia Absolwentów Akademii Medycznej w Łodzi, członkiem, wiceprezesem w latach 1963–1978, i prezesem Stowarzyszenia od 1978 do śmierci. 
Była członkiem Polskiego Towarzystwa Turystyczno-Krajoznawczego od 1959, członkiem Zarządu Oddziału oraz Zarządu Wojewódzkiego PTTK w Łodzi, zdobyła uprawnienia Organizatora Turystyki, Przodownika Turystyki Górskiej, Przodownika Turystyki Pieszej i Honorowego Przodownika Turystyki Pieszej. Była lekarzem wszystkich Rajdów Świętokrzyskich PTTK. Po wycieczkach zagranicznych od 1971 prowadziła w PTTK prelekcje na tematy turystyczne z pokazem slajdów.
Była członkiem i działaczem Towarzystwa Opieki nad Zabytkami w Łodzi, Ligi Ochrony Przyrody od 1961, członkiem założycielem Klubu Miłośników Kaktusów w Łodzi 1963 i organizatorem wystaw kaktusów, autorką prelekcji o kaktusach w Łódzkim Domu Kultury w latach 1963–1971.
Była biegłym Sądu Wojewódzkiego w Łodzi od 1983.
Pochowana na Starym Cmentarzu w Łodzi przy ul. Ogrodowej, w części ewangelickiej.

</doc>
<doc id="1000649" url="https://pl.wikipedia.org/wiki?curid=1000649" title="Carlos Slim">
Carlos Slim



</doc>
<doc id="1000650" url="https://pl.wikipedia.org/wiki?curid=1000650" title="Plac Litewski w Lublinie">
Plac Litewski w Lublinie

Plac Litewski – plac w centrum Lublina o powierzchni ok. 35 tys. m2, powstały w latach 20. XIX wieku w celu urządzania parad wojskowych. Od jego pierwotnego przeznaczenia pochodzi dawna nazwa – plac Musztry. Plac Litewski jest centralnym miejscem w Lublinie, odbywają się tam ceremonie państwowe, happeningi i inne imprezy. W rejestrze zabytków nieruchomych plac Litewski nosi numer A/588 i został do niego wpisany 10 kwietnia 1972 roku.
Historia.
Do 1918.
W XVI wieku przez dzisiejszy plac prowadziła droga ku mostowi na Czechówce, do traktu na Warszawę. W tamtym czasie tereny te należały do Radziwiłłów. W XVII wieku stały się własnością Józefa Karola Lubomirskiego, potem jego córki Marii Anny, żony Pawła Karola Sanguszki. Po Sanguszkach właścicielami placu byli Szepetyccy, a w roku 1801, na publicznej licytacji, nabył go Beniamin Finke i ofiarował rządowi.
Do 1818 teren, na którym znajduje się plac Litewski, wykorzystywany był jako skład słomy. W 1819 roku przystąpiono do rozbiórki szpitala i kościoła bonifratrów, które zostały zbudowane w połowie XVIII wieku. W 1823 Jan Stompf dokonał gruntownej przebudowy placu oraz pałacu Poradziwiłłowskiego, który miał się stać siedzibą Komisji Województwa Lubelskiego. Powstały plac miał ok. 2 hektary i otrzymał nazwę „placu Musztry”. Na części placu urządzono skwer, a na nim, na ziemnym wzniesieniu, stanął nowy pomnik Unii Lubelskiej. Według tradycji w tym miejscu obradowała w 1569 roku szlachta polska i litewska przed zawarciem związku obu krajów. To zdarzenie upamiętniał murowany obelisk, który uległ zniszczeniu podczas rozbiórki kościoła Bonifratrów. Zgodę na wystawienie nowego pomnika uzyskał w 1826 u władz carskich ks. Stanisław Staszic. Klasycystyczną płaskorzeźbę przedstawiającą Polskę i Litwę zaprojektował Paweł Maliński. Sam obelisk został odlany z żelaza.
Później, w latach 1873–1876, na placu, w miejscu obecnej fontanny, władze carskie nakazały wystawić cerkiew pw. Podwyższenia św. Krzyża. Budowla ta, obca architektonicznie w krajobrazie Lublina, otrzymała pięciokopułowy korpus główny oraz wysoką wieżę, na której umieszczono dzwon z rozebranego w 1852 roku kościoła św. Michała. Po zajęciu Lublina przez Austriaków cerkiew zaadaptowano na kościół garnizonowy, a budynki wokół placu stały się siedzibą władz Generalnego Gubernatorstwa. W roku 1916, w ramach upamiętnienia 125. rocznicy uchwalenia Konstytucji 3 maja, na placu umieszczono kamień z adnotacją o uroczystościach.
Około roku 1880 na pamiątkę powstania styczniowego na placu posadzono „drzewo wolności” – topolę czarną, nazwaną później „baobabem”.
1918–1989.
Na placu Litewskim i wokół niego rozegrały się w roku 1918 wydarzenia związane z przejmowaniem władzy od Austriaków i tworzeniem się Tymczasowego Rządu Ludowego Republiki Polskiej. Do 2 listopada pałac Poradziwiłłowski przy placu Litewskim był rezydencją gubernatora, a 7 listopada stał się siedzibą gabinetu Ignacego Daszyńskiego i odbyło się w nim pierwsze posiedzenie rządu. Gmach dawnego Banku Państwa, w którym mieścił się klub oficerski, stał się miejscem zebrań oficerów, zapadały tam decyzje dotyczące przejmowania władzy od okupanta. W nocy z 6 na 7 listopada, w budynku nieistniejącego obecnie hotelu „Wiktoria”, działacze Polskiej Organizacji Wojskowej internowali oficerów związanych z Radą Regencyjną Królestwa Polskiego, a po przeciwnej stronie placu, przy ul. Niecałej – Juliusza Zdanowskiego – komisarza Rady Regencyjnej w Lublinie.
W 1925 roku rozebrano sobór prawosławny. W czasach II Rzeczypospolitej plac nosił obecną nazwę. W czasach okupacji nazwę placu zmieniono na „Adolf Hitler-Platz”, a po II wojnie światowej powrócono do nazwy „plac Litewski”. W 1945 r. zbudowano Pomnik Wdzięczności Armii Radzieckiej, przedstawiający żołnierza z rozwianą chorągwią. W latach 50., po śmierci Stalina, plac nosił nazwę „plac Józefa Stalina”. W 1974 wmurowano płytę Nieznanego Żołnierza, a w 1981 wzniesiono pomnik upamiętniający 190. rocznicę Konstytucji 3 maja.
Od 1989.
1989–2010.
Do 2009 roku plac przeszedł jedynie kosmetyczne zmiany, szacowane na 850 tys. zł. W 1990 „baobab” zyskał status pomnika przyrody. W latach 90. zdemontowano Pomnik Wdzięczności Armii Radzieckiej. W 2001 odsłonięto pomnik marszałka Piłsudskiego. Na początku XXI w. „baobab” zaczął zamierać.
Od 2010.
W lipcu 2010 władze Lublina ogłosiły konkurs na rewitalizację placu Litewskiego. Plany przebudowy bazowały na założeniu, że plac ma być przestrzenią głównie dla pieszych. Według tego planu deptak na Krakowskim Przedmieściu miał być przedłużony do ul. Kołłątaja, a ulica przy hotelu Europa zamknięta. Brano pod uwagę możliwość wykorzystania budynków Uniwersytetu Marii Curie-Skłodowskiej na cele publiczne i przeniesienia zlokalizowanej tam stacji meteorologicznej.
W 2013 roku przyjęto koncepcję przebudowy uwzględniającą plany opracowane 3 lata wcześniej. Przewidywano, że inwestycja zostanie ukończona w 2014 i wyniesie ok. 30 mln zł. Terminy uległy przesunięciu. Plany z października 2014 określały termin rozpoczęcia przebudowy na wiosnę 2015, koszty szacowano na 62 mln zł. Przetarg ogłoszono rok później, a termin wykonania inwestycji wyznaczono na wiosnę 2017 r.
W kwietniu 2016 roku rozpoczęto przebudowę placu. Podstawowym założeniem było przedłużenie deptaka do skrzyżowania z ul. Kołłątaja (likwidacja ruchu kołowego na tym odcinku). W trakcie prac zabezpieczono fundamenty soboru i odkryto pozostałości dawnych traktów oraz budynków. Zachowano układ przestrzenny placu. Odtworzono historyczny trakt prowadzący w kierunku Wieniawy. Zmiany dotyczyły nawierzchni, układu terenów zielonych i nasadzeń, fontanny, iluminacji budynków okalających plac i pomników. Zlikwidowano starą fontannę i zbudowano nowe, w tym kompleks urządzeń wodnych, z pięciometrową groblą i najnowocześniejszym w Europie systemem sterowania pięcioma funkcjami (woda, światło, dźwięk, lasery i obraz wyświetlany na fasadzie budynku poczty). Zrewitalizowano place im. Mieczysława Alberta Krąpca i Józefa Czechowicza. Przebudowany plac Litewski udostępniono w czerwcu 2017.
W 2017, po odłamaniu się konaru „baobabu”, podjęto decyzję o usunięciu drzewa.

</doc>
<doc id="1000653" url="https://pl.wikipedia.org/wiki?curid=1000653" title="Brama Grodzka w Lublinie">
Brama Grodzka w Lublinie

Brama Grodzka lub Brama Żydowska – brama miejska w Lublinie, pozostałość pierwszych murowanych elementów obwarowań miasta, wybudowanych w 1342 roku, po zezwoleniu Kazimierza III Wielkiego. Obecny zabytek ma kształt nadany mu w 1785 roku przez nadwornego architekta króla Stanisława Augusta Poniatowskiego, Dominika Merliniego.
Brama Grodzka zwana była także Bramą Żydowską, ponieważ była przejściem pomiędzy Starym Miastem, a dzielnicą żydowską.
Obecnie w Bramie Grodzkiej znajduje się siedziba Ośrodka „Brama Grodzka - Teatr NN”.
Remonty.
Pierwszy remont po 1989 roku trwał od 1994 do 2000 roku. Prace renowacyjne polegały na: podbiciu fundamentów, wymianie dachu i adaptacji poddasza, wykonaniu elewacji, montażu instalacji elektrycznej i ciepłowniczej, wymianie stolarki okiennej i drzwiowej.
W latach 2008–2009 przeprowadzono remont generalny sklepienia Bramy. 30 lipca 2008 roku podczas prac nad elewacją budynku odkryto, że od okresu II wojny światowej mogła w każdej chwili runąć na przechodniów.
Podczas remontu w 1954 roku robotnicy jedynie odnowili zabytek, by pochwalić się nim przed Bolesławem Bierutem – elewacja, podobnie jak większość kamienic Starego Miasta, odnowiona została na X-lecie PRL. Przywrócono wtedy także wazy na postumentach i wyzłocono monogram Stanisława Augusta. Pęknięcia u stropu pozostały jednak niezabezpieczone.

</doc>
<doc id="1000656" url="https://pl.wikipedia.org/wiki?curid=1000656" title="Robert Brutter">
Robert Brutter



</doc>
<doc id="1000662" url="https://pl.wikipedia.org/wiki?curid=1000662" title="Migotka (postać)">
Migotka (postać)

Migotka (fiń. "Niiskuneiti", szw. "Snorkfröken") – jedna z bohaterek książek o "Muminkach" (stworzonych przez Tove Jansson), siostra Migotka, przyjaciółka Muminka.
Jej cechami charakterystycznymi są: blond grzywka, złota bransoletka na kostce oraz kremowo żółtawy odcień futerka. Zbiera muszelki, kocha kwiaty i błyskotki. Jest szczera i zawsze uśmiechnięta. Przyjaźni się z Małą Mi, choć ich charaktery są zupełnie odmienne. Mieszka z bratem Migotkiem w domku w lesie. Często odwiedza Muminka i jego rodziców. W sen zimowy zapada w pokoju Muminka obok ukochanego. Uwielbia konfitury i ciasto z dyni.
W "Komecie nad Doliną Muminków" zmienia kolor.

</doc>
<doc id="1000663" url="https://pl.wikipedia.org/wiki?curid=1000663" title="Izydor Modelski">
Izydor Modelski

Izydor Modelski (ur. 10 maja 1889 we Lwowie, zm. 25 września 1962 w Waszyngtonie) – doktor filozofii, generał dywizji ludowego Wojska Polskiego.
Życiorys.
Izydor Modelski urodził się 10 maja 1889 we Lwowie. Studiował na Uniwersytecie Lwowskim, działając jednocześnie w Polskich Drużynach Strzeleckich. W okresie od sierpnia 1914 do lipca 1917 służył w I Brygadzie Legionów na stanowiskach: dowódcy plutonu, komendanta szkoły podoficerskiej, dowódcy batalionu 6 pułku piechoty, komendanta szkoły oficerskiej. W 1917 roku pełnił służbę w Głównym Urzędzie Zaciągu do Wojska Polskiego na stanowisku komendanta Inspektoratu w Grodzisku. 26 czerwca 1917 roku „promował się na Uniwersytecie Lwowskim na doktora filozofii”. Po kryzysie przysięgowym internowany w Beniaminowie.
Po uwolnieniu służył w Polskiej Sile Zbrojnej i następnie w Wojsku Polskim. Komendant garnizonu Warszawa (major z listopada 1918). Dowódca Grupy Operacyjnej w walkach z Ukraińcami w rejonie Lwowa (listopad 1918–1919). W okresie czerwiec 1919–1920 w sztabie gen. Józefa Hallera, kwatermistrz Armii, potem w Oddziale IV Sztabu Generalnego. Podpułkownik z 1 czerwca 1919. Na froncie bolszewickim dowódca 79 pułku piechoty od czerwca do lipca 1920. Po wojnie członek Najwyższej Komisji Opiniującej przy Naczelnym Wodzu – do 1922.
3 listopada 1922 został przeniesiony do Wyższej Szkoły Wojennej w Warszawie, w charakterze słuchacza II Kursu Doszkolenia. Z dniem 15 października 1923, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Departamentu I Piechoty Ministerstwa Spraw Wojskowych w Warszawie. 31 marca 1924 został awansowany na pułkownika ze starszeństwem z dniem 1 lipca 1923 i 21. lokatą w korpusie oficerów piechoty. Następnie pełnił służbę w Inspektoracie Armii Nr 2, pozostając oficerem nadetatowym 72 pułku piechoty. W sierpniu 1924 został odkomenderowany do Dowództwa Okręgu Korpusu Nr X w Przemyślu na trzy tygodnie w charakterze szefa sztabu. Następnie przedłużono mu odkomenderowanie do 1 listopada 1924. W październiku tego roku został przydzielony z Inspektoratu Armii Nr 2 do DOK X na stanowisko szefa sztabu.
W latach 1925–1926 dowódca 30 pułku piechoty. W czasie przewrotu majowego opowiedział się po stronie rządowej. Aresztowany przez podkomendnych oficerów (słowo „aresztowany” jest tu eufemizmem, Modelski w czasie „wypadków majowych” został po prostu zamknięty przez podwładnych w klozecie). Pozostawał w dyspozycji dowódcy Okręgu Korpusu Nr IX. W dniu 31 marca 1927 r. został przydzielony z dyspozycji Szefa Sztabu Generalnego do dyspozycji Ministra Spraw Wojskowych (jako nadetatowy oficer 30 pułku piechoty znajdował się wówczas na służbowym przeniesieniu do Oddziału I Sztabu Generalnego). Z dniem 31 października 1927 r. został przeniesiony do kadry oficerów piechoty z równoczesnym przydziałem do Powiatowej Komendy Uzupełnień Łuniniec na stanowisko komendanta. W kwietniu 1928 został zwolniony z zajmowanego stanowiska i oddany do dyspozycji dowódcy OK IX. Z dniem 31 października 1928 został przeniesiony w stan spoczynku. Przewodniczył Związkowi Hallerczyków.
1 października 1939 gen. Władysław Sikorski, nowy Naczelny Wódz i minister spraw wojskowych, powołał go do służby czynnej we Francji, mianując początkowo I pomocnikiem, a 24 listopada – II zastępcą ministra spraw wojskowych (pełnił tę funkcję do lipca 1940). Modelski kierował Gabinetem Ministra i Komendą Kwatery Głównej, odpowiadał za sprawy personalne (kierowanie Biurem Personalnym i Rejestracyjnym powierzył uległemu płk. Fryderykowi Mally) i za ewakuację generałów i wyższych oficerów internowanych w różnych krajach Europy do Francji, gdzie formowana była armia polska. Podczas obsadzania stanowisk zapisał się niechlubnie tropieniem "sanatorów" i usuwaniem niejednokrotnie wartościowych oficerów z tworzonych sił zbrojnych, kierując się animozjami politycznymi i osobistymi. Wojskowych napiętnowanych w trybie kapturowym kierowano do obozu specjalnego w Cerizay. Na tym tle powstał konflikt między nim a generałem Marianem Kukielem, I zastępcą ministra spraw wojskowych. 3 maja 1940 mianowany generałem brygady. Kierował ewakuacją części wojsk polskich przez francuski port Le Verdon-sur-Mer w czerwcu 1940.
We wrześniu 1942 kandydat na stanowisko I zastępcy dowódcy I Korpusu, niepowołany na nie wskutek negatywnej opinii dowódcy tej jednostki, gen. Kukiela, który pisał nie tylko o młodym wieku Modelskiego, ale także o jego niepopularności w wojsku z powodu zatruwania atmosfery waśniami politycznymi. Pełnił funkcję podsekretarza stanu w Ministerstwie Spraw Wojskowych (od 19 listopada 1942 Ministerstwo Obrony Narodowej), po powołaniu do kierowania resortem gen. Kukiela odsunięty od czynnego udziału w pracach przez udzielenie mu długotrwałego urlopu zdrowotnego. Do grudnia 1944 był formalnie II wiceministrem obrony narodowej i generałem do zleceń Naczelnego Wodza. W marcu 1945 został przeniesiony w stan spoczynku.
W lipcu 1945 powrócił do kraju. 1 marca 1946 awansowany na generała dywizji – szef Misji Specjalnej Wojska Polskiego w Londynie z zadaniem ewakuacji żołnierzy polskich Sił Zbrojnych na Zachodzie do kraju. W latach 1946–1948 attaché wojskowy w Waszyngtonie. Odwołany z powodu niewywiązywania się z obowiązków, odmówił powrotu do kraju i rozpoczął publikowanie wiadomości na temat działalności wywiadowczej państw bloku wschodniego. Nawiązał współpracę ze Stanisławem Mikołajczykiem i działaczami polskiej emigracji.
Skazany zaocznie na 15 lat więzienia i utratę praw obywatelskich, osiedlił się w Stanach Zjednoczonych, gdzie zmarł.

</doc>
<doc id="1000664" url="https://pl.wikipedia.org/wiki?curid=1000664" title="Skrzynia (zapałki)">
Skrzynia (zapałki)

Skrzynia – przyjęta w przemyśle zapałczanym handlowa jednostka miary, oznaczająca 240 000 sztuk standardowych zapałek, zapakowanych w 1000 pakunków po 10 paczek zapałek w każdym pakunku, czyli 10 tysięcy paczek zapałek. 
W przeszłości, kiedy w przemyśle tym dominowały zapałki standardowych rozmiarów, pakowano je w paczki na ogół po 60 sztuk i wówczas skrzynia mieściła 600 tysięcy zapałek. Od czasu, kiedy pojawiły się w sprzedaży także mniejsze opakowania przyjmuje się tę miarę jako 10 tysięcy paczek po 24 sztuki. W przypadku pakowania zapałek w większe pudełka (po 48, 60 lub 64 sztuk) liczba pakunków w jednej skrzyni zmieniana jest proporcjonalnie (do 500, 400 lub 375) tak, by mieściło się w niej 240 tysięcy sztuk.
W fabryce zapałek w Czechowicach-Dziedzicach stosowało się dodatkową jednostkę pośrednią, zwaną „kamieniem”, która zawierała 25 pakunków po 10 paczek zapałek, czyli 250 paczek zapałek. Fabryka ta jako podstawowej jednostki handlowej używała 1000 pudełek standardowych zapałek, tj. 4 kamienie.

</doc>
<doc id="1000665" url="https://pl.wikipedia.org/wiki?curid=1000665" title="Kobuz (przysiółek)">
Kobuz (przysiółek)

Kobuz () – przysiółek w Polsce położona w województwie zachodniopomorskim, w powiecie gryfickim, w gminie Płoty.
Kobuz jest przysiółkiem wsi Natolewice.
Historia.
Mühlengraben wstał w latach 1841–42 jak folwark z jednym mieszkalnym budynkiem i 5 mieszkańcami, pierwszym właścicielem był Christian Wilhelm Gotthilf Rehdes.
Do 1945 roku folwark był w gminie Neu Natelfitz, należącej do powiatu Regenwalde Prowincji Pomorze.
W latach 1975–1998 miejscowość administracyjnie należała do województwa szczecińskiego.
Zobacz też.
Kobuz

</doc>
<doc id="1000668" url="https://pl.wikipedia.org/wiki?curid=1000668" title="Regina (serial telewizyjny)">
Regina (serial telewizyjny)

Regina – polski serial telewizyjny, emitowany od 2 października 2007 do 29 kwietnia 2008 na antenie TV4.
Fabuła.
Serial opowiada o kobiecie imieniem Regina (w tej roli Dominika Ostałowska), która po 8 latach spędzonych w więzieniu wraca w rodzinne strony, aby rozwikłać zagadkę śmierci swojej siostry, za której zabójstwo została niesłusznie skazana. Przebywając w więzieniu, Regina nie utrzymywała kontaktów z najbliższymi. Po powrocie w domu Popielów rozpoczyna się piekło. Bowiem ojciec Reginy, Aleksander chce wyrzucić swą córkę z domu, a ona chce się zemścić za doznane krzywdy.

</doc>
<doc id="1000671" url="https://pl.wikipedia.org/wiki?curid=1000671" title="Kopaniny (województwo zachodniopomorskie)">
Kopaniny (województwo zachodniopomorskie)

Kopaniny – gajówka w Polsce położona w województwie zachodniopomorskim, w powiecie gryfickim, w gminie Płoty.
W latach 1975–1998 miejscowość administracyjnie należała do województwa szczecińskiego.
Zobacz też: Kopaniny

</doc>
<doc id="1000672" url="https://pl.wikipedia.org/wiki?curid=1000672" title="Bob Inglis">
Bob Inglis

Robert „Bob” Durden Inglis, Sr. (ur. 11 października 1959) – amerykański polityk, członek Partii Republikańskiej. W latach 1993–1999 był przedstawicielem czwartego okręgu wyborczego w stanie Karolina Południowa do Izby Reprezentantów Stanów Zjednoczonych. Od 2005 roku ponownie piastuje to stanowisko.

</doc>
<doc id="1000676" url="https://pl.wikipedia.org/wiki?curid=1000676" title="Liskowo">
Liskowo

2 miejscowości w Polsce:

</doc>
<doc id="1000677" url="https://pl.wikipedia.org/wiki?curid=1000677" title="Hy Zaret">
Hy Zaret

Hy Zaret właściwie Hyman Harry Zaritsky (ur. 21 sierpnia 1907 w Nowym Jorku, zm. 2 lipca 2007 w Westport) – amerykański kompozytor, autor tekstów piosenek.
Był zarówno współautorem muzyki jak i autorem tekstu przeboju "Unchained Melody" z 1955 r., wykonywanego między innymi przez takie zespoły jak The Platters,
The Righteous Brothers i U2. Piosenka trafiła na krążek o tym samym tytule wydany przez wytwórnię Phila Spectora – Philles Records. Utwór został wykorzystany jako ścieżka dźwiękowa w kilku filmach, a sam utwór nagrany był blisko 300 razy, przynosząc Hy Zaretowi i Alexowi Northowi nominację do Oscara w kategorii "Najlepsza piosenka".

</doc>
<doc id="1000678" url="https://pl.wikipedia.org/wiki?curid=1000678" title="Pierścień zbiorów">
Pierścień zbiorów

Pierścień zbiorów – niepusta rodzina zbiorów zamknięta ze względu na przecięcia i różnicę symetryczną, tzn. jeżeli dla dowolnego formula_1 zachodzi
gdzie formula_4 oznacza różnicę symetryczną, tj.
Równoważnie można wymagać, aby z każdymi dwoma zbiorami formula_6 należącymi do pierścienia należały także do niego zbiory formula_7 oraz formula_8
Własności.
Pierścień zbiorów jest pierścieniem w algebraicznym tego słowa znaczeniu (możliwe, że bez jedynki). Przekrój jest rozdzielny względem różnicy symetrycznej:
Zbiór pusty jest elementem neutralnym formula_10 a suma wszystkich zbiorów, o ile należy do pierścienia, jest elementem neutralnym formula_11 co czyni z formula_12 pierścień z jedynką.
Dla danego zbioru formula_13 jego zbiór potęgowy tworzy dyskretny pierścień zbiorów, zaś zbiór formula_14 określa antydyskretny pierścień zbiorów. Dowolne ciało zbiorów, a zatem dowolna σ-algebra jest również pierścieniem zbiorów.

</doc>
<doc id="1000686" url="https://pl.wikipedia.org/wiki?curid=1000686" title="Odwracalność funkcji">
Odwracalność funkcji



</doc>
<doc id="1000688" url="https://pl.wikipedia.org/wiki?curid=1000688" title="Kaplica Trójcy Świętej w Lublinie">
Kaplica Trójcy Świętej w Lublinie

Kaplica Trójcy Świętej w Lublinie (pot. "Kaplica Zamkowa") – kaplica znajdująca się na dziedzińcu zamkowym w Lublinie, połączona z częścią muzealną zamku. Kaplica stanowi integralną część obiektu.
Historia.
Kaplica została zbudowana pomiędzy latami 1341 a 1370 w czasach panowania Kazimierza Wielkiego. Mury całej kaplicy – nawy i prezbiterium, w obu ich poziomach – powstały wg jednej koncepcji. Posiadała nawę oraz wielokątne prezbiterium, do którego, przypuszczalnie krótko po rozpoczęciu budowy, dostawiono z obu stron zamkowe mury obwodowe. Z inicjatywy Władysława Jagiełły kaplica została przed 1418 rokiem ozdobiona malowidłami bizantyjskimi. W bryle kościoła dominowały dwa strome, schodkowe szczyty, które przetrwały do lat pięćdziesiątych XVII wieku. Dolną kondygnację przeznaczono na kryptę dla zmarłych kapelanów i miejscowych dostojników, zaś górną dla potrzeb religijnych. Wieloboczne prezbiterium oraz kwadratowa nawa sklepione były żebrowo. Sklepienie nawy podtrzymywał centralnie osadzony filar. Ten element konstrukcyjny był typowy dla architektury sakralnej i świeckiej w okresie panowania Kazimierza Wielkiego. W okresie renesansu kościół miał nadal charakter gotycki, chociaż wejście umieszczono na poziomie pierwszego piętra i ujęto je w nowy renesansowy portal, wykonany w warsztacie kamieniarskim Komasków. Dopiero w XVII wieku fasada świątyni była już zwieńczona szczytem w stylu renesansu lubelskiego.
W drugim dziesięcioleciu XV wieku podjęte zostały prace malarskie we wnętrzu kościoła. Wykonał je anonimowy zespół malarzy ruskich pod kierownictwem mistrza Andrzeja. Ściany i sklepienie pokryte zostały polichromią w stylu rusko-bizantyńskim. Malowidła ukończono w 1418 roku, co zostało utrwalone cyrylicą na tablicy fundacyjnej w łuku tęczowym kościoła. Poza scenami religijnymi zdobiącymi wnętrze kościoła znajdują się tu dwa portrety Władysława Jagiełły. Polichromię wykonano różnymi technikami: na suchym i na mokrym tynku, farbami temperowymi.
Podczas prac nad nową budowlą więzienną, w latach 1823–1826, kościół został połączony z zabudowaniami neogotyckimi i stał się kaplicą więzienną. Z zewnątrz i od wewnątrz otynkowano go, przez co zniszczono bezcenne malowidła. W końcu XIX wieku kaplica więzienna uległa niewielkim przeobrażeniom: zdemontowano zewnętrzne schody, a portal przekształcono w okno. W 1897 roku Józef Smoliński odkrył fragmenty XV-wiecznej polichromii. W latach 1917–1918 odsłonięto dalsze partie malowideł.
Renowacja i prace zabezpieczające.
W latach 50. XX wieku, po przeznaczeniu zamku na cele kultury, rozpoczęto gruntowną renowację kościoła. Około 1970 roku usunięto z dachu kaplicy dachówkę ceramiczną i położono w to miejsce blachę. Zdjęto zewnętrzne tynki oraz zrekonstruowano zabytkowe freski. Renowacja i konserwacja malowideł zakończona została w 1997 roku.
W sierpniu 2007 trwały prace mające na celu zalepienie pęknięć ścian prezbiterium. Pod fundamenty kaplicy zostały podłożone masywne podpory betonowe. Pęknięcia, mające nawet do 1 cm szerokości, spowodowała deszczówka, która wypłukiwała grunt spod fundamentów. Możliwe, że uszkodzenia powstały ponad sto lat wcześniej. Wstrzykiwano w nie ponad 2 tysiące litrów substancji klejącej, mieszaniny białego cementu i ciasta wapiennego. Na sklepieniu prezbiterium ułożono wzmacniającą siatkę z włókna węglowego zatapianej w matrycy mineralnej. Nad sklepieniem zainstalowano stalową opaskę, utrzymująca całą konstrukcję. Na wiosnę 2008 odbyła się ostatnia faza prac: usunięto ślady pęknięć i przykryto je zrekonstruowanymi freskami.
Freski.
Nie wiadomo kiedy rozpoczęto pracę przy polichromii. W najstarszej księdze miejskiej Lublina widnieje wzmianka z 1407 roku o wydatkach na prace malarskie w kaplicy. Malowidła zaś ukończono 10 sierpnia 1418 roku, w dzień św. Wawrzyńca.
Fundatorem fresków bizantyjsko-ruskich był król Władysław Jagiełło. Freski wykonane były przez kilku malarzy, główny mistrz Andrzej – jego imię widnieje w napisie fundacyjnym – był autorem większości fresków związanych z cyklem świąt i męką Pańską. W cyklu świąt występują wzory tradycyjne będące charakterystycznymi dla Bizancjum, w cyklu męki Pańskiej zaś wzory serbsko-atoskie.
Za wizerunek Chrystusa, scenę Zwiastowania, postaci proroków, świętych i aniołów odpowiadał Cyryl, którego cechą charakterystyczną było frontalne ujęcie postaci i jednolity typ twarzy.
Freski znajdujące się na ścianie tęczowej oraz dolnej strefie nawy wykonane są przez malarza Juszko, który związany był ze środowiskiem halicko-wołyńskim. W swoich pracach stosował archaiczne schematy ikonograficzne.
Technika wykorzystana do dekoracji lubelskiej kaplicy to nanoszenie roztartych z wodą barwników na mokrą zaprawę wapienną zawierającą cięte włókna lnu i słomy. Wykonawcy za każdym razem przygotowywali zaprawę potrzebną do wykonania dziennej partii. Spośród naturalnych pigmentów stosowano: biel świętojańską, malachit, węgiel drzewny, azuryt oraz glinki żelazowe. Końcowym etapem prac było pozłacanie nimbów i szczegółów szat. 
Architektura.
Kaplica należy do dwukondygnacyjnych jednofilarowych świątyń powszechnych w łacińskiej średniowiecznej Europie. Jest podzielona na kondygnacje. Taki zabieg uwarunkowany był jej funkcją jako kaplicy królewskiej. W górnym kościele odprawiano liturgię z udziałem króla lub osób związanych z dworem. W budowli część przyziemna była zapleczem dla duchownych. Przejście między kondygnacjami umożliwiały strome schody umieszczone w grubości murów ścian północnej i południowej. Górna kaplica ma kwadratową nawę i wieloboczne wydłużone prezbiterium. Pośrodku nawy stoi ośmioboczny filar podpierający gwiaździste sklepienie. Nawę i prezbiterium oddziela prosty, wycięty w murze łuk tęczowy. Obie kondygnacje mają jednakowy układ przestrzenny wnętrza charakterystyczny dla późnego gotyku. Rozwiązania konstrukcyjne, żebra sklepienne, wsporniki, zamknięte ostrym łukiem okna i portale decydują o przynależności architektury kaplicy do kultury zachodniej Europy. Wszechobecne dekoracje malarska należą do kręgu kultury bizantyńskiej i oparte są na uświęconym wielowiekową tradycją kanonie ikonograficznym.

</doc>
<doc id="1000689" url="https://pl.wikipedia.org/wiki?curid=1000689" title="Miejskie Przedsiębiorstwo Komunikacyjne we Włocławku">
Miejskie Przedsiębiorstwo Komunikacyjne we Włocławku

Miejskie Przedsiębiorstwo Komunikacyjne Spółka z o.o. we Włocławku (MPK Włocławek) – przedsiębiorstwo komunikacji miejskiej we Włocławku odpowiedzialne za wykonywanie transportu publicznego na terenie miasta i gmin ościennych.
Działalność.
Podstawowe informacje o firmie:
Historia.
Uwaga! Przedstawione w tym dziale informacje dotyczące tras przejazdów linii są historyczne.
66 lat komunikacji miejskiej we Włocławku
Lata 1951–1959.
Komunikacja autobusowa we Włocławku została uruchomiona 22 lipca 1951 roku, kiedy Miejska Rada Narodowa we Włocławku powołała do życia Zakład Komunikacji Samochodowej w wielobranżowym Miejskim Przedsiębiorstwie Gospodarki Komunalnej (MPGK) z siedzibą przy ul. Kilińskiego 20. Na początek zakład otrzymał z demobilu trzy autobusy francuskiej marki Chausson, które wystarczyły na uruchomienie jednej linii autobusowej:
Za pomocą tej jednej linii zakładowi udało się wprowadzić komunikację autobusową na 10 kilometrów dróg, podczas gdy miasto posiadało 20 kilometrów dróg o ulepszonej nawierzchni i były to głównie ulice wlotowe do miasta. W pierwszym roku z jedynej we Włocławku linii pasażerowie skorzystali około 600 tys. razy przy liczbie ludności 51,8 tys. mieszkańców. Po roku pracownikom udało się podzielić posiadany tabor na dwie linie, drugą z nich była:
W momencie, w którym posiadane autobusy nie nadawały się do dalszej eksploatacji, w roku 1954 wymieniono cały tabor na autobusy węgierskiej marki Mavag TR5. Pięć autobusów posiadanych w tym roku umożliwiło uruchomienie kolejnej linii autobusowej, która jednak ze względu na małą liczbę pasażerów została wkrótce zlikwidowana:
Pierwszy polski autobus dla komunikacji miejskiej Włocławek otrzymał w 1955 roku. Był to pojazd marki Star N52 o metalowo-drewnianej konstrukcji (na rysunku powyżej). Autobus ten mieścił 36 osób przy średnim spalaniu paliwa 40 l na 100 km, jednak mimo tych niekorzystnych wskaźników użytkowych i konstrukcyjnych zakład otrzymał w latach 1955–1958 aż 23 egzemplarze tego modelu. Rozrastanie się taboru przedsiębiorstwa, wynoszącego odpowiednio w roku 1955 – 6 sztuk i 1958 – 24 sztuki, umożliwiło uruchomienie dwóch następnych linii autobusowych:
Pod koniec lat pięćdziesiątych długość dróg skomunikowanych uruchomionymi liniami autobusowymi sięgnęła 32,5 kilometra (także po brukowanych, wąskich ulicach), a mieszkańcy miasta korzystali z usług MPK już 8 milionów razy rocznie. Posiadane autobusy cechowała surowość wnętrza i niedoskonałość techniczna skutująca podatnością na uszkodzenia i usterki, w wyniku których pojazdy zużywały się już po 4–5 latach eksploatacji. Utrzymanie taboru w stanie gotowości technicznej wymagało dużego nakładu pracy i środków, zwłaszcza w okresie zimowym. Sprawność funkcjonowania komunikacji miejskiej zależała od ponadprzeciętnego zaangażowania pracowników MPGK, które, będąc przedsiębiorstwem wielobranżowym, nie dysponowało zapleczem dostosowanym do naprawy i konserwacji autobusów. Dorożki konne, które zarówno na początku XX wieku, jak i w okresie powojennym pełniły funkcję doraźnej komunikacji miejskiej, tamowały ruch uliczny i zakłócały kursowanie autobusów, w szczególności w dni targowe. Również niewyprofilowane skrzyżowania utrudniały manewrowanie wielkogabarytowymi autobusami, stąd prędkość komunikacyjna autobusów wahała się w granicach 13–16 km/h. Wszystko to sprawiało, że warunki podróżowania autobusami w latach pięćdziesiątych były siermiężne, mimo to komunikacja autobusowa szybko zdobyła popularność wśród mieszkańców miasta – liczba pasażerów rosła co rok średnio o 47%. Bilety były dostępne tylko u konduktora, znajdującego się w pojeździe przez cały czas trwania podróży. Przez całe dziesięciolecie bilet normalny kosztował 50 groszy, natomiast ulgowy 20 groszy.
Lata 1960–1969.
1 stycznia 1961 to właściwa data powstania Miejskiego Przedsiębiorstwa Komunikacyjnego we Włocławku, które odziedziczyło po Zakładzie Komunikacji Samochodowej potencjał ludzki i tabor autobusowy. Przedsiębiorstwo zyskało do dyspozycji budowaną w latach 1958–1960 nową zajezdnię przy ul. Rysiej 3 zaprojektowaną na potrzeby obsługi 60 autobusów. Pierwszym dyrektorem MPK był Edward Uściński, który wystąpił z inicjatywą obsługiwania miejskimi autobusami terenów położonych w sąsiedztwie miasta. Efektem tych działań powstały wkrótce cztery kolejne linie:
Uruchomienie tychże linii przez MPK wpłynęło pośrednio na lokalizację prywatnego budownictwa jednorodzinnego i wydłużyło zasięg przestrzenny Włocławka. Jedną z najważniejszych miejskich inwestycji drogowych, która częściowo usprawniła funkcjonowanie komunikacji miejskiej, było wybudowanie w roku 1964 tunelu pod torami kolejowymi na ul. Polewki (Kapitulnej), które było pierwszym bezkolizyjnym przejazdem przez tę linię kolejową i umożliwiało płynny przejazd na osiedla Południe i Zazamcze oraz do wsi Mielęcin i Michelin. W ten przejazd kolejowy skierowano trasy linii nr 2 i 5, które dotąd przecinały tory na ul. Dubois (Kaliskiej). W roku 1967 nastąpiła radykalna zmiana taryf na usługi MPK; ceny biletów wzrosły średnio o 300%. Od tej pory bilet normalny kosztował 1,50 zł, bilet ulgowy: 0,50 zł, a na odcinkach wykraczających poza granice miasta: 3 zł lub 5 zł w zależności od odległości. W tym samym roku po raz pierwszy została uruchomiona linia nocna, cena biletu na tę linię wynosiła 3 zł. W latach sześćdziesiątych tabor przedsiębiorstwa stanowiły autobusy głównie marki San – H01B, H25B i H100B. Wszystkie z wymienionych autobusów, podobnie jak pojazdy eksploatowane wcześniej, nie miały długiej żywotności – wynosiła ona od 100 tys. km do 150 tys. km przebiegu. Lata sześćdziesiąte to początek problemów z przepełnionymi autobusami – pojemność posiadanych autobusów, wynosząca 50 – 82 miejsca, i ich liczba w taborze nie zaspokajały potrzeb mieszkańców, którzy korzystali z włocławskiej komunikacji miejskiej już 20 milionów razy rocznie. Konduktorska sprzedaż biletów w zatłoczonych autobusach wprowadzała chaos i powodowała, że rozkłady jazdy mogły być tylko orientacyjne. Do tego należy doliczyć problemy z technicznymi możliwościami MPK – wciąż zbyt mały tabor, problemy z nabyciem części zamiennych, niedostatek kierowców i utrudnienia ze strony układu komunikacyjnego miasta sprawiały, że funkcjonowanie komunikacji miejskiej w tym dziesięcioleciu było niestabilne.
Lata 1970–1979.
Rozwój gospodarczy i wzrost liczby mieszkańców miasta Włocławka powodował dalszy przyrost potrzeb przewozowych, możliwy do osiągnięcia tylko poprzez powiększanie floty autobusowej. Pod koniec lat sześćdziesiątych liczba autobusów MPK przekroczyła możliwości oddanej do użytku 9 lat wcześniej zajezdni. Dlatego w latach 1971–1973 dokonano jej rozbudowy, korzystając z nakładów inwestycyjnych towarzyszących budowie Zakładów Azotowych „Włocławek”. Wskutek tej rozbudowy powierzchnia terenu przeznaczonego na zajezdnię MPK Włocławek zwiększyła się z 9550m² do 17540 m², umożliwiając parkowanie 80 autobusów. Wybudowano także budynek administracyjny, urządzono magazyn, pomieszczenia socjalne, nową myjnię autobusową, a w warsztacie liczba kanałów obsługowo-naprawczych zwiększyła się z 3 do 8. Wykonawcą tych prac było Przedsiębiorstwo Budownictwa Przemysłowego „Kujawy”. W tym dziesięcioleciu poprawiła się również jakość dróg we Włocławku – budowana od 1974 roku dwupasmowa ulica Okrzei odciążyła centrum miasta z ruchu międzymiastowego i upłynniła transport wewnątrzmiejski, w tym funkcjonowanie komunikacji autobusowej. Pierwotnie po nowej drodze wiodły trasy pięciu linii, jednak przebieg ul. Okrzei, która stanowiła i stanowi do dziś najważniejszy łącznik czterech największych włocławskich osiedli, spowodował w następnych dekadach wprowadzenie na tę ulicę prawie wszystkich linii komunikacyjnych. Kolejnym krokiem podjętym w celu poprawy warunków podróżowania zmotoryzowanymi jednostkami po Włocławku było wybudowanie dwupasmowego wiaduktu nad torami kolejowymi na wysokości ul. Wroniej, który od 1978 roku ułatwił komunikację między osiedlami Śródmieście i Kazimierza Wielkiego a osiedlem Południe i wsią Michelin. Równolegle z rozstaniem się osiedli mieszkaniowych budowane były także ulice osiedlowe umożliwiające wjazd autobusów między bloki mieszkalne. Jednak rozwój włocławskiego drogownictwa nie wpływał na przybywanie nowych połączeń, a jedynie na zmianę istniejących już tras. Uruchomione w tym dziesięcioleciu 4 linie nie implikowały znaczącego wydłużenia zasięgu komunikacji miejskiej we Włocławku:
W latach siedemdziesiątych główną bolączką MPK było niezsynchronizowanie tempa rozwoju miasta z tempem rozwoju samego MPK. Centralna metoda przydzielania dostaw nowych autobusów do Włocławka, która oparta była na proporcji 1 autobus na 1 tys. mieszkańców, nie uwzględniała rzeczywistych potrzeb przewozowych. Ponadto dostawy kolejnych partii taboru były opóźnione nawet do 2 lat, podczas gdy MPK w tym czasie było zmuszone wycofywać z eksploatacji z przyczyn technicznych po kilkanaście autobusów rocznie. Skutkiem tego w 1970 roku, przy liczbie ludności 83 tys. mieszkańców, MPK dysponowało zaledwie 65 autobusami. Podobne problemy dotyczyły przydziałów na podzespoły do napraw autobusów, które zaspokajały zaledwie 30–50% potrzeb MPK, co skutkowało częstymi awariami, np. zimą 1979 roku codziennie ulegało awarii 10–25 autobusów będących w trasie. Jednak jakość funkcjonowania komunikacji miejskiej w tym dziesięcioleciu stopniowo się poprawiała, m.in. poprzez automatyzację czynności obsługowych – w lipcu 1972 roku stanowisko konduktora zastąpiły mechaniczne kasowniki, a bilety były do kupienia w kioskach. Wyposażenie posiadanych przez MPK autobusów umożliwiało zdalne otwieranie drzwi pojazdu, zastępując otwieranie ręczne przez konduktora lub kierowcę. W 1976 roku nastąpił wyraźny postęp w zakresie poprawy komfortu i bezpieczeństwa pasażerów poprzez dostawę pierwszych Autosanów H9 o pojemności około 70 osób (na rysunku powyżej), które na tle eksploatowanych dotąd autobusów odznaczały się dwukrotnie dłuższą żywotnością i niższym zużyciem paliwa (30 litrów na 100 km). Rok później z centralnego przydziału Włocławek otrzymał pierwsze przegubowe, choć używane, autobusy marki Jelcz AP021 o pojemności 146 osób, które pomogły rozładować olbrzymi napływ pasażerów w porannych i popołudniowych godzinach szczytu. Zły stan techniczny tych autobusów spowodował, że autobusy przegubowe znikły z miasta już po pięciu latach.
Lata 1980–1989.
W styczniu 1979 r. nastąpiło poszerzenie granic administracyjnych Włocławka o osady wiejskie Krzywa Góra, Korabniki, Brzezie, Leopoldowo, Michelin i Mielęcin. W rezultacie obszar miasta powiększył się dwukrotnie – z 42 km² do 85 km². W tym samym czasie trwała intensywna budowa osiedli Kazimierza Wielkiego, Zazamcze i Południe, dzięki której zasoby mieszkaniowe Włocławka powiększały się nawet o 1 tys. mieszkań rocznie. W tym okresie liczba mieszkańców Włocławka wzrastała w rekordowym tempie średnio o 2,9 tys. osób rocznie. Ponadto w latach 70. i 80. na peryferiach miasta trwała budowa dzielnic przemysłowych Wschód Przemysłowy i Zachód Przemysłowy. Na wschodnie peryferia dyslokowano ze Śródmieścia uciążliwe zakłady przemysłowe, takie jak Zakład Porcelany, Włocławską Fabrykę Mebli, Kujawską Fabrykę Farb i Lakierów, Pomorską Fabrykę Lin i Drutu i Kujawskie Zakłady Maszyn Rolniczych „Ursus”, zaś na zachodnich przedmieściach budowano m.in. Zakłady Azotowe „Włocławek”. Rozrastanie się miasta wymagało stosownego zwiększania częstotliwości kursowania autobusów i wydłużania linii komunikacji miejskiej. Dopiero w latach osiemdziesiątych skończył się okres oczekiwania na opóźnione dostawy nowych autobusów, MPK uzyskało więc możliwość sukcesywnego zwiększania zdolności przewozowej. Problemy z niedostatkiem taboru rozwiązywane były m.in. przy pomocy środków z planu centralnego resortu chemii – Zakłady Azotowe „Włocławek” partycypowały w kosztach zakupu 40 autobusów dla miasta. Jednak duża liczba autobusów w taborze sprawiała kłopoty w ich codziennej obsłudze. Skromne zdolności techniczne zajezdni przy ul. Rysiej 3 ograniczały czas codziennego przeglądu jednego autobusu do 5 minut, co było najpoważniejszą słabością MPK. Ten problem miała rozwiązać druga zajezdnia, budowana w latach 1982–1984 na drugim końcu miasta – przy nowo wybudowanej alei Kazimierza Wielkiego 12. Zajezdnia ta została zaprojektowana do obsługi 130 autobusów, więc razem z możliwościami pierwszej zajezdni MPK miało możliwość obsługi 210 pojazdów, choć przedsiębiorstwo szczytowo posiadało tylko 155 autobusów. W 1983 roku wprowadzona została nowa taryfa opłat za przewozy autobusami MPK, która wprowadziła ulgi i zwolnienia z opłat, mające na celu poprawienie standardu życia ludności (w 1988 roku uprawnionych do bezpłatnych przejazdów było 10,9 tys. mieszkańców Włocławka). Poprawiły się także warunki oczekiwania pasażerów na autobus: po raz pierwszy na przystankach zaczęły pojawiać się wiaty – pierwsze, projektowane indywidualnie wiaty pojawiły się na przystankach przy ulicy Toruńskiej. W latach osiemdziesiątych do użytku zostały wprowadzone nowoczesne wielkopojemne pojazdy: w roku 1980 otrzymano pierwszą dostawę Jelczy PR110 o pojemności 110 osób – ten typ autobusów MPK eksploatowało najdłużej, bo aż przez 22 lata. Po trasach najbardziej obciążonych linii od roku 1984 zaczęły ponownie kursować autobusy przegubowe – tym razem były to Ikarusy 280 o pojemności 148 osób. Od roku 1986 na mniej popularnych liniach zaczęły kursować Jelcze M11. Mimo pojemności aż 100 osób, MPK nie posiadało mniejszych autobusów aż do roku 2001. Na skutek powiększenia obszaru Włocławka, budowy osiedli mieszkaniowych i przemysłowych siatka komunikacyjna MPK uległa znaczącej zmianie – wydłużono trasy linii nr 1, 2, 3, 6, 8 oraz uruchomiono 9 nowych linii:
Lata 70. i 80. to intensywny przyrost zasobów mieszkaniowych miasta – budowane są wielkie zespoły mieszkaniowe na osiedlach: Zazamcze (1969–1981), Kazimierza Wielkiego (1974–1979) i Południe (1980~1990). Wraz z oddawaniem do użytku nowych bloków mieszkalnych i budową nowych ulic, poziom penetracji komunikacji miejskiej na wymienionych osiedlach wzrósł o 127%, a liczba linii na każdym z osiedli o 216%. Stosunkowo niewielkie zmiany zaszły na osiedlu Michelin – w roku 1984 mieszkańcy tego osiedla o powierzchni zabudowanej 4,5 km² otrzymali dopiero drugą linię, a z powodu stanu dróg obsługa autobusami jeszcze przez kilkanaście następnych lat odbywała się tylko po jednej ulicy. Pod koniec dziesięciolecia zapotrzebowanie na usługi komunikacji miejskiej było największe w historii MPK – pasażerowie korzystali z usług przewoźnika 53 miliony razy rocznie, a autobusy wykonywały dziennie przebieg 18,3 tys. km, spalając co 5 dni dużą cysternę oleju napędowego.
Lata 1990–1999.
Funkcjonowanie komunikacji miejskiej w tym dziesięcioleciu przypada na okres przebudowy ustroju społeczno-gospodarczego państwa. Wprowadzone przez państwo reformy spowodowały, że we Włocławku w latach 1991–1998 zlikwidowano 15 przedsiębiorstw państwowych, w tym: Zakłady Celulozowo-Papiernicze, Włocławskie Zakłady Ceramiki Stołowej, Spółdzielnie Pracy: Odzieżową „Sawenę” i Dziewiarską „Włodenę”, Kombinat Budowlany, przedsiębiorstwa Budownictwa Rolnego, Budownictwa Komunalnego „Budkom – Inwest” i Budownictwa Przemysłowego „Kujawy”, przedsiębiorstwa związane z przemysłem chemicznym „Instalchem” i „Korchem”, czy przedsiębiorstwa transportu „Transkraj” i „Transbud”. Zamknięcie tych zakładów pozostawiło bez pracy 8,9 tys. osób, a bezrobocie we Włocławku sięgnęło 12%, obniżając zapotrzebowanie na usługi komunikacji miejskiej. Nie mniej groźnym dla przedsiębiorstwa zjawiskiem było przybywanie samochodów osobowych. Statystycznie biorąc, w latach dziewięćdziesiątych średniorocznie przybywało we Włocławku 1041 samochodów (w roku 1990 – 16 422 sztuki, w 1999 – 25 799 sztuk, dla porównania w 2008 – 40 908). W roku 1995 już co drugie gospodarstwo domowe posiadało samochód, więc nie musiało korzystać z usług MPK. Spowodowało to dalszy spadek zapotrzebowania na komunikację miejską, który wynosił już 35,6%. Na niekorzyść przedsiębiorstwa zwiększyła się liczba przejazdów bezpłatnych. W roku 1993 Rada Miasta zadecydowała o obniżeniu granicy wieku uprawniającego do przejazdów bezpłatnych z 75. do 65. roku życia, co powiększyło liczbę uprawnionych do bezpłatnych przejazdów o 6 tys. osób (razem w roku 1993: 16,7 tys. osób). Ponadto osoby, które przed 65. rokiem życia przeszły na emeryturę, uzyskały 40-procentową ulgę na przewozy. Wprowadzenie szeroko zakrojonych ulg i zwolnień z opłat za przejazd autobusami MPK powodowało tak duże straty, że gmina nie była w stanie refundować ich w całości. Przyczyniło się to do słabnącej kondycji finansowej przedsiębiorstwa i niemożności finansowania zakupu nowych autobusów; koniecznością stała się racjonalizacja działalności. Wbrew niesprzyjającym okolicznościom przedsiębiorstwu udało się w tym dziesięcioleciu uruchomić jedną linię komunikacyjną:
Niemniej lata dziewięćdziesiąte były pierwszym okresem w komunikacji miejskiej we Włocławku, w którym nastąpiła progresywna minimalizacja usług – MPK dokonywało wycofywania swojej działalności z kolejnych ulic, ograniczeń w rozkładach jazdy i kasacji autobusów, których stan, na skutek długotrwałej i intensywnej eksploatacji w poprzednim dziesięcioleciu, uległ znacznemu pogorszeniu. W roku 1995 Rada Miasta Włocławka podjęła uchwałę w sprawie przyjęcia kierunków restrukturyzacji komunikacji miejskiej Włocławka. Konsekwencją tejże restrukturyzacji było przekształcenie przedsiębiorstwa w spółkę z ograniczoną odpowiedzialnością, którego celem było dostosowanie się przedsiębiorstwa do nowych warunków zewnętrznych. MPK uzyskało tym samym możliwość robienia wszystkiego, aby zmniejszyć koszty – m.in. uzyskało możliwość poszerzenia swojej działalności o nowe rodzaje usług: reklamę, handel częściami zamiennymi, naprawy części i podzespołów mechaniki pojazdowej, holowanie, mycie, garażowanie pojazdów itp. W roku 1996 MPK zawarło umowę z Jelczańskimi Zakładami Samochodowymi na wieloletnią dostawę autobusów nowej generacji. Wskutek tej umowy już w pierwszym roku do Włocławka trafiło 13 nowoczesnych autobusów, w tym 8 Jelczy M121MB (na rysunku powyżej), będących pierwszymi autobusami w mieście przystosowanymi do przewozu osób niepełnosprawnych za sprawą częściowo niskiej podłogi. Do końca dziesięciolecia przedsiębiorstwu udało się zakupić 39 nowoczesnych pojazdów marki Jelcz, charakteryzujących się wyświetlaczami kierunkowymi i nowym żółtym malowaniem z czerwoną strzałką. Ogólnie w latach 1992–1999 wycofano z eksploatacji 111 sztuk starych autobusów, natomiast w tym czasie nabyto zaledwie 47 nowych pojazdów. Umożliwiło to duże unowocześnienie posiadanego taboru, dlatego przedsiębiorstwo w nowy wiek mogło wkroczyć z całkowicie odnowionym taborem, w którym tylko pojedyncze pojazdy mają więcej niż 10 lat (dla porównania w roku 1995 MPK posiadało 43% autobusów mających ponad 10 lat). Oprócz nabywania nowych autobusów, rozpoczęły się testy różnego rodzaju pojazdów, dzięki którym zamierzano zoptymalizować obsługę zredukowanych rozkładów jazdy. Pod lupę przewoźnika trafiły zarówno minibusy, takie jak Autosan H6, czy Jelcz M081MB, który po latach został ostatecznie zakupiony w liczbie 10 sztuk, ale również autobusy dużego kalibru, takie jak 15-metrowe Volvo B10BLE 6x2, które jednak nie sprawdziły się we włocławskich warunkach. W międzyczasie MPK miało zaszczyt testować pierwszy egzemplarz pierwszego polskiego autobusu niskopodłogowego – Jelcz M125M. Czwarty egzemplarz tego modelu wyprodukowany w 1998 roku trafił do Włocławka na stałe, będąc pierwszym i jedynym przez 5 następnych lat całkowicie niskopodłogowym autobusem w posiadaniu MPK. Pojazd ten przestał być eksploatowany po 11 latach.
Lata 2000–2009.
Gwałtowny spadek popytu na usługi komunikacji miejskiej w końcu się zatrzymał – mieszkańcy Włocławka na początku XXI wieku korzystali z usług MPK około 18–20 mln razy rocznie, co jest równe zapotrzebowaniu na komunikację publiczną z końca lat sześćdziesiątych XX wieku. W odpowiedzi na tak małą liczbę pasażerów MPK zracjonalizowało pracę przewozową i zmniejszyło liczbę autobusów w taborze. Z tego powodu druga zajezdnia została wystawiona na sprzedaż, a pieniądze z jej sprzedaży zasiliły budżet spółki powstrzymując na pewien czas konieczność podnoszenia cen biletów. Spadająca popularność komunikacji zbiorowej umożliwiła w tym czasie likwidację autobusów przegubowych bez konieczności zastępowania ich kosztownymi autobusami o podobnej pojemności, co ułatwiło unowocześnienie taboru. Zwiastunem minimalizacji taboru było wprowadzenie w roku 2001 do eksploatacji Jelczy M081MB, zwanych potocznie „edkami”, o pojemności 38 miejsc. Po wieloletnich zakupach autobusów marki Jelcz nastąpił przełomowy moment, kiedy w roku 2002 MPK zainteresowało się autobusami marki MAN i Solaris, testując po dwa nowoczesne autobusy każdej z marek. Ostatecznie ogłoszony w 2003 roku przetarg na dostawę pierwszych pięciu autobusów nowej generacji zapoczątkował erę Solarisów Urbino 12 o pojemności 100–104 osób (na rysunku powyżej), a w kolejnym roku także Solarisów Urbino 10 o pojemności 76–87 osób. Obydwa te modele do dziś zastępują kolejne wysłużone, ale jeszcze sprawne, autobusy marki Jelcz. Te z kolei są odkupowane najczęściej przewoźnikowi SKA Dzierżoniów, który do roku 2014 nabył 22 Jelcze wycofane we Włocławku. Jednym z głównych problemów przedsiębiorstwa stało się zwiększenie udziału przejazdów bezpłatnych i ulgowych wśród przewożonych pasażerów. Badania przeprowadzone przez ITS w dniach 24–30 października 2005 wykazały, że we włocławskich autobusach 33% pasażerów korzysta z ulg, natomiast 24% pasażerów podróżuje bezpłatnie, w tym 2,5% stanowią przejazdy na gapę. Straty przychodów, które powstały na skutek dużej liczby ulg i zwolnień z opłat za przejazd, oszacowano na poziomie ok. 10–13 milionów zł, podczas gdy dofinansowanie wyrównawcze z budżetu miasta pokrywało zaledwie 60–70% tych strat. Kondycję przedsiębiorstwa w pewnym stopniu poprawiały mandaty nakładane na gapowiczów (ok. 750 tys. zł rocznie), jednak nawet przy pomocy firm windykacyjnych nigdy nie udało się tyle odzyskać. Przedsiębiorstwo szukając dodatkowych źródeł dochodu rozwijało działalność pomocniczą. Stanowiła ona jednak niewielki udział w dochodach ogółem (rzędu 1–2%) i dochód z niej uzyskany był zbliżony do strat spowodowanych przez wandali. Pod koniec dziesięciolecia MPK odnotowało spadek liczby pasażerów, który zszedł do poziomu poniżej 17 mln rocznie. Aby sprostać oczekiwaniom pasażerów, po wielu latach zastoju w układzie tras komunikacyjnych, przewoźnik uruchomił następujące linie:
Jednocześnie wydłużano istniejące połączenia. Skutkiem tego oferta komunikacji miejskiej rozszerzyła się o 27 kilometrów następujących dróg: ul. Rybnicką (2002), ul. Brzezinową i Szkolną (2002), ul. Wiklinową i wieś Gąbinek (2003), ul. Mielęcińską i Letnią (2005), ul. Opalową i Szmaragdową w Kruszynie (2005–2006), ul. Królewiecką i Zielony Rynek (2006–2013), ul. Bechiego (2008–2013), ul. Szkolną w Wieńcu, ul. Kolejową, Narutowicza, Dubois, Targową i Krakowską w Brześciu Kujawskim oraz wsie Kąty i Stary Brześć (2008–2012), ul. Lipową i Wiślaną w Szpetalu Górnym (2008–2009), ul. Wojskową do Okrężnej (2008), ul. Komunalną (2008–2011), wieś Smólsk (2009–2011) oraz nieobsługiwane dotąd odcinki ul. Planty I i II (2009–2011). Oprócz poszerzenia obszaru usług MPK, podejmowano również działania mające na celu poprawę komfortu i bezpieczeństwa podróżnych. Do tych działań można zaliczyć uruchomienie strony internetowej z rozkładem jazdy (od 2000), systematyczne coroczne zakupy nowych fabrycznie niskopodłogowych autobusów (2003–2009), wprowadzenie automatów do sprzedaży biletów (2004–2006 oraz od 2012), montaż monitoringu w autobusach (od 2008), a także internetowo–telefoniczne konsultacje z mieszkańcami w sprawie zmian rozkładów jazdy autobusów (2008–2011), czy możliwość „zamówienia” autobusu niskopodłogowego na dowolny kurs każdej linii.
Proces odnowy taboru, przeprowadzany od 1996 roku, był początkowo intensywny – średnia wieku taboru na początku XXI wieku wynosiła niewiele ponad 4 lata. W następnych latach średni wiek taboru podnosił się, ale posiadane przez MPK pojazdy nie przekraczały 10 lat. Tym samym najnowocześniejsze autobusy oraz punktualność kursowania stały się najmocniejszą stroną przedsiębiorstwa. Jednakże rosnące ceny paliw, niechęć samorządu miasta do podnoszenia cen biletów, a także niewystarczająca wysokość dofinansowania z budżetu miasta przy jednoczesnym zwiększaniu pracy przewozowej przyczyniły się do pogorszenia kondycji finansowej MPK. Odzwierciedleniem tej sytuacji były coraz mniejsze możliwości zakupu nowych jednostek taborowych. Przedsiębiorstwo w latach 2000–2004 przeprowadzało zakup średnio 7 nowych autobusów rocznie. W latach 2005–2008 tempo wymiany taboru spadło do 6 sztuk rocznie, natomiast w roku 2009 zakupiono zaledwie 3 pojazdy. Pod koniec dziesięciolecia średnia wieku taboru sięgnęła 6 lat, przy czym już 20% taboru miało 10 lat lub więcej.
Lata 2010....
Uchwalenie ustawy o Publicznym Transporcie Zbiorowym z dnia 16.12.2010 nałożyło obowiązek organizacji transportu publicznego na samorząd. W tym celu Urząd Miasta Włocławek powołał w Wydziale Gospodarki Komunalnej i Środowiska nową komórkę – Referat Publicznego Transportu Zbiorowego, który odpowiada za planowanie, organizowanie i zarządzanie transportem publicznym oraz zawieranie umów z przewoźnikami. Uchwałą z dnia 27.06.2011 podjęto decyzję o bezpośrednim powierzeniu usług w zakresie publicznego transportu zbiorowego Miejskiemu Przedsiębiorstwu Komunikacyjnemu we Włocławku jako podmiotowi wewnętrznemu. Przedsiębiorstwo od dnia 01.10.2011 stało się operatorem publicznego transportu zbiorowego i od tej pory usługi może świadczyć na terenie Miasta Włocławek, a na terenie innych gmin po zawarciu odpowiednich porozumień w sprawie finansowania przewozów lub po uzyskaniu koncesji na wjazd na teren gminy. Kwota wymagana na utrzymanie połączeń ustalana jest przez operatora i jest ona liczona od każdego wozokilometra. Koszt wozokilometra w roku 2013 wynosi 6,20 zł i w tę stawkę wliczone są wszystkie koszty ponoszone przez przedsiębiorstwo, z czego 70% stanowią koszty zależne od wymiaru pracy przewozowej (paliwo, obsługa techniczna autobusów, podatki, wynagrodzenia kierowców, koszty ubezpieczeń społecznych i świadczeń socjalnych), zaś pozostałe 30% stanowią koszty stałe (koszty zakupu nowych autobusów, ubezpieczenie komunikacyjne, koszty wydziałowe i koszty ogólnozakładowe). Koszt wozokilometra jest jednakowy zarówno dla Miasta Włocławek, jak i dla wszystkich ościennych gmin, niezależnie od klasy pojemnościowej taboru wykorzystywanego do obsługi poszczególnych linii. Roczne koszty funkcjonowania komunikacji miejskiej we Włocławku w latach 2009–2015 oscylują w granicach 20–23 mln zł, z czego 39–54% pokrywają wpływy z biletów, natomiast brakującą resztę tej sumy pokrywa się ze środków budżetu miasta.
Nowe zasady wyliczenia kosztów funkcjonowania linii podmiejskich spowodowały prawie 5-krotny wzrost wydatków ponoszonych z budżetów gmin. Zaistniała sytuacja była spowodowana zapisami Ustawy o Transporcie Publicznym z dnia 16 grudnia 2010 roku, w myśl której miasto nie może ponosić kosztów związanych z kursowaniem autobusów, które przekraczają granice miasta i poruszają się po innych gminach. Dodatkową przyczyną wzrostu wydatków gmin na komunikację miejską było ewidencjonowanie części przychodów ze sprzedaży biletów podmiejskich na rzecz finansowania kosztów funkcjonowania linii w granicach miasta. Było to przyczyną wypowiedzenia porozumień i likwidacji połączeń. Gmina Brześć Kujawski jako pierwsza nie wyraziła akceptacji na utrzymywanie od dnia 01.03.2012 kursującej po jej terenie od 35 lat linii nr 11. Następnie została wypowiedziana umowa z Gminą Fabianki, co spowodowało zlikwidowanie od dnia 01.06.2012 połączeń funkcjonujących po jej terenie od ponad 50 lat – tj. linii nr 6 i 7. Zmieniona została również umowa z Gminą Włocławek, która zrezygnowała z dniem 01.06.2012 z usług najstarszej linii podmiejskiej nr 5.
W odpowiedzi na zwiększenie kosztów działalności podstawowej MPK, wywołane m.in. gwałtownym wzrostem cen paliw, Rada Miasta podejmowała decyzje o podnoszeniu cen biletów (w latach 2011 i 2012 – łącznie o 19% w stosunku do roku 2010), jednocześnie zmniejszając refundację z budżetu miasta (w roku 2011 refundacja wynosiła 9 mln zł, w roku 2013 – 8,1 mln zł). Władze miasta, nie pokrywając wystarczająco kosztów związanych z funkcjonowaniem MPK, zdecydowały o ograniczeniu pracy przewozowej przedsiębiorstwa, likwidując część kursów w rozkładach jazdy wszystkich linii, likwidując linie w całości bądź zawieszając ich kursowanie w określone dni tygodnia, skracając trasy przejazdu i wykorzystując remonty dróg do niekorzystnego zmieniania przebiegu tras. Wprowadzane w latach 2011–2013 redukcje pracy przewozowej spowodowały zmniejszenie liczby kursów: z ul. Promiennej – o 39%, z ul. Toruńskiej – o 9%, z ul. Kapitulnej – o 14%, z ul. Kaliskiej – o 34%, z ul. Ostrowskiej – o 21%, z ul. Polnej – o 29%, z al. Jana Pawła II – o 44%, z ul. Grodzkiej – o 35%. Decyzje o redukcji pracy przewozowej na danych liniach odbywały się bez uwzględniania rzeczywistych potrzeb pasażerów. Na liniach łączących osiedla, na których redukcje były największe, dochodziło do skrajnych przepełnień autobusów i zostawiania pasażerów na przystankach. W latach 2010–2014 podaż usług była również tymczasowo zmniejszana na skutek przeprowadzanych robót drogowych w całym mieście, które powodowały utrudnienia dostępu do transportu publicznego z obszarów o dużej gęstości zaludnienia (ul. Gajowa, Kapitulna, Kaliska, Zbiegniewskiej), a także w punktach przesiadkowych (ul. Okrzei – dworzec). Z tych powodów pogorszeniu uległa też jakość usług – utrudnienia w ruchu powodowały odchylenia od rozkładu jazdy i problemy z wykonaniem wszystkich zaplanowanych kursów. W roku 2012 MPK odnotowało 97-procentową regularność kursowania, co oznacza, że każdego dnia nie były wykonane średnio 23 kursy. Nieregularne realizowanie rozkładów jazdy źle wpłynęło na wizerunek komunikacji miejskiej. Dodatkowo organizator transportu zbiorowego, kierując się zbyt małymi środkami przeznaczonymi na komunikację miejską w budżecie miasta, nie spełniał postulatów pasażerów lub spełniał je, likwidując jednocześnie kursy na innych liniach. Takie działania spowodowały, że w latach 2010–2013 nastąpił spadek liczby wykonanych wozokilometrów o 32%, zredukowano zatrudnienie wśród kierowców o 25% i zmniejszono liczbę taboru o 21%. Jednocześnie w tym samym okresie nastąpił spadek liczby przewożonych pasażerów o 52%, przy czym największy ubytek nastąpił między 2012 a 2013 rokiem (40%). Ograniczenia pracy przewozowej spowodowały zmniejszenie kosztów funkcjonowania komunikacji miejskiej o ok. 11% względem roku 2011 (ok. 2,5 mln zł rocznie). Jednocześnie zmalały także przychody ze sprzedaży biletów, które w roku 2015 były mniejsze o ok. 35% w stosunku do roku 2011 (ok. 4,3 mln zł w ujęciu rocznym) i pokrywały 39% kosztów funkcjonowania komunikacji miejskiej.
Ustawa o publicznym transporcie zbiorowym nałożyła na jednostki samorządowe w Polsce obowiązek opracowania tzw. planów transportowych, czyli dokumentów, które określają m.in. sieć komunikacji miejskiej w danym mieście, ocenę i prognozy potrzeb przewozowych, standard usług przewozowych itp. Plan transportowy jako akt prawa miejscowego ma stanowić podstawę wszystkich decyzji Urzędu Miasta Włocławek dotyczących komunikacji miejskiej we Włocławku. Przy opracowaniu tego planu organizator publicznego transportu zbiorowego ma obowiązek przeprowadzenia konsultacji społecznych. Urząd Miasta Włocławek zlecił opracowanie planu transportowego firmie Refunda z Wrocławia. Gotowy projekt planu został przedstawiony opinii publicznej 21 listopada 2013. Zainteresowani mieli 26 dni na zapoznanie się ze 144-stronicowym dokumentem i zgłoszenie swoich uwag. W wyniku konsultacji społecznych 16 osób prywatnych nadesłało 71 uwag. Znaczna większość z nich (84%) została odrzucona.
Małe możliwości finansowe MPK spowodowały w roku 2010 zatrzymanie zakupu nowych autobusów, choć środki te wystarczyły na przeprowadzenie remontu czterech najstarszych pojazdów. W roku 2011 wszelkie inwestycje związane z odnową taboru zostały wstrzymane. W latach 2012–2016 przewoźnik zakupił 16 nowych autobusów (w tym 14 autobusów – na kredyt) za łączną kwotę ok. 19,3 mln zł z VAT, z czego 3,4 mln zł dofinansowano z funduszy EFRR. Od roku 2010 do 2016 średnia wieku taboru wzrosła z 7 do 9,5 lat, a odsetek taboru mającego 10 lat lub więcej wzrósł z 30% do 54%.
W 2015 roku zostały wprowadzone pierwsze w mieście linie pospieszne 3A i 3B oraz 16A i 16B, kursujące tą samą trasą co linie 3 i 16, z tym, że nie zatrzymują się one na wszystkich przystankach. Ich zadaniem jest szybszy dowóz pracowników do zakładu Anwil.
W 2016 roku w MPK został przeprowadzony audyt mający na celu sprawdzenie jak we Włocławku funkcjonuje komunikacja miejska. Jego efektem była zmiana rozkładów jazdy na wszystkich liniach oraz tras na niektórych, a także gruntowne zmiany w taryfie biletowej. Celem takich działań było zachęcenie mieszkańców do korzystania z komunikacji miejskiej. W kolejnych latach zaczęto wprowadzać nowe linie:
W 2018 roku, po raz pierwszy od 15 lat MPK zakupiło autobusy innej marki niż Solaris – mianowicie 4 sztuki MAN-ów. Zakup tych autobusów spowodował wycofanie z eksploatacji ostatnich sztuk Jelczy, dzięki czemu tabor stał się w stu procentach niskopodłogowy. Pod koniec 2019 roku w MPK pojawiło się kolejne 7 autobusów marki Solaris, z czego 3 z nich zostały zakupione przez miasto i są pierwszymi we Włocławku autobusami elektrycznymi.
Tabor.
Liczba posiadanych autobusów z danego rocznika
Maksymalna liczba jednocześnie kursujących liniowo autobusów w różnych porach dnia
Statystyki.
Podsumowanie 66-letniej historii przedsiębiorstwa okiem statystyk
Urządzenia, usługi komunikacyjne i zatrudnienie MPK Włocławek w latach 1951–2015
a dotyczy roku 1961
Średnie roczne liczby posiadanych autobusów i liczby przewiezionych pasażerów w latach 1951–2017Średnie roczne liczby posiadanych autobusów przedstawiają słupki i lewa skala, natomiast liczby przewiezionych pasażerów przedstawia ciemna kreska i prawa skala.
Przegląd eksploatowanych modeli autobusów na osi czasu
Dane statystyczne pracy przewozowej
Władze Spółki.
Zarząd Spółki
Poprzedni prezesi i dyrektorzy przedsiębiorstwa
Rada Nadzorcza
Zgromadzenie wspólników
Struktura organizacyjna.
Forma organizacyjno-prawna
Struktura własnościowa

</doc>
<doc id="1000691" url="https://pl.wikipedia.org/wiki?curid=1000691" title="Craig David">
Craig David

Craig Ashley David (ur. 5 maja 1981 w Southampton) – brytyjski piosenkarz R&amp;B.
Zgodnie z danymi, sprzedał ponad 13 mln albumów na całym świecie.
Życiorys.
Wczesne lata.
Urodził się i dorastał w Southampton w hrabstwie Hampshire. Jest synem Tiny (z domu Loftus), pomocnicy w handlu detalicznym w Superdrug oraz George’a Davida, stolarza. Ojciec Davida jest Grenadyjczykiem, a jego matka jest Angielką, związaną z założycielami spółki zegarmistrzowskiej Accurist; dziadek Davida ze strony matki był ortodoksyjnym Żydem, a jego babka ze strony matki przeszła konwersję na judaizm. Gdy miał osiem lat, jego rodzice się rozeszli, a syn od tamtej pory był wychowywany przez matkę, lecz pozostawał w kontakcie z ojcem. Uczęszczał do szkoły Bellemoor School i Southampton City College.
Jego ojciec grał na basie w zespole reggae Ebony Rockers, który odniósł spory sukces w 1980, oraz sam zachęcał – wówczas 12-letniego – syna do gry na gitarze klasycznej. Craiga jednak bardziej interesowało śpiewanie, a z czasem zaczął towarzyszyć ojcu w lokalnych dyskotekach, w których DJ-e pozwalali mu brać mikrofon, co wykorzystał, by rozmawiać z publicznością i harmonizować nagrania. Wtedy też rozpoczął karierę na brytyjskiej scenie pop.
Kariera.
Początki.
W wieku 14 lat stał się popularnym MC w lokalnych klubach tańca. Później został DJ-em w pirackiej stacji radiowej, a niebawem zaczął grać muzykę w lokalnych klubach i dyskotekach. Jego początki w audycjach radiowych zakończyły się diametralnie, gdy policja wtargnęła do zatrudniającej go stacji radiowej.
W 1997 uczestniczył w tworzeniu strony B dla brytyjskiej grupy Damage, pracującej wtedy nad coverem utworu „Wonderful Tonight”, który zajął trzecie miejsce na liście przebojów w Wielkiej Brytanii. W tym samym roku David wygrał konkurs na najlepszą piosenkę – „I’m Ready”, która została zamieszczona na stronie B w/w singla. Dzięki temu na Craiga zwrócił uwagę Mark Hill, jeden z członków duetu producenckiego znanego jako Artful Dodger. Pierwsze owoce połączenia amerykańskiego brzmienia R&amp;B i hip-hopu Davida z 2step i UK garage Hilla pojawiły się już w 1999, kiedy to muzycy wspólnie nagrali dwie piosenki: „What Ya Gonna Do” i „Re-Rewind” firmowane przez Artful Dodger z wokalem Craiga. Druga piosenka szybko stała się hymnem wszystkich niezależnych klubów. Utwór „Re-Rewind”, umieszczony na albumie duetu pt. "It’s All About the Stragglers", został wydany na singlu, który okazał się jednym z najlepiej sprzedających się krążków w 1999 w Wielkiej Brytanii, torując tym samym Craigowi drogę do kariery solowej.
Po ogromnym sukcesie nagrania „Re-Rewind” podpisał kontrakt z wytwórnią Wildstar i w 2000 zaczął nagrywać piosenki solowe, utrzymane w stylu urban hip-hopu i funkadelic z domieszką reggae, R&amp;B i house’u. Jego pierwsze wzory muzyczne to Terence Trent D’Arby, Michael Jackson i Stevie Wonder. W tym samym roku pojawił się debiutancki singiel Davida, „Fill Me In”, który został wydany przez Colina Lestera i Iana McAndrew z Wildstar Records. Piosenka dotarła do pierwszego miejsca na liście przebojów w Wielkiej Brytanii, co uczyniło Davida najmłodszym artystą solowym, który tego dokonał – miał wówczas 18 lat.
Twórczość solowa.
Po ciepłym przyjęciu „Fill Me In” David wydał singiel „7 Days”, który stał się europejskim przebojem. W 2000 premierę miał jego debiutancki album pt. "Born to Do It", za którego produkcję odpowiadał Mark Hill. Płyta cieszyła się sporą popularnością w Wielkiej Brytanii oraz w innych krajach; rozeszła się łącznie w nakładzie 7 mln egzemplarzy na świecie, zdobywając wielokrotnie status platyny w ponad 20 krajach.. Album otrzymał również certyfikat sześciokrotnej platynowej płyty w Wielkiej Brytanii oraz platynowej płyty w USA. W lutym 2001 David otrzymał sześć nominacji do nagród Brit Awards w tym dla najlepszego wokalisty, najlepszego debiutanta i za najlepszy singiel. Otrzymał również kilka nagród Ivor Novello Awards (m.in. za najlepszy dance’owy singiel).
Po dwóch latach przerwy, w listopadzie 2002 wydał swój kolejny album pt. "Slicker Than Your Average", który promował singlem „What’s Your Flava?” i „Rise &amp; Fall” (nagranym przy współpracy Stinga). Album nie cieszył się taką popularnością jak poprzedni ("Born to Do It"), ale również został dobrze przyjęty, zarówno w Wielkiej Brytanii, jak i na świecie. Sprzedano go w ponad 4 mln egzemplarzy, dzięki czemu uzyskał certyfikat potrójnej platynowej płyty w Wielkiej Brytanii oraz złotej płyty w USA. W 2002 David otrzymał trzy nominacje do nagród Brit Awards, m.in. dla najlepszego solowego wokalisty i za najlepszy album ("Born to Do It"). W 2004 otrzymał nagrodę Goldene Kamera. 
Latem 2005 wydał album pt. "The Story Goes...", nad którym producencko ponownie pracował Mark Hill, a także amerykańscy producenci The Underdogs i kompozytor Rick Nowles. Pierwszym singlem z płyty był utrzymany w dyskotekowym klimacie utwór „All The Way”. Album sprzedano w nakładzie ok. 3 mln egzemplarzy, uzyskał on status podwójnej platynowej płyty w Wielkiej Brytanii. W 2005 David wystąpił na festiwalu w Sopocie.
W 2007 wydał album pt. "Trust Me", który promował singlem „Hot Stuff (Let’s Dance)” oraz piosenką „This is the Girl”, którą stworzył przy współpracy z raperem Kano. Album nie odniósł takiej popularności jak poprzednie, ale również znalazł swoich sympatyków na świecie. Sprzedano go w ponad 300 tys. sztuk, dzięki czemu uzyskał status złotej płyty w Wielkiej Brytanii i Japonii. W 2008 piosenkarz wydał swoją pierwszą kompilację pt. "Greatest Hits", na której umieścił największe przeboje z poprzednich płyt, m.in. „Walking Away” (z "Born to Do It") czy „Hot Stuff (Let’s Dance)” ("Trust Me"), a także trzy premierowe numery: „Insomnia” (wybrany na pierwszy singiel), „Just Your Imagination” i „Where’s Your Love” (nagrany przy współpracy Tinchy Stryder). Album został sprzedany w ponad 150 tys. sztuk oraz uzyskał status srebrnej płyty w Wielkiej Brytanii. 5 kwietnia 2008 David wystąpił w Polsce podczas rozdania nagród ESKA Music Awards 2008.

</doc>
<doc id="1000693" url="https://pl.wikipedia.org/wiki?curid=1000693" title="Paweł Dylong">
Paweł Dylong

Paweł Dylong (ur. 11 stycznia 1897 w Świętochłowicach, zm. 7 lutego 1971 w Świętochłowicach) — polityk, działacz komunistyczny.
Urodził się w rodzinie robotniczej. W latach 1916-1918 służył w wojsku niemieckim, a po powrocie z wojny zatrudnił się w hucie Florian. Od 1918 należał do Związku Spartakusa, a w 1919 wstąpił w szeregi Komunistycznej Partii Niemiec, do której należał do czasu wybuchu III powstania śląskiego. Za swoją działalność był wielokrotnie zwalniany z pracy, pracował m.in. w hucie „Batory” i kopalni „Pokój”.
Od 1923 był członkiem KPP. Kiedy w 1936 aresztowano Władysława Gomułkę, Paweł Dylong wraz z żoną również został zatrzymany za współpracę z nim. W czasie II wojny światowej pracował w hucie „Zgoda” i nie prowadził działalności politycznej.
Po II wojnie światowej wstąpił do PPR. W 1950 wykluczono go z PZPR za współpracę z Gomułką. Do praw partyjnych przywrócono go w 1956.
Za swą działalność odznaczony został Krzyżem Komandorskim Orderu Odrodzenia Polski.
Paweł Dylong został upamiętniony poprzez nazwanie jego imieniem ulicy w Świętochłowicach - Piaśnikach (od 1988 do 2017). Ulica została we wrześniu 2017 przemianowana na ulicę Słoneczną (uchwałą RM Świętochłowice z 31 sierpnia 2017). 

</doc>
<doc id="1000694" url="https://pl.wikipedia.org/wiki?curid=1000694" title="Kościół Nawrócenia św. Pawła w Lublinie">
Kościół Nawrócenia św. Pawła w Lublinie

Kościół Bernardynów pod wezwaniem Nawrócenia św. Pawła w Lublinie – kościół murowany, wzniesiony w latach 1470–1497, a następnie odbudowywany po pożarach w latach 1557–1569 oraz 1602–1630 (bud. Rudolf Negroni i Jakub Balin). Kolejne remonty odbywały się w latach 1762 i 1790; w roku 1827 miało miejsce przebudowanie szczytu zachodniego i dobudowa kruchty. Następne remonty w latach 1850–1860, w roku 1903 nastąpiła przebudowa fasady i obniżenie dachu. Kościół kilkakrotnie remontowany również w XX wieku. Znajduje się przy ul. Bernardyńskiej 5.

</doc>
<doc id="1000702" url="https://pl.wikipedia.org/wiki?curid=1000702" title="Norma funkcji">
Norma funkcji



</doc>
<doc id="1000703" url="https://pl.wikipedia.org/wiki?curid=1000703" title="Peter Erskine">
Peter Erskine

Peter Erskine (ur. 5 czerwca 1954 w Somers Point, stan New Jersey) – amerykański perkusista jazzowy.
Życiorys.
Zaczął grać na perkusji w wieku lat czterech. Ukończył Interlochen Arts Academy, po czym studiował na uniwersytecie stanu Indiana. Jego zawodowa kariera zaczęła się w 1972 roku, kiedy to dołączył do słynnej orkiestry Stana Kentona. Po trzech latach gry u Kentona zaczął grać razem z Maynardem Fergusonem. W 1978 roku dołączył do Weather Report, gdzie w sekcji rytmicznej grał z Jaco Pastoriusem. Z Weather Report nagrał pięć albumów w ciągu czterech lat, po czym dołączył do zespołu Step Ahead. Jego nagrania z big-bandem Boba Mintzera do dziś stanowią wzór dla wielu młodych adeptów sztuki perkusyjnej. Zagrał również na perkusji na powrotnym albumie Kate Bush „Aerial” w 2005 roku. Współpracował poza tym z takimi gwiazdami jak Diana Krall, Eliane Elias, Queen Latifah czy Linda Ronstadt. Grywał także ze szkockimi i fińskimi orkiestrami. Aktualnie wykłada na uniwersytecie południowej Kalifornii. Stryj basisty Damiana Erskine.

</doc>
<doc id="1000706" url="https://pl.wikipedia.org/wiki?curid=1000706" title="Lusowo (ujednoznacznienie)">
Lusowo (ujednoznacznienie)

2 miejscowości w Polsce:

</doc>
<doc id="1000707" url="https://pl.wikipedia.org/wiki?curid=1000707" title="Rozumowanie przekątniowe">
Rozumowanie przekątniowe



</doc>
<doc id="1000710" url="https://pl.wikipedia.org/wiki?curid=1000710" title="Kościół św. Ducha w Lublinie">
Kościół św. Ducha w Lublinie



</doc>
<doc id="1000711" url="https://pl.wikipedia.org/wiki?curid=1000711" title="Mapy zgodne">
Mapy zgodne



</doc>
<doc id="1000714" url="https://pl.wikipedia.org/wiki?curid=1000714" title="Andrzej Grembowicz">
Andrzej Grembowicz

Andrzej Mariusz Grembowicz, pseudonim Robert Brutter (ur. 10 października 1958, zm. 18 listopada 2018) – polski pisarz i scenarzysta. Były pracownik Kancelarii Sejmu, zatrudniony m.in. na stanowisku dyrektora Biura Informacyjnego, pełnił także funkcję redaktora naczelnego „Kroniki Sejmowej”.
Był członkiem Polskiej Akademii Filmowej.
Laureat Nagrody Hartley-Merrill za scenariusz filmu "Tam, gdzie żyją Eskimosi" (2001).
Zmarł po długiej chorobie w wieku 60 lat. Pochowany na cmentarzu Powązki Wojskowe w Warszawie (kwatera K-11-8).

</doc>
<doc id="1000722" url="https://pl.wikipedia.org/wiki?curid=1000722" title="Kościół św. Mikołaja na Czwartku">
Kościół św. Mikołaja na Czwartku

Kościół św. Mikołaja w Lublinie – lubelski kościół (siedziba parafii tego samego wezwania) położony na wzgórzu Czwartek przy ul. ks. Słowikowskiego 1.
Już w XV wieku istniała tam parafia i kościół. Obecna budowla pochodzi z końca XVI, a przebudowywana była w połowie XVII wieku, kiedy otrzymała szatę renesansową.
Wezwanie kościoła potwierdza handlowy charakter osady na Czwartku, istniejącej tam już w VI wieku.
W 1792 r. kryptach kościoła spoczął Kajetan Szeptycki, kasztelan lubelski.

</doc>
<doc id="1000726" url="https://pl.wikipedia.org/wiki?curid=1000726" title="Kamil Chanas">
Kamil Chanas

Kamil Chanas (ur. 20 kwietnia 1985 we Wrocławiu) – polski koszykarz grający na pozycji rzucającego obrońcy, obecnie zawodnik II-ligowej drużyny Rycerze Rydzyna. 
Dziesięciokrotny reprezentant Polski seniorów w latach 2005–2010. Dwukrotny mistrz Polski, czterokrotny zdobywca pucharu Polski. Laureat nagrody Największy Postęp PLK z 2006.
Od czerwca 2015 zawodnik Śląska Wrocław, którego jest wychowankiem i w którym występował wcześniej do 2008.
28 stycznia 2006 w meczu ligowym z Polpharmą Starogard Gdański odniósł poważną kontuzję, w wyniku której do gry powrócił dopiero w kwietniu 2007. Od tego czasu w meczach koszykarskich występuje w specjalnej rękawiczce.
22 lipca 2016 został zawodnikiem BM Slam Stali Ostrów Wielkopolski. 24 lipca 2017 podpisał umowę z I-ligowym Jamalexem Polonią 1912 Leszno.
Jego postać można znaleźć w grze NBA 2K15.

</doc>
<doc id="1000731" url="https://pl.wikipedia.org/wiki?curid=1000731" title="Borussia VfL 1900 e.V. Mönchengladbach">
Borussia VfL 1900 e.V. Mönchengladbach



</doc>
<doc id="1000734" url="https://pl.wikipedia.org/wiki?curid=1000734" title="Parametryzacja">
Parametryzacja



</doc>
<doc id="1000736" url="https://pl.wikipedia.org/wiki?curid=1000736" title="Brama Rybna w Lublinie">
Brama Rybna w Lublinie

Brama Rybna – brama na Starym Mieście w Lublinie z XV wieku.
Po II wojnie światowej, w 1954 roku, została zrekonstruowana. Należała niegdyś do właścicieli kamienic Rynek 5 i Grodzka 2, z którymi sąsiaduje. Prowadzi do Placu Rybnego, gdzie dawniej odbywał się ożywiony handel.
Historia.
Brama została zbudowana około 1448 roku, jednak pierwsze źródła pisane pochodzą z 1562 roku, kiedy to właściciel bramy oraz sąsiadującej z nią kamienicy obecnie Grodzka 2 Jan Kretek, rozbudował ją o drewniana nadbudówkę. W 1569 roku brama posiada już dwa mieszkalne piętra. W 1845 roku dokonano remontu sąsiednich kamienic, natomiast sama brama nie została objęta remontem i jej stan bardzo się pogarszał. W czasie kolejnego remontu sąsiednich kamienic z 1861-1862 roku bramę rozebrano. Brama Rybna została odbudowana w 1954 roku na podstawie litografii Adama Lerue.

</doc>
<doc id="1000738" url="https://pl.wikipedia.org/wiki?curid=1000738" title="Lusowo (Pniewo)">
Lusowo (Pniewo)

Lusowo () – przysiółek w Polsce położony w województwie zachodniopomorskim, w powiecie gryfickim, w gminie Płoty. Lusowo jest przysiółkiem wsi Pniewo.
Przy zachodniej części przysiółka znajduje się jezioro Natolewice.
W 1874 roku "Lüssow" był kolonią na ziemie "Pinnow A i C".
Na początku lat 1930. Lüssow był położony w gminie Pinnow, należącej do powiau Regenwalde prowincji Pomorze.
W latach 1975–1998 miejscowość administracyjnie należała do województwa szczecińskiego.

</doc>
<doc id="1000741" url="https://pl.wikipedia.org/wiki?curid=1000741" title="Lipa-Bagna">
Lipa-Bagna

Lipa-Bagna – osada w Polsce położona w województwie wielkopolskim, w powiecie obornickim, w gminie Ryczywół. Miejscowość wchodzi w skład sołectwa Lipa.
W latach 1975–1998 miejscowość administracyjnie należała do województwa pilskiego.
Zobacz też: Lipa

</doc>
<doc id="1000743" url="https://pl.wikipedia.org/wiki?curid=1000743" title="Sytuacja homoseksualistów na Malcie">
Sytuacja homoseksualistów na Malcie



</doc>
<doc id="1000744" url="https://pl.wikipedia.org/wiki?curid=1000744" title="Makowiska (Makowice)">
Makowiska (Makowice)

Makowiska – przysiółek wsi Makowice w Polsce położony w województwie zachodniopomorskim, w powiecie gryfickim, w gminie Płoty.
W latach 1975–1998 miejscowość administracyjnie należała do województwa szczecińskiego.

</doc>
<doc id="1000746" url="https://pl.wikipedia.org/wiki?curid=1000746" title="Ostrobodno">
Ostrobodno

Ostrobodno () – przysiółek w Polsce położony w województwie zachodniopomorskim, w powiecie gryfickim, w gminie Płoty.
Ostrobodno jest przysiółkiem wsi Darszyce.
W 1874 roku "Ostenheide" był kolonią na ziemie "Witzmitz" A lub B. W tym liczyło się 9 budynków mieszkalnych, gdzie mieszkało 9 rodzin i 50 mieszkańców, oraz było 11 koni, 52 sztuk bydła i 181 owce.
Na początku lat 1930. Ostenheide był położony w gminie Witzmitz, należącej do powiatowi Regenwalde Prowincji Pomorze.
W latach 1975–1998 miejscowość administracyjnie należała do województwa szczecińskiego.

</doc>
<doc id="1000747" url="https://pl.wikipedia.org/wiki?curid=1000747" title="Pniewko">
Pniewko



</doc>
<doc id="1000750" url="https://pl.wikipedia.org/wiki?curid=1000750" title="Thomas D">
Thomas D

Thomas D, właśc. Thomas Dürr (ur. 30 grudnia 1968, w Ditzigen koło Stuttgartu, w Niemczech) – niemiecki raper, członek grupy Die Fantastischen Vier, udzielający się również solo.
W 1986 w Stuttgarcie razem z Michaelem Beckiem, Michaelem B. Schmidtem i Andreasem Rieke założył zespół Die Fantastischen Vier.
W 1998 razem z Franką Potente nagrał piosenkę "Wish (Komm zu mir)" do ścieżki dźwiękowej filmu "Biegnij Lola, biegnij". Nagrał dwa własne albumy: "Solo" w 1997 roku i "Lektionen in Demut" w 2001.
Udzielił głosu w utworze "Die Nacht... Du bist nicht allein", będącym pierwszym singlem z czwartego albumu Schillera zatytułowanego Tag und Nacht. Singiel ten wydany został w 2005 roku.
Thomas D był także wokalistą i autorem tekstów dla projektu 'Son Goku', który w 2002 roku wydał album 'Crashkurs'. Jedynym singlem z wydawnictwa była piosenka "Alle für Jeden", znana głównie w Niemczech.

</doc>
<doc id="1000751" url="https://pl.wikipedia.org/wiki?curid=1000751" title="Live Earth">
Live Earth

Live Earth – nazwa serii, wzorowanych na Live Aid i Live 8, koncertów charytatywnych muzyki rock i pop, które miały miejsce w ciągu 24 godzin 7 lipca 2007 roku (07/07/07) na 7 kontynentach. W koncercie brało udział ok. 150 wykonawców. Szacuje się, że całe przedsięwzięcie dzięki transmisji satelitarnej zobaczyły ok. 2 miliardy widzów z całego świata, co czyni je jednym z największych w historii.
Głównym celem wydarzeń było zainteresowanie ludności i instytucji z całego świata problemami związanymi z rosnącą emisją dwutlenku węgla oraz coraz bardziej zagrażającym Ziemi zjawiskiem globalnego ocieplenia. Ideą koncertu była także zainspirowanie daleko idących działań zmierzających do ograniczenia globalnego ocieplenia. Głównym organizatorem koncertów była grupa "Save Our Selves", z którą współpracuje były wiceprezydent USA w administracji Billa Clintona – Al Gore.
Koncerty odbyły się m.in. w Sydney, Tokio, Szanghaju, Londynie, Waszyngtonie i Rio de Janeiro. W Polsce koncerty transmitowały trzy media: TVP Kultura (na żywo od 8:00 przez cały dzień), MTV Polska (wejścia następowały o każdej pełnej godzinie od 14:00) oraz Radio RMF FM (retransmisja od 20:00). Specjalnie z okazji koncertu powstała nowa piosenka Madonny "Hey You".
Wykonawcy Live Earth.
Stadion Wembley (Wielka Brytania).
Prezenterzy: 
Giants Stadium (USA).
Prezenterzy:
National Mall (USA).
Prezenterzy:
Sydney Football Stadium (Australia).
Prezenterzy:
Coca Cola Dome (RPA).
Prezenterzy:
Makuhari Messe (Japonia).
Prezenterzy:
HSH Nordbank Arena (Niemcy).
Prezenterzy:

</doc>
<doc id="1000757" url="https://pl.wikipedia.org/wiki?curid=1000757" title="Funkcja podcałkowa">
Funkcja podcałkowa



</doc>
<doc id="1000758" url="https://pl.wikipedia.org/wiki?curid=1000758" title="Pniewko (Pniewo)">
Pniewko (Pniewo)

Pniewko – niestandaryzowana kolonia wsi Pniewo w Polsce położona w województwie zachodniopomorskim, w powiecie gryfickim, w gminie Płoty.
Na początku lat 1930. tu znajdowała się kolonia "Charlottenhof", położona w gminie Pinnow, należącej do powiatowi Regenwalde Prowincji Pomorze.
W latach 1975–1998 miejscowość administracyjnie należała do województwa szczecińskiego.

</doc>
<doc id="1000759" url="https://pl.wikipedia.org/wiki?curid=1000759" title="Puchar Europy Mistrzów Klubowych (1970/1971)">
Puchar Europy Mistrzów Klubowych (1970/1971)

XVI Puchar Europy Mistrzów Klubowych 1970/1971

</doc>
<doc id="1000761" url="https://pl.wikipedia.org/wiki?curid=1000761" title="Wicimiczki">
Wicimiczki

Wicimiczki – przysiółek w Polsce położony w województwie zachodniopomorskim, w powiecie gryfickim, w gminie Płoty. Wicimiczki są przysiółkiem wsi Wicimice.
W latach 1975–1998 miejscowość administracyjnie należała do województwa szczecińskiego.

</doc>
<doc id="1000762" url="https://pl.wikipedia.org/wiki?curid=1000762" title="Tanimbar">
Tanimbar



</doc>
<doc id="1000764" url="https://pl.wikipedia.org/wiki?curid=1000764" title="Gościejewo Leśne">
Gościejewo Leśne

Gościejewo Leśne – osada w Polsce położona w województwie wielkopolskim, w powiecie obornickim, w gminie Ryczywół. Miejscowość wchodzi w skład sołectwa Gościejewko.
W latach 1975–1998 miejscowość administracyjnie należała do województwa pilskiego.
Zobacz też: Gościejewo, Gościejewko

</doc>
<doc id="1000765" url="https://pl.wikipedia.org/wiki?curid=1000765" title="Figura jednospójna">
Figura jednospójna



</doc>
<doc id="1000768" url="https://pl.wikipedia.org/wiki?curid=1000768" title="Zygfryd Siwik">
Zygfryd Siwik

Zygfryd Siwik (ur. 18 grudnia 1942 w Klein Daberkow) – polski prawnik, profesor nauk prawnych, nauczyciel akademicki na Uniwersytecie Wrocławskim, były członek Rady Legislacyjnej.
Życiorys.
W 1965 ukończył studia prawnicze na Uniwersytecie Wrocławskim. Na macierzystej uczelni obronił w 1972 pracę doktorską "Ochrona alimentacji w polskim prawie karnym (z punktu widzenia polityki kryminalnej)" napisaną pod kierunkiem Witolda Świdy. W 1974 opublikował nową wersję tej pracy "Przestępstwo niealimentacji ze stanowiska polityki karnej", za którą został wyróżniony nagrodą III stopnia Ministra Szkolnictwa Wyższego, Nauki i Techniki. Od 1984 kierował Zakładem Kryminologii. W 1986 otrzymał stopień doktora habilitowanego na podstawie pracy "System środków penalnych w prawie karnym skarbowym". W 1987 został mianowany docentem, w 1991 profesorem nadzwyczajnym, w 1997 otrzymał tytuł naukowy profesora. Kierował Katedrą Kryminalistyki i Prawa Gospodarczego.
Był członkiem Rady Legislacyjnej (1989–1992), członkiem Zespołu ds. Ujednolicenia Rozwiązań Prawa Karnego i Prawa o Wykroczeniach przy Ministrze Sprawiedliwości (1989–1991) oraz przewodniczącym Zespołu Reformy Prawa Karnego Skarbowego przy Ministrze Sprawiedliwości (od 1989), który przygotował projekt kodeksu karnego skarbowego uchwalonego w 1999.
Zajmował się kryminologią, prawem karnym materialnym, prawem wykroczeń, prawem karnym skarbowym oraz prawem karnym gospodarczym.
Jest członkiem Zrzeszenia Prawników Polskich, Stowarzyszenia Prawa Karnego i Polskiego Towarzystwa Legislacyjnego.
Był prezesem Trybunału Arbitrażowego ds.Sportu przy PKOl.

</doc>
<doc id="1000775" url="https://pl.wikipedia.org/wiki?curid=1000775" title="Czekam na okazję">
Czekam na okazję

Czekam na okazję – debiutancki album Krakowskiej Grupy Bluesowej, wydany w 2002 roku.

</doc>
<doc id="1000777" url="https://pl.wikipedia.org/wiki?curid=1000777" title="Niedobór mieloperoksydazy">
Niedobór mieloperoksydazy

Niedobór mieloperoksydazy – rzadkie genetycznie uwarunkowane schorzenie polegające na niedoborze występującego w neutrofilach enzymu mieloperoksydazy, które spowodowane jest mutacją genu mieloperoksydazy ("MPO"). Niedobór mieloperoksydazy powoduje wadę układu immunologicznego, charakteryzujące się występowaniem kandydiazy.

</doc>
<doc id="1000778" url="https://pl.wikipedia.org/wiki?curid=1000778" title="Matanzas (prowincja)">
Matanzas (prowincja)

Matanzas – zachodnia kubańska prowincja. Jej stolicą jest Matanzas. 
Prowincja dzieli się na 23 gminy. Są to:

</doc>
<doc id="1000784" url="https://pl.wikipedia.org/wiki?curid=1000784" title="Roger Wicker">
Roger Wicker

Roger F. Wicker (ur. 5 lipca 1951) – amerykański polityk, członek Partii Republikańskiej. W latach 1995-2007 był przedstawicielem pierwszego okręgu wyborczego w Missisipi do Izby Reprezentantów Stanów Zjednoczonych.
Po rezygnacji senatora Trenta Lotta gubernator stanu Missisipi Haley Barbour mianował Wickera na jego miejsce. Wicker złożył przysięgę 31 grudnia 2007 roku jako młodszy senator z tego stanu. Został najmłodszym stażem członkiem izby wyższej Kongresu swojej kadencji.
Ponieważ Lott został wybrany na czwartą sześcioletnią kadencję w 2006 roku, Wicker pełnił urząd do czasu przedterminowych wyborów na czas wypełnienia do końca mandatu Lotta. Odbyły się w listopadzie 2008 - Wicker pokonał w nich kandydata Demokratów Ronniego Musgrove stosunkiem głosów 55:45. W 2012 ponownie dostał się do Senatu zdobywając 57% głosów i pokonując Alberta Gore’a.

</doc>
<doc id="1000787" url="https://pl.wikipedia.org/wiki?curid=1000787" title="Alannah Myles">
Alannah Myles

Alannah Myles (ur. 25 grudnia 1958 w Toronto) – kanadyjska piosenkarka rockowa i autorka tekstów.
Karierę rozpoczęła w wieku 18 lat w południowym Ontario, gdzie wraz z Christopherem Wardem założyła zespół wykonujący covery piosenek m.in. Boba Segera i Arethy Franklin.
Poważne sukcesy artystce przyniósł jednak dopiero jej debiutancki solowy i w pełni profesjonalny album "Alannah Myles" z 1989. Drugi z promujących tę płytę singli "Black Velvet" (utwór poświęcony Elvisowi Presleyowi) dostał się na szczyt amerykańskiej listy Billboard Hot 100 oraz na czołówki list przebojów w kilku innych krajach. Piosenka ta przyniosła artystce Grammy w kategorii "Best Female Rock Vocal Performance". Bardzo dobre recenzje zebrał również jej drugi album "Rockinghorse", z którego pochodzi m.in. rockowa ballada "Song Instead of a Kiss". W ciągu następnych lat Alannah Myles wydała kolejne płyty, które nie odniosły takich sukcesów, a także kompilację swych przebojów.

</doc>
<doc id="1000789" url="https://pl.wikipedia.org/wiki?curid=1000789" title="Funkcja ciągła prawostronnie">
Funkcja ciągła prawostronnie



</doc>
<doc id="1000790" url="https://pl.wikipedia.org/wiki?curid=1000790" title="Grand Prix Skandynawii na Żużlu 2002">
Grand Prix Skandynawii na Żużlu 2002

Wyniki Grand Prix Skandynawii 2002, siódmej eliminacji Mistrzostw Świata Grand Prix w sezonie 2002.
Były to pierwsze zawody o Wielką Nagrodę Skandynawii.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą: (Bjarne Pedersen i David Ruud). W nawiasach podano numery stałe.
Opis.
W dwunastym biegu na pierwszym łuku doszło do karambolu. W jego wyniki, Brytyjczyk Carl Stonehewer był niezdolny do kontynuowania zawodów. Jak się potem okazało, Stonehewer nie wystąpił już w trzech następnych rundach Grand Prix. Był to zarazem ostatni start Brytyjczyka w zawodach Grand Prix.

</doc>
<doc id="1000791" url="https://pl.wikipedia.org/wiki?curid=1000791" title="Miasta ze statusem city w Wielkiej Brytanii">
Miasta ze statusem city w Wielkiej Brytanii

Status miasta "city" w Wielkiej Brytanii jest przyznawany przez monarchę brytyjskiego pewnej określonej grupie miast. Miasta nieposiadające tego statusu noszą nazwę "town". Prawo używania nazwy "city" łącznie z nazwą miasta jest sprawą wyłącznie prestiżu i nie daje żadnych dodatkowych przywilejów. Niemniej tytuł "city" jest dla miast cenny, stąd też wiele z nich stara się o jego zdobycie. Statusu tego nie uzyskuje się automatycznie po spełnieniu określonych kryteriów. W Anglii i Walii tytuł ten przyznawano tradycyjnie miastom posiadającym katedrę i będącym siedzibami diecezji. Zasadę tę złamano dopiero w roku 1888, przyznając status Belfastowi z przyczyn pozareligijnych. Obecnie o przyznaniu statusu miasta decydują przede wszystkim czynniki geograficzno-historyczne, w tym wielkość populacji. W XX wieku status przyznano tylko 14 miastom. W roku 2000 na 39 miast ubiegających się o status, przyznano go trzem: Brighton, Wolverhampton i Inverness. W 2012 roku z okazji diamentowego jubileuszu królowej Elżbiety II status "city" otrzymały miasta: Chelmsford, St Asaph oraz Perth. Ostatnie nadanie tytułu za życia Elżbiety II nastąpiło w 2022 roku z okazji platynowego jubileuszu królowej. Do rangi "city" podniesiono wówczas osiem miast: – w Anglii: Colchester, Doncaster, Milton Keynes; – w Szkocji: Dunfermline; – w Walii: Wrexham; – w Irlandii Północnej: Bangor; na Wyspie Man: Douglas; – na Falklandach: Stanley.
W 2022 roku 76 brytyjskich miast posiadało status "city". Najwięcej znajdowało się w Anglii – 55. W Szkocji jedynie osiem miast posiada ten status, w Walii siedem, w Irlandii Północnej sześć. Tytuł ten nosi także jedno miasto na Wyspie Man (dependencji brytyjskiej) i cztery w brytyjskich terytoriach zamorskich. W Szkocji do XIX wieku status "city" nie był nadawany, a wszelkie informacje sprzed tego okresu oparte są na przypuszczeniach, np. co do miasta Dunblane, które miało się stać "city" w roku 1500, nominowane rzekomo przez Jakuba IV. W XX wieku przestano stosować kryterium posiadania katedry jako jedynego do uznania miasta jako "city", pośród innych kryteriów uwzględniano, między innymi, wielkość miasta. Na przestrzeni całej historii Wielkiej Brytanii tylko trzy miasta utraciły status "city": Rochester, Perth i Elgin.
Lista miast o statusie city w Wielkiej Brytanii.
Poniższa lista obejmuje wszystkie 76 miast o statusie "city" na terenie Anglii, Szkocji, Walii i Irlandii Północnej według stanu na rok 2022. Dane dotyczące liczby mieszkańców, o ile przypis nie podaje inaczej, są z roku 2001. Gdy przy mieście nie ma roku nadania statusu, oznacza to, że uzyskało go w średniowieczu lub w czasach nowożytnych wraz z wybudowaniem katedry.
Anglia.
Na terenie Anglii znajduje się 55 miast o statusie "city". W tabeli podano przynależność do hrabstwa ceremonialnego. Hrabstwa, w których nie ma miast o statusie "city" to Bedfordshire, Berkshire, Dorset, Isle of Wight, Northamptonshire, Northumberland, Rutland, Shropshire, Suffolk, Surrey i Warwickshire. Największym miastem o statusie "city" jest Birmingham, najmniejszym Wells w hrabstwie Somerset. Najbardziej na południe i zachód wysuniętym miastem "city" jest Truro. Jedynie trzy spośród angielskich "cities" mają długość geograficzną wschodnią.
Szkocja.
W Szkocji tytułu "city" używa się od XV w. Pierwsze prawa "city" na mocy edyktu królewskiego nadano w roku 1889. Przed tą datą pięć miast używało nazwy "city": Aberdeen, Glasgow, Edynburg. Elgin i Perth, przy czym oficjalnie za "city" uznawane były trzy pierwsze. Najmłodszym szkockimi "cities" są Stirling (2002), Perth (2012) i Dunfermline (2022).
Walia.
W związku z powiązaniami historycznymi, miasta w Walii uzyskiwały status "city" na tej samej zasadzie, co miasta angielskie. Poza Bangorem wszystkie walijskie "cities" zostały promowane w XX i XXI w. Na terenie Walii znajduje się najmniejsze "city" w Wielkiej Brytanii, St David’s, liczące mniej niż 2000 mieszkańców.
Irlandia Północna.
W czasach historycznych w Irlandii przyznawano miastom status "city" na mocy edyktu królewskiego; posiadanie katedry nie gwarantowało tego statusu. Jedynym miastem w Irlandii Północnej, które uzyskało tytuł mocą edyktu, jest Derry (1604, niektóre źródła podają, że tytuł przysługiwał po zmianie nazwy miasta na Londonderry). Pierwszym miastem w Zjednoczonym Królestwie, które otrzymało status "city" za wielkość, a nie z przyczyn religijnych był Belfast. Był to przypadek precedensowy, następnymi miastami uhonorowanymi w ten sposób były Birmingham i Dundee (1888).
Brytyjskie terytoria zależne.
Tytuł "city" nosi pięć miast w brytyjskich terytoriach zależnych (stan na 2022 r.):
Lista miast katedralnych o statusie "town".
Choć posiadanie katedry było warunkiem niezbędnym do uzyskania statusu "city", na terenie Anglii, Walii i Szkocji istnieją miasta katedralne o statusie "town". Część z nich, na przykład Rochester, używa nieformalnie tytułu "city" w języku potocznym. Przez długi czas miastem z katedrą, ale niemającym statusu "city", było St Asaph (uzyskało ten tytuł w 2012 roku).
Lista największych miast bez statusu city.
Istnieje pewna liczba dużych obszarów miejskich, które kwalifikują się do ubiegania się o status "city", choćby ze względu na liczbę mieszkańców, niemniej tego statusu nie posiadają, bądź też odrzucono ich wniosek. Miasta te szczycą się statusem największego "town" w Anglii, a przyznają go sobie m.in. Northampton i Reading. Niektóre z miast używają nazwy "city", zwłaszcza w odniesieniu do komunikacji miejskiej, jednak nie ma ona wpływu na faktyczny status miasta.

</doc>
<doc id="1000792" url="https://pl.wikipedia.org/wiki?curid=1000792" title="Funkcja ciągła lewostronnie">
Funkcja ciągła lewostronnie



</doc>
<doc id="1000794" url="https://pl.wikipedia.org/wiki?curid=1000794" title="Vincent Mancini-Corleone">
Vincent Mancini-Corleone

Vincent Mancini (ur. 30 listopada 1947) znany jako Vincent Mancini-Corleone – fikcyjna postać występująca w trzeciej części filmowej trylogii pt. "Ojciec chrzestny".
W filmie w rolę Vincenta wcielił się Andy Garcia.
Losy.
Vincent to nieślubny syn Sonny'ego Corleone i jego kochanki Lucy Mancini, a więc także biologiczny wnuk Dona Vito Corleone. Nazywany Vinnie nigdy nie jest uważany za prawdziwego członka rodziny Corleone. W 1979 roku staje się jednak prawą ręką i pomocnikiem Michaela Corleone, swego stryja, zarazem mentora. Pomimo bezwzględnego poparcia dla ojca chrzestnego i rodziny, zakochuje się i utrzymuje intymne stosunki ze swoją kuzynką Mary Corleone (córką Michaela). Jednak ich romans zostaje wkrótce przerwany. Vincent nie powinien poślubiać Mary, ze względu na zbyt bliskie pokrewieństwo. Rodzina odradza związek, ze względu na niebezpieczeństwo urodzenia dzieci z upośledzeniami, jako skutku bliskiego pokrewieństwa rodziców. Później Vincent dokonuje zamachu na Joeya Zase, gangstera, który przejął tereny w Nowym Jorku, należące dawniej do Michaela. Michael zawiera z Vincentem umowę na mocy której przekaże mu władzę, pod warunkiem, że ten zakończy romans z córką, jest to "cena władzy". Tuż po zawarciu tej umowy w 1978 roku, Mary, wychodząc z teatru w Palermo ginie w zamachu na Michaela. Ojciec dziewczyny, wstrząśnięty śmiercią jedynej córki, pogrąża się w rozpaczy przekazując uprzednio władzę Vincentowi. Tak Vinnie staje się donem, czyli głową rodziny i nowym ojcem chrzestnym.

</doc>
<doc id="1000795" url="https://pl.wikipedia.org/wiki?curid=1000795" title="Chip Pickering">
Chip Pickering

Chip Pickering, właśc. Charles Willis Pickering Jr. (ur. 10 sierpnia 1963) – amerykański polityk, członek Partii Republikańskiej. Od 1997 roku jest przedstawicielem trzeciego okręgu wyborczego w stanie Missisipi do Izby Reprezentantów Stanów Zjednoczonych.

</doc>
<doc id="1000796" url="https://pl.wikipedia.org/wiki?curid=1000796" title="Osiedle Wojciecha Korfantego (Żory)">
Osiedle Wojciecha Korfantego (Żory)

Osiedle Wojciecha Korfantego - dzielnica (formalnie osiedle) Żor. W tej dzielnicy znajduje się Sąd Rejonowy. Większość Osiedla Wojciecha Korfantego należy do parafii Św. Ap. Filipa i Jakuba w Żorach Śródmieściu natomiast kilka bloków i domków jednorodzinnych z południowo-wschodniej części osiedla należy do parafii Miłosierdzia Bożego na sąsiednim Osiedlu Władysława Sikorskiego.
Historia.
Przed 1970 rokiem teren obecnego osiedla zajmowały tereny rolne. Wraz z rozwojem miasta Żory rozpoczęto tu budowę bloków mieszkalnych. Pierwsza jego nazwa była na cześć Wincentego Pstrowskiego. Jednak wraz z końcem PRL-u w Polsce zaraz po roku 1989 zmieniono patrona osiedla na Wojciecha Korfantego.
Handel.
W południowej części osiedla istnieje otwarty w 2006 roku hipermarket budowlano-dekoracyjny Castorama. W planach jest również budowa centrum rozrywkowo-handlowego pomiędzy ulicami Jana Pawła II, Nową, Sądową i Centralną, w którym ma mieścić się multipleks, sklepy, punkty gastronomiczne i Biblioteka Centralna itd.
Położenie.
Osiedle leży na południe od Śródmieścia. Od zachodu sąsiaduje z osiedlem Księcia Władysława, od wschodu z dzielnicą Kleszczów, a od południa z osiedlem Sikorskiego. Dzielnicę Korfantego przecina z północy na południe na dwie części ulica Osińska.
Edukacja.
Na terenie tej części miasta znajduje się Zespół Szkół Miejskich nr 8 imienia Marii Konopnickiej. Zespół składa się ze Szkoły Podstawowej nr 16 i Gimnazjum nr 8. Na osiedlu znajduje się również publiczne Przedszkole nr 22.
Ludność.
Źródło statystyki:
W przyszłości na osiedlu ma powstać:

</doc>
<doc id="1000797" url="https://pl.wikipedia.org/wiki?curid=1000797" title="Puzanek kaspijski">
Puzanek kaspijski

Puzanek kaspijski ("Alosa caspia") – gatunek anadromicznej ryby z rodziny śledziowatych (Clupeidae).
Występowanie.
Morze Czarne, Morze Azowskie i Morze Kaspijskie. Na tarło wpływa do rzek. Tworzy wiele odmian uznawanych czasem za podgatunki. W Morzu Czarnym tworzy populację wędrowną, w Morzu Kaspijskim kilka odmian, w tym wędrowne i półwędrowne.
Podgatunki.
Wcześniej wyróżniano jeszcze podgatunki, które obecnie klasyfikowane są jako "Alosa tanaica":
Cechy morfologiczne.
Osiąga długość 30 cm. Ciało silnie bocznie spłaszczone. Na bokach za łukami skrzelowymi kilka ciemnych plam.
Rozród.
Tarło odbywa wiosną w najwyższych partiach rzek, w dość zimnej wodzie o głębokości 2–4 m.
Znaczenie gospodarcze.
Ma duże znaczenie gospodarcze, szczególnie w północnej części Morza Kaspijskiego.

</doc>
<doc id="1000798" url="https://pl.wikipedia.org/wiki?curid=1000798" title="Skrzynka (na butelki)">
Skrzynka (na butelki)

Skrzynka, pot. 'krata' – opakowanie do transportu szklanych butelek standardowych kształtów i rozmiarów i wielokrotnego użytku (z wódką, winem, piwem, wodą mineralną itp.) Niegdyś wykonywane zazwyczaj z drewna (stąd nazwa, nawiązująca do drewnianej skrzyni) lub z metalu, obecnie najczęściej z odpornego na udary tworzywa sztucznego. W zależności od rozmiarów butelek, do których transportu skrzynka jest przeznaczona może mieścić od 12 do 30 butelek. Skrzynka taka najczęściej wyposażona jest w uchwyty, ułatwiające przenoszenie w rękach, wnętrze skrzynki podzielone jest cienkimi przegrodami, zapobiegającymi przemieszczaniu się butelek i wzajemnemu ich uderzaniu podczas transportu. We współczesnych skrzynkach do transportu butelek dolna i górna krawędź każdej skrzynki ukształtowana jest tak, by można je było łatwo stawiać na sobie w stosy jedna na drugiej, i tak, aby się nie zsuwały nawet po odchyleniu stosu skrzynek od pionu.
Skrzynki na butelki używa się również w marketingu, wykorzystując dostępną powierzchnię na skrzyni do reklamy marki. W tym celu wykorzystuje się etykiety IML (in mold labeling), które charakteryzują się wysoką jakością nadruku i odpornością na uszkodzenia i otarcia mechaniczne podczas transportu.

</doc>
<doc id="1000800" url="https://pl.wikipedia.org/wiki?curid=1000800" title="Jan Jarogniewski">
Jan Jarogniewski

Jan Jarogniewski z Jarogniewic herbu Orla (Szaszor) – rycerz polski, starosta Drahimia w 1426 roku, starosta Mieściska w 1438 roku.
13 września 1431 roku wraz z Bartoszem z Wiszemburga i Dobrogostem Kolińskim, zwołał chłopów i mieszczan zamieszkujących ziemię dobrzyńską, i powstrzymał pochód silnej kolumny krzyżackiej na polach wsi Dąbki niedaleko Nakła. Bitwa stała się niespodziewanym sukcesem strony polskiej.

</doc>
<doc id="1000804" url="https://pl.wikipedia.org/wiki?curid=1000804" title="Appiusz Klaudiusz Pulcher (konsul 54 p.n.e.)">
Appiusz Klaudiusz Pulcher (konsul 54 p.n.e.)

Appius Claudius Pulcher (ur. 97 p.n.e.; zm. 48 p.n.e.) - członek patrycjuszowskiego rodu Klaudiuszów Pulcher, jednego z najbardziej wpływowych w okresie republiki. Syn Appiusza Klaudiusza Pulchra konsula w 79 p.n.e. i Cecylii Metelli, córki Lucjusza Cecyliusza Metellusa Diademata.
Od 72 do 70 p.n.e. służył jako trybun wojskowy u Lucjusza Licyniusza Lukullusa na Wschodzie. Wysłany przez niego do króla Armenii Tigranesa z żądaniem wydania Mitrydatesa, króla Pontu. Tigranes odmówił wydania Mitrydatesa popadając w konflikt z Rzymem. W 63 p.n.e. wszedł w skład kolegium augurów. Appiusz jako pretor w 57 p.n.e. wspierał swojego brata Klodiusza w próbach zablokowania odwołania Cycerona z wygnania; propretor Sardynii w 56 p.n.e. Konsul w 54 p.n.e. Po konsulacie sprawował namiestnictwo Cylicji w latach 53 p.n.e. - 51 p.n.e. W roku 50 p.n.e. cenzor wspierał stronnictwo optymatów między innymi usuwając z senatu historyka Sallustiusza, zwolennika Cezara i popularów. W 50 p.n.e. oskarżony przez Publiusza Korneliusza Dolabellę o przekupstwa ale został uniewinniony dzięki wsparciu Cycerona, Brutusa i Hortensjusza. W wojnie domowej stanął po stronie Pompejusza objął jako prokonsul namiestnictwo Grecji. Zmarł na Eubei niedługo przed bitwą pod Farsalos. Znany z zainteresowań praktykami spirytystycznymi, m.in. wtajemniczony w misteria eleuzyńskie. Zbudował Propyleje w Eleuzis.
Dzieci:
z Serwilią, córką Gnejusza Serwiliusza Cepiona, kwestora ok. 105 p.n.e.
adoptowany syn brata Gajusza

</doc>
<doc id="1000806" url="https://pl.wikipedia.org/wiki?curid=1000806" title="Kilka zwyczajna">
Kilka zwyczajna

Kilka zwyczajna, tiulka ("Clupeonella cultriventris") – gatunek dwuśrodowiskowej, ławicowej ryby z rodziny śledziowatych (Clupeidae). Długość do 15 cm. Wzdłuż brzucha ostry kil z łusek. Ma duże znaczenie gospodarcze. Żywi się planktonem. Ikra pelagiczna.
Występowanie.
Morze Czarne, Morze Azowskie i Morze Kaspijskie. Gatunek wędrujący, wpływa do wód słodkich.

</doc>
<doc id="1000808" url="https://pl.wikipedia.org/wiki?curid=1000808" title="Osiedle Korfantego">
Osiedle Korfantego



</doc>
<doc id="1000810" url="https://pl.wikipedia.org/wiki?curid=1000810" title="Pottenstein (Niemcy)">
Pottenstein (Niemcy)

Pottenstein – miasto w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Bayreuth. Leży w Szwajcarii Frankońskiej, przy drodze B470.
Miasto położone jest ok. 22 km na południowy zachód od Bayreuth i ok. 40 km na północny wschód od Norymbergi.
Dzielnice.
W skład miasta wchodzą następujące dzielnice: 
Współpraca.
Miejscowość partnerska:

</doc>
<doc id="1000812" url="https://pl.wikipedia.org/wiki?curid=1000812" title="Jarogniewski">
Jarogniewski



</doc>
<doc id="1000819" url="https://pl.wikipedia.org/wiki?curid=1000819" title="Wincentowo (Otorowo)">
Wincentowo (Otorowo)

Wincentowo – część wsi Otorowo w Polsce, położona w województwie wielkopolskim, w powiecie szamotulskim, w gminie Szamotuły.
W latach 1975–1998 Wincentowo administracyjnie należało do województwa poznańskiego.

</doc>
<doc id="1000820" url="https://pl.wikipedia.org/wiki?curid=1000820" title="Jądro homomorfizmu">
Jądro homomorfizmu



</doc>
<doc id="1000821" url="https://pl.wikipedia.org/wiki?curid=1000821" title="Pegnitz (miasto)">
Pegnitz (miasto)

Pegnitz – miasto w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Bayreuth. Leży w Szwajcarii Frankońskiej, nad rzeką Pegnitz, przy autostradzie A9, drodze B2, B85 i linii kolejowej Monachium – Drezno.
Miasto położone jest ok. 20 km na południe od Bayreuth, ok. 33 km na wschód od Forchheimu i ok. 45 km na północny wschód od Norymbergi.
Dzielnice.
W skład miasta wchodzą następujące dzielnice: 
Polityka.
Burmistrzem od wyborów komunalnych w Bawarii w 2020 roku jest Wolfgang Nierhoff z Pegnitzer Gemeinschaft(PEG). Rada miasta składa się z 24 członków:
Współpraca.
Miejscowości partnerskie:

</doc>
<doc id="1000822" url="https://pl.wikipedia.org/wiki?curid=1000822" title="System partyjny Turcji">
System partyjny Turcji



</doc>
<doc id="1000823" url="https://pl.wikipedia.org/wiki?curid=1000823" title="Lipnickie Huby">
Lipnickie Huby

Lipnickie Huby – część wsi Lipnica w Polsce, położona w województwie wielkopolskim, w powiecie szamotulskim, w gminie Szamotuły. Wchodzi w skład sołectwa Lipnica.
W latach 1975–1998 Lipnickie Huby administracyjnie należały do województwa poznańskiego.

</doc>
<doc id="1000825" url="https://pl.wikipedia.org/wiki?curid=1000825" title="Pałac Holyrood">
Pałac Holyrood

Pałac Holyrood, Palace of Holyroodhouse – pałac w Edynburgu, będący rezydencją monarchów brytyjskich w Szkocji. Położony jest na wzniesieniu, na wschodnim końcu Royal Mile, która między innymi prowadzi do zamku.
W roku 1128 znajdowało się tu "Opactwo Holyrood". Dziedziniec budynku budowany był stopniowo; w 1532 roku powstała wieża strażnicza w północno-zachodniej części zamku. Pałac Holyrood w obecnej formie powstał w XVII wieku. Zamek gościł m.in. królową Szkotów, Marię Stuart.

</doc>
<doc id="1000827" url="https://pl.wikipedia.org/wiki?curid=1000827" title="Mieczysław Marian Domaradzki">
Mieczysław Marian Domaradzki

Mieczysław Marian Domaradzki (ur. 2 października 1949 w Brzegu; zm. 26 czerwca 1998 w Septemwri, w Bułgarii) – profesor dr hab., polski archeolog, profesor Instytutu Archeologii Bułgarskiej Akademii Nauk oraz Instytutu Historii Uniwersytetu Opolskiego; specjalizacja badawcza; antyczna Tracja i jej rozwój kulturowy między V a IV wiekiem p.n.e. oraz funkcje emporionów handlowych. 
W latach 1967–1972 studiował archeologię na Uniwersytecie Jagiellońskim w Krakowie. Po ukończeniu studiów był stypendystą Bułgarskiej Akademii Nauk. Od czasu odkrycia trackiej osady handlowej w Septemwri w roku 1988 współpracował z Archaeological Institute with Museum at the Bulgarian Academy of Sciences oraz od roku 1993 z czeskim archeologiem, kierownikiem misji bułgarskiej,prof. Janem Bouzkem z Uniwersytetu Karola w Pradze. 
Praca doktorska nt. "Tracja a wielka inwazja Celtów" została obroniona w roku 1976. Rozprawę habilitacyjną napisał w roku 1989 nt. "Zabytki kultury trackiej w górnym biegu rzeki Mesta". 
W roku 1997 powrócił do Polski oraz rozpoczął pracę w Instytucie Historii Uniwersytetu Opolskiego. Zmarł nagle podczas letnich wykopalisk w Bułgarii w roku 1998. Został pochowany w Lewinie Brzeskim. 
Wyniki badań profesora zostały opracowane i opublikowane w książce pt. Pitiros i Thasos. Structures economiques dans la peninsule balkanique aux VII-II siecles avant J.C.. Opole, 2000. 
W Septemwri w Bułgarii, znajduje się muzeum archeologiczne noszące imię profesora Mieczysława Domaradzkiego, który był pierwszym odkrywcą w tych okolicach starogreckiego ośrodka handlowego tzw. "emporionu" – Emporion Pistiros.
Publikacje.
Archeologia (Warszawa) XLIV, 35–57
Domaradzki M., 1996: Trako-gracki targovski otnoshenija (Thraco-greek commercial relations).
Septemvri
1994, with pls. I–IX, [w:] J. Bouzek, M. Domaradzki, Z. Archibald, Pistiros I, (Prague),
13–34.
J. Bouzek, J. Rostropowicz (eds.), Pistiros et Thasos. Structures économiques dans la péninsule
balkanique aux VIIe–IIe siècles avant J.-C., Opole, 29–38.
1–8, [w:] J. Bouzek, L. Domaradzka, Z. Archibald, Pistiros II, (Prague), 11–30.
Domaradzki M., H. Popov, 2001: Straβen und Wege in Thrakien während der späten Eisenzeit
(6. – 1. Jh. v. Chr.), [w:] Actes du colloque “15 godini razkopki v Carassura”, Beier &amp;Beran,
Weisslach, 131–140.
I.1 (Sofi a), 105–114.

</doc>
<doc id="1000829" url="https://pl.wikipedia.org/wiki?curid=1000829" title="Samogłoska otwarta centralna niezaokrąglona">
Samogłoska otwarta centralna niezaokrąglona



</doc>
<doc id="1000832" url="https://pl.wikipedia.org/wiki?curid=1000832" title="Ostrolesie">
Ostrolesie

Ostrolesie – wieś w Polsce położona w województwie wielkopolskim, w powiecie szamotulskim, w gminie Szamotuły. Wieś wchodzi w skład sołectwa Jastrowo.
W latach 1975–1998 miejscowość administracyjnie należała do województwa poznańskiego.

</doc>
<doc id="1000833" url="https://pl.wikipedia.org/wiki?curid=1000833" title="Charles Henri d’Estaing">
Charles Henri d’Estaing

Jean Baptiste Charles Henri Hector, hrabia d’Estaing (ur. 24 listopada 1729 w zamku D’Estaingów w Owernii, zm. 28 kwietnia 1794 w Paryżu) – francuski admirał.
Mający świetne arystokratyczne pochodzenie D’Estaing początkowo robił karierę w armii lądowej, zostając od razu pułkownikiem, a już w roku 1757 generałem brygady. W wojnie siedmioletniej walczył w Indiach, i został wzięty do brytyjskiej niewoli podczas oblężenia Madrasu w roku 1759. Zwolniony na słowo honoru, że nie będzie walczył na terytorium Indii, wyekwipował na własny koszt dwa okręty i we wrześniu 1759 roku wyruszył w 22 miesięczny korsarski rejs, w trakcie którego przemierzył cały Ocean Indyjski od Zatoki Perskiej po Sumatrę, paląc brytyjskie faktorie i niszcząc napotkane statki. W spragnionej jakiegokolwiek morskiego sukcesu Francji D’Estaing został obwołany bohaterem, i w roku 1761 otrzymał etat kontradmiralski.
Podczas wojny siedmioletniej D’Estaing nie wyruszył już do walki, jednak dzięki umiejętnym zabiegom na dworze w roku 1777 specjalnie dla niego utworzono trzeci etat admiralski - obok tradycyjnych admirałów Atlantyku i Morza Śródziemnego D’Estaing został tytularnym dowódcą sił morskich w Azji i Ameryce - "Viceamiral d'Asie et d'Amerique". Tytuł ten zaczął mieć powiązanie z rzeczywistością kiedy w kwietniu 1778 roku D’Estaing z 12 liniowcami opuścił Tulon w celu wspomożenia amerykańskiej rewolucji, a następnie udania się na Antyle. W dniach 12 i 13 sierpnia 1778 roku D’Estaing stoczył na wysokości Rhode Island bitwę z siłami adm. Richarda Howe’a, nie dała ona jednak rozstrzygnięcia, ponieważ drugiego dnia walki obie floty zostały rozproszone przez sztorm. Następnie francuski admirał udał się na Antyle, gdzie we wrześniu nie zdołał zapobiec upadkowi wyspy Saint Lucia, jednak na przełomie 1778 i 1779 roku opanował praktycznie nie bronione wyspy Sint Maarten, Saint Barthélemy i Saint Vincent.
4 lipca 1779 roku, wzmocniony w międzyczasie do 24 liniowców, zdobył Grenadę. Dwa dni później D’Estaing stoczył zwycięską bitwę ze spóźnioną brytyjską odsieczą dowodzoną przez kontradmirała Johna Byrona, w której zadowolił się jednak jedynie odparciem ataku nieprzyjaciela, który błędnie szacował wielkość francuskiej floty, opieszałością i niezdecydowaniem swojego pościgu zaprzepaszczając szanse na zniszczenie czterech pozbawionych masztów nieprzyjacielskich liniowców. 
Po tejże bitwie D’Estaing udał się na wody amerykańskie, gdzie wspólnie z Waszyngtonem próbował odebrać Brytyjczykom Savannah. Mimo początkowego sukcesu w postaci opanowania nieprzyjacielskiego liniowca i fregaty, natarcie przeprowadzone 9 października zakończyło się dużymi stratami (zginął w nim m.in. Kazimierz Pułaski), tak że ranny i zniechęcony D’Estaing zdecydował się wracaċ do Tulonu. Jego długa amerykańska kampania przyniosła zatem w sumie ograniczone sukcesy, co było spowodowane przede wszystkim ostrożnością admirała, który, chociaż osobiście odważny, nie bez racji nie był zbyt pewny swoich czysto morskich kwalifikacji.
D’Estaing nie wziął udziału w dalszych etapach wojny o niepodległość Stanów Zjednoczonych, i zajął się polityką. W roku 1787 został wybrany do Zgromadzenia Notabli, a jego akceptacja dla ideałów rewolucji była jednym z powodów dla których w roku 1792 Zgromadzenie Narodowe wybrało go admirałem Francji. Będąc lojalnym wobec rewolucji, D’Estaing chciał też jednak być lojalnym wobec monarchii. W czasie procesu królowej Marii Antoniny nie wahał się zeznawać na jej korzyść, co w połączeniu z odnalezieniem przyjaznych listów jakie wymieniał z królową było dla zaciekle antyrojalistycznych jakobinów wystarczającym powodem do zaprowadzenia go pod gilotynę. Prowadzony na miejsce egzekucji powiedział: „Poślijcie moją głowę Anglikom, drogo wam za nią zapłacą”.

</doc>
<doc id="1000834" url="https://pl.wikipedia.org/wiki?curid=1000834" title="Jakub Oczko">
Jakub Oczko

Jakub Oczko (ur. 27 grudnia 1981 roku w Miedźnej) – polski siatkarz, grający na pozycji rozgrywającego, reprezentant Polski, a obecnie trener siatkarski. W sezonie 2016/2017 występował w drużynie Exact Systems Norwid Częstochowa, w sezonie 2017/2018 przeszedł do sztabu trenerskiego tego zespołu.
Przez kilka miesięcy był górnikiem kopalni miedzi KGHM w Lubinie.
Sukcesy klubowe.
młodzieżowe.
Mistrzostwa Polski Kadetów: 
Mistrzostwa Polski Juniorów: 
seniorskie.
Polska Liga Siatkówki: 
Puchar Top Teams:
Puchar Challenge:
I liga: 
Sukcesy reprezentacyjne.
Mistrzostwa Świata Kadetów:

</doc>
<doc id="1000835" url="https://pl.wikipedia.org/wiki?curid=1000835" title="Klubi Sportiv Besa Kavajë">
Klubi Sportiv Besa Kavajë



</doc>
<doc id="1000836" url="https://pl.wikipedia.org/wiki?curid=1000836" title="Skrzynia (opakowanie)">
Skrzynia (opakowanie)

Skrzynia - rodzaj opakowania, zazwyczaj drewnianego, stosowanego do transportu towarów, szczególnie na dalekie odległości. Opakowanie w skrzynię zabezpiecza przewożone towary przed uderzeniami, na co szczególnie narażone są transporty morskie. Prostopadłościenne skrzynie wykonane są na ogół z desek połączonych ze sobą przy pomocy usztywniających listew. Mogą mieć rozmiary od kilkudziesięciu centymetrów do nawet kilku metrów. W skrzynie pakowane mogą być zarówno - zbiorczo - paczki i pudła mniejszych rozmiarów, jak i duże maszyny i urządzenia, i w zależności od zawartości i rozmiarów ważyć mogą od kilkuset gramów do kilkudziesięciu ton. Najcięższe opakowania tego rodzaju bywają wzmacniane dodatkowymi profilami stalowymi oraz wyposażane w zaczepy pozwalające na podnoszenie ich przy pomocy urządzeń dźwignicowych.
Drewniane skrzynie szczególnie użyteczne były w przeszłości, do transportu towarów statkami w czasach, kiedy nie stosowano kontenerów. Obecnie ich zastosowanie zmalało i ogranicza się do transportu towarów i przedmiotów szczególnie delikatnych (np. części maszyn, przedmiotów łatwo tłukących się).

</doc>
<doc id="1000838" url="https://pl.wikipedia.org/wiki?curid=1000838" title="Alosa caspia">
Alosa caspia



</doc>
<doc id="1000839" url="https://pl.wikipedia.org/wiki?curid=1000839" title="Twardowo (powiat szamotulski)">
Twardowo (powiat szamotulski)

Twardowo – wieś w Polsce położona w województwie wielkopolskim, w powiecie szamotulskim, w gminie Szamotuły. Wieś wchodzi w skład sołectwa Szczuczyn.
W latach 1975–1998 miejscowość administracyjnie należała do województwa poznańskiego.
Zobacz też: Twardowo

</doc>
<doc id="1000840" url="https://pl.wikipedia.org/wiki?curid=1000840" title="Waischenfeld">
Waischenfeld

Waischenfeld – miasto w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Bayreuth. Leży w Szwajcarii Frankońskiej, nad rzeką Wiesent. 1 marca 2020 przyłączono do miasta 74,38 ha, pochodzące ze zlikwidowanego obszaru wolnego administracyjnie Langweiler Wald.
Miasto położone jest ok. 20 km na południowy zachód od Bayreuth, ok. 30 km na wschód od Bambergu i ok. 45 km na północny wschód od Norymbergi.
Dzielnice.
W skład miasta wchodzą następujące dzielnice: 

</doc>
<doc id="1000844" url="https://pl.wikipedia.org/wiki?curid=1000844" title="Twardowo">
Twardowo

2 miejscowości w Polsce:

</doc>
<doc id="1000845" url="https://pl.wikipedia.org/wiki?curid=1000845" title="Grabowiec (powiat szamotulski)">
Grabowiec (powiat szamotulski)

Grabowiec – osada w Polsce położona w województwie wielkopolskim, w powiecie szamotulskim, w gminie Szamotuły. Wieś wchodzi w skład sołectwa Szczuczyn.
W latach 1975–1998 miejscowość administracyjnie należała do województwa poznańskiego.
Zobacz też: Grabowiec

</doc>
<doc id="1000849" url="https://pl.wikipedia.org/wiki?curid=1000849" title="Przeciążenie informacją">
Przeciążenie informacją

Przeciążenie informacją () – nazywane również: niepokojem informacyjnym, nadmiarem informacyjnym lub szumem informacyjnym – jest to negatywne zjawisko związane z natłokiem informacji, w wyniku którego zdolność rozumienia przekazu i podejmowania racjonalnych decyzji zostaje ograniczona. Termin przeciążenie informacją został po raz pierwszy użyty przez Bertrama Grossa w książce "Zarządzanie organizacjami" z 1964 roku. Rozpowszechnił go natomiast Alvin Toffler w "Szoku przyszłości" z 1970 roku.
Często przyczyną przeciążenia informacjami jest nieumiejętność ich doboru oraz spędzanie zbyt wiele czasu w środowisku sieciowym. Na przestrzeni dziejów zwiększała się liczba kanałów komunikacji. Pomimo napływu większej ilości informacji możliwości poznawcze człowieka się nie zwiększyły. 
Przeciążenie informacją może dawać symptomy zarówno fizyczne, jak i psychiczne, są to np.: poczucie bezradności, lęku, niepokoju, chaosu, dezorientacji, a nawet zagrożenia. To z kolei może wydłużyć wyszukiwanie pożądanych informacji lub doprowadzić do depresji informacyjnej, w wyniku której użytkownik podaje w wątpliwość sens istnienia informacji, jej wiarygodność i wartość.
Sposoby ochrony przed przeciążeniem informacją.
Przeciążeniem informacją i sposobami ochrony ludzkiej infosfery zajmuje się ekologia informacji, będąca stosunkowo nową dyscypliną wiedzy, która bada wzajemne oddziaływanie informacji na ludzi i odwrotnie.
Historia.
Wczesna historia.
Chociaż przeciążenie informacją postrzegane jest często jako współczesny problem, okazuje się, że ludzie mierzyli się z nim już dawno. Każdorazowy postęp technologiczny wpływał na zwiększenie produkcji informacji. W IV wieku p.n.e. w Księdze Koheleta 12,12 padają słowa „(...) synu, przyjmij przestrogę: pisaniu wielu ksiąg nie ma końca, a nadmierne rozmyślanie męczy ciało”. W podobnym tonie w I wieku n.e. wypowiedział się Seneka Starszy - „obfitość ksiąg jest rozproszeniem”. W XII wieku dominikanin Wincenty z Beauvais skarżył się na „mnogość książek, krótki czas i śliskość pamięci”.
Renesans.
Wynalezienie w 1453 roku przez Gutenberga prasy drukarskiej było przełomowym odkryciem, które jednak wywarło także skutki na ludzką infosferę. Dzięki wynalezieniu druku możliwe stało się przyspieszenie i obniżenie kosztów produkcji. Konrad Gessner – naukowiec pochodzący ze Szwajcarii stwierdził, że ilość informacji dostępnej po wynalezieniu prasy drukarskiej staje się niemożliwa do odpowiedniego zarządzania nią.
XX/XXI wiek.
Znaczący postęp w technologii komputerowej i powstanie w drugiej połowie XX wieku Internetu można uznać za główny powód wystąpienia zjawiska przeciążenia informacyjnego. Wpływ na jego globalizację ma również zwiększająca się z roku na rok dostępność do urządzeń teleinformatycznych, jak i Internetu. Rozproszeniu i trudnościom w zarządzaniu informacjami sprzyjają: tweety, wiadomości błyskawiczne, newslettery, spam, i wszelkiego rodzaju powiadomienia.
Badania.
Oprócz wspominanej wcześniej ekologii informacji zjawisko przeciążenia informacją badają również specjaliści z następujących dziedzin: ekonomia, informatyka, inżyniera czy psychologia. 
Wielu naukowców wskazuje również, że przeciążenie informacyjne może mieć związek z propagandą. Emma Briant stwierdza, że zbyt duża ilość informacji może mieć taki sam efekt jak jej utajnienie, i być skutecznym narzędziem propagandowym dla dzisiejszych demokracji w krótkoterminowej perspektywie. Podobnie uważa , według którego istnieje związek między przeciążeniem informacyjnym a szybkim rozprzestrzenianiem się fake newsów. Propaganda polega także na dostarczeniu odbiorcy wielu sprzecznych, niejasnych, a nawet zmyślonych informacji.
Richard Sennett uważa z kolei, że zwiększenie liczby dostępnych informacji prowadzić może do bierności adresatów i zakłóceń w komunikacji. 

</doc>
<doc id="1000853" url="https://pl.wikipedia.org/wiki?curid=1000853" title="Żalewo">
Żalewo

Żalewo – osada w Polsce położona w województwie wielkopolskim, w powiecie szamotulskim, w gminie Szamotuły. Wieś wchodzi w skład sołectwa Witoldzin.
W latach 1975–1998 miejscowość administracyjnie należała do województwa poznańskiego.

</doc>
<doc id="1000854" url="https://pl.wikipedia.org/wiki?curid=1000854" title="Paweł Małysiak">
Paweł Małysiak

Paweł Małysiak (ur. 17 listopada 1963 w Krakowie) - gitarzysta i wokalista zespołu Krakowska Grupa Bluesowa. Początkowo grał na gitarze basowej. Należy do zespołu od samego początku istnienia, z jego inicjatywy zespół został reaktywowany w 1998 roku. Jest autorem wielu utworów wykonywanych przez zespół.
W roku 2007 dołączył do Zespołu Browar Żywiec, wykonującego muzykę z kręgu poezji śpiewanej i piosenki turystycznej, w którym grał na gitarze akustycznej oraz pełnił funkcję wokalisty do zakończenia współpracy jesienią 2015 roku.

</doc>
<doc id="1000857" url="https://pl.wikipedia.org/wiki?curid=1000857" title="Jerzy Zając">
Jerzy Zając

Jerzy Grzegorz Zając (ur. 2 marca 1947 w Częstochowie) – polski polityk i inżynier, działacz opozycji w okresie PRL, poseł na Sejm III kadencji.
Życiorys.
W 1968 został relegowany z Politechniki Wrocławskiej. Cztery lata później ukończył studia na wydziale elektrycznym Politechniki Częstochowskiej. Następnie podjął zatrudnienie jako pracownik naukowy tej uczelni. We wrześniu 1980 wstąpił do NSZZ „Solidarność”. W stanie wojennym zajmował się kolportażem pism i wydawnictw podziemnych. Internowano go w okresie od lipca do grudnia 1982 i przebywał w obozie internowanych w Nowym Łupkowie. Po uzyskaniu zwolnienia został objęty zakazem prowadzenia zajęć dydaktycznych. Od 1986 był pracownikiem Zakładu Energetycznego (obecnie Zakład Energetyczny Częstochowa S.A.). W 1989 stanął na czele Komitetu Obywatelskiego w Częstochowie.
Przez dwie kadencje do 1998 był radnym miejskim (w tym przewodniczącym i wiceprzewodniczącym rady). Sprawował też mandat posła na Sejm III kadencji z ramienia Unii Wolności, bez powodzenia ubiegał się o reelekcję.
Krótko działał w PC i ROAD, następnie w UD i UW. Z tej ostatniej odszedł w sprzeciwie wobec koncepcji przekształcenia jej w Partię Demokratyczną. Od 2005 związany z Platformą Obywatelską. Bezskutecznie ubiegał się o mandat radnego z jej listy w wyborach samorządowych w 2006, powrócił do samorządu miejskiego cztery lata później. W 2014 wystąpił z PO i jej klubu radnych, nie uzyskał reelekcji z ramienia lokalnego komitetu.
W 2013, "za wybitne zasługi dla przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", odznaczony Krzyżem Kawalerskim Orderu Odrodzenia Polski. W 2016 otrzymał Krzyż Wolności i Solidarności.

</doc>
<doc id="1000868" url="https://pl.wikipedia.org/wiki?curid=1000868" title="Solo Tuya">
Solo Tuya

Solo Tuya – debiutancki album meksykańskiej aktorki Aracely Arámbula, wydany w 2002 roku.

</doc>
<doc id="1000869" url="https://pl.wikipedia.org/wiki?curid=1000869" title="Clupeonella cultriventris">
Clupeonella cultriventris



</doc>
<doc id="1000870" url="https://pl.wikipedia.org/wiki?curid=1000870" title="Adelajda d'Anjou">
Adelajda d'Anjou



</doc>
<doc id="1000873" url="https://pl.wikipedia.org/wiki?curid=1000873" title="Razbora plamista">
Razbora plamista

Razbora plamista ("Boraras maculatus") – gatunek słodkowodnej ryby karpiokształtnej z rodziny karpiowatych (Cyprinidae), jeden z najmniejszych w tej rodzinie ryb. Jest spotykany w hodowlach akwariowych. W polskiej literaturze był również opisywany pod nazwą razbora karłowata.
Występowanie.
Malezja, Sumatra, Indonezja, Singapur
Charakterystyka.
W ubarwieniu przeważa kolor rdzawoczerwony. Ryba towarzyska, skora do pływania. Najbardziej aktywna w stadzie.
Dymorfizm płciowy.
Samce są mniejsze i smuklejsze od samic, które mają bardziej uwypuklony brzuch. Dorasta do 2,2–2,5 cm długości
Warunki hodowlane.
Ryba trudna w pielęgnacji, nie jest zalecana początkującym akwarystom. 
Rozmnażanie.
Tarło odbywa się w małych zbiornikach 3–6 l z wodą o temperaturze 26–28 °C. W czasie tarła samica składa 30–200 jaj, z których młode wylęgają się pod 24 godzinach. Młode pływają same po około 4 dniach po wykluciu. Unikają światła. W wieku 2,5 miesiąca osiągają dojrzałość płciową.

</doc>
<doc id="1000874" url="https://pl.wikipedia.org/wiki?curid=1000874" title="Muzeum Okręgowe Ziemi Kaliskiej w Kaliszu">
Muzeum Okręgowe Ziemi Kaliskiej w Kaliszu

Muzeum Okręgowe Ziemi Kaliskiej w Kaliszu (MOZK) – muzeum okręgowe w Kaliszu założone w 1906 jako Muzeum Archeologiczne, wojewódzka instytucja kultury, wpisane do Państwowego Rejestru Muzeów (nr 38) w 1998; jedno z najstarszych muzeów regionalnych w Polsce, dokumentuje historię Kalisza i Kaliskiego (wschodniej Wielkopolski).
W latach 1997–2015 dyrektorem muzeum był Jerzy Aleksander Splitt; od 2015 dyrektorem jest Sylwia Kucharska.
Historia.
Pierwszą wiadomością o zamiarze utworzenia muzeum w Kaliszu jest notatka z 1883, która ukazała się na łamach dziennika „Kaliszanin”. W 1900 w nowo wybudowanym ratuszu w Kaliszu otwarto wystawę czasową poświęconą archeologii i sztuce. W 1906 zbiory sekcji starożytności przy Towarzystwie Popierania Przemysłu i Handlu dały początek Muzeum Archeologicznemu. W 1909 powstało Muzeum Pomocy i Pokazów Szkolnych, przeznaczone na cele edukacyjne (Sekcja pokazów i pomocy szkolnych), którego organizatorką była Felicja Łączkowska, zaś przy miejscowym oddziale Polskiego Towarzystwa Krajoznawczego powstało Muzeum Krajoznawcze. Po kilku latach powiększania i przenoszenia zbiorów wszystkich placówek, w kwietniu 1914 całość udostępniono zwiedzającym pod nazwą Muzeum Ziemi Kaliskiej.
Wybuch II wojny światowej spowodował koniec działalności i niemal całkowitą utratę zbiorów. Po wojnie rozpoczęto ponowne budowanie kolekcji. Pierwszą powojenną ekspozycję udostępniono w 1948, w 1953 pozyskano budynek przy ulicy Kościuszki 12.
Zdeponowany w 1958 w muzeum skarb ze Słuszkowa zawiera m.in. najliczniejszy skarb monet w Polsce i najliczniejszy zbiór denarów krzyżowych na świecie, w tym najliczniejszy zbiór denarów Sieciecha (122 sztuki). Legenda otokowa denarów Sieciecha „ZETECH” (Sieciech) jest jednym z najstarszych zabytków języka polskiego.
Zbiory.
Zasoby muzeum podzielone są na część poświęconą badaniom archeologicznym okolicznych terenów (kolekcja kamiennych toporków, inwentarz metalowy, wyposażenie obiektów grobowych, zabytki dotyczące rozwoju osadnictwa), część etnograficzną (dewocjonalia, stroje, instrumenty, sprzęty domowe i narzędzia rzemieślnicze, rękodzieło), cześć historyczną (militaria, archiwalia kartograficzne, ikonografia, zbiory numizmatyczne), dział sztuki oraz dział gromadzący wydawnictwa związane z Kaliskiem.
W strukturze muzeum znajdują się również:

</doc>
<doc id="1000875" url="https://pl.wikipedia.org/wiki?curid=1000875" title="Tiulka">
Tiulka



</doc>
<doc id="1000878" url="https://pl.wikipedia.org/wiki?curid=1000878" title="Miarola">
Miarola

Miarola – nieduża pustka w skale ograniczona ścianami kryształów, mająca zwykle nieregularny kształt. Miarole występują w głębinowych oraz żyłowych skałach magmowych.
Termin wprowadził do nauki Joseph Jean Baptiste Xavier Fournet w 1845 r. Miarole powstają głównie w tych skałach, które krystalizowały z magm obfitujących w gazy. Obecność w magmie pęcherzyków gazowych skutkowała tym, że po zastygnięciu magmy w skale pozostawały liczne pustki – miarole. Mają one rozmiary do 3 cm. Mogą być wypełnione w całości lub w części wtórnymi kryształami (m.in. minerałów kruszcowych) narastającymi ku centrum pustki na ściankach ograniczających miarolę pierwotnych kryształów. 

</doc>
<doc id="1000879" url="https://pl.wikipedia.org/wiki?curid=1000879" title="Wacław Taranczewski">
Wacław Taranczewski

Wacław Taranczewski (ur. 4 marca 1903 w Czarnkowie, zm. 11 lutego 1987 w Krakowie) – polski malarz reprezentujący nurt dwudziestowiecznego koloryzmu.
Życiorys.
Ze sztuką awangardową zetknął się po 1918 roku, poznając prace ekspresjonistów skupionych w grupie Bunt, formistyczne obrazy Zbigniewa Pronaszki i rzeźby Augusta Zamoyskiego. W 1921 wstąpił do Państwowej Szkoły Sztuk Zdobniczych w Poznaniu, gdzie kształcił się pod kierunkiem J. Bocheńskiego i J. Wronieckiego. W 1922 przeniósł się do Krakowa, by rozpocząć studia w Akademii Sztuk Pięknych. Trudności finansowe zmusiły go do powrotu do Poznania i kontynuowania nauki w Szkole Sztuk Zdobniczych. 1923 powrócił jednak do Krakowa i ukończył pierwszy rok studiów. Wszedł zarazem w krąg oddziaływania futurystów, nawiązał kontakty z awangardowymi twórcami, Leonem Chwistkiem i Józefem Jaremą.
W 1925 trafił do pracowni Fryderyka Pautscha, zaś od 1927 kształcił się pod kierunkiem Felicjana Szczęsnego Kowarskiego. W 1929 wraz z Kowarskim przeniósł się do warszawskiej Szkoły Sztuk Pięknych. Na przełomie 1929 i 1930 z Paryża przyjechał do Warszawy Tytus Czyżewski. Jego prace pobudziły warszawskie środowisko do uprawiania malarstwa kolorystycznego. W 1931 Taranczewski ukończył studia i zadebiutował podczas II Salonu Instytutu Propagandy Sztuki w Warszawie. W 1933 wstąpił do reprezentującej kolorystyczną orientację grupy Pryzmat. Indywidualne wystawy Taranczewskiego odbyły się w Poznaniu (1932, 1936), Krakowie (1934) i Warszawie (1938). W 1935 artysta odbył podróż do Paryża. W 1937, wraz z Piotrem Potworowskim zwiedzał Grecję i Włochy. W 1935 zajął się prowadzeniem w Poznaniu galerii Salon 35 . Otrzymał nagrodę Prezesa Rady Ministrów i Spraw Wewnętrznych w Salonie Malarskim 1937.
W 1945 przyjął funkcję prezesa Związku Polskich Artystów Plastyków; przyczynił się też do reaktywowania Szkoły Sztuk Zdobniczych (od 1946 Państwowej Wyższej Szkoły Sztuk Plastycznych) i objął stanowisko dyrektora tej uczelni. Od 1948 do 1970 był profesorem Akademii Sztuk Pięknych w Krakowie. Kierował tu Katedrą Malarstwa Dekoracyjnego. Pod jego kierunkiem dyplom uzyskało wielu wybitnych malarzy i grafików m.in. Zygmunt Czyż (dyplom w 1964). Za swą działalność artystyczną, pedagogiczną i organizacyjną został uhonorowany Nagrodą Miasta Poznania (1946), Nagrodą Fundacji S. Guggenheima w Nowym Jorku (1958), Nagrodą Miasta Krakowa (1964) i Nagrodą Ministra Kultury i Sztuki I stopnia (1969).
Malował cyklami. Najbardziej znane to: "Martwa natura z zielonym dzbanem", "Martwa natura z błękitnym wazonem i muszlą", "Martwa natura z klatką", "Pień", "Krzesło i sztaluga", "Mała Malarka", "Martwa natura ze Świątkiem", "Koncert w Atelier", "Trio". Polichromię realizował głównie w architekturze sakralnej. Powstało ich wiele, najważniejsze to Kościół Najświętszej Marii Panny w Poznaniu i Kościół św. Marcina w Poznaniu, aula Uniwersytetu im. Adama Mickiewicza. Zaprojektował i zrealizował witraże w katedrze warszawskiej, poznańskiej i w kościele parafialnym w Borku Fałęckim w Krakowie. Obrazy Wacława Taranczewskiego znajdują się w zbiorach wszystkich ważniejszych muzeów polskich, także w kolekcjach prywatnych w Polsce i za granicą.
Jego synem jest malarz Paweł Taranczewski.
Został pochowany w Krakowie na cmentarzu wojskowym przy ul. Prandoty kwatera: XCVI, rząd: 11, miejsce: 4.

</doc>
<doc id="1000882" url="https://pl.wikipedia.org/wiki?curid=1000882" title="Jan Kulas">
Jan Kulas

Jan Edward Kulas (ur. 21 lipca 1957 w Kościerzynie) – polski polityk, samorządowiec, działacz związkowy, poseł na Sejm I, III, VI i VII kadencji.
Życiorys.
W 1980 ukończył studia historyczne na Wydziale Humanistycznym Uniwersytetu Gdańskiego. W tym samym roku wstąpił do NSZZ „Solidarność”, był etatowym pracownikiem tego związku.
Sprawował mandat posła na Sejm z okręgów gdańskich – w I kadencji z okręgu nr 22 z listy NSZZ „S” i w III kadencji z okręgu nr 11 z listy AWS. W 1993 i 2001 bezskutecznie ubiegał się o reelekcję (odpowiednio z listy związkowej i z ramienia AWSP). Od 1990 zajmował się też działalnością w samorządzie terytorialnym, współtworzył sejmik samorządowy województwa gdańskiego, od 1998 do 2007 sprawował mandat radnego sejmiku pomorskiego.
Należał do Ruchu Społecznego, a następnie przystąpił do Platformy Obywatelskiej, z ramienia której w wyborach parlamentarnych w 2007 po raz trzeci uzyskał mandat poselski. Kandydując w okręgu gdańskim, otrzymał 9607 głosów. W wyborach w 2011 bezskutecznie ubiegał się o reelekcję. W listopadzie 2012 został asystentem eurodeputowanego Jana Kozłowskiego. W wyborach do Parlamentu Europejskiego w 2014 zarówno Jan Kulas, jak i Jan Kozłowski, nie uzyskali mandatu deputowanego, startując w okręgu pomorskim. W tym samym roku Jan Kulas został natomiast wybrany do rady powiatu tczewskiego. 4 lutego 2015 objął jednak mandat poselski w miejsce Sławomira Nowaka. W wyborach w tym samym roku nie został ponownie wybrany do Sejmu. W 2018 powrócił w skład rady powiatu tczewskiego. W wyborach parlamentarnych w 2019 ponownie bezskutecznie ubiegał się o mandat poselski. Później został zawieszony w prawach członka PO, a w 2021 wykluczony z partii.
W 2007 przygotował i wydał książkę pt. "Grzegorz Ciechowski 1957–2001", poświęconą pochodzącemu z Tczewa muzykowi, kompozytorowi i poecie, liderowi zespołu Republika oraz projektów Obywatel G.C. i Grzegorz z Ciechowa.

</doc>
<doc id="1000883" url="https://pl.wikipedia.org/wiki?curid=1000883" title="Konietlica">
Konietlica

Konietlica ("Trisetum" Pers.) – rodzaj roślin należących do rodziny wiechlinowatych. Obejmuje ponad 80 gatunków spotykanych w strefach umiarkowanych obu półkul oraz w górach w strefie tropikalnej z wyjątkiem Afryki. W Polsce rosną cztery gatunki: konietlica alpejska ("Trisetum alpestre"), konietlica karpacka ("T. fuscum" = "T. ciliare"), konietlica syberyjska ("T. sibiricum") i konietlica łąkowa ("T. flavescens").
Systematyka.
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Aveninae".

</doc>
<doc id="1000887" url="https://pl.wikipedia.org/wiki?curid=1000887" title="Pierwsze damy Stanów Zjednoczonych">
Pierwsze damy Stanów Zjednoczonych

Pierwsza dama Stanów Zjednoczonych – tytuł przyznawany gospodyni Białego Domu.
Stanowisko to tradycyjnie pełnione jest przez żonę urzędującego prezydenta Stanów Zjednoczonych, choć w historii zdarzało się, że tytułem tym określano kobiety niebędące żonami prezydentów, np. jeśli prezydent był kawalerem albo wdowcem, albo w przypadku, gdy małżonka urzędującej głowy państwa nie była w stanie pełnić obowiązków pierwszej damy. Nie jest to stanowisko wybieralne, ani nie wiąże się z żadnymi oficjalnymi obowiązkami lub wynagrodzeniem. Niemniej jednak, pierwsza dama bierze udział w wielu oficjalnych ceremoniach oraz reprezentuje państwo zarówno z prezydentem, jak i bez niego. Tradycyjnie, pełniąc tę funkcję małżonka prezydenta nie pracuje zawodowo. Za organizację oraz prawidłowy przebieg uroczystych wydarzeń, które mają miejsce w Białym Domu odpowiedzialny jest urząd pierwszej damy Stanów Zjednoczonych. Pierwszej damie podlega specjalny personel, w tym m.in. specjalny sekretariat ds. socjalnych, szef personelu Białego Domu, sekretarz prasowy, szef ds. dekoracji kwiatowych oraz szef kuchni. Urząd pierwszej damy jest częścią Executive Office of the President.
Według danych Białego Domu oraz National First Ladies Library w historii Stanów Zjednoczonych było czterdzieści sześć pierwszych dam, choć tytuł ten nosiło jedynie czterdzieści pięć kobiet. Sprzeczność wynika z tego, że Grover Cleveland pełnił funkcję prezydenta dwukrotnie, ale kadencje nie następowały bezpośrednio po sobie, więc chronologicznie był on dwudziestym drugim oraz dwudziestym czwartym prezydentem Stanów Zjednoczonych, w związku z czym jego żona, Frances Cleveland, również liczona jest podwójnie. W następstwie zaprzysiężenia Donalda Trumpa na prezydenta, 20 stycznia 2017 r., jego małżonka Melania Trump została czterdziestą piątą z kolei pierwszą damą Stanów Zjednoczonych, zastępując na tym stanowisku Michelle Obamę, żonę byłej głowy państwa Baracka Obamy.
Jako pierwsza, obowiązki pierwszej damy Stanów Zjednoczonych pełniła Martha Washington, małżonka George’a Washingtona. Prezydenci John Tyler oraz Woodrow Wilson żenili się powtórnie w czasie trwania swoich kadencji, w związku z czym, zarówno ich pierwsze, jak i drugie żony uzyskiwały tytuł pierwszej damy. Małżonki czterech prezydentów zmarły przed zaprzysiężeniem ich mężów na urząd prezydenta, jednakże nadal uznawane są za oficjalne pierwsze damy przez Biały Dom oraz National First Ladies' Library, wśród nich są: Martha Jefferson, żona Thomasa Jeffersona; Rachel Jackson, żona Andrew Jacksona; Hannah Van Buren, żona Martina Van Burena oraz Ellen Arthur, żona Chestera Arthura.
Pochodzenie tytułu.
We wczesnym okresie istnienia Stanów Zjednoczonych nie istniał żaden zwyczajowy tytuł, którym zwracano się do małżonki urzędującego prezydenta. Wiele gospodyń Białego Domu nazywanych było zgodnie z ich własnym życzeniem np. Martha Washington preferowała tytuł „pani Washington”, Abigail Adams – „pani prezydent”, Dolley Madison – „królowa Dolley”, a Mary Todd Lincoln – „pani prezydent Lincoln”.
Zgodnie z powszechnym przekonaniem, najwcześniej tytułu „pierwsza dama”, użył prezydent Zachary Taylor, który w swojej przemowie na pogrzebie Dolley Madison w 1849 r. miał o niej powiedzieć: „Nigdy nie zostanie zapomniana, ponieważ, zaprawdę, przez pół wieku była naszą pierwszą damą”. Wyrażenie to, z biegiem czasu, zaczęło być coraz częściej stosowane w waszyngtońskich kręgach społecznych.
Jako pierwsza tytułu „pierwszej damy” używała, pełniąca obowiązki gospodyni Białego Domu, siostrzenica piętnastego prezydenta Stanów Zjednoczonych Jamesa Buchanana, Harriet Lane. Najstarszym pisemnym świadectwem zastosowania tytułu „pierwsza dama” wobec żony prezydenta jest artykuł z 1860 r., zamieszczony w gazecie "Leslie’s Illustrated Newspaper".

</doc>
<doc id="1000893" url="https://pl.wikipedia.org/wiki?curid=1000893" title="Pierwsza dama USA">
Pierwsza dama USA



</doc>
<doc id="1000900" url="https://pl.wikipedia.org/wiki?curid=1000900" title="Rudebox">
Rudebox

Rudebox – siódmy album studyjny Robbie’ego Williamsa, wydany 23 października 2006 roku przez wytwórnię płytową Chrysalis Records. Pierwszym singlem promującym płytę został utwór „Rudebox”.
Album dotarł do 1. miejsca w zestawieniu UK Albums Chart.
Lista utworów.
Opracowano na podstawie materiału źródłowego.

</doc>
<doc id="1000901" url="https://pl.wikipedia.org/wiki?curid=1000901" title="Mariusz Sacha">
Mariusz Sacha

Mariusz Sacha (ur. 19 lipca 1987 w Bielsku-Białej) – polski piłkarz grający na pozycji pomocnika. Wychowanek UKS SMS Bielsko-Biała, od 2004 do 2008 roku zawodnik Podbeskidzia Bielsko-Biała. Uczestnik Mistrzostw Europy U-19 w 2006 i Mistrzostw Świata U-20 w 2007.

</doc>
<doc id="1000905" url="https://pl.wikipedia.org/wiki?curid=1000905" title="Szymanowo (powiat szamotulski)">
Szymanowo (powiat szamotulski)

Szymanowo – kolonia w Polsce położona w województwie wielkopolskim, w powiecie szamotulskim, w gminie Pniewy.
Szymanowo jest siedzibą sołectwa. Według obowiązującego w latach 1975–1998 podziału administracyjnego Polski miejscowość należała do województwa poznańskiego.
Zobacz też.
Szymanowo

</doc>
<doc id="1000909" url="https://pl.wikipedia.org/wiki?curid=1000909" title="Las Tunas (prowincja)">
Las Tunas (prowincja)

Las Tunas – jedna z czternastu prowincji Kuby. Jej stolicą jest Las Tunas.
Leży nad zatoką Golfo de Guacanayabo, której brzegi porastają namorzyny.
W prowincji uprawia się trzcinę cukrową i hoduje bydło.
Prowincja dzieli się na osiem gmin:

</doc>
<doc id="1000912" url="https://pl.wikipedia.org/wiki?curid=1000912" title="Podborowo">
Podborowo



</doc>
<doc id="1000913" url="https://pl.wikipedia.org/wiki?curid=1000913" title="Las Tunas (ujednoznacznienie)">
Las Tunas (ujednoznacznienie)



</doc>
<doc id="1000914" url="https://pl.wikipedia.org/wiki?curid=1000914" title="GAA">
GAA

GAA – "(ang. Goals Against Average)". Statystyka sportowa używana w hokeju na lodzie, piłce nożnej i innych dyscyplinach określająca średnią liczbę bramek na mecz wpuszczonych przez bramkarza. Aby wyliczyć tę średnią należy podzielić liczbę minut spędzonych przez bramkarza na polu gry przez długość jednego spotkania. Otrzymaną liczbę należy pomnożyć przez liczbę bramek wpuszczonych przez tego bramkarza. Wartość tę podaje się z reguły do dwóch miejsc po przecinku.
Przykład: mecz trwał 60 minut, bramkarz był w bramce przez 58 minut, wpuścił dwie bramki. 58/60=0,96 → 0,96*2=1,92. GAA wynosi 1,92.
Ponieważ wpływ na liczbę straconych bramek przez drużynę mają też formacje defensywne i ogólnie cała drużyna, dość często bardziej informacyjną statystyką jest procent obronionych strzałów.

</doc>
<doc id="1000915" url="https://pl.wikipedia.org/wiki?curid=1000915" title="Victoria de las Tunas">
Victoria de las Tunas



</doc>
<doc id="1000917" url="https://pl.wikipedia.org/wiki?curid=1000917" title="SMS Łódź">
SMS Łódź



</doc>
<doc id="1000921" url="https://pl.wikipedia.org/wiki?curid=1000921" title="Podborowo (powiat szamotulski)">
Podborowo (powiat szamotulski)

Podborowo – osada w Polsce położona w województwie wielkopolskim, w powiecie szamotulskim, w gminie Pniewy.
Podborowo leży na skraju kompleksu leśnego, około kilometra od pieszego żółtego szlaku turystycznego.
Pod koniec XIX wieku Podborowo było folwarkiem Żółtowskich. Wchodziło w skład powiatu szamotulskiego. Liczyło wówczas 5 domostw i 77 mieszkańców. W latach 1975–1998 miejscowość należała administracyjnie do województwa poznańskiego.

</doc>
<doc id="1000930" url="https://pl.wikipedia.org/wiki?curid=1000930" title="Razbora perłowa">
Razbora perłowa

Razbora perłowa ("Rasboroides vaterifloris") – gatunek słodkowodnej ryby z rodziny karpiowatych (Cyprynidae), jedyny przedstawiciel rodzaju "Rasboroides". Spotykany w hodowlach akwariowych.

</doc>
<doc id="1000932" url="https://pl.wikipedia.org/wiki?curid=1000932" title="Philip Greatwich">
Philip Greatwich

Philip Greatwich (ur. 21 stycznia 1987 w roku East Sussex) – filipiński piłkarz występujący na pozycji obrońcy. Obecnie gra w drużynie Towson University.
Życiorys.
Już jako dziecko trenował w parku ze swoim ojcem oraz bratem Christopherem. Jako młody chłopak był obecny na treningach lokalnego zespołu, gdzie przyglądał się grze swojego starszego brata. Po kilku latach Philip dołączył do Christophera i również zaczął trenować. W następnych latach Philip dostawał szanse występu w młodzieżowych reprezentacjach Filipin. Po kilku udanych meczach jego pozyskaniem zainteresowali się włodarze występującego w Isthmian League zespołu Burgess Hill Town F.C., do którego Philip trafił w 2006 roku.

</doc>
<doc id="1000934" url="https://pl.wikipedia.org/wiki?curid=1000934" title="Rasbora vaterifloris">
Rasbora vaterifloris



</doc>
<doc id="1000937" url="https://pl.wikipedia.org/wiki?curid=1000937" title="Berdychowo">
Berdychowo



</doc>
<doc id="1000942" url="https://pl.wikipedia.org/wiki?curid=1000942" title="Pinar del Río (prowincja)">
Pinar del Río (prowincja)

Pinar del Río – jedna z piętnastu prowincji Kuby. Zajmuje powierzchnię około 8880 km². Jej siedzibą jest Pinar del Río. W 2014 roku prowincję zamieszkiwały 589 664 osoby. 
Położenie.
Pinar del Río jest najdalej na zachód położoną prowincją na Kubie, między 21°54′ a 23°00′N oraz 84°57′ a 83°00′W. Jej całkowita powierzchnia wraz z przybrzeżnymi wyspami wynosi około 8880 km² i jest czwartą pod względem wielkości w kraju. Najdalej na południe wysuniętym punktem jest przylądek Corrientes (21°52′11″N 84°31′00″W), na zachód – przylądek San Antonio (21°52′00″N 84°31′00″W). Od północy obszar ogranicza Zatoka Meksykańska, od zachodu – prowincja Artemisa, od południa – Morze Karaibskie i Zatoka Batabanó, od wschodu – Cieśnina Jukatańska.
Podział terytorialny.
Prowincja dzieli się na jedenaście gmin ("municipios"): Consolación del Sur, Guane, La Palma, Los Palacios, Mantua, Minas de Matahambre, Pinar del Río, Sandino, San Juan y Martínez, San Luis, Viñales. Największą z nich jest Sandino, najmniejszą – San Luis. Najliczniej zamieszkana jest gmina Pinar del Río, najmniej – Mantua.

</doc>
<doc id="1000944" url="https://pl.wikipedia.org/wiki?curid=1000944" title="BBS Kraftfahrzeugtechnik">
BBS Kraftfahrzeugtechnik

BBS Kraftfahrzeugtechnik AG – niemieckie przedsiębiorstwo z siedzibą w Schiltach produkujące felgi z metali lekkich. Jego produkty używane są głównie w tuningu samochodów i sportach motorowych, między innymi w Formule 1. BBS zatrudnia około 1200 pracowników, z tego ok. 750 w Niemczech, w Schiltach i Herbolzheim. W 2005 obroty koncernu wynosiły 189,8 miliona euro, a strata 1,7 miliona euro. 2 lutego 2007 z powodu utraty płynności finansowej przedsiębiorstwo ogłosiło upadłość.
Historia.
W 1970 r. Heinrich Baumgartner i Klaus Brand założyli przedsiębiorstwo BBS. Firma przedsiębiorstwa pochodzi od nazwisk założycieli i miasta, w którym firma powstała (Baumgartner Brand Schiltach). Pierwotnie przedsiębiorstwo zajmowało się produkcją części karoseryjnych z tworzyw sztucznych. Dwa lata później BBS zaczęło produkować pierwsze trzyczęściowe felgi dla samochodów wyścigowych. W 1976 powstała pierwsza zagraniczna spółka-córka we Francji. Następne powstały w Japonii, USA, Włoszech, Holandii i Hiszpanii. Oprócz tego w Chinach utworzono joint venture. Pierwsza felga dla seryjnego samochodu pojawiła się w 1983 r. W 1987 r. szybko rozwijające się przedsiębiorstwo weszło na giełdę.
W sierpniu 2006 zarząd ogłosił, że z powodu szybko rosnących cen aluminium należy liczyć się z wysokim spadkiem zysku. Ostrzeżenie o spadku zysków zostało ogłoszone 17 stycznia 2007. Niedługo potem ogłoszona została zmiana w radzie nadzorczej; były minister gospodarki Badenii-Wirtembergii Walter Döring z FDP miał zastąpić Hansa-Petera Hirnera. 6 lutego 2007 przedsiębiorstwo ogłosiło niewypłacalność. Zgodnie z informacjami z przedsiębiorstwa jeszcze poprzedniej nocy trwały, nieskuteczne, próby ratowania go przy współpracy dużych klientów i banków. Już tydzień wcześniej amerykański bank Morgan Stanley, który wcześniej odkupił długi BBS od Volksbanku Kinzigtal, wycofał się z operacji ratowania przedsiębiorstwa.
W marcu 2007 syndyk Jobst Wellensiek ogłosił, że jest ponad 30 chętnych do zakupu przedsiębiorstwa. 29 czerwca 2007 BBS zostało sprzedane belgijskiemu przedsiębiorstwu Punch International NV. Punch chce zachować oddziały w Schiltach i Herbolzheim.
Z BBS AG i BBS GmbH powstało 1 sierpnia 2007 BBS International GmbH.

</doc>
<doc id="1000947" url="https://pl.wikipedia.org/wiki?curid=1000947" title="Hollfeld">
Hollfeld

Hollfeld – miasto w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Bayreuth, siedziba wspólnoty administracyjnej Hollfeld. Leży nad rzeką Wiesent, przy drodze B22 wśród pagórków Szwajcarii Frankońskiej.
Miasto położone jest ok. 20 km na zachód od Bayreuth, ok. 28 km na wschód od Bambergu i ok. 54 km na północny wschód od Norymbergi.
Dzielnice.
W skład miasta wchodzą następujące dzielnice: 

</doc>
<doc id="1000948" url="https://pl.wikipedia.org/wiki?curid=1000948" title="Sytuacja homoseksualistów na Litwie">
Sytuacja homoseksualistów na Litwie



</doc>
<doc id="1000949" url="https://pl.wikipedia.org/wiki?curid=1000949" title="Berdychowo (Zamorze)">
Berdychowo (Zamorze)

Berdychowo – osada wsi Zamorze w Polsce, położona w województwie wielkopolskim, w powiecie szamotulskim, w gminie Pniewy.
Osada została ustanowiona 1 stycznia 2012.

</doc>
<doc id="1000951" url="https://pl.wikipedia.org/wiki?curid=1000951" title="Sytuacja homoseksualistów w Australii">
Sytuacja homoseksualistów w Australii



</doc>
<doc id="1000957" url="https://pl.wikipedia.org/wiki?curid=1000957" title="Dąbrowa (gmina Pniewy)">
Dąbrowa (gmina Pniewy)

Dąbrowa – osada leśna w Polsce położona w województwie wielkopolskim, w powiecie szamotulskim, w gminie Pniewy.
W latach 1975–1998 miejscowość należała administracyjnie do województwa poznańskiego. Widniała wtedy pod nazwą Leśniczówka Pniewy.
W sąsiedztwie znajduje się rezerwat przyrody Las Grądowy nad Mogilnicą.

</doc>
<doc id="1000958" url="https://pl.wikipedia.org/wiki?curid=1000958" title="Konin-Huby">
Konin-Huby

Konin-Huby – przysiółek wsi Konin w Polsce, położony w województwie wielkopolskim, w powiecie szamotulskim, w gminie Pniewy.
W latach 1975–1998 przysiółek należał administracyjnie do województwa poznańskiego.
Nazwa urzędowa obowiązuje od 1 stycznia 2012.

</doc>
<doc id="1000960" url="https://pl.wikipedia.org/wiki?curid=1000960" title="Dysputa lipska">
Dysputa lipska

Dysputa lipska – akademicka dyskusja teologiczna przeprowadzona na dworze księcia saskiego Jerzego Brodatego w pałacu Pleißenburg w Lipsku w Niemczech między 27 czerwca a 16 lipca 1519, w której udział wzięli katolicki duchowny i legat papieski Johann Eck i zwolennicy reform kościoła, twórcy reformacji – Marcin Luter, Andreas Bodenstein (zwany Karlstadtem) i Filip Melanchton.
W dyspucie zaznaczyły się zasadnicze różnice między poglądami Ecka a Bodensteina w sprawie łaski Bożej i wolnej woli, a także – w drugiej fazie dysputy, pomiędzy Eckiem a Lutrem – w sprawie nieomylności soborów i prymatu papieskiego.
Rezultatem dysputy, którą obie strony uznały za swój sukces, było zaognienie się konfliktu pomiędzy zwolennikami Lutra a zwolennikami papieskiej koncepcji Kościoła.

</doc>
<doc id="1000961" url="https://pl.wikipedia.org/wiki?curid=1000961" title="Ludwikowo (powiat szamotulski)">
Ludwikowo (powiat szamotulski)

Ludwikowo – osada w Polsce położona w województwie wielkopolskim, w powiecie szamotulskim, w gminie Szamotuły, przy trasie drogi wojewódzkiej nr 187.
W latach 1975–1998 miejscowość administracyjnie należała do województwa poznańskiego.
Zobacz też: Ludwikowo, Ludwików

</doc>
<doc id="1000965" url="https://pl.wikipedia.org/wiki?curid=1000965" title="Chruścina jagodna">
Chruścina jagodna

Chruścina jagodna, chróścina jagodna, poziomkowiec, poziomkowe drzewo, drzewo truskawkowe ("Arbutus unedo" L.) – gatunek rośliny wieloletniej z rodziny wrzosowatych ("Ericaceae"). Rośnie w regionie śródziemnomorskim, w zachodniej Europie i Azji.
Obecność w kulturze i sztuce.
Drzewo poziomkowe występuje w herbie Madrytu. Obraz Hieronima Boscha, tryptyk "Ogród rozkoszy ziemskich", w spisie dóbr hiszpańskiej korony zarejestrowano jako "Obraz z owocami drzewka truskawkowego".

</doc>
<doc id="1000968" url="https://pl.wikipedia.org/wiki?curid=1000968" title="Poziomkowiec">
Poziomkowiec



</doc>
<doc id="1000969" url="https://pl.wikipedia.org/wiki?curid=1000969" title="Jakub Tosik">
Jakub Tosik

Jakub Tosik (ur. 21 maja 1987 w Zelowie) – polski piłkarz występujący na pozycji obrońcy lub pomocnika w ŁKS Łódź. Reprezentant Polski w 2010. Uczestnik Mistrzostw Europy U-19 2006.
Kariera klubowa.
Tosik jest wychowankiem Włókniarza Zelów. W 2004 rozpoczął karierę piłkarską w GKS-ie Bełchatów, a w 2010 został piłkarzem Polonii Warszawa. 19 lipca 2012 podpisał 3-letni kontrakt z ukraińskim klubem Karpaty Lwów. Rozegrał w nim tylko cztery spotkania i 8 grudnia 2012 opuścił lwowski zespół. Na początku 2013 powrócił do Polonii Warszawa. 19 czerwca 2013 podpisał kontrakt z Jagiellonią Białystok, który został rozwiązany na początku sierpnia 2014. Tosik w zespole ze stolicy Podlasia występował z numerem 15 na koszulce. 21 lipca 2020 roku podpisał dwuletni kontrakt z opcją przedłużenia na kolejny rok z pierwszoligowym ŁKS-em Łódź.
Kariera reprezentacyjna.
Tosik ma za sobą występy w młodzieżowych reprezentacjach kraju. Wraz z kadrą U-19 zagrał na Mistrzostwach Europy w 2006. 17 stycznia 2010 zadebiutował w reprezentacji Polski w meczu przeciwko Danii.

</doc>
<doc id="1000970" url="https://pl.wikipedia.org/wiki?curid=1000970" title="Kościół Bożej Łaski w Poznaniu">
Kościół Bożej Łaski w Poznaniu



</doc>
<doc id="1000971" url="https://pl.wikipedia.org/wiki?curid=1000971" title="Kaplica I Zboru Chrześcijan Baptystów w Poznaniu">
Kaplica I Zboru Chrześcijan Baptystów w Poznaniu



</doc>
<doc id="1000972" url="https://pl.wikipedia.org/wiki?curid=1000972" title="Rudnik (województwo wielkopolskie)">
Rudnik (województwo wielkopolskie)

Rudnik – kolonia w Polsce położona w województwie wielkopolskim, w powiecie szamotulskim, w gminie Szamotuły, przy trasie drogi wojewódzkiej nr 184.
W latach 1975–1998 miejscowość administracyjnie należała do województwa poznańskiego.
Zobacz też: Rudnik

</doc>
<doc id="1000975" url="https://pl.wikipedia.org/wiki?curid=1000975" title="Kota (Radżastan)">
Kota (Radżastan)

Kota (hindi कोटा) – miasto w Radżastanie, w północno-zachodnich Indiach, nad rzeką Chambal. Około 695 tysięcy mieszkańców (2001).

</doc>
<doc id="1000980" url="https://pl.wikipedia.org/wiki?curid=1000980" title="Adrian Marek">
Adrian Marek

Adrian Marek (ur. 12 października 1987 w Dąbrowie Górniczej) - piłkarz grający na pozycji obrońcy, były młodzieżowy reprezentant Polski.
Adrian Marek zadebiutował w barwach Zagłębia Sosnowiec w meczu przeciwko Polonii Bytom 10 maja 2006. Reprezentował Polskę na Mistrzostwach Świata U-20 w Kanadzie w 2007 roku. Przed sezonem 2006/2007 był przymierzany do IV-ligowych Beskidów Andrychów, lecz dwa dni przed rozpoczęciem czwartoligowego sezonu wypożyczenie cofnięto. Wiosną 2011 przeszedł z Zagłębia Sosnowiec do Odry Wodzisław, skąd po pół roku powrócił do Zagłębia Sosnowiec. W klubie tym grał do 2013 roku, po czym na początku 2014 roku został zawodnikiem Warty Zawiercie.

</doc>
<doc id="1000981" url="https://pl.wikipedia.org/wiki?curid=1000981" title="Gałowo-Majątek">
Gałowo-Majątek

Gałowo-Majątek – część wsi Gałowo w Polsce, położona w województwie wielkopolskim, w powiecie szamotulskim, w gminie Szamotuły. Wchodzi w skład sołectwa Gałowo.
W latach 1975–1998 Gałowo-Majątek administracyjnie należał do województwa poznańskiego. 
Znajduje się tutaj siedziba Przedsiębiorstwa Rolniczo-Hodowlanego "Gałopol". Jest również pałac z końca XIX wieku, otoczony parkiem. W centrum wsi znajduje się jedna z pierwszych cukrowni w Wielkopolsce, obecnie ma zmienione przeznaczenie i jest zamieszkiwana przez ludzi. Większość mieszkańców zamieszkuje bloki, które zbudowano dla pracowników dawnego Państwowego Gospodarstwa Rolnego. Obecnie dość szybko rozwija się osiedle domków jednorodzinnych, przy drodze prowadzącej do Przyborówka. Z racji tego wzrostu zabudowań, wprowadzono we wsi nazwy ulic, co ma ułatwić jej administrowanie.

</doc>
<doc id="1000984" url="https://pl.wikipedia.org/wiki?curid=1000984" title="Łukasz Janoszka">
Łukasz Janoszka

Łukasz Janoszka (ur. 18 marca 1987 w Bytomiu) – polski piłkarz występujący na pozycji pomocnika w polskim klubie Ruchu Chorzów, wychowanek Ruchu Radzionków. Grał także w Stali Mielec oraz, na zasadzie wypożyczenia, w Walce Makoszowy i GKS-ie Katowice.
Kariera klubowa.
Ruch Chorzów.
Janoszka rozpoczął swoją karierę w Ruchu Radzionków, skąd w 2005 roku trafił do Ruchu Chorzów. W nowych barwach zadebiutował 20 kwietnia 2005 roku podczas przegranego 0:1 spotkania ligowego ze Świtem Nowy Dwór Mazowiecki, gdy w 76. minucie zastąpił na boisku Pawła Sibika. Premierowego gola zdobył 31 maja w wygranym 6:1 meczu z ŁKS-em Łódź, pokonując w 77. minucie Bogusława Wyparłę. W kolejnych rozgrywkach rozegrał tylko cztery spotkania, dlatego też przed sezonem 2006/07 został wypożyczony do Walki Makoszowy, dla którego zdobył osiem bramek. Pół roku później powrócił do Ruchu i pomógł klubowi w wywalczeniu awansu do I ligi, zdobywając m.in. dwa gole w wygranym 3:1 spotkaniu z Unią Janikowo.
27 lipca 2007 roku Janoszka zadebiutował w najwyższej klasie rozgrywkowej w 84. minucie wygranego 4:1 meczu z Dyskobolią Grodzisk Wielkopolski, zmieniając na boisku Pavola Baláža. 10 maja 2008 roku podczas wygranego 4:0 spotkania z Jagiellonią Białystok zdobył swoją pierwszą bramkę w polskiej ekstraklasie. Sezon zakończył z dorobkiem 25 rozegranych meczów ligowych oraz jednej bramki.
Wypożyczenie do GKS-u Katowice.
Na początku września 2008 roku Janoszka został na rok wypożyczony do pierwszoligowego wówczas GKS-u Katowice. 3 września zadebiutował w barwach klubu podczas przegranego 1:2 spotkania z Koroną Kielce, zaś cztery dni później w zremisowanym 2:2 meczu z Zagłębiem Lubin zdobył pierwszą bramkę dla GKS-u. Po rundzie jesiennej opuścił Katowice, rozgrywając w sumie 11 spotkań ligowych i zdobywając cztery bramki.
Powrót do Ruchu.
Przed rundą wiosenną sezonu 2008/09 Janoszka powrócił do Chorzowa. Wraz z klubem doszedł do finału Pucharu Polski, w którym to meczu Ruch przegrał 0:1 z Lechem Poznań, zaś sam piłkarz pojawił się na boisku w 69. minucie w miejsce Remigiusza Jezierskiego. Z czasem Janoszka został wycofany z pozycji napastnika do linii pomocy. 20 kwietnia 2010 roku w wygranym 3:2 meczu z Odrą Wodzisław zdobył swojego pierwszego hat-tricka w barwach Ruchu. 1 lipca 2010 roku zadebiutował w europejskich pucharach podczas wygranego 2:1 meczu pierwszej rundy eliminacji Ligi Europy z kazachskim Szachtiorem Karaganda, w którym to spotkaniu zdobył także jedną bramkę. W sezonie 2011/12 zdobył z klubem wicemistrzostwo Polski.
Zagłębie Lubin.
23 grudnia 2013 roku Janoszka podpisał trzyletni kontrakt z Zagłębiem Lubin, do którego przeszedł na zasadzie wolnego transferu 1 stycznia 2014 roku
Kariera reprezentacyjna.
Janoszka ma za sobą grę w wielu reprezentacjach młodzieżowych i juniorskich. W czerwcu 2007 roku znalazł się w kadrze reprezentacji Polski do lat 20 powołanej przez Michała Globisza na młodzieżowe Mistrzostwa Świata w Kanadzie. Podczas turnieju wystąpił w dwóch spotkaniach. W wygranym 1:0 meczu fazy grupowej z Brazylią pojawił się na boisku w 73. minucie, zmieniając Dawida Janczyka, natomiast w przegranym 1:3 spotkaniu 1/8 finału z Argentyną zastąpił w 77. minucie Tomasza Cywkę. W maju 2010 roku znalazł się na liście rezerwowej kadry A, która została wówczas powołana przez Franciszka Smudę na towarzyskie spotkania z Finlandią, Serbią i Hiszpanią.
Życie prywatne.
Janoszka jest synem Mariana Janoszki, byłego napastnika m.in. Ruchu Radzionków oraz zdobywcy Pucharu Polski z GKS-em Katowice.

</doc>
<doc id="1000987" url="https://pl.wikipedia.org/wiki?curid=1000987" title="Przecławek">
Przecławek

Przecławek – osada w Polsce położona w województwie wielkopolskim, w powiecie szamotulskim, w gminie Szamotuły, w pobliżu południowego brzegu jeziora Pamiątkowskiego i przy trasie linii kolejowej Poznań-Szamotuły-Wronki.
W latach 1975–1998 miejscowość administracyjnie należała do województwa poznańskiego.
Zobacz też: Przecław

</doc>
<doc id="1000992" url="https://pl.wikipedia.org/wiki?curid=1000992" title="Budynek grodzki w Bieczu">
Budynek grodzki w Bieczu



</doc>
<doc id="1000993" url="https://pl.wikipedia.org/wiki?curid=1000993" title="(3481) Xianglupeak">
(3481) Xianglupeak

(3481) Xianglupeak – planetoida z grupy pasa głównego asteroid okrążająca Słońce w ciągu blisko 3 lat i 130 dni w średniej odległości 2,24 j.a. Została odkryta 19 lutego 1982 roku w obserwatorium astronomicznym w Xinglong. Nazwa planetoidy pochodzi od najwyższej góry północno-zachodniego Pekinu, malowniczej i popularnej wśród turystów. Nazwa "Xianglu" nawiązuje do kształtu góry, która ma strome łąki z płaskim szczytem. Przed nadaniem nazwy planetoida nosiła oznaczenie tymczasowe (3481) 1982 DS6.

</doc>
<doc id="1001003" url="https://pl.wikipedia.org/wiki?curid=1001003" title="Dębowiec (powiat częstochowski)">
Dębowiec (powiat częstochowski)

Dębowiec (dawn. "Dębowiec Bloki Kopalniane") – osada w Polsce położona w województwie śląskim, w powiecie częstochowskim, w gminie Poczesna.
Historia.
Pierwsza wzmianka o nowej kolonii Dębowiec w dokumentach parafii w Poczesnej pochodzi z 1804 roku. Była to kolonia, która nazwę wzięła od leżącego nieopodal Dębowca w gminie Poraj. Miejscowość leży w Częstochowskim Obszarze Rudonośnym. W latach 1959–1978 działała tu kopalnia rud żelaza „Dębowiec”, należąca do przedsiębiorstwa KRŻ „Osiny” w Borku. Działa tutaj dom Stowarzyszenia Monar.
W latach 1975–1998 miejscowość administracyjnie należała do województwa częstochowskiego.

</doc>
<doc id="1001005" url="https://pl.wikipedia.org/wiki?curid=1001005" title="Kolonia Borek">
Kolonia Borek

Kolonia Borek – wieś w Polsce, położona w województwie śląskim, w powiecie częstochowskim, w gminie Poczesna.
W latach 1975–1998 Kolonia Borek administracyjnie należała do województwa częstochowskiego.
Przed 2023 r. miejscowość była częścią wsi Zawodzie.
Historia.
Folwark Borek pojawia się w zapisach ksiąg parafii w Poczesnej w 1793 roku. W Królestwie Polskim folwark Borek wchodził w skład dóbr rządowych ekonomii Poczesna, jednej z pięciu w regionie częstochowskim. Ukazem carskim z dnia 4 listopada 1841 roku część ekonomii razem z folwarkiem Borek została nadana prawem majoratu rosyjskiemu generał-lejtnantowi artylerii Michałowi Sobolewowi. W 1854 roku folwark miał powierzchnię 402 mórg. Po zmarłym w 1866 roku generale Sobolewie majorat odziedziczył jego syn Michał, a po nim jego siostra księżna Eliza Teniszew. Na mocy ustawy z 25 lipca 1919 r. majoraty przeszły na własność Skarbu Państwa.
Wieś Borek, obecnie Kolonia Borek leży w Częstochowskim Obszarze Rudonośnym i przez prawie cały XX wiek była ważnym ośrodkiem tego obszaru. W miejscowości znajdowała się siedziba "Towarzystwa Akcyjnego Zakładów Hutniczych "Huta Bankowa" w Poczesnej".
Huta była zarządzana przez Austriaków. W 1908 roku przeszła na własność "Francuskiego Towarzystwa Anonimowego". W 1918 roku zarząd przeszedł w ręce Polaków. Następnie z powodu trudności finansowych wszystkie akcje wykupił największy francuski zakład metalurgiczny "Schneider &amp; Cie". Dyrektorem towarzystwa był Ludwik Hennequin, który w Kolonii Borek miał swój pałac nad rzeką Wartą. W okresie międzywojennym zakład zatrudniał 1452 pracowników pracujących w 19 kopalniach. W latach 1931-36 z powodu kryzysu finansowego towarzystwo nie funkcjonowało. W roku 1963 Przedsiębiorstwo "Kopalni Rud Żelaza "Osiny"" zatrudnionych było 4985 pracowników. W ramach przedsiębiorstwa funkcjonowały duże kopalnie jak: "Tadeusz I", "Tadeusz II","Teodor", "Dębowiec" czy "Szczekaczka". Kopalnie połączone były siecią linii kolejek wąskotorowych. Dowoziły one pracowników, jak i przewoziły rudę, m.in. do pobliskiej Huty Częstochowa. Zakład przyczynił się do rozwoju regionu, budował szkoły, przedszkola, obiekty sportowe (w gminie Poczesna i Huta Stara B). W roku 1985 zakład upadł, zlikwidowano przemysł wydobywczy, zamknięto kopalnie, tory linii wąskotorowych rozebrano. Przy przedsiębiorstwie w latach sześćdziesiątych XX wieku funkcjonowały Zakłady Mechaniczne. Na bazie upadającego przedsiębiorstwa, powstało Przedsiębiorstwo Budowy Maszyn, produkujące popularne w latach 70, 80 i 90. "osinobusy". Były to pojazdy brygadowe produkowane w Nowej Wsi na podwoziu marki "Star" sprowadzanym ze Starachowic. Przedsiębiorstwo produkowało wszelkiego rodzaju pojazdy specjalne. Od 1992 roku produkcję pojazdów specjalnych prowadzi PPHU "Osiny" SC.
W 2010 roku miejscowość została nawiedzona przez powódź w wyniku wylania rzeki Warty.
Parafia rzymskokatolicka.
Parafianie wyznania rzymskokatolickiego podlegają pod parafię św. Jana Chrzciciela w Poczesnej.

</doc>
<doc id="1001006" url="https://pl.wikipedia.org/wiki?curid=1001006" title="Młynek (gmina Poczesna)">
Młynek (gmina Poczesna)

Młynek – wieś w Polsce położona w województwie śląskim, w powiecie częstochowskim, w gminie Poczesna.
Historia.
W księgach parafialnych parafii w Poczesnej miejscowość pojawia się po raz pierwszy w 1729 r. W Królestwie Polskim folwark Młynek należał do rządowych dóbr Poczesna. Ukazem carskim z 4 listopada 1841 r. część dóbr została prawem majoratu nadana generał-lejtnantowi artylerii Michałowi Sobolewowi. W 1854 r. folwark miał powierzchnię 600 mórg. Po zmarłym w 1866 r. gen. Sobolewie majorat odziedziczył jego syn Michał, a po nim jego siostra księżna Eliza Teniszew. Na mocy ustawy z 25 lipca 1919 r. majoraty przeszły na własność Skarbu Państwa.
Wieś leży w Częstochowskim Obszarze Rudonośnym. Na początku XIX wieku w Młynku funkcjonowała kopalnia rud żelaza (była jedną z trzynastu kopalni w rejonie blachowieńskim), druga po kopalni w Nieradzie o zorganizowanej formie.
W latach 1975–1998 miejscowość administracyjnie należała do województwa częstochowskiego.
Parafia rzymskokatolicka.
Miejscowość podlega parafii Świętych Apostołów Piotra i Pawła w Nieradzie.

</doc>
<doc id="1001007" url="https://pl.wikipedia.org/wiki?curid=1001007" title="Donus nidensis">
Donus nidensis



</doc>
<doc id="1001008" url="https://pl.wikipedia.org/wiki?curid=1001008" title="Adamowo (Krzycko Wielkie)">
Adamowo (Krzycko Wielkie)

Adamowo – część wsi Krzycko Wielkie w Polsce, położona w województwie wielkopolskim, w powiecie leszczyńskim, w gminie Włoszakowice. Wchodzi w skład sołectwa Krzycko Wielkie.
W latach 1975–1998 Adamowo administracyjnie należało do województwa leszczyńskiego.

</doc>
<doc id="1001009" url="https://pl.wikipedia.org/wiki?curid=1001009" title="Orfeusz w piekle">
Orfeusz w piekle

Orfeusz w piekle (tytuł oryginalny "Orphée aux enfers") – operetka Jacques’a Offenbacha, skomponowana do libretta Ludovica Halévy'ego i Hectora Crémieux. Miała premierę 21 października 1858 roku w Paryżu w teatrze "Bouffes Parisiens". Operetka Offenbacha jest parodią nawiązujących do mitu o Orfeuszu oper seria, szczególnie "Orfeusza i Eurydyki" Glucka.
Historia powstania utworu.
W marcu 1858 roku rząd francuski cofnął ograniczenia sceniczne dotyczące ilości osób mogących występować w prowadzonym przez Offenbacha teatrze. Latem tego roku kompozytor z uwagi na zły stan zdrowia (zaawansowany reumatyzm i podagrę) oraz z powodu natarczywości wierzycieli wyjechał do Ems na kurację. Zabrał ze sobą szkic libretta Halévy’ego i Cremieux, będący parodią antyku i opery Glucka, napisany przed dwoma laty, odłożony jednak na półkę z powodu ograniczeń scenicznych. Teatr Offenbacha miał wówczas zezwolenie na wystawianie sztuk w trzyosobowej obsadzie, co uniemożliwiało zrealizowanie tak ambitnego projektu.
Temat libretta był wielokrotnie wykorzystywany przez parodystów. Jest możliwe, że zaproponował go swym współpracownikom sam Offenbach, który w dzieciństwie oglądał w Kolonii karnawałowe krotochwile lokalnego poety Karla Kramera na ten temat. W 1846 roku zarówno kompozytor jak i libreciści mogli widzieć parodię "Bogowie Olimpu w Paryżu" ("Les Dieux d’Olympe á Paris") wystawioną w Théâtre Vaudeville, która odniosła tam spory sukces. Podejmując wątek Orfeusza i Eurydyki Offenbach miał zamiar nie tylko sparodiować mitologiczną opowieść i jej operową wersję, ale również w krzywym zwierciadle satyry sportretować w postaciach bogów olimpijskich wyższe sfery II Cesarstwa i współczesnego Jowisza – cesarza Napoleona III.
5 lipca Offenbach wysłał do Halévy’ego obszerny list informujący go zamiarze wystawienia "Orfeusza" i z prośbą o pomoc. Halévy, mianowany właśnie sekretarzem generalnym cesarskiego ministerstwa, przestraszył się planów Offenbacha i odmówił udziału w przedsięwzięciu. Ten jednak nie przyjął odmowy do wiadomości. Cremieux, znacznie mniej utalentowany od Halévy’ego, pracował zbyt powoli, jak na potrzeby kompozytora. 8 lipca wysłał do librecisty kolejny list: "Jeśli nawet chcesz, czy też musisz, zostać statecznym człowiekiem, nie napisać już nigdy żadnego libretta, to powinieneś przynajmniej ukoronować swoją teatralną karierę arcydziełem, a "Orfeusz" będzie arcydziełem i osiągnie dwieście przedstawień (…) Nie chcesz, aby wiązano z tym Twoje nazwisko? (…) Mogę dać CI słowo, że nawet najbliżsi przyjaciele nie będą się domyślać, że cała sztuka jest Twoja. Ściskam Twoją rękę i czekam na teksty. Nie przyjmuję do wiadomości żadnych wymówek." Halévy ostatecznie ustąpił. Uzgodniono, że wszystkie teksty podpisze Cremieux. Chcąc uhonorować autora tekstu Offenbach i Cremieux dedykowali później operetkę: "Naszemu przyjacielowi Halévy’emu".
Praca nad utworem nabrała rozmachu po powrocie Offenbacha do Paryża pod koniec lata 1858 roku. Odtąd spotykał się z Halévy’m 2-3 razy dziennie. Czytał nadsyłane teksty, poprawiał, odsyłał, czasami przesyłał bilecik z propozycjami drobnych poprawek. Pracował w pośpiechu, bowiem premierę zapowiedziano na październik. Gustave Doré projektował kostiumy. Kompletowano obsadę. Offenbach lubił bowiem wiedzieć dla kogo pisze. Eurydyką miała zostać Lisa Tautin, młoda aktorka o dziecięcej, naiwnej buzi i pięknych nogach, która tą rolą miała odnieść największy sukces w swej krótkiej karierze. Największą indywidualnością w obsadzie "Orfeusza" był Bache – aktor pozyskany z Comèdie Française, dla którego Offenbach przeznaczył rolę Charona. Przygotowując premierę "Orfeusza" Offenbach znajdował się w bardzo trudnej sytuacji finansowej. Za poręczeniem Edwarda Abouta wybrał ostatnie 5 tys. Franków z kaucji, jaką wpłacił przy zakładaniu Bouffes-Parisiens. Na dwa tygodnie przed premierą odsprzedał wraz z Cremieux prawa do publikacji "Orfeusza" wydawcy Heugelowi. Pozwoliło to dotrwać teatrowi do premiery 21 października 1858 roku.
Treść.
Akt I.
Obraz I.
W Tebach mieszka Orfeusz skrzypek i nauczyciel muzyki wraz z żoną Eurydyką. Oboje są znudzeni swoim małżeństwem. Orfeusz ma romans z pasterką Pomponią. Eurydyka z pszczelarzem Arysteuszem. W południe, gdy pasterki wracają z pola (chór: "Voici la douzième heure"), Eurydyka zbiera wśród pól kwiaty, by je podarować ukochanemu ("La femme dont le coeur rêve"). Arysta nie ma jednak w jego chacie, Eurydyka zostawia więc kwiaty na progu. W drodze powrotnej natyka się na męża ze skrzypcami w ręku. Wspólne przebywanie ze sobą jest dla obojga męką (duet: "Ah! C’est ainsi! "): Eurydyka nie cierpi mężowskiej gry na skrzypcach, on marzy o innych słuchaczkach i chociaż orientuje się, że żona go zdradza nie może wystąpić o rozwód. Małżonków pilnuje bowiem Opinia Publiczna, by wywiązywali się z wyznaczonej im w Departamencie Przeznaczeń roli najwierniejszych kochanków. Wyjściem z sytuacji wydaje się być porwanie Eurydyki. Uszczęśliwiona tym pomysłem bohaterka biegnie na spotkanie z Arystem. Aryst wychodzi naprzeciw swej ukochanej (balet: "Moi je suis Ariste – Voir voltiger sous les treilles"). Podaje jej do wypicia truciznę. W ten sposób przebrany za pszczelarza Arysta Pluton postanawia porwać Eurydykę na zawsze do swego królestwa (inwokacja: "La mort m’apparâit souriante"). Pozostawiwszy Orfeuszowi krótki liścik, uszczęśliwiona Eurydyka podąża za swoim kochankiem. Orfeusz rozpacza krótko (finał: "Libre! O bonheur! "). Na drodze do szczęścia z Pomponią staje jednak Opinia Publiczna, która nakazuje mu rozpocząć starania o zwrot żony na Olimpie ("Oui c’est moi L’Opinion Publique"). Żegnany przez klasę uczennic grających mu walczyka Orfeusz wyrusza w drogę.
Obraz II.
Bogowie na Olimpie śpią po nocnych ekscesach ("Dormons, que notre somme"). Nawet Amor, Mars i Wenus postanawiają skorzystać z błogosławieństw Morfeusza (kuplety: Je suis Vénus). O świcie Jowisz strofuje Dianę za miłostki z Akteonem, którego, by ratować pozory, musiał zamienić w jelenia. Ta interwencja władcy Olimpu, wywołuje bunt bogów, gwałtownie przerwany wejściem Junony, przynoszącej wiadomość, że jakiś bóg porwał śmiertelną niewiastę. Jej podejrzenie kieruje się ku mężowi, który zasłynął niejedną taką akcją. Jowisz zapewnia jednak o swej niewinności. Na scenę wkracza tymczasem jego wysłannik Merkury, któremu udało się wykryć winowajcę ("Eh hop! Eh hop"). Pluton wezwany przed trybunał olimpijski, próbuje się wykręcić (aria prozą: Comme il me regarde). Udaje mu się pozyskać zbuntowanych przeciw Jowiszowi bogów, którzy żądają zmiany jadłospisu ("precz z nektarem, precz z ambrozją! ") i przypominają Jowiszowi jego słynne miłostki (rondo: "Pour séduire Alcmène la fière") . Pluton próbuje się wymknąć, gdy Merkury zapowiada przybycie dwojga cudzoziemców z prośba o wysłuchanie: Orfeusza i Opinii Publicznej. Jowisz przyjmuje ich w pełni chwały, w doprowadzonej naprędce do ładu Sali tronowej, z odświętnym gromem w ręku (wielki finał: "Il approche, il s’avance"). Orfeusz przedkłada swą skargę ("On m’a ravi mon Eurydice") wskazując smyczkiem Plutona jako sprawcę swego nieszczęścia. Jowisz nakazuje Plutonowi zwrot Eurydyki, sam postanawia dopilnować transakcji. Nudzący się na Olimpie bogowie decydują się towarzyszyć swemu władcy.
Akt II.
Obraz I.
Eurydyka nudzi się zamknięta w komnacie Plutona (kuplety: "Ah quelle tristesse"). W smutnym położeniu jedyną rozrywką jest rozmowa z pijanym strażnikiem Charonem, dawnym królem Beocji ("Quand j’etais roi de Béotie"). Pluton nakazuje ukryć Charonowi kochankę przed nadchodzącym Jowiszem za drzwiami sekretnej komnaty. Poszukiwania Eurydyki w Hadesie nie dają rezultatu. Jowisz udaje więc, że dał za wygraną i podąża za Plutonem na ucztę bogów. Wcześniej jednak w dziurkę od klucza, za którą spodziewa się znaleźć ukrytą Eurydykę wciska swój bilet wizytowy. Wkrótce powraca pod postacią muchy (duet: "Il m’a semblé sur mon épaule"). Eurydyka jest zachwycona i gotowa uciec z kolejnym kochankiem, który obiecuje jej złote góry.
Obraz II.
W pałacu Plutona trwa uczta (chór: "Vive le vin!"). Eurydyka z rozkazu Jowisza przebrana za bachantkę sławi wraz z chórem Bachusa (hymn do Bachusa: "J’ai vu le dieu Bacchus"). Bogowie ruszają do menueta, który zmienia się w diabelski galop. Korzystając z zamieszania Jowisz i jego kochanka próbują się wymknąć. Pluton rozpoznaje jednak przebraną Eurydykę. Skoro więc nie może jej zatrzymać, przypomina Jowiszowi, że obiecał zwrócić Eurydykę Orfeuszowi. Nie w smak to ani Jowiszowi, ani Eurydyce, ani Orfeuszowi. Jowisz znajduje jednak wyjście z trudnej sytuacji. Jest przecież zapisane w Księdze przeznaczeń, że Orfeusz odzyska żonę jeśli doprowadzi ją do brzegów rzeki Styks i ani razu nie odwróci po drodze głowy. Kiedy więc orszak dociera do Styksu, Jowisz rzuca piorunem. Orfeusz odruchowo odwraca się i szczęśliwie traci żonę. Eurydyka trafia do orszaku Jowisza. I tylko Opinia Publiczna jest niepocieszona. Bogowie ruszają do szaleńczego galopu.
Losy sceniczne.
Pierwsze tygodnie.
Po południu, przed wieczornym spektaklem, przeprowadzono próbę kostiumową. Offenbach wprowadzał w tym czasie ostatnie poprawki do partytury. Kostiumolog kupował brakujące części kostiumów. Panna Tautin żądała prawdziwej skóry tygrysiej na finał. P. Garnier, grająca Junonę, skarżyła się, że jej rola jest za krótka, a rola panny Tautin za długa. Flecista zachorował i zawiadomił, że nie dotrze na premierę. Zachorowała też najstarsza córka kompozytora i służąca zawiadomiła go, że dobrze by było gdyby zajrzał do domu.
Gromki śmiech przywitał artystów już podczas prologu, w którym Opinia Publiczna wyjaśniała, iż reprezentować będzie chór starców ateńskich i towarzyszył przedstawieniu aż po szaleńczy galop w finale II aktu. Publiczność nie była jednak przygotowana na satyrę społeczno-polityczną. Offenbach przyzwyczaił ją do lekkich, jednoaktowych spektakli. Dziwiono się więc, że sztuka jest skomplikowaną, jednolitą całością, że bogowie mówią językiem paryskiej ulicy, że boska Diana pokazuje w galopie nogi, aż do miejsca, w którym nogi się kończą. Zachwycano się chwytliwymi melodiami, dekoracjami Gustave'a Doré. Nie był to jednak sukces, którego oczekiwał Offenbach.
Przez cztery tygodnie publiczność wypełniała widownię. Pozwoliło to kompozytorowi na częściowe spłacenie długów. Pod koniec listopada jednak frekwencja gwałtownie się załamała i Offenbach stanął przed koniecznością zamknięcia teatru. Ratunek przyszedł niespodziewanie 6 grudnia. Tego dnia paryski krytyk Jules Janin zamieścił w "Journal des Débats" zjadliwą krytykę "Orfeusza". Janin, który prawdopodobnie doskonale zrozumiał satyryczny podtekst utworu, nie podzielając poglądów Offenbacha, zaatakował szarganie kulturalnej świętości: kpiny z antyku i sztuki klasycznej. Wytykał autorom niesmaczne żarty i frywolność i wzywał do napiętnowania twórców skandalu i zamknięcia teatru. Pisał: "Cóż to za profanacja wspaniałej starożytności ten "Orfeusz"". Jego wystąpienie przyniosło niespodziewanie skutek odwrotny od zamierzonego. Paryżanie, dopiero teraz, zaintrygowani tym co naprawdę przedstawiane jest w wesołym teatrzyku tłumnie ruszyli do Bouffes-Parisiens. Na atak Janina odpowiedzieli też autorzy operetki. Cremieux, który, jako oficjalny autor libretta zebrał największe razy, odpowiedział na łamach "Le Figaro", wykpiwając Janina: "Tekst "Orfeusza" zawiera pewną tyradę, którą Pluton przy swoim wejściu na Olimp, co wieczór, rozbawia publiczność do łez. Otóż co do tych bzdurnych i naiwnych zdań, wszystko określających z nadzwyczajną przesadą, a użytych tutaj jedynie dla komicznego efektu, to są one słowo w słowo dokładnym cytatem z artykułu pana Jules'a Janina zamieszczonego w "Debats" 10 maja 1858 roku". Czytelnicy pokładali się ze śmiechu i z niecierpliwością oczekiwali odpowiedzi jakiej udzieli w najbliższy poniedziałek Janin. Ten jednak pominął milczeniem atak Cremieux, w spokoju zostawił też libretto utworu, zaatakował natomiast muzykę Offenbacha. Tym razem odpowiedział Offenbach: "Ach, Janin, mój dobry Janin! Ileż wdzięczności winien jestem Panu za to, że pamięta Pan o mnie co poniedziałek i krytykuje z taką zaciekłością! Bo czyż równie zaciekle nie krytykował Pan Rachel? Nie krytykował Pan Dumasa? I Scribe'a? Krótko mówiąc, czyż nie niszczył Pan każdego prawdziwego talentu? Znalazłem się w zaszczytnym towarzystwie".
Sukces.
Publiczność tłumnie ustawiała się w kolejce po bilety. Co wieczór na okienku kasowym zaczęła się pojawiać tabliczka z napisem "wysprzedane". 8 marca 1859 roku, w ostatki, wpływy z biletów osiągnęły rekordową wysokość - 2.400 franków. Spektakl został zdjęty z afisza 5 czerwca, po 228 przedstawieniach, na prośbę aktorów, którzy nie mieli siły grać co wieczór tego samego utworu. Do marca 1859 roku "Orfeusz" przyniósł 60 tysięcy franków dochodu. Rozpoczął się też jego triumfalny pochód przez sceny europejskie: w 1859 roku został wystawiony we Wrocławiu, w 1860 - w wiedniu, Berlinie, Brukseli, Sztokholmie i Kopenhadze, w 1861 - w Nowym Jorku, Warszawie, Petersburgu i Budapeszcie, w 1862 - w Amsterdamie i Zurychu, w 1864 - w Madrycie i Oslo. Za dochody z operetki Offenbach kupił sobie w Étretat willę "Orphée". 27 kwietnia 1860 roku sztuka odniosła triumf na scenie Théâtre-Italien, we wrześniu była ponownie grana w Bouffes-Parisiens. Została wznowiona 17 października 1862 roku, już po odejściu z teatru Offenbacha. W grudniu przekroczyła 400 przedstawień, w marcu 1866 - 500. Rok później tymczasowo zeszła z afisza.
W 1874 roku po przejęciu Teatru Gaîté, Offenbach przygotował wznowienie "Orfeusza" rozbudowanego do czterech aktów i dwunastu obrazów. Wprowadził 20 nowych ról. Napisał 12 nowych numerów. Stworzył wielkie widowisko muzyczne, w którym wzięło udział 120 chórzystów, 60. osobowa orkiestra i 40. osobowa kapela wojskowa, 60. osobowy "corps de ballet". Uszyto około 1000 kostiumów. Koszt jednego przedstawienia został oszacowany na 8 tysięcy franków. Cenzura nie zgłaszała tym razem żadnych uwag natury politycznej, zastrzeżenia budził zbyt frywolne kostiumy, które nakazano przedłużyć. Przeoczono stroje tancerek z Baletu Much. Arnold Mortier napisał później w "Le Figaro", że "nikt w Paryżu nie wykazał dotychczas tyle dobrego smaku i dowcipu w rozebraniu tancerek; wszystkie są nagie, a jednak przyzwoite". Nowy "Orfeusz" wystawiony 7 lutego 1874 roku okazał się niebywałym sukcesem i prawdziwą żyłą złota. Pierwsze sto przedstawień przyniosło rekordowy dochód: milion osiemset franków. Wierna operetce publiczność uratowała Offenbacha przed kolejną ruiną finansową po klęsce wystawionego w grudniu 1874 roku dramatu Victoriena Sardou "Nienawiść" ("La Heine"). W 1878 roku wystawiono "Orfeusza" po raz 1000.
Clément i Larousse autorzy "Słownika operowego" (1869-1905) narzekali pod koniec XIX stulecia: "Ta wulgarna, prostacka parodia święci sukcesy w całej Europie. Moda trwa niezmiennie od 40 lat. Zalała wszystkie teatry, obrażając dobry smak, rozum i sztukę". Max Reinhardt wystawił "Orfeusza" najpierw w 1906 roku z Aleksandrem Moissim w roli Jowisza, a następnie w 1921 roku z Elisabeth Rethberg jako Eurydyką. Wśród najnowszych inscenizacji utworu na uwagę zasługuje inscenizacja Laurenta Pelly'ego z 1997 roku (Genewa i Londyn), pod dyrekcją Marca Minkowskiego, ze znakomitymi rolami Natalie Dessay i Laurenta Naouri.
Komentarz.
"Orfeusz w piekle" jest pierwszą wielką operetką Offenbacha. Najsłynniejszym fragmentem partytury jest słynny "Piekielny galop" ("Galop infernal") z II aktu. Offenbach nie nazwał go kankanem, bo też taniec ten niewiele ma wspólnego z algierskim tańcem prezentowanym w tym czasie w Moulin Rouge, jest to raczej szaleńczy i żywiołowy galop mężczyzn i kobiet. Jego urok polega na prostocie środków, zastosowanych z wielkim temperamentem. Harmonizacja opiera się głównie na trzech akordach: tonice, dominancie i subdominancie. Galop posiada trzy główne motywy melodyczne, tylko jedną modulację i jedną zmianę rytmu. Prawie nie zmienia się też instrumentacja utworu.
Oprócz Galopu "Orfeusz" zawiera szereg pięknych fragmentów lirycznych: klarnetowe solo otwierające akt pierwszy; klasyczny, niedokończony koncert Orfeusza na skrzypce; nostalgiczny menuet, w którym tańczy Jowisz; piękną arię Charona. Wiele innych fragmentów zachwyca pomysłowością i muzycznym dowcipem jak na przykład Jowiszowa aria z "bzykaniem". "Orfeusz" z 1858 roku nie posiada partytury, zestawił ją z fragmentów operetki wiedeński kapelmistrz Karl Binder. Wersja z 1874 roku choć bogatsza i wzbogacona o szereg niezapomnianych numerów (kuplety Kupidyna, Merkurego, Opinii Publicznej, żale Eurydyki) ustępuje zwartej i lekkiej partyturze "Orfeusza" z 1858 roku.
Na osobną uwagę zasługuje libretto. Pisze o nim Bernard Grun: "W tym najbardziej okrutnym z czarodziejskich zwierciadeł, jakie od czasów Arystofanesa podsuwano ze sceny ustrojowi czy epoce, mieszkańcy Paryża ujrzeli nie tylko słabości i łajdactwa królujących nad nimi bogów, lecz także podejmowane przez nich sprytne próby oszukiwania opinii publicznej: "Nie udawaj niewiniątka, Jupciu, znają twe kawały" rozbrzmiewało ze wszystkich stron w rozochoconych szesnastkach; jeśliby zaś znalazł się jeszcze ktoś nie rozumiejący prawdziwego sensu tej muzyki chór bogów: "Obalim wreszcie nudną władzę, tej tyranii mamy już dość!", z kontrapunktującą "Marsylianką", usiłował mu go ostatecznie i dobitnie uświadomić".

</doc>
<doc id="1001012" url="https://pl.wikipedia.org/wiki?curid=1001012" title="Kościół Matki Bożej Wspomożenia Wiernych w Lublinie">
Kościół Matki Bożej Wspomożenia Wiernych w Lublinie

Kościół Salezjanów pw. Matki Bożej Wspomożenia Wiernych w Lublinie – dawny klasztor ojców franciszkanów. Przybyli oni do Lublina w 1621. Wznieśli oni na miejscu drewnianego kościółka pw. św. Wawrzyńca, w latach 1635–1649 murowaną świątynię w stylu renesansu lubelskiego pod wezwaniem Najświętszej Marii Panny Anielskiej i św. Franciszka. Kościół powstał na bagiennym terenie, przez co został zbudowany na drewnianych balach. Świątynia wielokrotnie ulegała pożarom.
W latach 1812–1813 istniał tu magazyn wojskowy. W 1817 franciszkanie opuścili klasztor, powstał tu szpital wojskowy. W kolejnych latach budynki nabył Antoni Domański i przeniósł tu swoją fabrykę sukna. W 1851 istniała tu fabryka mydła i świec.
W 1913 zakupił je Żyd Tadeusz Weissberg. Przeszedł na katolicyzm i w 1927 kościół wraz z klasztorem oferował ojcom salezjanom. Odbudowali oni świątynię (proj. Bruno Zborowski), przedzielając ją trzema stropami. Konstrukcja ta pozostała do dzisiaj. Dzięki temu powstały dwa kościoły górny i dolny, na drugim piętrze aktualnie istnieją salki katechetyczne. W 1930 poświęcono kościół, który przyjął tytuł Matki Bożej Wspomożenia Wiernych.
W 1975 bp Bolesław Pylak erygował parafię Matki Bożej Wspomożenia Wiernych.

</doc>
<doc id="1001015" url="https://pl.wikipedia.org/wiki?curid=1001015" title="Christos Papadimitriou">
Christos Papadimitriou

Christos Harilaos Papadimitriou – grecki informatyk, od 1996 roku profesor Uniwersytetu Kalifornijskiego.
Studiował na Politechnice w Atenach, następnie na Uniwersytecie Princeton. Autor m.in. znanej także w Polsce książki "Złożoność obliczeniowa".
Laureat m.in. Nagrody Knutha w 2002 roku, nagrody Gödla w 2012, nagrody EATCS w 2016.
Linki zewnętrzne.
Strona domowa

</doc>
<doc id="1001017" url="https://pl.wikipedia.org/wiki?curid=1001017" title="Piorunowo">
Piorunowo

Piorunowo – część wsi Krzycko Wielkie w Polsce, położona w województwie wielkopolskim, w powiecie leszczyńskim, w gminie Włoszakowice, Wchodzi w skład sołectwa Krzycko Wielkie.
W latach 1975–1998 Piorunowo administracyjnie należało do województwa leszczyńskiego.

</doc>
<doc id="1001024" url="https://pl.wikipedia.org/wiki?curid=1001024" title="Mimoun Azaouagh">
Mimoun Azaouagh

Mimoun Azaouagh (ur. 17 listopada 1982 w Benisidel) – piłkarz niemiecki pochodzenia marokańskiego grający na pozycji ofensywnego pomocnika.
Kariera klubowa.
Azaouagh urodził się w marokańskim mieście Benisidel. Wraz z rodzicami w młodym wieku osiedlił się w niemieckim Frankfurcie nad Menem. Piłkarską karierę rozpoczynał w juniorach FSV Frankfurt, a następnie terminował w szkółce Eintrachtu Frankfurt. Otarł się nawet o pierwszy zespół, ale w Bundeslidze nie zadebiutował. W 2000 roku Mimoun przeszedł do 1. FSV Mainz 05. Pierwsze 2 lata spędził w rezerwach tego klubu, a w 2002 roku awansował do pierwszej drużyny. W 2. Bundeslidze grał przez dwa sezony i na koniec sezonu 2003/2004 świętował wraz z kolegami klubowymi awans do pierwszej ligi. W 1. Bundeslidze Azaouagh zadebiutował 11 września w wygranym 2:0 spotkaniu z Bayerem 04 Leverkusen. Natomiast w swoim drugim spotkaniu z Arminią Bielefeld (1:1) strzelił gola z rzutu wolnego. Jeszcze w styczniu 2005 za 650 tysięcy euro Azaouagh został zakupiony przez FC Schalke 04, jednak do końca sezonu nie zagrał żadnego spotkania. Do składu klubu z Gelsenkirchen nie przebił się też w sezonie 2005/2006, kiedy tylko 4 razy zagrał w lidze. Wygrał za to Puchar Ligi Niemieckiej. Na sezon 2006/2007 został wypożyczony do Mainz, w którym grał w wyjściowej jedenastce, ale nie zdołał pomóc w utrzymaniu się zespołu w lidze. Latem 2007 po degradacji FSV Azaouagh powrócił do Schalke.
Na początku 2008 roku Mimoun został wypożyczony do VfL Bochum, dla którego strzelił 3 gole. Latem kierownictwo Bochum zdecydowało się wykupić piłkarza za 700 tysięcy euro. Po zakończeniu sezonu 2011/2012 przeszedł do 1. FC Kaiserslautern.
Kariera reprezentacyjna.
Azaouagh mógł wybierać, czy chce grać w reprezentacji Niemiec, czy Maroka i ostatecznie wybrał tę pierwszą opcję. W latach 2003–2004 rozegrał 6 spotkań w młodzieżowej kadrze U-21.

</doc>
<doc id="1001026" url="https://pl.wikipedia.org/wiki?curid=1001026" title="Koczury">
Koczury

Koczury (niem. do 1918 r. "Marienhag")– osada leśna w Polsce położona w województwie wielkopolskim, w powiecie leszczyńskim, w gminie Włoszakowice, na obszarze Przemęckiego Parku Krajobrazowego. Ludność miejscowości stanowią 4 osoby.
W latach 1975–1998 miejscowość administracyjnie należała do województwa leszczyńskiego.

</doc>
<doc id="1001029" url="https://pl.wikipedia.org/wiki?curid=1001029" title="Teselacja Dirichleta">
Teselacja Dirichleta



</doc>
<doc id="1001030" url="https://pl.wikipedia.org/wiki?curid=1001030" title="Tesselacja Dirichleta">
Tesselacja Dirichleta



</doc>
<doc id="1001037" url="https://pl.wikipedia.org/wiki?curid=1001037" title="Szlak Złamanych Traktatów">
Szlak Złamanych Traktatów

Szlak Złamanych Traktatów (, zwany też „Karawaną Szlakiem Złamanych Traktatów”) – protest tubylczych grup i organizacji ze Stanów Zjednoczonych i Kanady zorganizowany jesienią 1972 r. w USA w celu zwrócenia uwagi władz i społeczeństwa na kwestie naruszania traktatowych praw Indian, trudne warunki życia w rezerwatach i dyskryminację ludności tubylczej w Ameryce. Protest polegał na zjechaniu się karawan Indian z różnych części kraju do stolicy w celu wręczenia władzom postulatów zebranych na „Szlaku Złamanych Traktatów” (tzw. "Dwadzieścia Punktów"). Protest przerodził się w tygodniową pokojową okupację siedziby Biura do spraw Indian (BIA), zakończoną zawarciem kompromisowego „taktycznego” porozumienia, które nie rozwiązało jednak na dłuższą metę żadnego z podniesionych wtedy przez Indian problemów.
Historia.
Przygotowania do akcji, podczas których młodzi tubylczy działacze z różnych grup i organizacji (m.in. Dennis Banks, Russell Means, John Trudell, Oren Lyons, Hank Adams, Susan Shown Harjo, Allison Bridges, Reuben Snake) kontaktowali się ze sobą i jeździli między głównymi indiańskimi ośrodkami w kraju, zajęły kilka miesięcy. Wśród licznych organizacji wspierających kilka karawan samochodów i autobusów z Indianami, które w październiku 1972 r. wyruszyły z zachodu do Waszyngtonu, były Ruch Indian Amerykańskich (AIM), Krajowe Braterstwo Indian (NIB) z Kanady, Fundacja Praw Tubylczych Amerykanów (NARF), Krajowa Rada Indiańskiej Młodzieży (NYIC), Krajowa Rada Indian Amerykańskich (NAIC), Komitet Indian Amerykańskich ds. Nadużywania Alkoholu i Narkotyków (AICADA) oraz wiele lokalnych grup z rezerwatów i tubylczych gett w wielkich miastach (a także niektórzy członkowie prorządowych rad plemiennych).
W Minneapolis uczestnicy Szlaku Złamanych Traktatów przyjęli dokument programowy, tzw. "Dwadzieścia Punktów" ("Twenty Point Position Paper"), który na początku listopada, na tydzień przed wyborami prezydenckimi w USA, przedstawili przedstawicielom władz. 
Od 3 do 9 listopada w stolicy USA przebywało blisko tysiąc tubylczych Amerykanów z ok. 25 stanów. Zdesperowani Indianie zajęli bez oporu waszyngtońską siedzibę Biura do spraw Indian, okupując ją przez 7 dni – do czasu wynegocjowania kompromisowego porozumienia (w tym obietnicy odpowiedzi rządu na "Dwadzieścia Punktów" i gwarancji bezpieczeństwa dla uczestników akcji). Opuszczając – zdewastowaną częściowo – siedzibę BIA liderzy Karawany zabrali część przechowywanych tam dokumentów, mających – ich zdaniem – dowodzić słuszności zarzutów i postulatów tubylczej społeczności względem władz USA.
Przedstawiciele rządu obiecali Indianom rozważyć „Dwadzieścia Punktów” i odpowiedzieć na nie w ciągu 60 dni. 9 stycznia 1973 r. Biały Dom opublikował swoją odpowiedź, ale tylko w nikłym stopniu odnosiła się ona do tubylczych postulatów, które dotyczyły przywrócenia możliwości zawierania traktatów z indiańskimi ludami, przestrzegania praw zapisanych w historycznych traktatach oraz nadania oficjalnym relacjom z „indiańskimi narodami” szczególnego statusu „stosunków traktatowych”. Władze odrzuciły "Dwadzieścia Punktów" w oparciu o dyskusyjne założenie, że "ustawa o obywatelstwie Indian" z 1924 r. zabrania podpisywania traktatów z tubylczymi ludami odkąd ich członków uznano za obywateli USA. Nie rozważano, jakie znaczenie mogą mieć propozycje liderów Szlaku Złamanych Traktatów dla rozwiązania aktualnych wtedy problemów społecznych, nie odniesiono ich też do norm współczesnego prawa międzynarodowego.
Niesatysfakcjonująca, zdaniem części liderów Karawany, odpowiedź rządu na postulaty uczestników Szlaku Złamanych Traktatów, przejawy dyskryminacji Indian oraz przypadki represjonowania tubylczych działaczy stały się – obok problemów lokalnych – przyczyną spektakularnej i dramatycznej 71-dniowej indiańskiej okupacji Wounded Knee w rezerwacie Pine Ridge w Dakocie Południowej (miejsca masakry Siuksów z 1890 r.), w której kilka miesięcy później wzięli udział tradycyjni Siuksowie i działacze AIM z całego kraju, w tym wielu weteranów jesiennej Karawany.

</doc>
<doc id="1001039" url="https://pl.wikipedia.org/wiki?curid=1001039" title="Janówko (Bukówiec Górny)">
Janówko (Bukówiec Górny)

Janówko – część wsi Bukówiec Górny w Polsce, położona w województwie wielkopolskim, w powiecie leszczyńskim, w gminie Włoszakowice. Wchodzi w skład sołectwa Bukówiec Górny.
W latach 1975–1998 Janówko administracyjnie należało do województwa leszczyńskiego. 

</doc>
<doc id="1001042" url="https://pl.wikipedia.org/wiki?curid=1001042" title="Koszarawa Żywiec">
Koszarawa Żywiec

TS Koszarawa Żywiec – polski klub piłkarski, założony w 1910 roku w Żywcu. .

</doc>
<doc id="1001044" url="https://pl.wikipedia.org/wiki?curid=1001044" title="Five (zespół muzyczny)">
Five (zespół muzyczny)

Five (stylizowane na 5ive) – brytyjski boysband założony w 1997 w Londynie przez tę samą ekipę, która założyła Spice Girls. Członkami grupy byli: Scott Robinson, Ritchie Neville, Jason 'J' Brown, Richard 'Abs' Breen i Sean Conlon. Grupa sprzedała 20 milionów egzemplarzy swoich albumów. 11 singli i 4 albumy znalazły się w pierwszej dziesiątce brytyjskiej listy przebojów. Zespół odniósł sukces nie tylko w Wielkiej Brytanii, ale także w Rosji, Brazylii, Izraelu i Australii. Grupa rozwiązała się 27 września 2001, 27 września 2006 podjęła próbę reaktywacji (bez Seana Conlona). Po 7 miesiącach, 20 maja 2007 zespół ogłosił jednak na swojej stronie Internetowej, że kończy swoją działalność.

</doc>
<doc id="1001046" url="https://pl.wikipedia.org/wiki?curid=1001046" title="Polska Nagroda Jakości">
Polska Nagroda Jakości

Polska Nagroda Jakości (PNJ) to wyróżnienie przyznawane przedsiębiorstwom za wdrażanie koncepcji zarządzania przez jakość - TQM (Total Quality Management). Została ustanowiona 7 marca 1995 roku przez Krajową Izbę Gospodarczą, Polskie Centrum Badań i Certyfikacji oraz Fundację Teraz Polska.
Jednym z inicjatorów utworzenia nagrody był prof. Edward Kindlarski.
Kategorie PNJ.
1. Nagrody Zespołowe - przyznawane przedsiębiorstwom, które przez wdrożenie TQM doprowadziły do wzrostu satysfakcji klientów, pracowników i współpracujących z nimi przedsiębiorstw oraz osiągnęły poprawę jakości pracy, procesów i odniosły sukces rynkowy. Zdobywcy tej nagrody otrzymują: statuetkę, dyplom, możliwość posługiwania się w korespondencji i promocji znakiem i hasłem PNJ.
2. Nagrody Indywidualne - przyznawane osobom, które wniosły znaczący wkład w opracowanie teorii TQM.
3. Nagrody Honorowe - przyznawane osobom i zespołom za szczególne zasługi dla rozwoju jakości w Polsce.
Nagrody są przyznawane corocznie, jednak nie zawsze i nie we wszystkich kategoriach. Oprócz nagród mogą być również przyznawane wyróżnienia.
Model oceny.
Model Polskiej Nagrody Jakości został opracowany w oparciu o koncepcję Europejskiej Nagrody Jakości (EQA) - bazuje na dziewięciu filarach zarządzania przez jakość:
Powyższe filary zostały podzielone na 2 grupy: potencjał przedsiębiorstwa (1-5) i efekty przedsiębiorstwa (6-9), którym przypisano po 50% wartości maksymalnej liczby punktów oceny - 1000. 
Proces ubiegania się o PNJ wymaga, aby każde przedsiębiorstwo przedstawiło własną ocenę swojej działalności - ocenę sfer działalności przedsiębiorstwa skoncentrowanych w dziewięciu filarach zarządzania przez jakość. Przedsiębiorstwa mogą podać i opisać we wniosku również własne kryteria, jeżeli istotnie informują o stopniu wdrożenia koncepcji zarządzania przez jakość. Aby ubiegać się o PNJ należy otrzymać jedną z regionalnych nagród jakości.
Do chwili obecnej ustanowiono następujące Regionalne Nagrody Jakości:
Laureaci i wyróżnieni.
Nagrody przydzielane są zarówno zespołowo jak i indywidualnie.
1. W ramach konkursów zespołowych firm usługowych i produkcyjnych oraz samorządowych przyznano nagrody:
· MPWiK S.A. we Wrocławiu – Recognised for Excellence 5 (na poziomie pięciu gwiazdek);
· SEOYON E-HWA AUTOMOTIVE POLAND sp. z o.o. – Committed to Excellence 2* (na poziomie dwóch gwiazdek)
· LIVING FOOD Sp. z o.o.;
· PPHU POLIPACK sp.j.;
· PH WPHW Sp. z o.o. w Pile;
· PRALNIA „SONIA” Stanisław Pirch;
· SOFOREK Spółka z ograniczoną odpowiedzialnością Spółka Komandytowa;
· SZCZĘŚNIAK POJAZDY SPECJALNE Sp. z o.o. 
2. W ramach konkursów indywidualnych przyznano nagrody:
· prof. dr hab. Elżbiety Skrzypek z UMCS w Lublinie
· nauka – dr hab. inż. Piotr Grudowski, profesor Politechniki Gdańskiej;
· praktyka – Waldemar Cezary Zieliński, Dyrektor Oddziału NOT w Gdańsku;
· promocja – dr hab. Sławomir Wawak, prof. Uniwersytetu Ekonomicznego w Krakowie.
· dr nauk med. Violetta Szycik, Prezes zarządu VIVADENTAL Sp. z o.o.;
· Witold Ziomek – Prezes Zarządu MPWiK S.A. we Wrocławiu.
· dr Krystyna Stephens – BPIC Sp. z o.o.
· Stanisław Chomżyński – Wojskowe Zakłady Inżynieryjne S.A.
· Henryk Dębski – Instytut Badań i Rozwoju BOSMAL Sp. z o.o.
· Andrzej Krawczyk-Gotowski – Budownictwo Komunikacyjne i Przemysłowe Sp. z o.o.
· Witold Lipka-Auguścik – Warbud S.A.
· Aneta Muzolf – Wojewódzki Ośrodek Medycyny Pracy
· Elżbieta Olszewska – VIVADENTAL Sp. z o.o.
· Elżbieta Stepnowska – Polska Grupa Zbrojeniowa S.A.
· Edyta Słupecka – Sieć Badawcza Łukasiewicz – Instytut Lotnictwa
3. W ramach konferencji odbyła się gala wręczenia okolicznościowego medalu „Polska Jakość w 100-lecie odzyskania Niepodległości” dla 8 osób, które od lat propagują ideę jakości w zarządzaniu biznesowym.

</doc>
<doc id="1001047" url="https://pl.wikipedia.org/wiki?curid=1001047" title="Lohengrin">
Lohengrin



</doc>
<doc id="1001048" url="https://pl.wikipedia.org/wiki?curid=1001048" title="Mathias Abel">
Mathias Abel

Mathias Abel (ur. 22 czerwca 1981 w Kaiserslautern) – niemiecki piłkarz występujący na pozycji prawego obrońcy.
Życiorys.
Piłkarską karierę Abel rozpoczął w juniorach 1. FC Kaiserslautern. Grywał w nich do 17. roku życia i wtedy przeszedł do amatorskiego Eintrachtu Bad Kreuzenach. W styczniu 2001 roku trafił do Borussii Dortmund, ale półtora roku spędził grając w trzecioligowych amatorskich rezerwach. W 2002 roku został zawodnikiem 1. FSV Mainz 05 i wtedy też zadebiutował w dorosłym futbolu w rozgrywkach 2. Bundesligi. W drugiej lidze grał z Mainz przez 2 lata, a w 2004 roku świętował awans do pierwszej ligi. W niej swój pierwszy mecz rozegrał 14 sierpnia, a Mainz pokonało 2:1 Hamburger SV. W lidze zdobył 3 bramki, będąc na ogół zawodnikiem pierwszego składu i wspomógł Mainz w utrzymaniu w lidze (11. miejsce). Rok później znów uniknął z FSV degradacji (znów 11. pozycja). Latem 2006 Abel przeszedł do FC Schalke 04, ale rozegrał w nim tylko jedno spotkanie ligowe (wygrane 2:0 z VfL Wolfsburg). Zimą został wypożyczony do Hamburger SV, z którym zajął 7. lokatę w Bundeslidze, a w letnim oknie transferowym powrócił do Gelsenkirchen. Latem 2008 został zawodnikiem 1. FC Kaiserslautern. W 2013 roku zakończył karierę.

</doc>
<doc id="1001049" url="https://pl.wikipedia.org/wiki?curid=1001049" title="Krzyżowiec (województwo wielkopolskie)">
Krzyżowiec (województwo wielkopolskie)

Krzyżowiec (niem. do 1918 r." Neu Anhalt")– osada leśna w Polsce położona w województwie wielkopolskim, w powiecie leszczyńskim, w gminie Włoszakowice, na południowym skraju Przemęckiego Parku Krajobrazowego.
W latach 1975–1998 miejscowość administracyjnie należała do województwa leszczyńskiego.

</doc>
<doc id="1001051" url="https://pl.wikipedia.org/wiki?curid=1001051" title="Robert II (biskup wrocławski)">
Robert II (biskup wrocławski)

Robert II (zm. 11 kwietnia 1143) – biskup wrocławski w latach 1140-1142, biskup krakowski w latach 1142-1143. 
Życiorys.
Jego pochodzenie nie jest znane; Tadeusz Silnicki i Stanisław Kętrzyński przypuszczali, że pochodził z Francji.
Robert był początkowo biskupem wrocławskim, a następnie został przez księcia Władysława Wygnańca przeniesiony do Krakowa. Biskup Robert w Krakowie konsekrował romańską katedrę na Wawelu (20 kwietnia 1142), w której został pochowany.

</doc>
<doc id="1001055" url="https://pl.wikipedia.org/wiki?curid=1001055" title="Zbarzyk">
Zbarzyk

Zbarzyk (niem. do 1918 r." Sophienhof") – przysiółek wsi Zbarzewo w Polsce, położony w województwie wielkopolskim, w powiecie leszczyńskim, w gminie Włoszakowice. Wchodzi w skład sołectwa Zbarzewo.
W latach 1975–1998 przysiółek administracyjnie należał do województwa leszczyńskiego.
W okresie międzywojennym w miejscowości stacjonowała placówka Straży Granicznej I linii „Zbarzyk”.

</doc>
<doc id="1001058" url="https://pl.wikipedia.org/wiki?curid=1001058" title="Daćbogi (województwo wielkopolskie)">
Daćbogi (województwo wielkopolskie)

Daćbogi (niem. do 1918 r. "Halbmond") – kolonia w Polsce położona w województwie wielkopolskim, w powiecie leszczyńskim, w gminie Włoszakowice. Kolonia wchodzi w skład sołectwa Zbarzewo. Daćbogi leżą na południowym skraju Przemęckiego Parku Krajobrazowego i przy granicy województw wielkopolskiego i lubuskiego.
W 1921 roku stacjonowała tu placówka 17 batalionu celnego. W latach 1975–1998 miejscowość administracyjnie należała do województwa leszczyńskiego.

</doc>
<doc id="1001064" url="https://pl.wikipedia.org/wiki?curid=1001064" title="Artur Then">
Artur Then

Artur Paweł Then (ur. 21 września 1966 w Wadowicach) – polski polityk i urzędnik samorządowy, poseł na Sejm I kadencji.
Życiorys.
Z wykształcenia jest historykiem, absolwentem Uniwersytetu Jagiellońskiego (1996). Od 1984 działał w Konfederacji Polski Niepodległej, brał udział w kolportażu wydawnictw drugiego obiegu, uczestniczył w różnych akcjach i manifestacjach opozycyjnych. W 1990 stanął na czele krakowskiego okręgu KPN, z ramienia tej partii od 1991 do 1993 sprawował mandat posła w Sejmie I kadencji. Pracował w organizacji pozarządowej i w oddziale terenowym Agencji Mienia Wojskowego. Od 2003 do 2009 pełnił funkcję dyrektora Małopolskiego Ośrodka Ruchu Drogowego w Krakowie. Z KPN wystąpił w 1994, od 1997 był członkiem Stronnictwa Konserwatywno-Ludowego, później wstąpił do Platformy Obywatelskiej. Z jej listy w 2005 bez powodzenia kandydował do Sejmu. Przeszło 10 lat później został działaczem Komitetu Obrony Demokracji.
Odznaczony Krzyżem Kawalerskim Orderu Odrodzenia Polski (2009), Krzyżem Wolności i Solidarności (2020) oraz Srebrnym Krzyżem Zasługi (2005).

</doc>
<doc id="1001065" url="https://pl.wikipedia.org/wiki?curid=1001065" title="Kaplica II Zboru Chrześcijan Baptystów „Koinonia” w Poznaniu">
Kaplica II Zboru Chrześcijan Baptystów „Koinonia” w Poznaniu

Kaplica II Zboru Chrześcijan Baptystów „Koinonia” w Poznaniu – znajduje się w podwórzu kamienicy przy ul. Przemysłowej 48 (adres kaplicy to ul. Przemysłowa 48a) na poznańskiej Wildzie. Należy do Kościoła Chrześcijan Baptystów w RP.
Piętrowy budynek na planie prostokąta wzniesiono w 1910 roku na potrzeby poznańskich baptystów powstałego w 1902 roku (dziś jego tradycje kontynuuje Koinonia - II Zbór Chrześcijan Baptystów w Poznaniu) Kaplicę zbudowano w podwórzu kamienicy należącej do pastora Roberta Drewsa pochodzącego z Halle. W 1945 władze kaplicę skonfiskowały przeznaczając budynek dla Miejskiego Oddziału Informacji i Propagandy. Kaplica wielokrotnie była następnie przekazywana różnym instytucjom. W 1996 roku Poznaniu powstał II Zbór Kościoła Chrześcijan Baptystów „Koinonia”, który w 1997 roku odzyskał kaplicę.
Obecnie sala modlitwy zajmuje pierwsze piętro. Przykrywa ją trójprzęsłowy strop kolebkowy. Część prezbiterialną stanowi płytka nisza z krzyżem, oraz niewielki podest z kazalnicą i baptysterium. Na przeciwległej ścianie empora pod którą znajduje się oddzielne pomieszczenie. Parter jest wykorzystywany przez zbór jako sale spotkań i pomieszczenia gospodarcze.
Linki zewnętrzne.
 

</doc>
<doc id="1001072" url="https://pl.wikipedia.org/wiki?curid=1001072" title="Konrad (biskup wrocławski)">
Konrad (biskup wrocławski)

Konrad (zm. 2 marca 1146 r.) – biskup wrocławski w latach 1142–1146.
Biskup Konrad nie jest wymieniany w żadnym katalogu biskupów wrocławskich. Znany jest z nekrologów klasztorów benedyktyńskich NMP (św. Wincentego) we Wrocławiu oraz NMP w Lubinie. W tym drugim w 1145 r. konsekrował ołtarz główny. W źródłach występuje bez podania diecezji. O identyfikacji stolicy biskupiej przesądzają związki z Wrocławiem, brak możliwości powiązania z inną diecezją i czas występowania, który wypełnia lukę pomiędzy przeniesionym do Krakowa biskupem Robertem II a Janem II.

</doc>
<doc id="1001073" url="https://pl.wikipedia.org/wiki?curid=1001073" title="Fort Delaware">
Fort Delaware

Fort Delaware to portowe instalacje obronne zbudowane w 1859 roku na wyspie Pea Patch Island na rzece Delaware w stanie Delaware w Stanach Zjednoczonych. W czasie wojny secesyjnej był wykorzystywany przez Unię jako więzienie dla konfederackich jeńców wojennych. W 1947 fort przeszedł na własność stanu Delaware i obecnie na jego terenie znajduje się park stanowy Fort Delaware.

</doc>
<doc id="1001074" url="https://pl.wikipedia.org/wiki?curid=1001074" title="Tłucznia">
Tłucznia

Tłucznia (niem. do 1918 r. "Heidewalke)" – osada leśna w Polsce położona w województwie wielkopolskim, w powiecie leszczyńskim, w gminie Włoszakowice, na obszarze Przemęckiego Parku Krajobrazowego. W kierunku północnym od leśniczówki znajduje się jezioro Zapowiednik. 
W latach 1975–1998 miejscowość administracyjnie należała do województwa leszczyńskiego.

</doc>
<doc id="1001075" url="https://pl.wikipedia.org/wiki?curid=1001075" title="Villa Clara (prowincja)">
Villa Clara (prowincja)

Villa Clara – kubańska prowincja w środkowej części tego kraju. Jej stolicą jest Santa Clara. 
Prowincja dzieli się na 13 gmin:

</doc>
<doc id="1001077" url="https://pl.wikipedia.org/wiki?curid=1001077" title="Otocinklus przyujściowy">
Otocinklus przyujściowy

Otocinklus przyujściowy ("Macrotocinclus affinis") – gatunek słodkowodnej ryby sumokształtnej z rodziny zbrojnikowatych (Loricariidae).
Występowanie.
Dorzecze górnej i środkowej Amazonki.
Charakterystyka.
Łagodna i towarzyska ryba. Może być hodowana w akwarium wielogatunkowym. Glonojad, chętnie umieszczany w akwariach roślinnych. Dzięki jego niewielkim rozmiarom może skutecznie czyścić drobne liście.
Dorasta do 4 cm długości.
Wymagania hodowlane.
Ryba mało wymagająca, ale bardzo wrażliwa na złe parametry wody. Nie należy dopuszczać do zbyt dużych stężeń związków azotowych oraz wahań pH, twardości wody i jej temperatury. Złe warunki wodne mogą wywoływać śmierć całego stada tych ryb. Nie powinna być trzymana w małych akwariach, gdyż często brakuje w nich jej głównego pokarmu – glonów.
Dużo roślin o różnych wielkościach liści. Żwirek powinien być gruboziarnisty. Sporo korzeni, kryjówek, w których mógłby się chować. Tafla wody nie powinna być mocno pokryta roślinami, ponieważ utrudniają one otoskom dostęp do powietrza atmosferycznego. Wskazane umieszczenie drewna potorfowego, które jest źródłem niezbędnej dla tych ryb celulozy.

</doc>
<doc id="1001082" url="https://pl.wikipedia.org/wiki?curid=1001082" title="Daćbogi">
Daćbogi

2 miejscowości w Polsce:

</doc>
<doc id="1001083" url="https://pl.wikipedia.org/wiki?curid=1001083" title="Atilio Ceferino García">
Atilio Ceferino García



</doc>
<doc id="1001088" url="https://pl.wikipedia.org/wiki?curid=1001088" title="Łukasz Franciszek Michał Starzeński">
Łukasz Franciszek Michał Starzeński



</doc>
<doc id="1001090" url="https://pl.wikipedia.org/wiki?curid=1001090" title="Krzyżowiec">
Krzyżowiec



</doc>
<doc id="1001091" url="https://pl.wikipedia.org/wiki?curid=1001091" title="Godelaib">
Godelaib

Godelaib (zm. 808) – książę obodrzycki, przez niektórych historyków uważany za brata Drożka.
Imię jego jest imieniem germańskim w postaci dolnoniemieckiej pochodzącym od nordyjskiego Godleifr. Wysunięto przypuszczenie, że miano to może być zwykłym tłumaczeniem słowiańskiego Bogusława.
W 808 roku po opuszczeniu kraju przez Drożka, został wzięty do niewoli przez wojska władcy południowojutlandzkiego Godfreda, który zaatakował obszary plemienne Obodrzyców, a następnie z rozkazu tego ostatniego stracony. Nie wiadomo, czy został wybrany na następcę Drożka, czy przewodził tylko jednemu z plemion pozostającemu wcześniej w zależności.

</doc>
<doc id="1001093" url="https://pl.wikipedia.org/wiki?curid=1001093" title="Korpus Inżynieryjny Armii Stanów Zjednoczonych">
Korpus Inżynieryjny Armii Stanów Zjednoczonych

Korpus Inżynieryjny Armii Stanów Zjednoczonych (ang. United States Army Corps of Engineers, w skrócie USACE) – amerykańska agencja federalna zatrudniająca około 34 600 cywilów oraz 650 osób personelu wojskowego. Jej misją jest zapewnianie usług inżynieryjnych w Stanach Zjednoczonych takich jak:
Historia korpusu sięga 1775 roku, kiedy Kongres Kontynentalny ustanowił stanowisko Głównego Inżyniera (ang. "Chief Engineer"), którego zadaniem było wybudowanie fortyfikacji na wzgórzu Bunker Hill w pobliżu Bostonu (obecnie Charlestown w stanie Massachusetts). Pierwsze oddziały składały się głównie z obywateli francuskich zatrudnionych przez George’a Washingtona z dworu króla Ludwika XVI. W 1802 roku korpus stacjonował w West Point, gdzie utworzono pierwszą amerykańską akademię wojskową.

</doc>
<doc id="1001094" url="https://pl.wikipedia.org/wiki?curid=1001094" title="United States Army Corps of Engineers">
United States Army Corps of Engineers



</doc>
<doc id="1001095" url="https://pl.wikipedia.org/wiki?curid=1001095" title="Kurs przewodnicki">
Kurs przewodnicki

Kurs przewodnicki – szkolenie dające uprawnienia przewodnika turystycznego - górskiego, miejskiego lub terenowego. 
Pod względem terenu uprawnień w Polsce wyróżnia się obecnie:
Szkolenia tego typu organizują Koła Przewodnickie w całej Polsce. Pierwszy kurs przewodnicki odbył się w 1956 w Michałowicach (Karkonosze). Po ukończeniu kursu przystępuje się do egzaminu państwowego. W przypadku przewodników górskich zaczyna się od stopnia przewodnika górskiego III klasy. Warunki i program szkolenia przewodników turystycznych, w tym górskich, w Polsce określa Rozporządzenie Ministra Gospodarki z 2004 roku.
Oprócz tego organizuje się osobne kursy dla przewodników do oprowadzania po obiektach specjalnych (muzea, kopalnie, jaskinie).

</doc>
<doc id="1001096" url="https://pl.wikipedia.org/wiki?curid=1001096" title="Papiernia (powiat leszczyński)">
Papiernia (powiat leszczyński)

Papiernia (niem. do 1918 r. "Papermühle") – osada leśna w Polsce położona w województwie wielkopolskim, w powiecie leszczyńskim, w gminie Włoszakowice, na obszarze Przemęckiego Parku Krajobrazowego, pomiędzy jeziorami Brzeźnie, Maszynek i Zapowiednik.
W latach 1975–1998 miejscowość administracyjnie należała do województwa leszczyńskiego. 
Zobacz też: Papiernia

</doc>
<doc id="1001097" url="https://pl.wikipedia.org/wiki?curid=1001097" title="Bombowiec strategiczny">
Bombowiec strategiczny

Bombowiec strategiczny – ciężki samolot bombowy przeznaczony do niszczenia celów w ściśle określonym miejscu i czasie za pomocą bomb, pocisków rakietowych czy nawet bomb jądrowych. Przykładami takich bombowców są B-2 Spirit, General Dynamics F-111, B-1 Lancer, Tu-160, B-52 Stratofortress.

</doc>
<doc id="1001099" url="https://pl.wikipedia.org/wiki?curid=1001099" title="Mścigniew (województwo wielkopolskie)">
Mścigniew (województwo wielkopolskie)

Mścigniew (niem. do 1918 r. "Friedrichstal") – osada leśna w Polsce położona w województwie wielkopolskim, w powiecie leszczyńskim, w gminie Włoszakowice, na obszarze Przemęckiego Parku Krajobrazowego.
W okresie międzywojennym w miejscowości stacjonowała placówka 17 batalionu celnego, a potem placówka Straży Granicznej I linii „Mścigniew”. W latach 1975–1998 miejscowość administracyjnie należała do województwa leszczyńskiego. 
Zobacz też: Mścigniew

</doc>
<doc id="1001103" url="https://pl.wikipedia.org/wiki?curid=1001103" title="Minetka">
Minetka



</doc>
<doc id="1001107" url="https://pl.wikipedia.org/wiki?curid=1001107" title="Janusz Okrzesik">
Janusz Okrzesik

Janusz Władysław Okrzesik (ur. 27 czerwca 1964 w Bielsku-Białej) – polski polityk, samorządowiec, nauczyciel akademicki, politolog i działacz ekologiczny, poseł na Sejm X kadencji, senator III i IV kadencji.
Życiorys.
W 1983 ukończył III Liceum Ogólnokształcące im. Stefana Żeromskiego w Bielsku-Białej. Studiował następnie nauki polityczne na Uniwersytecie Jagiellońskim, socjologię na Katolickim Uniwersytecie Lubelskim oraz dziennikarstwo na Uniwersytecie Warszawskim. W 2005 na Wydziale Nauk Społecznych Uniwersytetu Śląskiego uzyskał stopień doktora nauk humanistycznych (specjalność nauki o polityce) na podstawie pracy pt. "Polityczna i legislacyjna rola Senatu RP w latach 1989–2001". Autor licznych publikacji, m.in. podręcznika akademickiego "Ustrój polityczny RP. Wprowadzenie" (wraz z Rafałem Glajcarem i Waldemarem Wojtasikiem) oraz książki "Polski Senat. Studium politologiczne".
W latach 80. związany z podziemiem solidarnościowym, Ruchem Wolność i Pokój i Solidarnością Polsko-Czesko-Słowacką. Był posłem na Sejm X kadencji z ramienia Komitetu Obywatelskiego (najmłodszym parlamentarzystą KO). Zasiadał w radzie naczelnej Ruchu Obywatelskiego Akcja Demokratyczna. W pierwszej połowie lat 90. pełnił funkcję redaktora tygodnika „Gazeta Prowincjonalna” i zastępcy dyrektora ds. reklamy i wydawnictw w prywatnej spółce. Dwukrotnie wygrywał wybory do Senatu w województwie bielskim, sprawując mandat w izbie wyższej III kadencji z rekomendacji Unii Demokratycznej i IV kadencji z ramienia Unii Wolności. W trakcie działalności w parlamencie zainicjował m.in. akcję „Ekologia w Konstytucji”. W 2001 kandydował do Sejmu, gdy UW nie osiągnęła progu wyborczego.
Pracował w Wyższej Szkole Bankowości i Finansów w Bielsku-Białej, w której w 2001 objął stanowisko prodziekana ds. studentów. Wykładał również na Uniwersytecie Śląskim oraz Akademii Ignatianum w Krakowie. Objął stanowisko adiunkta na Wydziale Prawa i Nauk Społecznych Wyższej Szkoły Finansów i Prawa w Bielsku-Białej. Od 1994 do 2009 nieprzerwanie zasiadał w radzie miasta Bielska-Białej – w tym jako przewodniczący lokalnego stowarzyszenia Unia dla Bielska-Białej, w 2006 wybrany z ramienia Platformy Obywatelskiej). W latach 1998–1999 był przewodniczącym tego organu.
Działacz różnych organizacji pozarządowych w tym ekologicznych, był członkiem Klubu Inteligencji Katolickiej, a także wiceprezesem i przewodniczącym rady patronackiej klubu sportowego Podbeskidzie Bielsko-Biała. W 2009 został prezesem Towarzystwa Sportowego Podbeskidzie Bielsko-Biała, rezygnując z mandatu radnego w związku z zakazem łączenia funkcji. W 2011, po awansie tego klubu do ekstraklasy i przekształceniu go w spółkę akcyjną, zrezygnował z funkcji prezesa TSP.
W wyborach samorządowych w 2014 bezskutecznie ubiegał się jako kandydat niezależny o stanowisko prezydenta Bielska-Białej – w I turze głosowania zajął 2. miejsce (23,32% głosów) za walczącym o reelekcję Jackiem Krywultem, przegrał z nim również w II turze (40,12%). Nie zdobył również mandatu w sejmiku śląskim (jego Komitet Wyborczy Wyborców Niezależny Samorząd Województwa Śląskiego nie przekroczył progu wyborczego). W 2018 ponownie kandydował na prezydenta miasta (zajmując 3. miejsce z wynikiem 22,98%). Uzyskał wówczas mandat radnego miejskiego, po czym został wybrany na przewodniczącego tego gremium.
Odznaczenia.
W 2011 odznaczony Krzyżem Oficerskim Orderu Odrodzenia Polski. W 2019 udekorowany Krzyżem Wolności i Solidarności.

</doc>
<doc id="1001110" url="https://pl.wikipedia.org/wiki?curid=1001110" title="KM2000">
KM2000

 
KM2000 (lub Kampfmesser 2000; pol. nóż bojowy wz. 2000) – podstawowy nóż szturmowy Bundeswehry, używany głównie przez żołnierzy wojsk lądowych. Produkcja broni odbywa się w Niemczech, w zakładach firmy Eickhorn-Solingen Ltd.
Budowa noża.
Głownia typu tantō – jednosieczna, geometryczna, o długości 172 mm i grubości 5 mm na grzbiecie, stal nierdzewna typ 440A. Rękojeść ergonomiczna, pełna w środku, wykonana z poliamidu wzmocnionego włóknem szklanym (tworzywo podobne do Zytelu). Długość całkowita 305 mm, waga noża 320 g. Pochwa (etui) wykonane z cordury. Ciężar razem z etui 525 g.

</doc>
<doc id="1001119" url="https://pl.wikipedia.org/wiki?curid=1001119" title="Sądzia Cegielnia">
Sądzia Cegielnia

Sądzia Cegielnia – nieoficjalny przysiółek wsi Sądzia w Polsce położona w województwie wielkopolskim, w powiecie leszczyńskim, w gminie Włoszakowice.
Miejscowość wchodzi w skład sołectwa Sądzia.
W latach 1975–1998 miejscowość administracyjnie należała do województwa leszczyńskiego.

</doc>
<doc id="1001120" url="https://pl.wikipedia.org/wiki?curid=1001120" title="Deport">
Deport

Deport (ang. "backwardation") – to warunki rynkowe, w których cena towaru o dostawie w bliższym terminie jest wyższa niż cena towaru o dłuższym terminie dostawy.

</doc>
<doc id="1001123" url="https://pl.wikipedia.org/wiki?curid=1001123" title="Starkowo-Bambry">
Starkowo-Bambry

Starkowo-Bambry – dawna nazwa części wsi Starkowo Aktualnie Starkowo-Zatoka w Polsce położona w województwie wielkopolskim, w powiecie wolsztyńskim, w gminie Przemęt, nad północnym brzegiem jeziora Dominickiego.
W latach 1975–1998 miejscowość administracyjnie należała do województwa leszczyńskiego.

</doc>
<doc id="1001124" url="https://pl.wikipedia.org/wiki?curid=1001124" title="Kierzki (województwo wielkopolskie)">
Kierzki (województwo wielkopolskie)

Kierzki – nieoficjalna nazwa przysiółka wsi Dłużyna w Polsce położona w województwie wielkopolskim, w powiecie leszczyńskim, w gminie Włoszakowice.
Miejscowość wchodzi w skład sołectwa Dłużyna.
W latach 1975–1998 miejscowość administracyjnie należała do województwa leszczyńskiego.

</doc>
<doc id="1001128" url="https://pl.wikipedia.org/wiki?curid=1001128" title="Trzebidza">
Trzebidza

Trzebidza – osada w Polsce położona w województwie wielkopolskim, w powiecie leszczyńskim, w gminie Włoszakowice. Trzebidza wchodzi w skład sołectwa Charbielin. W kierunku południowo-zachodnim od osady znajduje się jezioro Trzebidzkie, rezerwat przyrody.
Wcześniej używano nazw "Trzebiza", "Trzebicza" i "Trzebcza" (1393). W 1393 właścicielką dóbr była Katarzyna z Trzebidzy, zwana Kardynałową. Pod koniec XVIII wieku miejscowość była własnością Zofii Grodzickiej z Charbielina, a później Antoniego Skarzyńskiego.
W okresie Wielkiego Księstwa Poznańskiego (1815-1848) miejscowość wzmiankowana jako Trzebidza należała do wsi mniejszych w ówczesnym pruskim powiecie Kosten rejencji poznańskiej. Trzebidza należała do okręgu śmigielskiego tego powiatu i stanowiła część majątku Sokołowo ("niem. Sukel"), który należał wówczas do Skarżyńskiego. Według spisu urzędowego z 1837 roku Trzebidza liczyła 19 mieszkańców, którzy zamieszkiwali trzy dymy (domostwa).
Pod koniec XIX wieku Trzebidza liczyła 6 domostw i 37 mieszkańców, a administracyjnie wchodziła w skład okręgu wiejskiego Charbielin i pruskiego powiatu kościańskiego. W latach 1975–1998 miejscowość administracyjnie należała do województwa leszczyńskiego.
W Trzebidzy znajduje się gospodarstwo agroturystyczne.

</doc>
<doc id="1001131" url="https://pl.wikipedia.org/wiki?curid=1001131" title="Pierścienie Jowisza">
Pierścienie Jowisza

Pierścienie Jowisza – układ pierścieni planetarnych wokół największej planety Układu Słonecznego – Jowisza. Pierścienie te po raz pierwszy zostały zaobserwowane w 1979 roku przez sondę kosmiczną "Voyager 1"; jako trzeci system pierścieni planetarnych w Układzie Słonecznym, po pierścieniach Saturna i Urana. W latach 90. zostały zbadane w czasie misji sondy Galileo, a od lat 80. są obserwowane przez teleskopy naziemne i przy użyciu Kosmicznego Teleskopu Hubble’a. Naziemne obserwacje pierścieni Jowisza są trudne i wymagają użycia największych istniejących teleskopów.
Pierścienie Jowisza są niewyraźne i zbudowane głównie z drobnego pyłu. System pierścieni składa się z czterech głównych elementów: grubego, wewnętrznego „pierścienia halo” w kształcie torusa, stosunkowo jasnego, cienkiego „pierścienia głównego”, oraz dwóch grubych, niewyraźnych i szerokich zewnętrznych „pierścieni ażurowych” nazywanych pierścieniami Amaltei i Tebe od księżyców, z których materii są zbudowane.
Pierścień halo i pierścień główny zbudowane są z pyłu wyrzuconego podczas wysokoenergetycznych uderzeń w księżyce Metis i Adrasteę, oraz inne nieobserwowane dotąd obiekty. Zdjęcia o wysokiej rozdzielczości wykonane w lutym i marcu 2007 przez sondę kosmiczną "New Horizons" ujawniły delikatną i bogatą strukturę pierścienia głównego.
Kolor pierścieni wynika głównie z wielkości cząsteczek pyłu. W świetle widzialnym oraz bliskiej podczerwieni pierścienie Jowisza mają kolor czerwonawy, poza pierścieniem halo, który ma kolor niebieski lub neutralny. Wielkości cząsteczek pyłu w pierścieniach są różne, ale właściwości optyczne pierścieni są wyznaczone przez cząsteczki o średnicy 15,0 ± 0,3 μm we wszystkich pierścieniach poza halo. Pierścień halo jest prawdopodobnie zdominowany przez cząsteczki o rozmiarach poniżej jednego mikrometra. Całkowitą masę systemu pierścieni Jowisza (włącznie z niezaobserwowanymi do tej pory ciałami) szacuje się na 1016 kg, co jest porównywalne z masą Adrastei. Wiek systemu pierścieni Jowisza nie jest znany, ale mogą one istnieć od czasu powstania planety.
Struktura.
Główne właściwości czterech znanych pierścieni Jowisza przedstawione są w tabeli poniżej.
Pierścień główny.
Wygląd i struktura.
Wąski i cienki pierścień główny jest najjaśniejszą częścią systemu pierścieni Jowisza. Jego zewnętrzna krawędź ma promień 1,806 RJ, czyli około 129 000 km (RJ oznacza równikowy promień Jowisza, który wynosi 71 398 km) i pokrywa się z orbitą najmniejszego wewnętrznego satelity Jowisza, Adrastei. Jego wewnętrzna krawędź nie jest wyznaczona przez orbitę żadnego satelity i ma promień około 122 500 km (1,72 RJ), a zatem szerokość głównego pierścienia wynosi około 6500 km. Wygląd pierścienia głównego zależy od światła i kąta z jakiego jest oglądany.
W świetle rozpraszanym do przodu (czyli rozpraszanym pod niewielkim kątem do światła padającego) jasność pierścienia głównego zaczyna gwałtownie spadać około 128 600 km (nieco wewnątrz orbity Adrastei) i osiąga poziom tła na 129 300 km (nieco na zewnątrz orbity Adrastei). Wynika z tego, że Adrastea z orbitą o promieniu 129 000 km jest księżycem pasterskim. Jasność pierścienia głównego wzrasta w kierunku Jowisza i osiąga maksimum w pobliżu środka pierścienia na 126 000 km, chociaż istnieje wyraźna przerwa w pobliżu orbity Metis na 128 000 km. W przeciwieństwie do zewnętrznej, wewnętrzna krawędź pierścienia ciemnieje od 124 000 do 120 000 km, stopniowo przechodząc w pierścień halo. W świetle rozpraszanym do przodu wszystkie pierścienie Jowisza są szczególnie jasne.
W świetle rozpraszanym wstecznie (odbijanym) pierścień główny wygląda inaczej. Jego zewnętrzna krawędź położona na 129 100 km, czyli nieco poza orbitą Adrastei jest bardzo wyraźna. Orbita tego księżyca pokrywa się z luką w pierścieniu, tak że poza jego orbitą jest jedynie wąska obrączka. Wewnątrz orbity Adrastei jest druga wąska obrączka, ograniczona luką o nieznanym pochodzeniu szeroką na ~128 500 km. Trzecią obrączkę można znaleźć wewnątrz głównej przerwy, na zewnątrz orbity Metis. Jasność pierścienia gwałtownie spada na zewnątrz orbity Metis tworząc przerwę Metis. Wewnątrz orbity Metis jasność pierścienia rośnie dużo wolniej niż w świetle rozpraszanym do przodu. Zatem w świetle rozpraszanym wstecznie pierścień główny wydaje się mieć dwie różne części oddzielone od siebie przerwą Metis: wąską zewnętrzną część od 128 000 do 129 000 km składającą się z trzech obrączek przedzielonych lukami oraz bledszą wewnętrzną część od 122 500 do 128 000 km, która nie posiada widocznej wewnętrznej struktury, podobnie jak w świetle rozpraszanym do przodu. Subtelna struktura głównego pierścienia została po raz pierwszy odkryta w danych przekazanych przez sondę Galileo i jest wyraźnie widoczna w zdjęciach w świetle rozpraszanym wstecznie wykonanych podczas misji New Horizons w lutym i marcu 2007. Struktura ta nie jest jednak widoczna na zdjęciach wykonanych przez Kosmiczny Teleskop Hubble’a, teleskopy Kecka oraz sondę Cassini, prawdopodobnie z powodu zbyt małej rozdzielczości.
Widziany w świetle rozpraszanym wstecznie pierścień główny wydaje się być bardzo cienki, mając nie więcej niż 30 km grubości. W świetle rozpraszanym na bok, grubość pierścienia ocenia się na 80–160 km i rośnie ona nieco w kierunku Jowisza. W świetle rozpraszanym do przodu pierścień wydaje się być dużo grubszy (około 300 km). Jednym z odkryć sondy Galileo była blada, gruba na około 600 km chmura materiału otaczająca wewnętrzną część pierścienia głównego. Jej grubość rośnie w kierunku wewnętrznej krawędzi pierścienia, gdzie przechodzi w halo.
Szczegółowa analiza zdjęć wykonanych przez sondę Galileo ujawniła niezależną od kąta padania światła zmienność jasności pierścienia głównego wzdłuż jego osi głównej w postaci nierównomiernych obszarów o wielkości około 500–1000 km.
Widma i rozkład rozmiarów cząsteczek.
Widma pierścienia głównego uzyskane za pomocą Kosmicznego Teleskopu Hubble’a, teleskopów Kecka, sondy Galileo i sondy Cassini dowodzą, że cząsteczki tworzące pierścień mają barwę czerwoną, tzn. ich albedo jest wyższe dla fal o większych długościach. Obserwowane widma pierścienia leżą w przedziale 0,5–2,5 μm. Do tej pory nie odkryto linii widmowych, na podstawie których można by rozpoznać substancje chemiczne. Widma pierścienia głównego są podobne do widm księżyców Adrastea i Amaltea.
Własności pierścienia głównego można wyjaśnić zakładając, że znaczna część pyłu to cząsteczki o rozmiarze 0,1–10 μm. Założenie to wyjaśnia silniejsze rozpraszanie światła do przodu niż do tyłu. Jednak aby wyjaśnić silne wsteczne rozpraszanie (odbijanie) światła i delikatne struktury obserwowane w zewnętrznej części pierścienia głównego konieczne jest istnienie ciał o większych rozmiarach.
Analiza dostępnych danych fazowych i widmowych prowadzi do wniosku, że rozmiar cząstek w pierścieniu głównym ma rozkład Pareto:
gdzie n(r)dr oznacza liczbę cząsteczek o rozmiarze między r i r+dr a stała A jest parametrem normalizującym wyznaczonym na podstawie całkowitego strumienia światła z pierścienia. Parametr q ma wartość 2,0 ± 0,2 dla małych cząsteczek pyłu o rozmiarze r &lt; 15 ± 0,3 μm i q = 5 ± 1 dla większych cząsteczek o rozmiarze r &gt; 15 ± 0,3 μm. Rozkład większych ciał o średnicy wielu metrów jest obecnie nieznany. W tym modelu rozpraszanie światła jest zdominowane przez cząsteczki o rozmiarze r około 15 μm.
Taki rozkład wielkości cząsteczek pozwala oszacować głębokość optyczną pierścienia głównego, która wynosi 4,7×10−6 dla większych cząsteczek oraz 1,3×10−6 dla pyłu. Wartości te oznaczają, że całkowita powierzchnia przekroju wszystkich cząsteczek pierścienia wynosi około 5000 km². Dla porównania, całkowita powierzchnia przekroju księżyców Metis i Adrastea wynosi około 1500 km². Kształt cząsteczek pierścienia głównego jest najprawdopodobniej asferyczny. Szacuje się, że całkowita masa pyłu w pierścieniu wynosi 107–109 kg. Masa większych ciał (z wyjątkiem Metis i Adrastei) wynosi około 1011–1016 kg. Dla porównania masa Adrastei wynosi około 2×1015 kg, Amaltei około 2×1018 kg, a Księżyca około 7,4×1022 kg.
Obecność dwóch rodzajów cząsteczek tłumaczy dlaczego wygląd pierścienia głównego zależy od kąta obserwacji. Drobny pył (o rozmiarze porównywalnym z długością fali świetlnej) rozprasza światło głównie do przodu tworząc w świetle przechodzącym szeroki, jednolity pierścień (oprócz przerwy Metis) ograniczony orbitą Adrastei. Z kolei duże cząsteczki, które głównie odbijają światło, występują głównie w regionie pomiędzy orbitami Metis i Adrastei i tworzą kilka obrączek.
Pochodzenie i wiek.
Efekt Poyntinga-Robertsona oraz siły elektromagnetyczne w magnetosferze Jowisza nieustannie usuwają pył z głównego pierścienia. Cząsteczki zawierające lód tracą masę przez parowanie. Przeciętny czas pozostawania (średni czas życia) cząsteczki w pierścieniu wynosi około 100 lat. Wynika z tego, że pył musi być nieustannie uzupełniany, zachodzi to w wyniku wzajemnych kolizji obiektów pierścienia o rozmiarach od około 1 cm do 10 km, a także uderzeń w nie przez obiekty spoza systemu Jowisza. Obiekty, z których pochodzi pył są zawarte w wąskiej na około 1000 km, jasnej, zewnętrznej części pierścienia głównego. Są wśród nich księżyce Metis i Adrastea, a być może również inne, nieznane do tej pory obiekty o znacznych rozmiarach. Obserwacje przeprowadzone przez Kosmiczny Teleskop Hubble’a oraz sondę Cassini pozwoliły wyznaczyć górną granicę ich wielkości na około 4 km. Pył powstały w czasie zderzeń początkowo posiada przybliżoną orbitę ciała z którego pochodzi, a następnie stopniowo opada spiralnie w kierunku Jowisza tworząc bladą (w świetle odbijanym wstecznie) wewnętrzną część pierścienia głównego oraz pierścień halo.
Wiek głównego pierścienia Jowisza jest nieznany, ale może on być ostatnią pozostałością niewielkich obiektów w pobliżu Jowisza istniejących w przeszłości.
Pierścień halo.
Wygląd i struktura.
Pierścień halo jest najbardziej wewnętrznym i najgrubszym pierścieniem Jowisza. Jego zewnętrzna krawędź pokrywa się z wewnętrznym brzegiem pierścienia głównego w odległości ok. 122 500 km (1,72 RJ) od środka planety. Od tego miejsca pierścień staje się coraz grubszy w kierunku planety. Dokładna grubość pierścienia halo jest nieznana, ale należący do niego materiał wykryto w odległości nawet 10 000 km od płaszczyzny pierścienia. Wewnętrzna krawędź halo jest stosunkowo wyraźna i położona w odległości 10 000 km (1,4 RJ) od środka Jowisza, chociaż materiał pochodzący z pierścienia został zaobserwowany bardziej wewnątrz, w odległości około 92 000 km. Całkowita szerokość pierścienia wynosi zatem około 30 000 km. Pierścień halo swoim kształtem przypomina torusa, bez żadnej wyraźnej struktury wewnętrznej. W przeciwieństwie do pierścienia głównego, wygląd pierścienia halo nie zmienia się znacząco wraz ze zmianą światła i kąta pod którym jest oglądany.
Pierścień halo jest najjaśniejszy w świetle rozpraszanym do przodu, w którym został szczegółowo sfotografowany przez sondę Galileo. Podczas gdy jasność powierzchni pierścienia halo jest dużo mniejsza niż powierzchni pierścienia głównego, jego pionowy (prostopadły do płaszczyzny pierścienia) całkowity strumień światła jest porównywalny, dzięki dużo większej grubości. Mimo tego, że pionowy rozmiar pierścienia przekracza 20 000 km, jego jasność jest skoncentrowana w pobliżu płaszczyzny pierścienia i jest proporcjonalna do ~formula_2 gdzie z jest odległością od płaszczyzny pierścienia. Pierścień halo wygląda niemal identycznie w świetle rozpraszanym wstecznie, w którym był obserwowany przez teleskopy Kecka i Kosmiczny Teleskop Hubble’a, ale jego całkowity strumień światła jest kilkakrotnie mniejszy niż pierścienia głównego i jest bardziej skoncentrowany w pobliżu płaszczyzny pierścienia.
Widmo pierścienia halo jest inne niż pierścienia głównego. Rozkład strumienia światła w zakresie 0,5–2,5 μm jest bardziej płaski niż w pierścieniu głównym. Halo nie jest czerwone i może nawet być niebieskie.
Pochodzenie.
Własności optyczne pierścienia halo są zgodne z założeniem, że zbudowany jest on wyłącznie z cząsteczek pyłu o rozmiarze poniżej 15 μm. Części pierścienia oddalone od jego płaszczyzny mogą zawierać pył o rozmiarach poniżej mikrometra. To założenie wyjaśnia silne rozpraszanie światła do przodu oraz bardziej koloru niebieskiego niż czerwonego, jak i brak widocznych struktur w pierścieniu. Pył prawdopodobnie pochodzi z pierścienia głównego, co potwierdza fakt, że głębokość optyczna halo wynosząca ~10−6 jest porównywalna z głębokością optyczną pierścienia głównego. Dużą grubość pierścienia halo można wyjaśnić pobudzaniem cząsteczek przez siły elektromagnetyczne z magnetosfery Jowisza. Zewnętrzna granica pierścienia halo pokrywa się z położeniem silnego rezonansu Lorentza 3:2. Rezonans Lorentza to rezonans pomiędzy ruchem orbitalnym cząsteczek pierścienia a rotacją magnetosfery planety, gdy stosunek okresów tych zjawisk jest liczbą wymierną. Podczas gdy efekt Poyntinga-Robertsona stopniowo unosi cząsteczki w kierunku Jowisza, inklinacja ich orbit może zostać zwiększona w regionie rezonansu. Chmura materiału otaczająca wewnętrzną część pierścienia głównego może być początkiem pierścienia halo. Wewnętrzna krawędź pierścienia halo leży w pobliżu rezonansu Lorentza 2:1. W tym przypadku zaburzenia związane z rezonansem są prawdopodobnie dużo silniejsze i powodują, że cząsteczki pyłu gwałtownie wpadają w atmosferę Jowisza. Z tego powodu wewnętrzna krawędź pierścienia halo jest bardzo wyraźna.
Ponieważ pierścień halo pochodzi z pierścienia głównego, oba pierścienie mają taki sam wiek.
Pierścienie ażurowe.
Pierścień ażurowy Amaltei.
Pierścień ażurowy Amaltei jest bardzo bladą strukturą o prostokątnym przekroju, rozciągającą się od orbity Amaltei na 182 000 km (2,54 R) do około 129 000 km (1,80 RJ). Jego wewnętrzna krawędź nie jest ściśle określona ze względu na obecność dużo jaśniejszego pierścienia głównego i halo. Grubość pierścienia wynosi około 2300 km w pobliżu orbity Amaltei i wolno maleje w kierunku Jowisza. Zewnętrzna granica pierścienia jest dość dobrze określona, szczególnie jego górna krawędź. W świetle rozpraszanym do przodu pierścień jest około 30 razy bledszy od pierścienia głównego. W świetle rozpraszanym wstecznie został wykryty tylko przez teleskopy Kecka i kamerę ACS ("Advanced Camera for Surveys") na Kosmicznym Teleskopie Hubble’a. Zdjęcia w świetle rozpraszanym wstecznie ujawniają dodatkową strukturę pierścienia poprzez jego zwiększoną jasność na początku wewnętrznej strony orbity Amaltei.
Wykrycie pierścienia ażurowego Amaltei przez teleskopy naziemne i zdjęcia wykonane przez sondę Galileo pozwoliły wyznaczyć rozkład wielkości jego cząsteczek, który, podobnie jak w pierścieniu głównym, ma rozkład potęgowy z parametrem q=2±0,5. Głębokość optyczna pierścienia jest o rząd wielkości mniejsza niż w pierścieniu głównym i wynosi około 10−7, ale całkowita masa pyłu w obu pierścieniach jest porównywalna i wynosi 107–109 kg.
Pierścień ażurowy Tebe.
Pierścień ażurowy Tebe jest najbledszym pierścieniem Jowisza. Posiada prostokątny przekrój i rozciąga się od orbity Tebe na 226 000 km (3,11 RJ) do około 129 000 km (1,80 RJ). Jego wewnętrzna granica nie jest ściśle określona ze względu na istnienie dużo jaśniejszego pierścienia głównego i halo. Zewnętrzna krawędź pierścienia również nie jest bardzo wyraźna i rozciąga się na przestrzeni ponad 15 000 km. Grubość pierścienia wynosi około 8400 km w pobliżu orbity Tebe i nieznacznie maleje w kierunku Jowisza. Pierścień ażurowy Tebe jest najjaśniejszy przy swojej górnej i dolnej krawędzi i staje się jaśniejszy w kierunku planety. Istnieje ledwo widoczne przedłużenie pierścienia poza orbitę Tebe sięgające do 260 000 km (3,50 RJ) i nazywane Przedłużeniem Tebe. W świetle rozpraszanym do przodu pierścień jest trzykrotnie bledszy niż pierścień ażurowy Amaltei. W świetle rozpraszanym wstecznie został zaobserwowany wyłącznie przez teleskop Kecka. Zdjęcia w świetle rozpraszanym wstecznie pokazują wzrost jasności pierścienia na początku wewnętrznej strony orbity Tebe.
Głębokość optyczna pierścienia ażurowego Tebe jest trzykrotnie mniejsza niż pierścienia ażurowego Amaltei i wynosi około 3×10−8, mimo że całkowita masa pyłu w obu pierścieniach jest w przybliżeniu jednakowa i wynosi ok. 107–109 kg. W latach 2002–2003 przez pierścień ażurowy Tebe przeleciała sonda Galileo umożliwiając bezpośrednie jego zbadanie. Pomiary potwierdziły, że pierścienie ażurowe składają się z cząsteczek pyłu o rozmiarach 0,2–3 μm.
Pochodzenie.
Pochodzenie pyłu w pierścieniach ażurowych jest zasadniczo takie samo jak w pierścieniach głównym i halo. Jego źródłem są wewnętrzne księżyce Jowisza Amaltea i Tebe. Wysokoenergetyczne uderzenia przez obiekty spoza systemu Jowisza wzbijają pył z powierzchni księżyców. Początkowo cząsteczki zachowują identyczną orbitę jak księżyce z których pochodzą, lecz później ich orbity stopniowo się zacieśniają na skutek efektu Poyntinga-Robertsona. Grubość pierścieni ażurowych jest wyznaczona przez pionowy ruch księżyców wynikający z niezerowej inklinacji ich orbit. Ta hipoteza pozwala wyjaśnić niemal wszystkie obserwowalne właściwości pierścieni: ich prostokątny przekrój, spadek grubości w kierunku Jowisza oraz większą jasność dolnej i górnej krawędzi pierścieni. Jednak kilka ich własności pozostaje niewyjaśnionych. Należą do nich struktura widoczna w świetle rozproszanym wstecznie czy Przedłużenie Tebe, którego źródłem mogą być nieodkryte jeszcze obiekty poza orbitą tego księżyca.
Eksploracja pierścieni.
Istnienie pierścieni Jowisza zostało wywnioskowane z obserwacji pasów radiacyjnych planety przez sondę kosmiczną Pioneer 11 w 1975 roku. W 1979 roku sonda Voyager 1 wykonała pierwsze prześwietlone zdjęcie systemu pierścieni. Dalsze obrazowanie przeprowadzone w tym samym roku przez sondę Voyager 2 pozwoliło na ustalenie przybliżonej struktury pierścieni. Wysokiej jakości zdjęcia uzyskane w czasie misji sondy Galileo w latach 1995–2003 pozwoliły znacznie poszerzyć wiedzę na temat pierścieni Jowisza. Obserwacje pierścieni prowadzone przy użyciu naziemnych teleskopów Kecka w latach 1997–2002 oraz Kosmicznego Teleskopu Hubble’a w 1999 roku ujawniły bogatą strukturę pierścieni widoczną w świetle rozpraszanym do tyłu. Zdjęcia przekazane przez sondę New Horizons w lutym i marcu 2007 pozwoliły po raz pierwszy zaobserwować delikatną strukturę głównego pierścienia. W roku 2000 sonda Cassini w drodze do Saturna również przeprowadziła szczegółowe obserwacje pierścieni Jowisza. Przyszłe misje do systemu Jowisza pozwolą na uzyskanie dalszych informacji o jego pierścieniach.

</doc>
<doc id="1001141" url="https://pl.wikipedia.org/wiki?curid=1001141" title="Dorota Tlałka">
Dorota Tlałka



</doc>
<doc id="1001143" url="https://pl.wikipedia.org/wiki?curid=1001143" title="Kraj Dogonów">
Kraj Dogonów

Kraj Dogonów (fr. "Pays Dogon") – obszar w środkowym Mali, w regionie Mopti, zamieszkany przez plemię Dogonów. Znajdują się tu unikatowe wioski z chatami z gliny, kryte strzechą. Wioski rozłożone są na odcinku 150 km wzdłuż uskoku Bandiagara (fr. "Falaise de Bandiagara"). Pierwotnie teren ten był zamieszkany przez bliżej niezidentyfikowany lud Tellem, jednak około 1500 roku n.e. zjawili się tu Dogonowie. Urwisko dawało im dobrą pozycję do obrony przed atakami sąsiednich plemion.
Współcześnie urwisko Bandiagara i Kraj Dogonów są jedną z najważniejszych atrakcji turystycznych w Mali. W 1989 roku obszar ten został wpisany na listę światowego dziedzictwa UNESCO. 

</doc>
<doc id="1001144" url="https://pl.wikipedia.org/wiki?curid=1001144" title="Lohengrin (opera)">
Lohengrin (opera)

Lohengrin – opera Richarda Wagnera, którą ukończył w 1848 roku. Premiera odbyła się 28 sierpnia 1850 roku w Deutsches Nationaltheater and Staatskapelle w Weimarze w Niemczech. W operze zawarty jest „Marsz weselny” ("Treulich geführt"), napisany przez Wagnera dla siostrzenicy. Jest grany na ceremoniach ślubnych (rzadziej w Europie, częściej w Stanach Zjednoczonych).
Budowa opery: 3 akty.
I.
Akcja utworu rozgrywa się w X w. Król Henryk Ptasznik z dynastii Ludolfingów przybywa do Brabancji w celu zebrania drużyny na wyprawę przeciwko Węgrom. Hrabia Telramund oskarża księżniczkę Elzę o zamordowanie własnego brata, Gotfryda, w celu dojścia do władzy. W odpowiedzi na zarzuty Elza opowiada sen, w którym widziała rycerza w srebrnej zbroi. Przybył on walczyć w imię jej niewinności. Telramund wyzywa na pojedynek każdego, kto chciałby wystąpić w obronie czci Elzy. Po trzecim, ostatnim wezwaniu herolda, na horyzoncie pojawia się łódź ciągnięta przez białego łabędzia. W łodzi stoi rycerz w srebrnej zbroi. Przyjmuje on wyzwanie ale i stawia warunek: jeżeli zwycięży, Elza pojmie go za męża, nie pytając o imię. Księżniczka zgadza się. Po krótkiej walce hrabia Telramund zostaje ranny. Zostaje skazany na wygnanie z kraju, natomiast tajemniczy rycerz zostaje obwołany księciem.
II.
Na zamku trwa uczta zaręczynowa. Tymczasem Ortruda, żona wygnanego Telramunda, wkrada się podstępnie w łaski Elzy i namawia ją do poznania imienia zwycięzcy. Elza i jej narzeczony udają się do świątyni, a Ortruda i Telramund oskarżają rycerza o kontakt z siłami piekielnymi.
III.
Po uroczystości weselnej Elza pragnie poznać imię męża. Ten jednak przypomina jej słowa przysięgi. W tym czasie do komnaty wbiega hrabia Telramund z zamiarem zamordowania księcia. Po krótkiej walce Telramund pada martwy.
Król siedzi pod starym dębem i sprawuje sądy. Książę oskarża nieżyjącego Telramunda o skrytobójczy zamach, a Elzę o niedotrzymanie słowa przysięgi. Książę rozpoczyna opowieść o sobie - nazywa się Lohengrin, jest synem Parsifala, jednego z rycerzy świętego Grala - kielicha, z którego pił Chrystus w czasie Ostatniej Wieczerzy. Jeżeli Elza nie złamałaby obietnicy, mógłby on przywrócić Brabancji prawowitego władcę. Okazuje się, że Ortruda zaczarowała zaginionego brata Elzy - księcia Gotfryda w łabędzia. Łabędź znika i z wody wyłania się Gotfryd. W miejscu łabędzia ukazuje się gołąb, który uwodzi Lohengrina, a zrozpaczona Elza umiera na rękach swojego brata.

</doc>
<doc id="1001145" url="https://pl.wikipedia.org/wiki?curid=1001145" title="Bandiagara">
Bandiagara



</doc>
<doc id="1001146" url="https://pl.wikipedia.org/wiki?curid=1001146" title="Lohengrin (postać legendarna)">
Lohengrin (postać legendarna)

Lohengrin – postać z legend arturiańskich, pochodząca z XIII-wiecznego anonimowego poematu francuskiego "Rycerz łabędzia" (fr. "Le Chevalier au cygne").
Syn Parsifala (Perciwala), rycerz Świętego Graala, wysłany w łodzi ciągniętej przez łabędzie, by ocalić pannę, która nie może zapytać Lohengrina o jego tożsamość. Historia ta jest wersją legendy o Rycerzu Łabędzia.
Po raz pierwszy Lohengrin pojawia się jako „Loherangrin”, syn Parsifala i Condwiramurs (Blanchefleur), w "Parsifalu" Wolframa von Eschenbach. Loherangrin i jego brat bliźniak, Kardeiz, przybywają do rodziców w Munsalväsche, kiedy Parsifal zostaje Władcą Graala; Kardeiz dziedziczy ojcowskie ziemie, a Loherangrin pozostaje w Munsalväsche jako Rycerz Graala. Członkowie tego zakonu zostają potajemnie wysłani, by dać władców królestwom, które straciły swych protektorów. Lohenrangrin ma ostatecznie pełnić ten obowiązek w Brabancji, gdzie książę zmarł, nie spłodziwszy potomka płci męskiej. 
Jego córka Elsa obawia się upadku królestwa, ale Loherangrin przybywa w łodzi ciągniętej przez łabędzia i przyrzeka bronić jej, jednak ostrzega, by nigdy nie pytała o jego imię. Poślubia księżną i służy Brabancji przez lata, lecz pewnego dnia Elsa zadaje zakazane pytanie. Loherangrin przedstawia swoje pochodzenie i ponownie wstępuje do swej łabędziej łodzi, by już nigdy nie powrócić.
W 1848, Richard Wagner zaadaptował opowieść na popularną operę "Lohengrin", prawdopodobnie dzięki której historia Lohengrina jest dzisiaj najlepiej znana. Lohengrin pojawia się tu, by bronić Księżniczki Elsy Brabanckiej przed fałszywymi oskarżeniami o zamordowanie swego młodszego brata (który okazuje się żyć i powraca na końcu opery). Według Wagnera, Graal napełnia Rycerza Łabędzia mistycznymi mocami, które działają tak długo, jak długo udaje się zachować ich sekret; stąd wynika zagrożenie ze strony pytania Elsy. Najbardziej znanym fragmentem Lohengrina jest "Marsz Weselny", wciąż często grywany na ślubach (głównie na Zachodzie; zwykle nie na ślubach żydowskich, jako że Wagner był zdeklarowanym antysemitą).

</doc>
<doc id="1001147" url="https://pl.wikipedia.org/wiki?curid=1001147" title="Krab śnieżny">
Krab śnieżny

Krab śnieżny ("Chionoecetes opilio") – gatunek skorupiaka z rzędu dziesięcionogów.
Występowanie.
Północno-zachodni Ocean Atlantycki od Grenlandii do zatoki Maine u wybrzeży Ameryki Północnej, północny Ocean Spokojny, Morze Beringa, Ocean Arktyczny i Morze Japońskie.
Zasiedla dno piaszczyste i muliste w wodach o temperaturze od -1 do 5 °C, na głębokościach od 20 do 1200 m p.p.m.
Budowa.
Głowotułów szeroki, silnie spłaszczony, pokryty twardym karapaksem. Głowotułów samców ma kształt czworokąta (zbliżony do trapezu), u samic jest zaokrąglony. Samce są znacznie większe od samic. Karapaks dorosłych samców osiąga długość do 15 cm, rozpiętość odnóży do 90 cm, masa ciała do 1,35 kg. Samice osiągają odpowiednio 9,5 cm, 38 cm i 0,45 kg.
Pokarm.
Żywią się glonami, mięczakami i mniejszymi skorupiakami.
Znaczenie gospodarcze.
Kraby śnieżne są poławiane gospodarczo od lat 60. XX wieku. W 1982 złowiono 47 000 t. W latach 90. XX w. odławiano kilkanaście tysięcy ton rocznie, a od roku 2000 połowy tego gatunku wzrosły do 100 tys. ton rocznie.

</doc>
<doc id="1001148" url="https://pl.wikipedia.org/wiki?curid=1001148" title="Chionoecetes opilio">
Chionoecetes opilio



</doc>
<doc id="1001149" url="https://pl.wikipedia.org/wiki?curid=1001149" title="Berlinek">
Berlinek

2 miejscowości w Polsce:

</doc>
<doc id="1001152" url="https://pl.wikipedia.org/wiki?curid=1001152" title="Celinki (Wilkowo Polskie)">
Celinki (Wilkowo Polskie)

Celinki – przysiółek wsi Wilkowo Polskie w Polsce, położony w województwie wielkopolskim, w powiecie grodziskim, w gminie Wielichowo.
W latach 1975–1998 Celinki administracyjnie należały do województwa poznańskiego.
Na południe od Celinek przepływa Zagumski Rów.
Folwark Celinki był wzmiankowany pod koniec XIX wieku. 

</doc>
<doc id="1001153" url="https://pl.wikipedia.org/wiki?curid=1001153" title="Helenopol (Wilkowo Polskie)">
Helenopol (Wilkowo Polskie)

Helenopol – przysiółek wsi Wilkowo Polskie w Polsce, położony w województwie wielkopolskim, w powiecie grodziskim, w gminie Wielichowo.
W latach 1975–1998 Helenopol administracyjnie należał do województwa poznańskiego.
Między Helenopolem a Wilkowem Polskim przepływa Południowy Kanał Obry.
Pod koniec XIX wieku folwark Helenopol wchodził w skład majątku Wilkowo Polskie i liczył 2 domostwa i 29 mieszkańców. Znany był także pod nazwą Helenopole.
Przez Helenopol przebiega żółty szlak pieszy z Konojadu do Wilkowa Polskiego.

</doc>
<doc id="1001154" url="https://pl.wikipedia.org/wiki?curid=1001154" title="Borek (Dębsko)">
Borek (Dębsko)

Borek – część wsi Dębsko w Polsce położona w województwie wielkopolskim, w powiecie grodziskim, w gminie Wielichowo.
Miejscowość położona jest przy trasie drogi wojewódzkiej nr 312.
W okresie Wielkiego Księstwa Poznańskiego (1815-1848) miejscowość wzmiankowana jako posada leśna Borek należała do wsi mniejszych w ówczesnym pruskim powiecie Kosten rejencji poznańskiej. Borek należał do okręgu wielichowskiego tego powiatu i stanowił część prywatnego majątku Wielichów (dziś Wielichowo), którego właścicielem był wówczas Mikołaj Mielżyński. Według spisu urzędowego z 1837 roku posada leśna Borek liczyła czterech mieszkańców, którzy zamieszkiwali jeden dym (domostwo).
W latach 1975–1998 miejscowość administracyjnie należała do województwa poznańskiego.

</doc>
<doc id="1001155" url="https://pl.wikipedia.org/wiki?curid=1001155" title="Ewelinów">
Ewelinów

3 miejscowości w Polsce:

</doc>
<doc id="1001157" url="https://pl.wikipedia.org/wiki?curid=1001157" title="Piotr I (biskup wrocławski)">
Piotr I (biskup wrocławski)

Piotr I (zm. 1111) – biskup wrocławski w latach 1074–1111.
O jego rządach niewiele wiadomo. Na początku pontyfikatu nastąpiła reorganizacja polskich diecezji, którą przeprowadzili legaci papiescy. Związana z nią była reforma uposażenia poszczególnych biskupstw.

</doc>
<doc id="1001158" url="https://pl.wikipedia.org/wiki?curid=1001158" title="Ewelinów (województwo łódzkie)">
Ewelinów (województwo łódzkie)

Ewelinów – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość należała administracyjnie do województwa sieradzkiego.
Zobacz też: Ewelinów

</doc>
<doc id="1001159" url="https://pl.wikipedia.org/wiki?curid=1001159" title="Rasbora maculata">
Rasbora maculata



</doc>
<doc id="1001160" url="https://pl.wikipedia.org/wiki?curid=1001160" title="Boraras maculatus">
Boraras maculatus



</doc>
<doc id="1001164" url="https://pl.wikipedia.org/wiki?curid=1001164" title="Kęty (stacja kolejowa)">
Kęty (stacja kolejowa)

Kęty – stacja kolejowa w Kętach, w województwie małopolskim, w Polsce.
W roku 2021 stacja obsługiwała 50–99 pasażerów na dobę.

</doc>
<doc id="1001165" url="https://pl.wikipedia.org/wiki?curid=1001165" title="Oko nieuzbrojone">
Oko nieuzbrojone



</doc>
<doc id="1001166" url="https://pl.wikipedia.org/wiki?curid=1001166" title="Dobroczyn">
Dobroczyn

Dobroczyn ("Dobroczyn Pierwszy") – przysiółek wsi Polwica w Polsce, położony w województwie wielkopolskim, w powiecie średzkim, w gminie Zaniemyśl.
W latach 1975–1998 przysiółek administracyjnie należał do województwa poznańskiego.

</doc>
<doc id="1001167" url="https://pl.wikipedia.org/wiki?curid=1001167" title="Żyrosław I">
Żyrosław I

Żyrosław I (zm. 1120) − biskup wrocławski w latach 1112-1120. Był jednym z biskupów, któremu Gall Anonim dedykował swoją kronikę. O jego rządach w diecezji wrocławskiej nic nie wiadomo.

</doc>
<doc id="1001169" url="https://pl.wikipedia.org/wiki?curid=1001169" title="Dębice (Kępa Mała)">
Dębice (Kępa Mała)

Dębice – część }wsi Kępa Mała w Polsce, położona w województwie wielkopolskim, w powiecie średzkim, w gminie Zaniemyśl.
W latach 1975–1998 Dębice administracyjnie należały do województwa poznańskiego.

</doc>
<doc id="1001173" url="https://pl.wikipedia.org/wiki?curid=1001173" title="Helenopol">
Helenopol



</doc>
<doc id="1001174" url="https://pl.wikipedia.org/wiki?curid=1001174" title="Majdany (Lubonieczek)">
Majdany (Lubonieczek)

Majdany – przysiółek wsi Lubonieczek w Polsce, położony w województwie wielkopolskim, w powiecie średzkim, w gminie Zaniemyśl, nad południowowschodnim brzegiem jeziora Raczyńskiego.
W latach 1975–1998 przysiółek administracyjnie należał do województwa poznańskiego.
Przez Majdany przebiega Szlak turystyczny Osowa Góra - Sulęcinek. 
W Majdanach kończy się Szlak turystyczny nr 3580 (Zaniemyśl-Majdany)

</doc>
<doc id="1001177" url="https://pl.wikipedia.org/wiki?curid=1001177" title="Wyszakowskie Huby">
Wyszakowskie Huby

Wyszakowskie Huby – część wsi Wyszakowo w Polsce, położona w województwie wielkopolskim, w powiecie średzkim, w gminie Zaniemyśl
W latach 1975–1998 Wyszakowskie Huby administracyjnie należały do województwa poznańskiego.

</doc>
<doc id="1001178" url="https://pl.wikipedia.org/wiki?curid=1001178" title="Brysztańskie Skały">
Brysztańskie Skały

Brysztańskie Skały – kilka wapiennych skał znajdujących się w górnej części Brysztańskiej Doliny będącej lewym odgałęzieniem Doliny Białej Wody w Małych Pieninach. Skały znajdują się w orograficznie prawym stoku tej doliny, tuż nad górną częścią koryta Brysztańskiego Potoku. Ich szczyty znajdują się na wysokości ok. 750 m n.p.m., a południowe, bardzo strome ściany opadają do koryta potoku. Pod ścianami niewielkie stożki piargowe. Od północnej strony i na szczycie porośnięte są lasem i niewidoczne, dobrze natomiast widać je ze ścieżki turystycznej prowadzącej grzbietem od Przełęczy Rozdziela przez Wierchliczkę na Wysoką.
Wspinali się na nich taternicy z Nowego Sącza. W Brysztańskich Skałach odkryto dwie nieduże jaskinie, jedna z nich, górna jest bardzo niebezpieczna. Nazwa skał pochodzi od istniejącego tutaj niegdyś osiedla Brysztan obejmującego 3 zagrody, a należącego do nieistniejącej już wsi łemkowskiej Biała Woda. Obecnie jest to enklawa rezerwatu przyrody Biała Woda. Bezpośrednio obok skał nie prowadzi żaden szlak turystyczny.

</doc>
<doc id="1001180" url="https://pl.wikipedia.org/wiki?curid=1001180" title="Port lotniczy Buenos Aires-Ezeiza">
Port lotniczy Buenos Aires-Ezeiza

Port lotniczy Buenos Aires-Ezeiza Ministro Pistarini – międzynarodowy port lotniczy położony 2 km na zachód od Ezeiza i 22 km na południe od Buenos Aires. Jest największym portem lotniczym Argentyny i jednym z dwóch obsługujących aglomerację Buenos Aires W 2010 obsłużył 8,8 mln pasażerów. Jest to jedyne lotnisko w Ameryce Południowej obsługujące loty na wszystkie kontynenty.
Historia.
Lotnisko nosi imię generała i polityka Juan Pistarini (1882-1956), ale jest bardziej znany jako międzynarodowy port lotniczy Ezeiza, ze względu na swoje położenie w mieście Ezeiza w Gran Buenos Aires. Jest to największy w kraju międzynarodowy port lotniczy i główny międzynarodowy węzeł linii Aerolíneas Argentinas. Pierwszy lot cywilny miał miejsce w 1946 z obecnego portu lotniczego Londyn-Heathrow do lotniska Ezeiza.
Port lotniczy został wybudowany w latach 1945-1949, wówczas był to największy port lotniczy w Ameryce Łacińskiej.
Linie lotnicze i połączenia.
Sezonowe: Florianópolis, Porto Seguro, Trelew)

</doc>
<doc id="1001181" url="https://pl.wikipedia.org/wiki?curid=1001181" title="Podlewka">
Podlewka

Podlewka – produkt budowlany lub element budowlany do wypełnienia lub stanowiący wypełnienie między dwoma elementami konstrukcji np. między płytą spodnią maszyny, urządzenia, turbiny, generatora, łożyska mostowego a betonowym fundamentem, na którym urządzenie jest posadowione. Dzięki swoim właściwościom takim jak: wysoka wytrzymałość na ściskanie, pęcznienie, płynna konsystencja, stałość objętości i wytrzymałości, odporność dynamiczna zapewnia długotrwałe bezawaryjne funkcjonowanie konstrukcji budowlanych. Dostępna na bazie cementu i żywic epoksydowych.

</doc>
<doc id="1001182" url="https://pl.wikipedia.org/wiki?curid=1001182" title="Heymo (biskup wrocławski)">
Heymo (biskup wrocławski)

Heymo (zm. 1126 r.) – biskup wrocławski w latach 1120–1126.
Heymo pochodził zapewne z Lotaryngii lub Flandrii. Ufundował wraz z Bolesławem Krzywoustym kolegiatę w Głogowie. Na okres jego pontyfikatu przypadła legacja Idziego, który zreformował organizację kościelną w Polsce. Za jego rządów Piotr Włostowic założył, może przy współudziale biskupa, opactwo benedynktynów NMP na Ołbinie.

</doc>
<doc id="1001183" url="https://pl.wikipedia.org/wiki?curid=1001183" title="Podlewki">
Podlewki



</doc>
<doc id="1001184" url="https://pl.wikipedia.org/wiki?curid=1001184" title="Denise Faye">
Denise Faye

Denise Faye (właśc. Denise Faye Greenbaum) – amerykańska aktorka.

</doc>
<doc id="1001186" url="https://pl.wikipedia.org/wiki?curid=1001186" title="Rivfader">
Rivfader

Rivfader – demo fińskiego folk metalowego zespołu Finntroll z 1998, nagrane w składzie Jan "Katla" Jämsen i Teemu "Somnium" Raimoranta (z automatem perkusyjnym).
Lista utworów.
Na podstawie materiału źródłowego:

</doc>
<doc id="1001189" url="https://pl.wikipedia.org/wiki?curid=1001189" title="Kościół Notre-Dame de Bon Secours w Nancy">
Kościół Notre-Dame de Bon Secours w Nancy

Kościół Notre-Dame de Bon Secours – znajduje się we francuskim mieście Nancy. Został zaprojektowany przez Emmanueala Héré w XVIII wieku.
W kościele spoczęli:

</doc>
<doc id="1001191" url="https://pl.wikipedia.org/wiki?curid=1001191" title="Dolina Biała Woda">
Dolina Biała Woda



</doc>
<doc id="1001192" url="https://pl.wikipedia.org/wiki?curid=1001192" title="On, ona i dzieciaki">
On, ona i dzieciaki

On, ona i dzieciaki (ang. "My Wife and Kids") – amerykański sitcom. Oryginalnie nadawany na kanale ABC od 28 marca 2001 do 17 maja 2005. Opowiada o przygodach czarnoskórej rodziny Kyle mieszkającej w Stamford, w stanie Connecticut. Głównym bohaterem jest Michael Kyle (Damon Wayans).
Serial emitowany w Polsce jest z lektorem na Comedy Central.
Wersja polska.
Wersja polska: na zlecenie Comedy Central - Sun Studio Polska
Tekst: Paweł Składanowski
Czytał: Jan Czernielewski

</doc>
<doc id="1001197" url="https://pl.wikipedia.org/wiki?curid=1001197" title="Konstantin Chabienski">
Konstantin Chabienski

Konstantin Chabienski (ros. "Константин Юрьевич Хабенский", ur. 11 stycznia 1972 w Leningradzie) – rosyjski aktor i reżyser.
Życiorys.
Konstantin Chabieński urodził się 11 stycznia 1972 roku w Leningradzie. W 1981 roku razem z rodziną przeniósł się do Niżniewartowska, gdzie spędził 4 lata. W 1985 roku rodzina wróciła do Leningradu. Po ukończeniu szkoły podstawowej rozpoczął naukę w technikum (mechanika i budowa samolotów), ale po 3 latach zabrał dokumenty uświadowmiwszy sobie, że specjalność techniczna nie jest dla niego. Pracował jako froter, dozorca, uliczny muzyk, monter w teatrze- studio Subbota.
W 1990 roku Chabieński wstąpił do Leningradzkiej Państwowej Szkoły Teatru, Muzyki i Kinematografii (Lieningradskij gosudarstwiennyj institut tieatra, muzyki i kinematografii; LGITMiK). W trakcie studiów zagrał wiele poważnych ról: Łomowa w wodewilu "Szutki" A.P. Czechowa, kilka ról w przedstawieniu "Wriemja Wysockogo", linoskoczka Matto w "Dorogie" F. Felliniego, Cziebutkina w "Trzech siostrach". Jego praca dyplomowa to Estragon (Gogo) w przedstawieniiu J. Butusowa "Czekając na Godota". W 1994 zagrał pierwszą niewielką rolę kinową ("Na kogo Bog poszliot").
W 1995 roku, po ukończeniu LGITMiK, Konstantin został przyjęty do Teatru Eksperymentalnego "Pierekriostok", gdzie pracował rok. W tym samym czasie pracował w regionalnej telewizji jako kierownik działu programów muzycznych i informacyjnych.
W 1996 roku Chabieński przeszedł do moskiewskiego teatru Satrikon im. A.I. Rajkina. Tutaj młody aktor grał głównie role drugoplanowe. Wśród jego ról m.in. – spektakle "Opera za trzy grosze" i "Cyrano de Bergerac". W owym czasie powrócił do grania ról kinowych – w 1998 roku pojawił się od razu w aż trzech obrazach: w rosyjsko-węgierskiej kryminalno-fantasmagorycznym melodramacie Tomasza Tota "Natasza", w melodramacie Dmitrija Mieschijewa "Żenskaja cobstwiennost" i w dramacie społecznym A.J. Hermana "Chrustaliow, maszynu!" Dzięki tym rolom zwrócono uwagę na Chabieńskiego i wkrótce potem otrzymał niewielką rolę w thrillerze Nikołaja Liebiediewa "Pokłonnik". Kolejną znaczącą filmową rolą stała się główna rola w dramacie Władimira Fokina "Dom dla bogatych". Za rolę w obrazie Dmitrija Mieschijewa Chabieński otrzymał nominację do nagrody "Najlepsza rola męska" na Gatczińskim Festiwalu "Literatura i Kino".
Początkową popularność przyniósł Chabieńskiemu serial "Ubojnaja siła"; widzowie zapamiętali go jako Igora Płachowa. W tym samym czasie nadal pracował w teatrze: od 1996 roku Chabieński występował na scenie Teatru im. Liensowieta, gdzie grał główną rolę w spektaklu "Kaligula".
Obecnie Chabieński jest członkiem MChT im. Czechowa (Moskowskij Chudożestwiennyj Tieatr), gdzie występuje w spektaklach: "Biała gwardia" (Aleksiej Trubin), "Utinaja ochota" (Ziłow), "Hamlet" J. Butusowa (Klaudiusz). Kolejną znaczącą rolą filmową stała się rola Saszy Guriewa w filmie Filippa Jankowkogo "W dwiżenii". Współpraca z F. Jankowskim miała swoją kontynuację w filmie "Statskij sowietnik" (Grin).
Największą popularność przyniosły Chabienskiemu filmy "Straż Nocna" i "Straż Dzienna". Jego postać Antona Gorodeckiego stała się jedną z najbardziej znanych jego kreacji. W 2006 roku aktor wystąpił w filmie "Czas pik" na podstawie książki Jerzego Stefana Stawińskiego. W ciągu ostatnich lat aktor dużo występował w kinie: zagrał Aleksandra Kołczaka w filmie "Admirał" i Kostię Łukaszyna w kontynuacji legendarnej "Ironii losu. Kontynuacja", w 2010 roku zagrał główną rolę w filmie "Wykrętasy" w reżyserii Liebana Gabriadze, w 2011 roku wystąpił w roli Aleksieja Turbina w serialu "Biała gwardia".
Życie osobiste.
Ojciec aktora, Jurij Aronowicz Chabienski (1946–2004) był inżynierem hydrologii, potem pracował jako audytor. Zmarł na raka; diagnozę postawiono, kiedy syn rozpoczął zdjęcia do "Straży nocnej" i zmarł jeszcze zanim ukończono zdjęcia. Jego matka, Tatiana Giennadiewna Chabieńska (z domu Nikulina), z wykształcenia również inżynier hydrologii, pracowała jako nauczycielka matematyki, a w Niżniewartowsku pracowała w laboratorium budowlanym. Chabienski ma również starszą siostrę. Natalia Juriewna Chabieńska jest wokalistką, pracuje jako solistka Petersburskiej Żydowskiej Grupy Wokalnej.
Od 12 stycznia 2000 roku był w związku małżeńskim z dziennikarką jednej ze stacji Sankt Petersburga Anastazją Smirnową (ur. 31 marca 1973 w Leningradzie, zm. 1 grudnia 2008 w Los Angeles, USA). 1 grudnia 2008, po rocznym leczeniu w Los Angeles, Anastazja zmarła na zapalenie opon mózgowych i została pochowana 15 grudnia 2008 roku na Cmentarzu Trojekurowskim w Moskwie. Wystąpiła w kilku filmach (m.in. w 5 sezonie serialu "Ubojnaja siła"). Chabieński ze związku z Anastazją ma syna Iwana Chabienskiego (ur. 25 sierpnia 2007).

</doc>
<doc id="1001200" url="https://pl.wikipedia.org/wiki?curid=1001200" title="Pankówka">
Pankówka

Pankówka – rzeka, nazywana dawniej Kostrzewska Woda lub Kostrzynią, płynąca w powiecie kłobuckim, dopływ Liswarty.
Płynie w nieckowatej dolinie o płaskim dnie, w której można wyróżnić terasę zalewową i wyższą nadzalewową. Jest nieuregulowaną rzeką na terenie gminy Panki. Przy rzece znajdują się dwa zbiorniki retencyjne. Od miejscowości Węglowice, rzeka Pankówka bierze początek na zachód. Dolinę rzeki zajmują łąki częściowo podmokłe z nielicznymi torfowiskami.
Płynie przez gminy Wręczyca Wielka, Panki oraz Przystajń. Długość rzeki na terenie gminy to 19 km. Średnia głębokość rzeki wynosi 0,6 m, szerokość średnia 5 m. Szybkość przepływu rzeki wynosi 0,5 m/sek. Średnia wysokość brzegów 1 - 1,5 m. Brzegi na odcinkach uregulowanych ubezpieczone są darnią i płotkiem faszynowym.
Rzeka ma charakter korytarza migracyjnego dla wydry i bobra, na jej rozlewiskach bytują łabędzie, cyranki, łyski i zimorodki. Wody obfitują w płotki, okonie czy szczupaki.

</doc>
<doc id="1001203" url="https://pl.wikipedia.org/wiki?curid=1001203" title="Dick Francis">
Dick Francis

Dick Francis, właśc. Richard Stanley Francis (ur. 31 października 1920 w Tenby w Pembrokeshire, zm. 14 lutego 2010 na wyspie Wielki Kajman) – brytyjski dżokej i pisarz, autor powieści kryminalnych.
Życiorys.
Podczas II wojny światowej był pilotem RAF-u. W 1946 rozpoczął karierę w skokach przez przeszkody w zawodach National Hunt. Wygrał ponad 350 wyścigów, w sezonie 1953–1954 dosiadając konia odnoszącego najwięcej zwycięstw. W latach 1953–1957 jeździł na koniach należących do Królowej Matki. Poważny wypadek w 1957 przerwał karierę sportową Francisa. 
Pierwszą książką Dicka Francisa była autobiografia "The Sport of Queens" (1957). W tym samym roku został dziennikarzem sportowym, przez 16 lat pisząc korespondencje z wyścigów dla „London Sunday Express”. 
W 1962 opublikował swoją pierwszą powieść – "Dead Cert". Od tego czasu wydał ok. 40 powieści kryminalnych i sensacyjnych, których akcja jest na ogół związana ze światem wyścigów konnych. W Polsce wydano kilkanaście z nich.
Trzykrotnie otrzymał Edgara, nagrodę przyznawaną przez Mystery Writers of America, a w 1996 został uhonorowany Grand Master Award tego stowarzyszenia.
W wydanej w 1999 nieautoryzowanej biografii Francisa, "Dick Francis: A Racing Life", pojawiła się sugestia, że rzeczywistą autorką opublikowanych przez niego powieści była jego żona Mary, zmarła w 2000. Najprawdopodobniej pisali razem, później "research" wykonywał ich syn, Felix, który stał się współautorem po śmierci Mary.
Dick Francis był odznaczony Orderem Imperium Brytyjskiego w randze Oficera (OBE) w 1983 i Komandora (CBE) w 2000

</doc>
<doc id="1001207" url="https://pl.wikipedia.org/wiki?curid=1001207" title="François d’Julien">
François d’Julien



</doc>
<doc id="1001209" url="https://pl.wikipedia.org/wiki?curid=1001209" title="Infantylność">
Infantylność



</doc>
<doc id="1001210" url="https://pl.wikipedia.org/wiki?curid=1001210" title="Żyrosław II">
Żyrosław II

Żyrosław II (zm. 1198 r.) – biskup wrocławski w latach 1170 lub 1171-1198.
Żyrosław II współpracował z księciem Bolesławem Wysokim. Popierał nowe zakony cystersów, joannitów i norbertanów. W 1175 r. nadał cystersom lubiąskim dziesięciny z założonych wówczas wsi w okręgu legnickim. Złamał przy tym prawo kanoniczne. Joannitom nadał ok. 1189 r. kościół w Bardzie oraz dziesięciny. Przed 1193 r. usunął z opactwa na Ołbinie benedyktynów i przekazał je norbertanom. W 1197 r. przybył do Wrocławia legat Piotr z Kapui, który zatwierdził tę ostatnią decyzję. Z czasów Żyrosława II pochodzi najstarsza zachowana pieczęć biskupia przedstawiająca Żyrosława na tronie z modelem katedry.

</doc>
<doc id="1001211" url="https://pl.wikipedia.org/wiki?curid=1001211" title="Helena Sawicka">
Helena Sawicka



</doc>
<doc id="1001212" url="https://pl.wikipedia.org/wiki?curid=1001212" title="Snowballing">
Snowballing

Snowballing − praktyka seksualna, w której jedna osoba bierze do ust nasienie drugiej osoby, po czym przekazuje je z ust do ust innej osobie podczas pocałunku. Nasienie w ustach pierwszej osoby może się w nich znaleźć wskutek bezpośredniej do nich ejakulacji lub może być przez tę osobę zlizane bądź wyssane (np. pochwy czy odbytu; patrz też felching). Termin pochodzi ze slangu amerykańskiego i został odnotowany po raz pierwszy w 1972 roku, a spopularyzował go film Kevina Smitha "Clerks – Sprzedawcy" z 1994 roku.

</doc>
<doc id="1001213" url="https://pl.wikipedia.org/wiki?curid=1001213" title="Bicz Boży">
Bicz Boży



</doc>
<doc id="1001215" url="https://pl.wikipedia.org/wiki?curid=1001215" title="Corey Sevier">
Corey Sevier

Corey Daniel Sevier (ur. 3 lipca 1984 w Ajax) – kanadyjski aktor telewizyjny i filmowy.
Życiorys.
Już jako sześciomiesięczne niemowlę brał udział w pokazach mody. W szkole otrzymał przydomek "Pan Agent" i "Maksimum oprawny Hollywood". W wieku dziewięciu lat zagrał rolę Joego Kennedy’ego w wieku 9-12 lat w telewizyjnym dramacie politycznym "J.F.K. – młode lata" ("J.F.K.: Reckless Youth", 1993) u boku Patricka Dempseya oraz postać 8-letniego Maca w dramacie telewizyjnym "Rodzinne zdjęcia" ("Family Pictures", 1993) z Samem Neillem i Anjelicą Huston.
Na dużym ekranie zadebiutował w komedii przygodowej "Tomcio Grubasek" ("Tommy Boy", 1995). W serialu "Lassie" (1997-98] wystąpił w roli Timmy’ego Cabota.
Mając 14 lat zagrał główną rolę kinową w dramacie familijnym "Lato małp" ("Summer of The Monkeys", 1998) udziałem Michaela Ontkeana jako jego ojca. Za rolę Dana 'Lookinga Forwarda' Maddisona w serialu "Mali mężczyźni" ("Little Men", 1998) oraz młodego Ethana O’Malleya w serialu "Życie do poprawki" ("Twice in a Lifetime", 2000) zdobył w Los Angeles nominację do Young Artist Award.
Pojawił się w serialach: "" ("CSI: Miami", 2005), "Gwiazda od zaraz" ("Instant Star", 2007) jako mszczący się były skazaniec Hunter i "Akta Dresdena" ("The Dresden Files", 2007).

</doc>
<doc id="1001222" url="https://pl.wikipedia.org/wiki?curid=1001222" title="Mundzuk">
Mundzuk

Mundzuk (w zapisie greckim: Μουνδίουχος) – brat Ruasa, króla Hunów. Ojciec Bledy i Attyli, którzy współrządzili w latach 434-445. Zmarł w 434 r.

</doc>
<doc id="1001223" url="https://pl.wikipedia.org/wiki?curid=1001223" title="Barry van Galen">
Barry van Galen

Bart „Barry” van Galen (ur. 4 kwietnia 1970 w Haarlemie) – holenderski piłkarz, reprezentant kraju.
Życiorys.
Swoją piłkarską karierę rozpoczynał w zespole HFC Haarlem. W profesjonalnym futbolu zadebiutował 17 sierpnia 1991 roku w wygranym przez swoją drużynę 2:1 meczu przeciwko Telstar. W przeciągu dwóch sezonów rozegrał dla Haarlem 57 spotkań i strzelił 26 bramek. Od sezonu 1993/1994 był zawodnikiem Rody Kerkrade. Tam zadebiutował w rozgrywkach Eredivisie. Po trzech sezonach spędzonych na Parkstad Limburg Stadion i zdobytych 17 bramkach przeszedł do NAC Breda. Zagościł tam jednak tylko jeden sezon, w którym rozegrał 28 spotkań i zdobył 3 gole. Następnie przeniósł się do AZ Alkmaar, jak się okazało już do końca kariery. W pierwszym sezonie gry na DSB Stadion ekipa van Galena grała w drugiej lidze, ale już w następnym sezonie – 1998–1999 występowała w Eredivisie. 17 listopada 2004 roku Barry van Galen mając 34 lata i 227 dni został najstarszym debiutantem w Reprezentacji Holandii. W meczu z Andorą wszedł na boisko w podstawowym składzie, w 58 minucie został zmieniony przez Pierre’a van Hooijdonka. Był to jego jedyny mecz w reprezentacji. W 2005 roku awansował z AZ Alkmaar do półfinału Pucharu UEFA. Ogólnie w rozgrywkach Eredivisie i Eerste Divisie, van Galen rozegrał 408 spotkań i zdobył 100 bramek. Piłkarską karierę zakończył w 2006 roku.

</doc>
<doc id="1001224" url="https://pl.wikipedia.org/wiki?curid=1001224" title="Marija Poroszyna">
Marija Poroszyna

Marija Poroszyna (ur. 1 listopada 1973 w Moskwie) – rosyjska aktorka.
Jest członkinią zespołu teatralnego Sergieja Winogradowa. Jej matka była reżyserką teatru Bolszoj. Wystąpiła również w wielkim przeboju kinowym "Straż nocna" i jego kontynuacji "Straż dzienna".

</doc>
<doc id="1001225" url="https://pl.wikipedia.org/wiki?curid=1001225" title="Zbigniew Babalski">
Zbigniew Babalski

Zbigniew Babalski (ur. 27 kwietnia 1953 w Ostródzie) – polski polityk, inżynier i samorządowiec. Poseł na Sejm VI, VII, VIII i IX kadencji, w 1998 wojewoda olsztyński, w latach 1999–2001 wojewoda warmińsko-mazurski, w latach 2015–2018 sekretarz stanu w Ministerstwie Rolnictwa i Rozwoju Wsi.
Życiorys.
Ukończył studia na Wydziale Rolniczym Akademii Rolniczo-Technicznej w Olsztynie (z tytułem zawodowym inżyniera rolnika) w 1984 oraz w Instytucie Oświaty Rolniczej ART z tytułem zawodowym magistra w 1986. Odbył podyplomowe studia w Wyższej Szkole Pedagogicznej w Olsztynie z zakresu zarządzania i organizacji oświatą.
Od 1980 należy do NSZZ „Solidarność”. Działał w Ruchu Społecznym AWS, następnie przystąpił do Prawa i Sprawiedliwości.
Pracował w Zakładzie Naprawy Maszyn Rolniczych Ostróda, później w jako nauczyciel w Zespole Szkół Rolniczych w Ostródzie oraz dyrektor delegatury kuratorium oświaty w Olsztynie.
Od 1994 do 1998 był radnym i burmistrzem Ostródy. W 1998 pełnił funkcję wojewody olsztyńskiego. W tym samym roku został wybrany do sejmiku warmińsko-mazurskiego. Zrezygnował z mandatu radnego, obejmując urząd wojewody warmińsko-mazurskiego, który zajmował do 1 listopada 2001. W wyborach parlamentarnych w 2001 kandydował do Sejmu z listy Akcji Wyborczej Solidarność Prawicy, która nie uzyskała mandatów. Pracował następnie jako zastępca dyrektora oddziału terenowego Agencji Nieruchomości Rolnych. W latach 2006–2007 ponownie zasiadał w sejmiku.
W wyborach parlamentarnych w 2007 z ramienia Prawa i Sprawiedliwości uzyskał mandat poselski, otrzymując w okręgu elbląskim 6580 głosów. W wyborach w 2011 z powodzeniem ubiegał się o reelekcję, dostał 7217 głosów. W 2014 bez powodzenia kandydował do Parlamentu Europejskiego. W 2015 został ponownie wybrany do Sejmu, otrzymując 11 695 głosów.
1 grudnia 2015 powołany na sekretarza stanu w Ministerstwie Rolnictwa i Rozwoju Wsi oraz pełnomocnika rządu ds. kształtowania ustroju rolnego. 26 czerwca 2018 złożył rezygnację z funkcji rządowych, która została przyjęta. W wyborach w 2019 z powodzeniem ubiegał się o poselską reelekcję, otrzymując 19 293 głosy.

</doc>
<doc id="1001228" url="https://pl.wikipedia.org/wiki?curid=1001228" title="Stosunek w stulonej dłoni">
Stosunek w stulonej dłoni



</doc>
<doc id="1001236" url="https://pl.wikipedia.org/wiki?curid=1001236" title="Śląska Telewizja Kablowa">
Śląska Telewizja Kablowa

Śląska Telewizja Kablowa – jedna z największych sieci telewizji kablowej w Polsce.
Początek działalności Śląskiej Telewizji Kablowej: 1991 rok – powstała jako joint venture kilku gmin śląskich, spółdzielni mieszkaniowych i belgijskiego inwestora: firmy Brutele.
1993 rok – objęcie kontrolę nad spółką przejmował stopniowo holenderski inwestor – firma Vision Network Polen Holding B.V.
2003 rok – firma Vision Network Polen zbył ŚTK na rzecz grupy funduszy inwestycyjnych zarządzanych przez Innova Capital.
2005 rok – 100% udziałów w spółce ŚTK nabyła VECTRA Technologie S.A., spółka zależna od VECTRA S.A. Z tą datą rozpoczęła się integracja organizacyjna i operatorska ŚTK z Grupą VECTRA. Dzięki tej współpracy ŚTK istotnie poprawiła swoją ofertę programową poprzez wprowadzenie kilku atrakcyjnych programów (np. Discovery Channel, Eurosport), wprowadziła usługę telefonii stacjonarnej, zintensyfikowała proces udrażniania sieci telewizji kablowej i rozwój usługi dostarczania Internetu (wzrost ilości abonentów Internetu o 700%).

</doc>
<doc id="1001242" url="https://pl.wikipedia.org/wiki?curid=1001242" title="Popioły (film)">
Popioły (film)

Popioły – polski film fabularny z 1965 roku w reżyserii Andrzeja Wajdy, nakręcony według scenariusza Aleksandra Ścibora-Rylskiego na podstawie powieści Stefana Żeromskiego o tym samym tytule. Film Wajdy wywołał burzliwą dyskusję zarówno na temat rzetelności adaptacji powieści Żeromskiego, jak i na temat polskiej tożsamości narodowej. Jakkolwiek początkowo film uznawano za nieudany bądź obrazoburczy, wraz z upływem czasu "Popioły" poddawano rehabilitacji.
Fabuła.
Akcja filmu toczy się w Europie w czasie wojen napoleońskich. Na tle wielkich wydarzeń przedstawione są losy polskiego szlachcica Rafała Olbromskiego (Daniel Olbrychski), który szuka sensu życia i swojej drogi życiowej. Początkowo zostaje sekretarzem u bogatego arystokraty Gintułta, pod którego wpływem wstępuje do loży masońskiej. W tym okresie swojego życia przeżywa też liczne romanse z pięknymi kobietami. Ostatecznie postanawia wstąpić w szeregi armii polskiej, która u boku Napoleona, według jego mniemania, niesie wolność Polsce i innym uciśnionym ludom Europy. Towarzyszy mu w tym przyjaciel Krzysztof Cedro. Obaj szybko przekonują się, że rzeczywistość wojenna odbiega od ideałow rewolucyjnych, w które wierzyli. Wkrótce potem los ich rozdziela. Krzysztof trafia do polskiej armii w Hiszpanii, bierze udział w oblężeniu Saragossy oraz w bitwie pod Somosierrą, zaś Rafał zostaje w Polsce i uczestniczy w bitwie pod Raszynem. Następnie występuje z armii i osiada w swoim majątku. Obaj przyjaciele spotykają się ponownie w 1812 roku w przededniu wielkiej wojny z Rosją. Krzysztof namawia zniechęconego do wojny Rafała, by jeszcze raz zaciągnął się w szeregi. Rafał daje się namówić, jednak wojna kończy się klęską.
Produkcja.
"Popioły" zostały wyprodukowane w Zespole Filmowym „Rytm” pod kierownictwem Włodzimierza Śliwińskiego i Konstantego Lewkowicza, z udziałem operatora Jerzego Lipmana, scenografa Antoniego Radzinowicza oraz kostiumologów Ewy Starowieyskiej i Jerzego Szeskiego. Przystępując do realizacji "Popiołów" wraz ze swoimi asystentami Andrzejem Żuławskim i Andrzejem Brzozowskim, reżyser Andrzej Wajda stawiał sobie ambitny cel reinterpretacji powieści Stefana Żeromskiego:
[...] nie interesuje mnie literatura zgody narodowej [...]. Interesuje mnie Żeromski, który jest pełen goryczy, pełen tych sprzeczności, które są rzeczywistymi sprzecznościami [...]. [...] najważniejsze jest [...], aby nasza wizja przedstawiona na ekranie była na tyle przekonywająca, logiczna i sugestywna, żeby ci wszyscy, którzy powieść znają – uznali ją nie za naszą, lecz własną. A dla tych, którzy powieści nie czytali, żeby stała się w ogóle jedyną wersją "Popiołów".
Film zrealizowany został dzięki pomocy Ministerstwa Obrony Narodowej oraz jednostek Armii Bułgarskiej, Zjednoczenia Hodowli Zwierząt Państwowych Stadnin Koni w Bogusławicach, Walewicach i Starogardzie. Podczas kręcenia filmu miał miejsce wypadek, w którym ciężko ranny został jeździec Adam Królikiewicz, który zmarł w wyniku obrażeń. Na potrzeby jednej ze scen, decyzją reżysera, zabito konia. Zwierzę zostało zrzucone ze skały.
Adaptacja literackiego pierwowzoru.
Film powstał jako ekranizacja powieści "Popioły". Ponieważ dzieło Stefana Żeromskiego charakteryzowało się skomplikowaną konstrukcją, w procesie adaptacji konieczne były pewne uproszczenia. Spośród trzech linii fabularnych – Olbromskiego, Cedry i Gintułta – Wajda skupił się przede wszystkim na historii Rafała. Linia Krzysztofa Cedry również była rozległa, reżyser połączył tę postać z powieściowym Jarzymskim – próżniaczym przyjacielem Rafała. Najbardziej okrojono wydarzenia związane z księciem Gintułtem, który w filmie pełni pomocniczą rolę wobec linii Olbromskiego – pojawia się głównie tam, gdzie jest to niezbędne dla rozwoju historii Rafała. Andrzej Wajda zrezygnował z przedstawiania wielu bitew, obecnych w powieści. Spośród scen militarnych przedstawił głównie te, które w negatywny sposób pokazywały udział Polaków w wojnie – czy to ze względy na popełniane przez nich brutalne czyny, czy też z uwagi na znaczne straty. Reżyser dodał natomiast dwie sceny batalistyczne nie występujące w powieści. Pierwszą z nich była reminescencja szarży szwoleżerów podczas bitwy pod Samosierrą. Drugą zaś był kończący film obraz ucieczki armii napoleońskiej po porażce w kampanii rosyjskiej. Dobór scen jak i zwłaszcza dodane zakończenie (powieść kończyła się w momencie wyruszenia przeciwko Rosji), znacznie zmieniał wymowę pierwowzoru. Powieść Żeromskiego cechowała się pewnym optymistycznym spojrzeniem historiograficznym na opisywane wydarzenia, podczas gdy Wajda ocenia pokolenie walczące u boku Napoleona za zaślepione i ponoszące niepotrzebne ofiary – w ostatniej scenie przedstawiono symbolicznie oślepionego Rafała. W filmie znacznie słabiej wybrzmiewa również kwestia przemiany od zaściankowej szlachty w stronę społeczeństwa nowoczesnego, którą pisarz przedstawił przede wszystkim w dialogach, w większości nieobecnych na ekranie.
Odbiór.
Film "Popioły" po premierze w 1965 roku sprowokował namiętną debatę na temat zarówno adaptacji Żeromskiego, jak i polskiej tożsamości narodowej. W recenzjach dominował ton oburzenia, reżyserowi zarzucano bowiem nie tylko defetystyczną postawę wobec polskich mitów historycznych, ale również brak prawdopodobieństwa historycznego. Wajdzie zarzucano, że odszedł od realizmu, przedstawiając przykładowo księcia Poniatowskiego siedzącego na koniu i trzymającego fajkę w ustach. Skandal wywołały sceny ukazujące egzekucje i gwałty dokonywane przez polskich żołnierzy na hiszpańskich zakonnicach; z niesmakiem przyjęto również okrucieństwo realizatorów wobec zwierząt (scena strącenia konia ze skały). Janusz Gazda pisał o "Popiołach" jako „rewelacyjnym komiksie artystycznym”, a Tadeusz Różewicz przyrównał wartość filmu do „kurtyny Siemiradzkiego w teatrze im. Słowackiego”. Tadeusz Miczka stwierdzał z przekonaniem, że Wajdowska adaptacja powieści Stefana Żeromskiego „była utworem nieudanym. Eklektyczna narracyjno-obrazowa struktura filmu skutecznie zamazywała intencję twórcy”.
Ponieważ krytyka wobec "Popiołów" Wajdy często padała przede wszystkim z partyjnego stronnictwa Mieczysława Moczara (w „Żołnierzu Wolności”, „Walce Młodych”, „Głosie Pracy” i „Stolicy”), Wajda odpowiadał po latach na zarzuty w wywiadzie dla kwartalnika „Ethos”:Oni, to znaczy moczarowcy, potrzebowali wroga – atakowano mnie bardzo ostro i demagogicznie: jak można pokazywać tragedię San Domingo, Polaków gwałcących hiszpańskie kobiety, rozstrzeliwujących powstańców w Madrycie? No, tylko problem w tym, że Żeromski to naprawdę opisał.Z upływem czasu opinie na temat filmu Wajdy zaczęły się zmieniać. Historyk Piotr Witek w 2015 roku przekonywał, że reżyser „otwarcie kontestuje romantyczną, pełną patosu, heroiczno-bohaterską wizję historii, w której polscy żołnierze zawsze stoją po właściwej stronie sporu, walczą ze złem i są heroldami wolności własnej i cudzej”. Dostrzegłszy w "Popiołach" plastyczne nawiązania np. do obrazu Francisca Goi "Trzeci maja 1808", Witek stwierdzał, że „film nie jest rekonstrukcją faktów, ale formą autorefleksji nad haniebnymi postawami Polaków i naiwno-romantyczną wizją historii”. Ksiądz Andrzej Luter w 2018 roku pisał, że „"Popioły" to znakomite, humanistyczne dzieło, które przetrwało próbę czasu i wciąż czeka na sumienną, pogłębioną analizę”. Luter opisywał film Wajdy jako „dzieło romantyka totalnego, a jednocześnie patrioty wiecznie niezadowolonego ze swojej ojczyzny, zmuszającego do myślenia, rozłupującego zastane stereotypy i schematy, które nie pozwalają myśleć konstruktywnie o przeszłości i przyszłości”.

</doc>
<doc id="1001249" url="https://pl.wikipedia.org/wiki?curid=1001249" title="Wawrzyniec (biskup wrocławski)">
Wawrzyniec (biskup wrocławski)

Wawrzyniec (, zm. 7 czerwca 1232 r. w Przychowej) – biskup wrocławski w latach 1207–1232.
Pochodził, według Jana Długosza, ze słowackiego rodu panów z Pogorzeli (Pohořelá, Pogarell, Pogrell) z Górnego Śląska. Wybór Wawrzyńca poprzedzała bulla Innocentego III, w której papież domagał się, by polscy książęta nie przeszkadzali w elekcji biskupów. Wawrzyniec uczestniczył w zjazdach polskich biskupów, soborze laterańskim (1215 r.) oraz współpracował z arcybiskupem Henrykiem Kietliczem przy wprowadzaniu reformy gregoriańskiej. Rozpoczął zagospodarowywanie kasztelanii nysko-otmuchowskiej lokując Nysę, Głuchołazy i Ujazd. W 1212 r. zawarł układ w sprawie dziesięciny z Henrykiem Brodatym. Uzyskał też prawo sądownictwa nad ludnością ziem kościelnych. Za pontyfikatu Wawrzyńca uformowała się kapituła katedralna, powstały kolegiata św. Idziego we Wrocławiu, archidiakonaty oraz wielkie klasztory cysterskie (Kamieniec Ząbkowicki, Henryków, Trzebnica), norbertanek (Czarnowąsy) i magdalenek (Nowogrodziec). Biskup Wawrzyniec został pochowany w Lubiążu.
Wziął udział w soborze laterańskim IV jako członek delegacji polskiej. Wziął udział w wiecu książąt i biskupów w Gąsawie w listopadzie 1227 roku. 
W czasie jego urzędu wydzielono archidiakonaty głogowski (1228) i opolski (1230).

</doc>
<doc id="1001256" url="https://pl.wikipedia.org/wiki?curid=1001256" title="Kurpiowszczyzna">
Kurpiowszczyzna



</doc>
<doc id="1001263" url="https://pl.wikipedia.org/wiki?curid=1001263" title="Jan Krzysztof Bonaparte">
Jan Krzysztof Bonaparte

Jan Krzysztof Bonaparte, książę Napoleon, właśc. fr. Jean-Christophe Louis Ferdinand Albéric Prince Napoléon, używa nazwiska Jean-Christophe Napoléon (ur. 11 lipca 1986 w Saint-Raphaël, Var) – książę, syn księcia Karola Józefa Bonaparte i księżniczki "Béatrice" z rodu , Królów Obojga Sycylii, córki księcia "Ferdynanda Marii de Bourbon-Deux Siciles" i "Chantal de Chevron-Villette", prapraprawnuk Hieronima Bonaparte, brata Napoleona I, Cesarza Francuzów. Bonapartystowski pretendent do tronu Francji jako Napoleon VIII.
Spór o sukcesję.
Po rozwodzie ojca Jana Krzysztofa z jego matką, książę Napoleon Ludwik Hieronim Bonaparte wydziedziczył Karola Józefa i ogłosił młodego księcia tytularnym następcą tronu i kolejną głową rodu Bonaparte.
Rodzeństwo.
Książę ma trzy siostry:
Edukacja i praca.
Jan Krzysztof uczył się w Lycée Saint Dominique w Neuilly-sur-Seine, od 2001 do 2004, otrzymując baccalauréat z wyróżnieniem w naukach przyrodniczych i matematyce. Od 2004 do 2006 studiował ekonomię i matematykę na uczelni "Institut Privé de Préparation aux Études Supérieures" (IPESUP) w Paryżu. Jan Krzysztof studiował od 2006 w École des hautes études commerciales de Paris (HEC) w Paryżu, gdzie spędził pięć lat, kończąc ją ze stopniem magistra w zarządzaniu.
Jan Krzysztof mieszka w Nowym Jorku pracując w dziale bankowości inwestycyjnej firmy Morgan Stanley. Mówi płynnie po francusku, angielsku i hiszpańsku.

</doc>
<doc id="1001266" url="https://pl.wikipedia.org/wiki?curid=1001266" title="Hip Hop Kemp">
Hip Hop Kemp

Hip Hop Kemp (HHK) – międzynarodowy festiwal, koncentrujący się głównie na kulturze hip-hopowej. Festiwal odbywa się corocznie w sierpniu w Czechach. Od pierwszej edycji oprócz koncertów odbywają się także pokazy oraz szkółki breakdance, graffiti, i beatboxu.
Pomysł zorganizowania hiphopowego festiwalu undergroundowego należy do czeskiego magazynu "BBaRáK". Ideą organizatorów było zaproszenie wielu gwiazd z "podziemia", zamiast zapraszania jednego, za to bardzo znanego, rapera. Od 2004 roku organizowana jest jego kompleksowa promocja w polskich mediach, za którą odpowiada agencja Joytown.
Hip Hop Kemp 2002.
Pierwsza edycja festiwalu miała miejsce od 15 do 18 sierpnia 2002 roku, na terenie basenów "Cihelna" w Pardubicach. Wystąpili m.in. Yeshua da Poed z grupy Wee Be Foolish, Fat Jon i Pase z grupy Five Deez (USA), Task Force, Phi-Life Cypher (Wielka Brytania), oraz polski zespół Grammatik i Druh Sławek. Pierwsza edycja festiwalu – Hip Hop Kemp 2002 zgromadził 3000 osób.
Hip Hop Kemp 2003.
Druga edycja festiwalu odbyła się w dokładnie tych samych dniach, oraz w tym samym miejscu co Hip Hop Kemp 2002. Festiwal przyciągnął ponad dwa razy więcej osób niż pierwsza edycja – 7000, w tym zorganizowanym transportem przybyło kilkaset osób z Polski. W tymże roku, publiczność bawiła się przy dwóch scenach. Udział wzięli wykonawcy tacy jak Mr Lif, Akrobatik (USA), DJ Vadim wraz z zespołem Russian Percussion (Wielka Brytania) – szwedzki wykonawca Looptroop oraz polski duet Pezet/Noon.
Hip Hop Kemp 2004.
Kolejna edycja festiwalu, to zmiana miejsca oraz daty – odbył się on w dniach 13 – 15 sierpnia w mieście Hradec Králové. Powodem zmiany miejsca był przewidywana większa ilość fanów hip hopu którzy przybędą na trzecią edycję festiwalu, w związku z czym potrzebna była większa ilość miejsca. Prognozy organizatorów okazały się słuszne – przybyło 13 000 ludzi. Na festiwalu wystąpili m.in. Wildchild, DJ Romes (obaj z zespołu Lootpack) 7L &amp; Esoteric, Killa Kela – beatboxer (USA), Brytyjczyk Blade, Szwed Promoe. W tym roku Polskę reprezentował raper O.S.T.R. oraz zespół WWO. Oprócz koncertów, jak co roku zapewniono inne atrakcje, m.in. „bitewny namiot” w którym odbywały się walki we freestyle'u. Brali w nich udział także Polacy – Te-Tris, Rufin, Kamel, oraz wspomniany O.S.T.R. W turniejach breakdance brała udział gnieźnieńska formacja "Nontoper Mielonka".
Hip Hop Kemp 2005.
W następnym roku także zmieniono miejsce festiwalu – odbył się on na dawnym lotnisku położonym pod miastem Hradec Králové. Na Hip Hop Kemp 2005 przybyło 16 000 osób. Na scenach można było zobaczyć takich wykonawców jak Masta Ace, DJ Vadim wraz z zespołem One Self, Inspectah Deck z grupy Wu-Tang Clan, Last Emperor, Skinnyman, Foreign Beggars, Zombie Squad, oraz polskich artystów: Pezet/Noon, WWO, występujący już wcześniej na HHK oraz pierwszy raz K.A.S.T.A.
Hip Hop Kemp 2006.
Jubileuszowa, piąta edycja, zgromadziła 20 000 fanów kultury hip hop. Artyści którzy wystąpili, to Curse (Niemcy), R.A. The Rugged Man, Planet Asia i Rasco z grupy Cali Agents, Afu Ra, Non Phixion (USA), C2C, Hocus Pocus (Francja), Indy&amp;Wich, PSH (Czechy), Kontrafakt (Słowacja). Jak co roku na HHK znaleźli się także Polscy wykonawcy: WWO, Łona, O.S.T.R., DJ Twister, Kaliber 44. Wystąpiła także breakdance'owa grupa "Nontoper Mielonka" (obecna także na Hip Hop Kemp 2004).
Hip Hop Kemp 2007.
Hip Hop Kemp 2007 odbył się w dniach 24 – 26 sierpnia, na lotnisku opodal miasta Hradec Králové. Na szóstej edycji festiwalu wystąpili m.in. Dilated Peoples, M.O.P., Redman, eMC. Polscy wykonawcy, którzy wzięli udział to Warszafski Deszcz (Tede i Numer Raz), Molesta Ewenement, Eldo z Grammatika wraz z DJ Danielem Drumzem.
Hip Hop Kemp 2008.
Siódma edycja festiwalu Hip Hop Kemp odbyła się w dniach 22 – 24 sierpnia po raz kolejny na terenie Festival Parku, czyli dawnego lotniska przy Hradcu Králové. W tym roku wystąpili takie gwiazdy ambitnej sceny hip hop jak The Roots, Pharoahe Monch, Atmosphere, eMC, Brother Ali i Kano. Polskę reprezentowali O.S.T.R. i SOFA, 2cztery7 (+ Flexxip) oraz Sokół feat. Pono. Łącznie wystąpiło ponad 400 wykonawców, których podziwiało około 20 tysięcy fanów. Po raz kolejny do Hradca wyjechała z Polski flota specjalnych Kempobusów. Kempowe autokary wyjechały z 13 największych polskich miast.
Hip Hop Kemp 2009.
Kolejna edycja HHK odbyła się w dniach 20-22 sierpnia.
Wystąpili m.in. Method Man, La Coka Nostra, Devin the Dude, Black Milk, Termanology, Reks + Soul Theory &amp; DJ DBefekt, Lady Sovereign, Blak Twang, El Da Sensei &amp; The Returners, B.o.B., Blu &amp; Exile, Camp Lo, Planet Asia, Cymarshall Law, Killa Kela + Bashy, Reef The Lost Cauze, John Robinson. Polskę reprezentował Pih, Te-Tris, Warszafski Deszcz The Returners oraz Blady Kris
Hip Hop Kemp 2010.
Dziewiąta edycja festiwalu odbyła się w dniach 19-21 sierpnia 2010, po raz kolejny na terenie Festival Parku w Hradcu Králové. Głównymi gwiazdami byli m.in. Talib Kweli+Hi-Tek, Chali 2na (Jurassic 5), Freeway, Roots Manuva, Boot Camp Clik, Large Professor, Necro, Masta Ace, Sage Francis. Polskimi artystami, którzy zagrali podczas festiwalu, byli O.S.T.R., Pezet/Małolat, Małpa, 3oda Kru, The Returners i Hifi Banda.
Hip Hop Kemp 2011.
Jubileuszowa, dziesiąta edycja festiwalu odbyła się w dniach 18-20 sierpnia na terenie Festival Parku w Hradcu Králové, gromadząc około 25 tysięcy fanów czarnych brzmień. Głównymi gwiazdami byli m.in. Method Man i Redman, Heavy Metal Kings, Random Axe, The Electric, M.O.P., Looptroop Rockers, Pharoahe Monch, Pac Div, Odd Future, Arsonist i Snoowgoons. Polskę reprezentowali DonGuralEsko, Parias, Te-Tris, W.E.N.A., Alkopoligamia i 3oda Kru.
Hip Hop Kemp 2012.
Hip Hop Kemp 2012 odbył się w dniach 16-18 sierpnia, po raz kolejny na terenie dawnego lotniska w Hradcu Králové. Podczas 11. edycji w Festivalparku wystąpili między innymi Mos Def a.k.a Yasiin Bey, Dilated Peoples, Foreign Beggars, Madlib i Freddie Gibbs, Dope D.O.D, Macklemore i Ryan Lewis, a także polska reprezentacja hiphopowej sceny Tabasko (O.S.T.R.), WSRH, VNM, Łona i Webber, Sokół i Marysia Starosta i inni.
Hip Hop Kemp 2013.
12. edycja czeskiego festiwalu odbyła się w dniach 22-24 sierpnia w Hradcu Králové. Na głównej scenie pojawili się między innymi Kendrick Lamar, De La Soul, Big Daddy Kane, El-P, R.A. the Rugged Man, Apollo Brown &amp; Guilty Simpson, Stalley, Lords Of The Underground, oraz tradycyjnie reprezentacja rapowej sceny z Polski – Bisz &amp; B.O.K Liveband, Trzeci Wymiar, Miuosh &amp; Kato Band, Te-Tris i W.E.N.A., Gruby Brzuch (Grubson, BRK, Jarecki), JWP i Bez Cenzury, Kali x Paluch i inni.
Hip Hop Kemp 2014.
Podczas 13. edycji tzw. „Festiwalu z Atmosferą”, który odbył się w dniach 21-23 sierpnia, wystąpiły między innymi takie gwiazdy hiphopowej sceny, jak CeeLo Green, KRS-One, Onyx, Dilated Peoples, Bizzare Ride 2 The Pharcyde, Black Moon, Black Milk, Action Bronson, Madchild, Dillon Cooper, Snak The Ripper czy Ras Kass. Nie zabrakło także przedstawicieli Polski – na festiwalu Hip Hop Kemp pojawili się O.S.T.R. &amp; Marco Polo, Ten Typ Mes, Rasmentalism, Pokahontaz &amp; Buka &amp; Grubson, Eripe &amp; Quebonafide, Kękę, Sztigar Bonko, The Modulators, Junior Stress, a także skład Młodych Wilków Popkillera i kilku artystów pod szyldem Laidback Show.
Hip Hop Kemp 2015.
W 2015 roku uczestnicy świętowali 14. edycję czeskiego festiwalu. Między 20 a 22 sierpnia w Festivalparku w Hradcu Králové pojawili się Ghostface Killah, Mobb Deep, Joey Badass, Evidence, Hopsin, Dope D.O.D., Yelawolf, PRhyme (Royce da 5’9” i DJ Premier), Gang Starr Foundation (Jeru the Damaja, Big Shug, Lil’ Dap) oraz polscy artyści – Bisz /B.O.K., VNM, Włodi &amp; DJ B, DonGuralesko &amp; Szpadyskład, Ortega Cartel &amp; Gruby Mielzky, Dwa Sławy, Pro8l3m, Quebonafide, Spinache i ekipa Alkopoligamia.com (Kuba Knap, Zetenwupe, Małe Miasta, Rau, Leh, Stasiak).
Hip Hop Kemp 2016.
Na jubileuszowej, 15. edycji od 18 do 20 sierpnia wystąpili między innymi Redman, Machine Gun Kelly, Pete Rock &amp; CL Smooth, Onyx, A-F-R-O, Anderson .Paak, Mick Jenkins, Masta Ace, Boot Camp Clik, Looptroop Rockers, The Underachievers, Jigmastas, Raz Fresco, Asher Roth, Jay Prince czy Planet Asia. Na scenie pojawili się też tacy polscy artyści, jak Kaliber 44, Tede i DJ Buhh, Kękę i Paluch, JWP/BC, Małpa, Rasmentalism, Wuzet, Otsochodzi, Oxon i Revo, Eskaubei &amp; Tomek Nowak Jazz Quartet, Co Cie Trapy x Mordor Muzik, Adi Nowak i Meek Oh Why?.
Hip Hop Kemp 2017.
Podczas 16. edycji między 17 a 19 sierpnia na festiwalowej scenie zagrali Mos Def, Jedi Mind Tricks, D.I.T.C., Rejjie Snow, Oddisee, Kool G Rap, Main Source, Alltta, Little Simz, Rah Digga, The Mouse Outfit czy Apollo Brown oraz reprezentacja polskiego rapu: Pro8l3m, Grammatik, Quebonafide, Ten Typ Mes, Dwa Sławy, Małpa i Mielzky, W.E.N.A. i Sarius.

</doc>
<doc id="1001269" url="https://pl.wikipedia.org/wiki?curid=1001269" title="Mikołaj I Andegaweński">
Mikołaj I Andegaweński

Mikołaj Anjou, Mikołaj I Andegaweński, fr. "Nicolas de Lorraine" (ur. 1448 w Nancy, zm. 1473 tamże) – drugi syn (czwarte i ostatnie dziecko) Jana II Andegaweńskiego, księcia Lotaryngii, i jego żony – Marii de Burbon, córki Karola I, księcia de Burbon.
W 1470 zastąpił swojego nadal żyjącego ojca, jako książę Lotaryngii, tym samym otrzymał również tytuł markiza Pont-à-Mousson, księcia Kalabrii, księcia Girony oraz następcy tronu Bar, Neapolu i Aragonii. Nigdy się nie ożenił, ale miał jedną nieślubną córkę – Małgorzatę (Marguerite), która poślubiła Jana IV de Chabannes, hrabiego Dammartin (zm. 1503). Mikołaj był zaręczony z Anną de Beaujeu, księżniczką francuską, wicehrabina Thouars, i używał jej tytułu.
Po jego śmierci tytuł księcia Lotaryngii przeszedł na kuzyna Mikołaja – Rene II, syna Jolanty Andegaweńskiej (córki Rene I i Izabeli Lotaryńskiej).

</doc>
<doc id="1001270" url="https://pl.wikipedia.org/wiki?curid=1001270" title="Niklas Kronwall">
Niklas Kronwall

Niklas Kronwall (ur. 12 stycznia 1981 w Sztokholmie) – szwedzki hokeista, reprezentant Szwecji, trzykrotny olimpijczyk.
Kariera.
Wychowanek Järfälla HC. Od 2003 zawodnik Detroit Red Wings. W październiku 2011 przedłużył kontrakt z klubem o siedem lat.
Uczestniczył w turniejach mistrzostw świata w 2003, 2005, 2006, 2012 oraz zimowych igrzysk olimpijskich 2006, 2010, 2014 (w ZIO 2014 po kontuzji Henrika Zetterberga został w jego miejsce kapitanem kadry).
Został jednym z nielicznych hokeistów, którzy zdobyli w karierze złoty medal Zimowych Igrzysk Olimpijskich, Mistrzostw świata, zdobyli Puchar Stanleya, czyli mistrzostwo ligi (jest to tzw. Triple Gold Club – elitarny „Klub potrójnego złota”), a dodatkowo zdobyli mistrzostwo ojczystego kraju.
Był znany z licznych i efektownych ataków ciałem podczas gry. W języku angielskim powstało określenie synonimiczne dla nagłego natarcia ciałem: "kronwalled". Została temu poświęcona także strona internetowa dokumentująca ataki Kronwalla.
Latem 2019 zakończył karierę zawodniczą i objął funkcję doradcy menedżera generalnego Detroit Red Wings, Steve'a Yzermana.
Jego bracia Mattias (ur. 1977) i Staffan (ur. 1982) także zostali hokeistami. Przydomek Niklasa Kronwalla "Nick Jr" powstał z uwagi na to, że w drużynie Detroit Red Wings grał również inny Szwed, starszy o 11 lat Nicklas Lidström.

</doc>
<doc id="1001272" url="https://pl.wikipedia.org/wiki?curid=1001272" title="Falkenberg (Szwecja)">
Falkenberg (Szwecja)

Falkenberg – miasto ("tätort") w Szwecji, w regionie administracyjnym ("län") Halland. Siedziba władz ("centralort") gminy Falkenberg. Do 1970 roku Falkenberg miał administracyjny status miasta.
W 2015 roku Falkenberg liczył 24 099 mieszkańców.
Położenie.
Falkenberg jest położony na zachodnim wybrzeżu Szwecji ("västkusten") u ujścia rzeki Ätran do Kattegatu, w prowincji historycznej ("landskap") Halland.
Historia.
W średniowieczu Halland stanowił prowincję pograniczną, należącą wówczas do Królestwa Danii (część Skånelandene). Obszar ten był często terenem wyniszczających wojen granicznych pomiędzy władcami Szwecji, Danii i okresowo Norwegii. Pod koniec XIII w. na lewym brzegu rzeki Ätran, niedaleko jej ujścia do Kattegatu, zbudowano zamek nazwany Falkenberg, który miał strzec północnych granic duńskich. Zamek Falkenberg został zniszczony w 1434 roku podczas powstania Engelbrekta. Odbudowy zamku nigdy już nie podjęto. Nazwę Falkenberg przejęło miasto Ätraby.
Na drugim brzegu Ätran, która w pewnych okresach była rzeką graniczną, wyrósł w tym czasie ośrodek handlowy o nazwie Ätraby. Około 1300 roku wzniesiono tam kościół pw. św. Wawrzyńca ("Sankt Laurentii kyrka"). Pod koniec XIV w. w pobliżu Ätraby założono nowe miasto, nazwane Ny-Falkenberg. W 1508 roku mieszkańcy obu miast mieli zostać przesiedleni do Halmstad. Nie doszło jednak do tego i w 1558 roku prawa miejskie zostały potwierdzone. Jest to najstarszy znany dokument potwierdzający przywileje miejskie dla Falkenberga. Oba miasta, Falkenberg (Ätraby) i Ny-Falkenberg, zostały zniszczone w 1565 roku w czasie I wojny północnej (1563–1570). Ruiny miasta Ny-Falkenberg nie zostały już odbudowane i zasiedlone.
W 1645 roku, na mocy traktatu w Brömsebro, Falkenberg wraz z całym Hallandem znalazł się w granicach Królestwa Szwecji. Pod nowymi rządami miasto rozwijało się powoli. W 1658 roku, według Christera Bonde, członka szwedzkiej Rady Królestwa, Falkenberg, określony jako “mała mieścina” ("en liten fläck"), liczyć miał około 60 mieszczan. W latach 1756–1761 zbudowano nad rzeką Ätran kamienny most (Tullbron). Nazwa mostu pochodzi od pobieranych na nim opłat za przejazd ("tull" – szw. cło, myto). Opłaty te zniesiono w 1914 roku.
W XIX w. nastąpił okres stopniowego rozwoju Falkenberga i jego okolic, który w 1854 roku liczył 941 mieszkańców. W 1866 roku miasto Falkenberg odzyskało prawo składu towaru. Przez zmodernizowany port eksportowano m.in. pochodzące z Hallandu zboże, a w mieście zbudowano szereg magazynów zbożowych. W 1886 roku Falkenberg uzyskał połączenie kolejowe. Pod koniec XIX w. powstały pierwsze większe zakłady przemysłowe, m.in. browar Falken ("Bryggeri AB Falken"; założony w 1896 roku), garbarnia ("AB. Daniel Lundgrens läderfabrik"; założona w 1835), zakłady spożywcze, warsztaty mechaniczne i cegielnie. W 1910 roku Falkenberg liczył 4452 mieszkańców.
W 1971 roku, w wyniku reformy administracyjnej i wprowadzenia jednolitego typu gminy, gmina miejska Falkenberg ("Falkenbergs stad") została włączona do nowo utworzonej gminy Falkenberg ("Falkenbergs kommun").
Demografia.
Liczba ludności tätortu Falkenberg w latach 1960–2015:
Komunikacja i transport.
Transport morski.
U ujścia Ätran do Kattegatu zlokalizowany jest port morski Falkenberg ("Falkenbergs hamn") oraz stocznia remontowa.
Drogi.
Przez Falkenberg przebiega trasa europejska E6/E20 oraz mają początek drogi lokalne do Torup ("Länsväg 150") i biegnąca przez Ullared i Svenljunga w kierunku Borås "Länsväg 154".
Koleje.
Linię kolejową do Falkenberg doprowadzono w 1886 roku ("Mellersta Hallands Järnväg"; Varberg – Falkenberg – Halmstad). W 1896 roku linia ta została upaństwowiona i jest częścią magistrali kolejowej Västkustbanan (Lund – Göteborg). W 2008 roku oddano do użytku nowy dworzec kolejowy (Falkenbergs station), położony około 2 km na północ od centrum Falkenberga.
Miasta partnerskie.
Miasta partnerskie gminy Falkenberg:

</doc>
<doc id="1001274" url="https://pl.wikipedia.org/wiki?curid=1001274" title="Kociubylska Skała">
Kociubylska Skała

Kociubylska Skała – wybitna skała w Dolinie Biała Woda w Małych Pieninach. Znajduje się na terenie składającego się z 4 oddzielnych fragmentów rezerwatu przyrody Biała Woda. Kociubylska Skała znajduje się w trzecim fragmencie tego rezerwatu (licząc od wylotu doliny w górę), po północnej stronie potoku Biała Woda, który przy skale zakręca w północnym kierunku, opływając skałę z dwóch stron. Naprzeciwko skały ujście Brysztańskiego Potoku i niewielkie rozszerzenie terenu wykorzystywane jako skład drzewa. Można dostrzec jeszcze resztki podmurówki po zabudowaniach dawnej, zamieszkiwanej przez Łemków wsi Biała Woda. Duże osiedle tej wsi, tzw. Kornaje znajdowało się na północnych zboczach doliny na zachód od Kociubylskiej Skały.
Południowe i wschodnie ściany Kociubylskiej Skały są bardzo strome. Są w większości nagie, częściowo porośnięte naskalnymi murawami, zarastające drzewkami (sosna, świerk, brzoza). W południowych znajduje się dość głęboki żleb. U podnóża ściany wschodniej dydaktyczne tablice informacyjne i rozdroże; jedna droga (znakowana – szlak turystyczny) prowadzi stromo w górę po trawiastym zboczu, obok bacówki (sprzedaż oscypków) na Przełęcz Rozdziela, druga, odchodząca w północnym kierunku lasem wzdłuż potoku Biała Woda w Beskid Sądecki (jej początkowym fragmentem prowadzi szlak rowerowy).
W 2009 r. na Kociubylskiej Skale odłowiono nowe dla Pienin gatunki chrząszczy z rodziny stonkowatych: "Aphthona pygmaea", "Cassida rubiginosa", "Chaetocnema hortensis", "Hippuriphila modeeri", "Luperus flavipes".

</doc>
<doc id="1001276" url="https://pl.wikipedia.org/wiki?curid=1001276" title="Impedancja charakterystyczna">
Impedancja charakterystyczna



</doc>
<doc id="1001277" url="https://pl.wikipedia.org/wiki?curid=1001277" title="Zespół Ellisa-van Crevelda">
Zespół Ellisa-van Crevelda

Zespół Ellisa-van Crevelda (dysplazja chondroektodermalna, ang. "Ellis-van Creveld syndrome, EVC, chondroectodermal dysplasia, mesoectodermal dysplasia") – rzadki, genetycznie uwarunkowany zespół wad wrodzonych o charakterze dysplazji ektodermalnej, dziedziczony w sposób autosomalnie recesywny. Chorobę jako pierwsi opisali Richard White Bernhard Ellis i Simon van Creveld w 1940 roku.
Epidemiologia.
EVC jest bardzo rzadką chorobą, jak dotąd na całym świecie udokumentowano około 150 przypadków. Szacuje się, że częstość zespołu wynosi około 1:60 000 urodzeń. Choroba znacznie częściej dotyka populację Amiszów; w tylko jednej rodzinie z Lancasteru opisano dotąd 52 przypadki choroby. Częstość zespołu u Amiszów szacowana jest na 1:200, a nosicielstwo zmutowanego genu może dotyczyć 13% tej populacji. W około 30% przypadków występuje pokrewieństwo rodziców. Mężczyźni chorują tak samo często jak kobiety.
Etiologia.
Zespół Ellisa i van Crevelda może być spowodowany mutacjami w genie "EVC" w locus 4p16, albo przyległym do niego genie "EVC2". Funkcje kodowanych przez te geny białek nie są dobrze poznane. Mutacje w genach "EVC" i "EVC2" mogą wywoływać zespół Weyersa (OMIM#193530), który jest schorzeniem allelicznym o dziedziczeniu autosomalnym dominującym.
Mutacje "EVC".
Stwierdzone dotąd mutacje związane z fenotypem zespołu Ellisa-van Crevelda to:
Mutacja genu mające związek z zespołem Weyersa to mutacja typu missens p.SER307PRO (seryna na prolinę; OMIM*604831.0006).
Objawy i przebieg.
Zespół ma bardzo zróżnicowany fenotyp i poszczególne objawy występują ze zmienną częstością.
Rozpoznanie w okresie prenatalnym jest możliwe od 18. tygodnia: obserwowano w tym czasie wąską klatkę piersiową płodu, skrócenie kości długich kończyn, heksadaktylię dłoni i stóp oraz wady serca. Stwierdzono również zwiększoną przezierność fałdu karkowego w 13. tygodniu ciąży i wewnątrzmaciczne zahamowanie wzrostu (IUGR).
Po urodzeniu u dziecka stwierdza się niskorosłość, wady kośćca, wady zębów, patologiczne zmiany naczyniowe i deformacje układu moczowo-płciowego. Kliniczna tetrada objawów obejmuje chondrodystrofię, polidaktylię, dysplazję ektodermalną (do 93%) i wady serca (50-60%).
Dysplazja kostna polega na opóźnieniu kostnienia w pierwszorzędowych ośrodkach i przyspieszeniu kostnienia w centrach wtórnych. Skutkami dysplazji kostnej są:
Występują u 50-60% pacjentów, są to przede wszystkim:
Zęby mogą się przedwcześnie wyrzynać i przedwcześnie wypadać, częściej ulegają próchnicy.
Różnicowanie.
Diagnostyka różnicowa zespołu Ellisa-van Crevelda obejmuje inne choroby z grupy SRP (skrócenie żeber + polidaktylia):
Ponadto, bardzo podobnymi schorzeniami są zespół McKusicka-Kaufmana oraz wspomniany zespół Weyersa.
Leczenie i rokowanie.
Leczenie jest objawowe i polega na chirurgicznych operacjach naprawczych wad wrodzonych. Wady serca wiążą się z dużą śmiertelnością, powodują zgon w niemowlęctwie połowy pacjentów z EVC. U pozostałych 50% oczekiwana długość życia jest podobna do reszty populacji.
Historia.
Chorobę opisali jako pierwsi Richard W.B. Ellis z Edynburga i Simon van Creveld z Amsterdamu we wspólnej pracy z 1940 roku. Obaj prowadzili pacjentów z tą chorobą, o czym się podobno przekonali, jadąc w tym samym przedziale pociągu na konferencję pediatrów w Wielkiej Brytanii, w późnych latach 30.. Trzeci przypadek opisany w pracy Ellisa i van Crevelda został przedstawiony w podręczniku pediatrii w 1933 roku. Dalsze badania nad chorobą prowadził Victor McKusick w latach 60.; opisał rodzinę Amiszów z Lancasteru w stanie Pensylwania, w której odnotowano największą liczbę przypadków EVC – w owym czasie prawie wszyscy pacjenci opisani w literaturze należeli do tej rodziny. Gen odpowiedzialny za chorobę sklonował Ruiz-Perez i wsp. w 2000 roku.

</doc>
<doc id="1001279" url="https://pl.wikipedia.org/wiki?curid=1001279" title="Noriker">
Noriker

Noriker, koń norycki (zwany też pinzgauerem, oberlanderem lub południowoniemieckim koniem zimnokrwistym) to stara rasa, ukształtowana z rozmaitych ciężkich koni, sprowadzonych przez Rzymian około 2000 lat temu do prowincji Noricum. Obejmowała ona tereny w przybliżeniu odpowiadające dzisiejszej Styrii i Karyntii w Austrii. Był to silny koń pociągowy, o pewnym kroku, zdecydowanie odporny, doskonale nadający się do pracy w rolnictwie w ostrym klimacie okolic górskich. W XVI wieku, rasa otrzymała domieszkę krwi koni andaluzyjskich i neapolitańskich, co dało jej większą zwinność i poprawiło wygląd. Później, w XIX wieku, krzyżowano południowoniemiecką linię norkierów z końmi normandzkimi, cleveland bay, rasą holsztyńską, węgierską, clydesdale i końmi oldenburskimi, co przydało jej znacznej lekkości. Dziś istnieje kilka wyodrębnionych linii norkierów. Wszystkie określa się jako mniejsze konie zaprzęgowe, zdolne do pracy w górskich okolicach południowej Europy. Tam odgrywają właśnie znaczną rolę w rolnictwie.

</doc>
<doc id="1001280" url="https://pl.wikipedia.org/wiki?curid=1001280" title="Wszystko na sprzedaż">
Wszystko na sprzedaż

Wszystko na sprzedaż – polski film psychologiczny z 1969 w reżyserii i według scenariusza Andrzeja Wajdy. Głównym tematem filmu jest tragiczna śmierć Zbigniewa Cybulskiego (niewspominanego w filmie z imienia i nazwiska), rozpatrywana z punktu widzenia jego bliskich oraz współpracowników. W na poły dokumentalnym filmie Wajdy, którego personę odgrywa Andrzej Łapicki, pod własnymi imionami występują aktorzy Beata Tyszkiewicz, Elżbieta Czyżewska, Daniel Olbrychski i Bogumił Kobiela.
"Wszystko na sprzedaż" jest filmem autotematycznym, który porusza problematykę granic możliwości tworzenia „filmu w filmie”, a także dzieła aktorskiego poświęconego niedawno zmarłej osobie. Film wywołał burzliwe reakcje krytyków, zarazem przyczyniając się do utrwalenia mitu kreacji Cybulskiego.
Fabuła.
W czasie realizacji nieokreślonego filmu na planie nie zjawia się Aktor, który miał grać główną rolę. Reżyser imieniem Andrzej, który jeszcze nie wie o śmierci tegoż aktora, filmuje scenę z własnym udziałem, wykonując karkołomny skok do pociągu. Ela – żona aktora – oraz Beata – żona Andrzeja – starają się go odnaleźć. Zastanawiają się razem z Andrzejem, gdzie Aktor się podziewa.
Po dniu zdjęciowym odbywa się przyjęcie, podczas którego Ela pada ofiarą upokorzenia ze strony zebranych gości; tańczy energicznie, rozdrażniona i samotna. Kiedy opuszcza przyjęcie, rozmawia z Andrzejem na temat swojego poczucia osamotnienia i o tym, że pragnie być kochana przez ludzi. Gdy część nietrzeźwych gości po przyjęciu wsiada na karuzelę, Ela dokonuje na nich symbolicznej zemsty, włączając silnik i obserwując, jak goście obracają się wkoło bez możliwości wydostania się z karuzeli.
Gdy Beata i Ela, jadąc samochodem, wymieniają się wspomnieniami na temat Aktora, nagle dowiadują się w komunikacie radiowym o jego tragicznej śmierci. Zapada cisza. Kobiety wysiadają na miejscu zdarzenia i biegną wzdłuż torów kolejowych, gdzie dostrzegają milicjantów przeprowadzających oględziny wypadku ze skutkiem śmiertelnym.
Po pogrzebie Andrzej rozmawia wraz z przyjaciółmi zmarłego: Bobkiem oraz obiecującym aktorem Danielem, któremu proponuje odegranie głównej roli przeznaczonej dla Aktora. Daniel otrzymuje kubek, który był pamiątką po zmarłym, oraz legendarną kurtkę tegoż. Już na planie zdjęciowym Daniel dostrzega galopujące stado koni. Spontanicznie ucieka z planu, goniąc za końmi. Reżyser prosi wówczas jednego ze swych asystentów, Witka, aby ten natychmiast próbował uchwycić uciekającego Daniela w kadrze.
Obsada.
Opracowano na podstawie materiału źródłowego:
Produkcja.
W styczniu 1967 Zbigniew Cybulski zginął pod kołami pociągu, do którego próbował wskoczyć. Wajda długo uznawał Cybulskiego za jednego z najwybitniejszych polskich aktorów, nie był jednak pierwszym realizatorem, który zmierzył się z pustką po śmierci odtwórcy głównej roli w "Popiele i diamencie" (1958). Analizy spuścizny pokoleniowej Cybulskiego podjął się Jan Laskowski w filmie montażowym "Zbyszek", który miał być „hołdem złożonym pamięci Zbyszka i filmem Zbyszka o jego bohaterze i o sobie”. Wajda jednak poszedł dalej, próbując zrealizować film fabularny – jak to ujmował Rafał Marszałek – „bez klasycznie rozumianej fabuły”. Celem Wajdy nie był film biograficzny o Cybulskim, gdyż, jak uważał reżyser: „istotą aktora jest przecież jego osobowość i żadna osobowość innego aktora jej nie zastąpi”. Zamiast filmu biograficznego poświęconego tragicznie zmarłemu Cybulskiemu Wajda planował stworzyć utwór poświęcony aktorowi, który przejmuje schedę po filmowym Maćku Chełmickim. Tym aktorem okazał się Daniel Olbrychski.
W przeciwieństwie do dotychczasowych filmów stworzonych przez Wajdę scenariusz do "Wszystko na sprzedaż" napisał on sam. Tytuł projektu planowanego filmu nawiązywał do zapamiętanego przez reżysera obrazu stojącego przy autostradzie hinduskiego biedaka, który próbuje sprzedać wszystko, co posiada. Wajda twierdził po latach: „[...] chciałbym, gdy będę już żegnał się z kinem, zrobić taki film: oto sprzedaję wszystko, co mi się przez te lata uzbierało, ogłaszam wyprzedaż”. Jeszcze w lipcu 1967 o produkcji takiego filmu – jak wynikło ze spotkania Wajdy z szefem kinematografii Tadeuszem Zaorskim – nie było mowy. Jednakże dzięki pozytywnym opiniom Jerzego Bossaka i Bolesława Michałka scenariusz został skierowany do realizacji. Film początkowo miał nosić tytuł "Dzień kobiet", jednak wskutek wydarzeń z marca 1968 (pałowanie kobiet przez milicję) zmieniono go na "Wszystko na sprzedaż", który zasugerowała Beata Tyszkiewicz, ówczesna żona Wajdy.
W roli reżysera Andrzeja, "alter ego" Wajdy, wystąpił Andrzej Łapicki. Wajda rozważał zagranie samego siebie, ale uznawał, że jako aktor nie podołałby tej roli. W rolę żony filmowego reżysera wcieliła się Beata Tyszkiewicz, a żonę Aktora uosabiała Elżbieta Czyżewska, ówcześnie poddawana nagonce prasowej ze względu na żydowskie pochodzenie jej męża Davida Halberstama w momencie wzmożonych antysemickich nastrojów w Polsce. Wyjątkowo na prośbę reżysera Czyżewska powróciła ze Stanów Zjednoczonych (gdzie przebywała po wybuchu nagonki antysemickiej), a zaraz po zakończeniu zdjęć wyjechała z powrotem do Nowego Jorku. W rolach asystentów reżysera, posługujących się różnymi technikami operatorskimi, Wajda planował obsadzić Jerzego Skolimowskiego i Andrzeja Kostenkę; pierwszy z nich uosabiał przełom nowofalowy w polskim kinie, drugi zaś miał reprezentować estetyzujący prąd artystyczny na miarę modnego w momencie powstania filmu Claude’a Leloucha. Jednak Skolimowski nie mógł pojawić się w filmie, więc zastąpił go Witold Holtz.
Wstępna faza zdjęć trwała od 11 lutego do 22 kwietnia 1968. Jako pierwszą scenę Wajda nakręcił wizytę reżysera Andrzeja na planie filmu "Pan Wołodyjowski" (1968), aby wykorzystać kończący się okres zdjęciowy do filmu autorstwa Jerzego Hoffmana. Ostatnią nakręconą sceną była rozmowa z Elżbietą Kępińską w Teatrze Ateneum. Jednakże w połowie lipca, już podczas prac montażowych, reżyser nakręcił dwie sceny nawiązujące do mitu Cybulskiego: scenę w leśniczówce z rekwizytem w formie „okupacyjnego” kubka oraz scenę opłakiwania tragicznie zmarłego aktora przez teatralną kasjerkę. Jako plenery wykorzystano Warszawę („Kamieniołomy”, Związek Polskich Artystów Plastyków, Osiedle „Panieńska” na Pradze, komorę wodną przy ul. Kłopotowskiego, Most Gdański), Bogusławice oraz stację kolejową Racot pod Poznaniem. Zdjęcia do filmu nakręcił Witold Sobociński na taśmie Eastmancolor, w formacie panoramicznym. Montażu filmu dokonała zaś Halina Prugar-Ketling. Premiera "Wszystkiego na sprzedaż" odbyła się 21 stycznia 1969.
Wydania.
W 2003 nakładem amerykańskiego wydawnictwa Vanguard Cinema film "Wszystko na sprzedaż" ukazał się na płytach DVD; edycja ta obsługuje technologię Dolby Digital 5.1. W 2007 polski dystrybutor Vision Film wydał dzieło Wajdy na tym samym nośniku. W marcu 2013 w ramach projektu KinoRP miała miejsce premiera zrekonstruowanej cyfrowo wersji filmu, dofinansowanej przez Polski Instytut Sztuki Filmowej, Ministerstwo Kultury i Dziedzictwa Narodowego, a także Studio Filmowe „Kadr” dysponujące prawami autorskimi do filmu. W 2017 odnowiona wersja "Wszystkiego na sprzedaż" ukazała się w edycji kolekcjonerskiej dzieł Wajdy, wydanej nakładem Cyfrowego Repozytorium Filmowego.
Odbiór.
Film "Wszystko na sprzedaż" został pozytywnie przyjęty przez polskich krytyków. W rubryce "Dziewięciu gniewnych ludzi" czasopisma „Film” przeważały oceny „bardzo dobre” i „celujące” w skali szkolnej, z czego najwyższe noty wystawili dziełu Wajdy Stanisław Grzelecki, Stanisław Janicki oraz Jerzy Płażewski. 
Krzysztof Teodor Toeplitz uznał "Wszystko na sprzedaż" za „bezsprzecznie ważny punkt zwrotny w dziele [Wajdy]” oraz próbę zakwestionowania zarówno dotychczasowego dorobku reżysera, jak i mitu narosłego wokół Cybulskiego. Bolesław Michałek pisał o reżyserze: „Wajda nie jest filozofem, lecz prawdziwym artystą. Mówi on jedynie o tym, że w chwili śmierci szybko zapomina się o człowieku – przykry stan rzeczy, ale prawdziwy”. Francuski krytyk Michel Ciment z „Positif” wypowiedział się o filmie następująco: „Widzimy artystę wyzwalającego się z totalnej sklerozy, która opanowała jego kraj. Wyzwala się ona przez powrót do samego siebie, świadczący o głębokiej odnowie”. Również Colin MacArthur z czasopisma „Sight &amp; Sound” dostrzegł w filmie Wajdy rozliczenie ze swoją dotychczasową, hermetyczną twórczością; w opinii MacArthura Wajda stał się wraz z realizacją "Wszystkiego na sprzedaż" filmowcem transnarodowym. Krzysztof Mętrak piszący dla „Filmu” uznał dzieło Wajdy za film „znakomity i wyjątkowy, żeby nie powiedzieć prekursorski”, otwarcie porównując je do "Ośmiu i pół" (1963) Federica Felliniego. Marcel Martin w recenzji dla „Cinéma 71” uznał "Wszystko na sprzedaż" za „najlepszy film Wajdy”. 
Części krytyków autotematyzm "Wszystkiego na sprzedaż" się nie podobał. Louis Marcorelles z „Le Monde” postawił dziełu Wajdy zarzut autotematycznej „kokieterii”, podczas gdy Philip Strick na łamach „The Monthly Film Bulletin” oskarżał reżysera o „sprzedawanie śmierci Cybulskiego”. Joanna Guze w recenzji dla „Filmu” stwierdziła, iż „w filmie jest kilka scen niekoniecznych dla akcji, a z punktu widzenia harmonii całości i jej stylu (dobrego stylu) nawet drażniących”. Zygmunt Kałużyński dla „Polityki” pisał, iż w filmie Wajdy nie ma „próby analizy, skąd wzięła się magia aktora, dlaczego uważano go za swojego, za reprezentatywnego, za typowego dla pokolenia itd.”; dodatkowo Kałużyński stwierdził, że "Wszystko na sprzedaż" jest „dziełem połowicznym nie bez tonu fałszywego”, które w zbyt pozytywnym świetle przedstawia środowisko artystyczne skupione wokół tragicznie zmarłego aktora.
Po latach film oceniano pozytywnie. Bartosz Kwieciński uznał, że "Wszystko na sprzedaż" jest „jednym z najważniejszych filmów dekady”, który „łączy okres szkoły polskiej z zaangażowanymi politycznie filmami realizowanymi przez Wajdę w Zespole X”. Jan F. Lewandowski ocenił film Wajdy jako „prawdziwy i przejmujący” rozrachunek z jego dotychczasową twórczością”. Zdaniem Roberta Birkholca „twórca "Popiołu i diamentu" potrafi przekształcić sumę osobistych refleksji i doświadczeń w intrygujące dzieło o skomplikowanej relacji między sztuką a rzeczywistością”.
Analizy i interpretacje.
Sebastian Jagielski zauważał, że we "Wszystko na sprzedaż" Wajda posłużył się zarówno estetyką wyniesioną wprost z francuskiej „nowej fali¨, jak i elementami pop-artu. Jagielski zwrócił uwagę również na autotematyzm roli Elżbiety Czyżewskiej. Aktorka, poddana ostracyzmowi po powrocie ze Stanów Zjednoczonych, w swej roli ekranowej również zmaga się z wykluczeniem: „kamera rejestruje zawistne spojrzenia, miny i grymasy salonu [...] Splendor miesza się z rozpaczą”. Zemsta Eli na rozbawionej elicie na karuzeli była interpretowana jako uwspółcześniona wersja chocholego tańca, jak również jako odniesienie do rzeczywistości pomarcowej.
Tadeusz Lubelski zwrócił uwagę na inny aspekt filmu. Według niego "Wszystko na sprzedaż" jest hołdem złożonym nie tylko Cybulskiemu, ale również malarzowi Andrzejowi Wróblewskiemu, którego cykl "Rozstrzelań" został uchwycony w trakcie produkcji filmu. Tak samo jak Cybulski, Wróblewski był rówieśnikiem reżysera, a obaj zmarli artyści reprezentowali etos inteligencki, „oznaczający odpowiedzialność za innych”. Tadeusz Miczka odnajdywał w filmowej postaci reżysera – "porte parole" twórcy – odniesienia do tradycji malarskiej reprezentowanej między innymi przez Jana van Eycka i Diego Velázqueza.
Węgierski historyk András Bálint Kovács zaliczył "Wszystko na sprzedaż" do późnomodernistycznego etapu twórczości Andrzeja Wajdy, który miałby przypadać na lata 1966–1972 i obejmować również takie filmy, jak "Krajobraz po bitwie" (1970), "Piłat i inni" (1971) oraz "Wesele" (1972).

</doc>
<doc id="1001283" url="https://pl.wikipedia.org/wiki?curid=1001283" title="Hugo Spangenberg">
Hugo Spangenberg

Hugo Spangenberg (ur. 22 listopada 1975) – argentyński szachista, arcymistrz od 1996 roku.
Kariera szachowa.
W latach 90. XX wieku należał do podstawowych zawodników reprezentacji Argentyny, trzykrotnie (1994, 1996, 1998, w tym raz na I szachownicy) biorąc udział w szachowych olimpiadach. Dwukrotnie zdobył medale w finałach indywidualnych mistrzostw swojego kraju: złoty (1993) oraz srebrny (1996).
W roku 1989 zdobył w Cubatao tytuł mistrza państw panamerykańskich w kategorii juniorów do lat 14, w 1996 podzielił (wraz z Pablem Ricardi) I miejsce w Villa Gesell, natomiast w 1998 triumfował w Buenos Aires oraz podzielił I lokatę (wraz z Carlosem Garcia Palermo i Hermanem van Riemsdijkiem) w La Placie.
Na liście rankingowej FIDE zadebiutował w 1 lipca 1990 z wynikiem 2250 punktów. Dwa i pół roku później posiadał już ranking 2505, co jest rzadko spotykanym osiągnięciem. Najwyższą punktację w karierze osiągnął 1 lipca 1997, z wynikiem 2565 pkt zajmował wówczas 2. miejsce (za Pablo Ricardim) wśród argentyńskich szachistów. Od 2003 roku nie występuje w turniejach klasyfikowanych przez FIDE.

</doc>
<doc id="1001284" url="https://pl.wikipedia.org/wiki?curid=1001284" title="Jan Huskowski">
Jan Huskowski

Jan Huskowski (ur. 23 kwietnia 1883 w Piaskach Wielkich, zm. w XX wieku) – poeta, prozaik, dramatopisarz.
Życiorys.
Huskowski mieszkał we Lwowie. W 1919 roku w przystępie manii prześladowczej strzelił na ulicy do jednego ze znajomych, ciężko go raniąc. Prawdopodobnie trafił do jednego z zakładów dla obłąkanych, w którym dokończył żywota. Data jego śmierci nie jest znana. Jego kontakt z wydawcami urwał się w 1913 roku, gdy nie odpowiedział na ankietę do opracowywanej wówczas "Współczesnej kultury polskiej" A. Peretiatkowicza i M.Sobeskiego.
Huskowski debiutował tomem poezji "Po drodze", opublikował też kilka tomów fantastycznych nowel napisanych w duchu twórczości Poego. Wydał też powieść "Gesty" oraz dramat "Dzieło", który w roku 1911 grano w lwowskim Teatrze Niezależnym.
W jego utworach objawia się fascynacja filozofią Schopenhauera i Nietzschego. Pisarz nawiązywał też do osiągnięć francuskich symbolistów. Na temat jego twórczości wypowiadał się pozytywnie Karol Irzykowski.

</doc>
<doc id="1001288" url="https://pl.wikipedia.org/wiki?curid=1001288" title="The Kick Inside">
The Kick Inside

The Kick Inside – debiutancki album Kate Bush, wydany w lutym 1978 roku.
O albumie.
Płyta została wydana przez wytwórnię EMI 17 lutego 1978 roku, gdy artystka miała 19 lat. Głównym producentem albumu był „odkrywca” jej talentu – David Gilmour. Płyta zawiera największy komercyjny przebój artystki, „Wuthering Heights” – jedyny, któremu udało się dotrzeć do pierwszego miejsca UK Singles Chart.
Album zawiera 13 utworów, część z nich została napisana przez Kate Bush, gdy miała jeszcze 13 lat. W warstwie tekstowej widoczne są inspiracje literackie, filmowe i historyczne (szczególnie w przypadku „Wuthering Heights” – piosenka została zainspirowana nie powieścią Emily Brontë, lecz jej ekranizacją). Charakterystyczne są zmysłowość i erotyzm niektórych tekstów.

</doc>
<doc id="1001291" url="https://pl.wikipedia.org/wiki?curid=1001291" title="Jean-Christophe Napoleon">
Jean-Christophe Napoleon



</doc>
<doc id="1001301" url="https://pl.wikipedia.org/wiki?curid=1001301" title="Arbroath">
Arbroath

Arbroath (gael. "Obair Bhrothaig") – miasto w środkowej Szkocji, największe w hrabstwie Angus, na drodze z Dundee do Aberdeen, znane również jako Aberbrathock. W mieście znajdują się ruiny średniowiecznego opactwa Arbroath Abbey.
Historia.
Miejscowość została założona 3500 lat temu przez Piktów. W roku 1320 w opactwie Arbroath Abbey podpisano tzw. deklarację z Arbroath, po bitwie pod Bonnockburn. Deklaracja uniezależniała Szkocję od panowania Anglii.
Od XIV wieku jest ważnym portem rybackim.
Atrakcje turystyczne.
Miejscowość słynie z połowów i wędzenia łupacza znanego jako "Arbroath Smokie", technologia wędzenia tej ryby opiera się na dymie z dębowego drewna.
Niedaleko Arbroath znajdują się czerwone klify, a w nich jaskinie takie jak np. Forbidden Cave.
Atrakcją jest również Muzeum Archeologiczne zawierające np. kolekcję kamieni Piktów.

</doc>
<doc id="1001311" url="https://pl.wikipedia.org/wiki?curid=1001311" title="Prestarium">
Prestarium



</doc>
<doc id="1001318" url="https://pl.wikipedia.org/wiki?curid=1001318" title="Andreas Lilja">
Andreas Lilja

Andreas Lilja (ur. 13 lipca 1975 w Helsingborgu) – szwedzki hokeista.
Kariera.
Wychowanek klubu IF Lejonet. Od kwietnia 2013 roku zawodnik Rögle BK. Przez dwa ostatnie sezony był kapitanem tej drużyny.

</doc>
<doc id="1001323" url="https://pl.wikipedia.org/wiki?curid=1001323" title="Salmo trutta">
Salmo trutta

Salmo trutta – gatunek ryby z rodziny łososiowatych, obejmujący kilka form różniących się cechami biologicznymi. Formy te – blisko spokrewnione z łososiem szlachetnym ("Salmo salar") – wyewoluowały w wyniku izolacji geograficznej w plejstocenie. Są to ryby o dużym znaczeniu gospodarczym, cenione w wędkarstwie. W języku polskim określane są ogólną nazwą pstrąg, a ich dwuśrodowiskowa forma morska – troć. Od łososia szlachetnego różni się szerszą nasadą ogona, ubarwieniem oraz szczegółami w budowie szkieletu. Podgatunkiem nominatywnym jest troć atlantycka ("Salmo trutta trutta").
Taksonomia.
Gatunek został opisany naukowo w 1758 przez Karola Linneusza na podstawie osobników złowionych w dużych rzekach. Osobniki żyjące w górskich potokach oraz spływające do morza Linneusz opisał jako odrębne gatunki: "S. fario" i "S. eriox", a formę jeziorową – pod nazwą "S. lacustris". Z powodu różnic w ubarwieniu poszczególnych populacji opisano naukowo i sklasyfikowano około 50 gatunków, które później uznano za formy "Salmo trutta".
Występowanie.
Wody słodkie Europy i zachodniej Azji oraz przybrzeżne wody morskie wokół Europy i północno-zachodniej Afryki. Introdukowane w co najmniej 24 krajach, głównie w Europie i obydwu Amerykach, a także w kilku krajach Azji oraz w Australii.
Obecnie żyjące populacje wywodzą się z pięciu linii rozwojowych powstałych w wyniku izolacji geograficznej, jaka nastąpiła w plejstocenie.
W polskich wodach "Salmo trutta" występuje w trzech zasadniczych odmianach ekologicznych podgatunku nominatywnego:
W zakresie tego samego gatunku wyróżniane są jeszcze:
Wcześniej wyróżniano jeszcze troć kaspijską ("S. t. caspius"), która obecnie uważana jest za kaspijską populację podgatunku nominatywnego "S. t. trutta".

</doc>
<doc id="1001324" url="https://pl.wikipedia.org/wiki?curid=1001324" title="Dobra Pomoc">
Dobra Pomoc

Dobra Pomoc – osada leśna w Polsce położona w województwie wielkopolskim, w powiecie gostyńskim, w gminie Pogorzela.
W okresie Wielkiego Księstwa Poznańskiego (1815-1848) miejscowość wzmiankowana jako "posada leśna Dobra pomoc" należała do wsi mniejszych w ówczesnym pruskim powiecie Krotoszyn w rejencji poznańskiej. Dobra Pomoc należała do okręgu borkowskiego tego powiatu i stanowiła część majątku Wziąchów, którego właścicielem był wówczas Józef Sokolnicki. Według spisu urzędowego z 1837 roku wieś liczyła 25 mieszkańców, którzy zamieszkiwali dwa dymy (domostwa).
W latach 1975–1998 miejscowość administracyjnie należała do województwa leszczyńskiego.

</doc>
<doc id="1001328" url="https://pl.wikipedia.org/wiki?curid=1001328" title="Gian Paolo Montali">
Gian Paolo Montali

Gian Paolo Montali (ur. 18 stycznia 1960 w Traversetolo) – włoski trener siatkarski, który wygrał dwukrotnie siatkarskie Mistrzostwa Europy (2003, 2005), srebrny medal na Igrzyskach Olimpijskich w Atenach oraz medale Ligi Światowej (2003 - brąz, 2004 - srebro) z reprezentacją narodową Włoch.
Montali rozpoczął swoją karierę trenerską w drużynie juniorów Santal Parma (klubie Calisto Tanziego). Od 1986 do 1990 r. był dyrektorem drużyny seniorów, zwycięzców włoskiej Serie A w ostatnim sezonie (łącznie z trzema europejskimi Pucharami Zdobywców Pucharów, oraz dwoma Pucharami Włoch).
Później, będąc przez krótki czas w drugiej drużynie Schio, Montali rzekomo przewodził Sisley Treviso będącej własnością rodziny Benetton, która miała aż do odniesienia późniejszych zwycięstw małe sukcesy, mimo dużych finansowych inwestycji.
Montali imponuje swoimi możliwościami i swoją dyscypliną pracy, również w swojej nowej siedzibie, zdobywając dwa tytuły krajowe, tytuł europejskich zwycięzców, a także Europejski Puchar Zdobywców Pucharów, Puchar Europejskiej Konfederacji Siatkówki (CEV), i jeden Puchar Włoch.
W 1996 roku był już trenerem greckiego Olympiakosu Pireus, z którym wygrał lokalne mistrzostwa.

</doc>
<doc id="1001329" url="https://pl.wikipedia.org/wiki?curid=1001329" title="Międzyborze (województwo wielkopolskie)">
Międzyborze (województwo wielkopolskie)

Międzyborze – osada leśna w Polsce, położona w województwie wielkopolskim, w powiecie gostyńskim, w gminie Pogorzela.
W latach 1975–1998 miejscowość administracyjnie należała do województwa leszczyńskiego.

</doc>
<doc id="1001330" url="https://pl.wikipedia.org/wiki?curid=1001330" title="Steven Fletcher">
Steven Fletcher

Steven Fletcher (ur. 26 marca 1987 w Shrewsbury) – szkocki piłkarz występujący na pozycji napastnika w angielskim klubie Sheffield Wednesday oraz w reprezentacji Szkocji.
Kariera.
W Hibernianie debiutował w sezonie 2003/2004, w wygranym przez jego zespół meczu z Kilmarnock 3:0. W następnym sezonie wystąpił w 26 meczach i strzelił 5 bramek.
W 2005 roku debiutował w reprezentacji Szkocji U-21.
W sezonie 2005/2006 strzelił dwa gole przeciwko zespołowi Kilmarnock w Pucharze Intertoto, a jego zespół wygrał ostatecznie 5:0.
Piłkarz został królem strzelców na Mistrzostwach Europy U-19 rozgrywanych w 2006 roku w Szkocji. Jego reprezentacja doszła do finału rozgrywek, gdzie przegrała z Hiszpanią. Piłkarz uczestniczył w Mistrzostwach Świata U-20 w piłce nożnej 2007, rozgrywanych na boiskach w Kanadzie.
W czerwcu 2009 podpisał kontrakt z Burnley.
W czerwcu 2010 przeszedł za 7,5 mln funtów do Wolverhampton Wanderers. To jest rekord transferowy tego klubu.
28 sierpnia 2012 roku podpisał czteroletni kontrakt z Sunderland. Kwoty transferu nie ujawniono, lecz jest ona rekordem klubu.

</doc>
<doc id="1001332" url="https://pl.wikipedia.org/wiki?curid=1001332" title="Taczanówko">
Taczanówko

Taczanówko – osada leśna w Polsce położona w województwie wielkopolskim, w powiecie gostyńskim, w gminie Pogorzela.
W latach 1975–1998 miejscowość administracyjnie należała do województwa leszczyńskiego.

</doc>
<doc id="1001336" url="https://pl.wikipedia.org/wiki?curid=1001336" title="Głuchówek (województwo wielkopolskie)">
Głuchówek (województwo wielkopolskie)

Głuchówek – kolonia w Polsce położony w województwie wielkopolskim, w powiecie gostyńskim, w gminie Pogorzela.
W latach 1975–1998 miejscowość administracyjnie należała do województwa leszczyńskiego.
Zobacz też: Głuchówek

</doc>
<doc id="1001338" url="https://pl.wikipedia.org/wiki?curid=1001338" title="Socjologia rodziny">
Socjologia rodziny

Socjologia rodziny - dział socjologii zajmujący się badaniem rodziny, małżeństwem i strukturami pokrewieństwa. Badane są historyczne i kulturowe formy tych instytucji, ich geneza i zmienność oraz społeczne funkcje przez nie spełniane. 
Najczęściej przyjmowana jest 5 elementowa definicja rodziny: jest to mała grupa społeczna, jej członkowie mieszkają pod jednym dachem (tworzą jedno gospodarstwo domowe), są powiązani określanymi kulturowo więzami, pozostają we wzajemnej sieci interakcji, a z zewnątrz postrzegani są jako odrębna całość.

</doc>
<doc id="1001339" url="https://pl.wikipedia.org/wiki?curid=1001339" title="Józefów Ochelski">
Józefów Ochelski

Józefów Ochelski – część wsi Ochla w Polsce, położona w województwie wielkopolskim, w powiecie gostyńskim, w gminie Pogorzela.
W latach 1975–1998 Józefów Ochelski administracyjnie należał do województwa leszczyńskiego.

</doc>
<doc id="1001341" url="https://pl.wikipedia.org/wiki?curid=1001341" title="Helen Svedin">
Helen Svedin

Helene Svedin (ur. 22 października 1976 w Sollefteå) – szwedzka modelka.
Była twarzą takich marek jak m.in.: H&amp;M, Adidas, Giorgio Armani, Braun, Neck&amp;Neck, Guess, Don Algodon, San Miguel Beer, Chrysler, Nike, Ana Sousa, Arena, Friday's Project, Isdin, Kia, Landrover, L’Oréal, Vista Alegre, Schwarzkopf, Ikea, Luciano Padovan, Nokia.
Jest żoną portugalskiego piłkarza Luísa Figo. Para poznała się w 1996 na pokazie hiszpańskiego tancerza flamenco Joaquína Cortésa w Barcelonie. Często bierze udział w sesjach zdjęciowych z udziałem męża. Ich ślub odbył się 29 czerwca 2001 roku w Algarve. Mają trzy córki Danielę (ur. 1999), Martinę (ur. 2002) i Stellę (ur. 2004).
Jej zdjęcia ukazywała się na okładkach gazet takich jak: Marie Claire, Woman, Telva, Elle, GQ (parokrotnie również ze swoim mężem).

</doc>
<doc id="1001343" url="https://pl.wikipedia.org/wiki?curid=1001343" title="Nowiny (powiat gostyński)">
Nowiny (powiat gostyński)

Nowiny – osada w Polsce położony w województwie wielkopolskim, w powiecie gostyńskim, w gminie Pogorzela.
W latach 1975–1998 miejscowość administracyjnie należała do województwa leszczyńskiego.
Zobacz też: Nowiny

</doc>
<doc id="1001344" url="https://pl.wikipedia.org/wiki?curid=1001344" title="Wiktoria Melita Koburg">
Wiktoria Melita Koburg

Z domu Wiktoria Melita z Saksonii-Coburga-Gothy (ur. 25 listopada 1876 w Valettcie (Malta), zm. 2 marca 1936 w Amorbach) – członkini brytyjskiej rodziny królewskiej, wnuczka brytyjskiej królowej Wiktorii. W latach 1894–1901, wielka księżna Hesji, później wielka księżna Rosji jako Wiktoria Fiodorowna.
Młodość.
Wiktoria Melita była córką Alfreda, księcia Edynburga, drugiego syna królowej Wiktorii i jej męża księcia Alberta. Jej matką była wielka księżna Rosji Marii Aleksandrowna, córka cara Aleksandra II i carycy Marii Aleksandrownej. Po babce otrzymała pierwsze imię, drugie zaś, Melita, nadano jej na pamiątkę jej urodzin na Malcie, gdzie Alfred stacjonował w związku ze swą służbą w marynarce wojennej. Jako członkini rodziny królewskiej przysługiwał jej tytuł "Jej Królewska Wysokość" Wiktoria, księżniczka Edynburga. Najbliższa rodzina nazywana ją Ducky (Kaczuszką). Była trzecim dzieckiem i dziesiąta w kolejce do brytyjskiego tronu. Jej siostrami były: Maria, królowa Rumunii, Aleksandra, księżna Hohenlohe-Langenburg oraz Beatrycze, księżna Hiszpanii. Najstarszy z rodzeństwa książę Alfred zmarł w 1899, gdy miała 23 lata.
Pierwsze lata spędziła na Malcie, skąd przybyła do Anglii, gdzie mieszkali w Eastwell Park, w hrabstwie Kent oraz w rezydencji londyńskiej Clarence House. W 1886 ponownie zamieszkali na Malcie, w pałacu San Anton. W 1889 przeprowadziła się wraz z rodziną do Coburg, w Niemczech. W 1891 udała się wraz z matką do Rosji, na pogrzeb, wielkiej księżnej Aleksandry Romanowej, żony brata matki Pawła Romanowa. Podczas tej podróży poznała swojego kuzyna, wielkiego księcia Rosji Cyryla Romanowa, w którym zakochała się. Mimo odwzajemnionego uczucia, nie mogli się pobrać ze względu na prawosławne wyznanie Cyryla, które zabraniało związków między kuzynami w pierwszej linii.
Pierwsze małżeństwo.
4 kwietnia 1894, zgodnie z życzeniem babki, królowej Wiktorii, poślubiła kuzyna w pierwszej linii Ernesta Ludwika, wielkiego księcia Hesji. Mieli dwójkę dzieci, córkę Elżbietę urodzoną w 1895, oraz syna, który urodził się martwy w 1901. Nieszczęśliwe małżeństwo zakończyło się 21 grudnia 1901 rozwodem na podstawie „stałej wzajemnej antypatii” na mocy specjalnego wyroku Sądu Najwyższego Hesji. Rozwód wywołał skandal w rodzinie królewskiej w całej Europie i Rosji. Po rozwodzie Wiktoria Melita mieszkała z matką w Coburgu i na Riwierze Francuskiej. Opiekę nad córką sprawowała wspólnie z Ernestem, Elżbieta przebywała pół roku u każdego z rodziców, ale bardziej związana z ojcem, obwiniała matkę o rozwód. Jesienią 1903 książę Ernest zabrał Elżbietę do Skierniewic, aby spędzić kilka tygodni z siostrą Wiktorią Alicją, która - jako Aleksandra Fiodorowna - była żoną cara Mikołaja II. Tam dziewczynka zachorowała na tyfus i zmarła, w wieku ośmiu lat.
Drugie małżeństwo.
Wbrew woli rodzin obu stron, oraz bez formalnej zgody króla Edwarda VII, 8 października 1905 poślubiła w Tegernsee Cyryla. W skromnej ceremonii z rodziny uczestniczyły tylko jej matka i siostra Beatrycze. Car Mikołaj II wydalił Cyryla z marynarski rosyjskiej i zabronił parze wstępu do Rosji. Wiktoria Melita udała się z mężem do Paryża, gdzie kupili dom przy Champs-Élysées. We Francji urodziła dwie córki Marię (1907–1951) i Kirę (1909–1967).
Pobyt w Rosji.
W 1907 zdecydowała się zmienić wyznanie na prawosławie, co było kolejnym wstrząsem dla jej rodziny. W 1909 car zgodził się na ich wizytę w Rosji, a w 1910 przenieśli się do Sankt Petersburga na stałe. Car przywrócił Cyrylowi odebrane zaszczyty i nadał jego żonie tytuł: wielka księżna Wiktoria Fiodorowna. Para prowadziła aktywne życie towarzyskie, mimo że nigdy nie nauczyła się dobrze mówić po rosyjsku i posługiwała się głównie francuskim. Często podróżowali, odwiedzała siostrę Marię w Rumunii, matkę w jej posiadłości na południu Francji i w Coburg. Wiktoria i Cyryl mieli bliskie relacje z córkami, w 1914 cała rodzina spędziła wakacje na jachcie w Zatoce Fińskiej.
Podczas I wojny światowej pracowała w Czerwonym Krzyżu jako pielęgniarka. Często odwiedzała front niedaleko Warszawy, gdzie stacjonował jej mąż. W lutym 1917 wróciła do Sankt Petersburga, gdzie Cyryl dowodził marynarką.
Na emigracji.
Po rewolucji lutowej i abdykacji cara postanowili udać się do Finlandii. Zamieszkali w Porvoo, oddalonym o ok. 50 km od Helsinek, gdzie urodziła syna Włodzimierza (1917-1992). W 1919 udali się do Niemiec, w Monachium spotkała się z rodziną i we wrześniu 1919 razem z matką wyjechali do Zurychu. Po śmierci matki odziedziczyła posiadłość Chateau Fabron w Nicei i Edinburgh-Palais w Coburgu. Przez następne lata Wiktora dzieliła czas między obie te posiadłości.
31 sierpnia 1924 Cyryl oficjalnie ogłosił się następnym carem Rosji, ale mało kto uznał go za prawowitego władcę nieistniejącego już państwa, a Ducky za carycę. W tym samym roku Wiktora odbyła podróż do Stanów Zjednoczonych, aby zabiegać o poparcie dla przywrócenia monarchii w Rosji. Pod koniec lat 20. XX w. kupili posiadłość w Saint-Briac, która stała się miejscem spotkań rosyjskiej emigracji we Francji i symbolem monarchii na wygnaniu. W lecie Cyryl grał w golfa, uczestniczyli w piknikach i wycieczkach. Byli częścią życia społecznego społeczności, wychodzili grać w brydża i organizowali przedstawienia teatralne. Zimą odwiedzali Dinard i zapraszali przyjaciół do domu na imprezy i zabawy. W 1933 odkryła, że mąż, któremu poświęciła całe życie, zdradza ją. Wiadomość ta zdruzgotała Wiktorię, która na kilka tygodni wyjechała do siostry do Rumunii. Po powrocie zachowywała pozory ze względu na nastoletniego syna Włodzimierza, jednak nie była w stanie wybaczyć zdrady Cyrylowi. W 1935 wyjechała do swej starszej córki, mieszkającej z mężem w Bawarii, tam doznała udaru i zmarła 1 marca 1936. Została pochowana w mauzoleum rodziny książęcej na cmentarzu , w Coburgu. 7 marca 1995 szczątki jej i Cyryla zostały przeniesione do mauzoleum wielkich książąt Rosji w Twierdzy Pietropawłowskiej.

</doc>
<doc id="1001346" url="https://pl.wikipedia.org/wiki?curid=1001346" title="Stawy (Małgów)">
Stawy (Małgów)

Stawy – część wsi Małgów w Polsce położona w województwie wielkopolskim, w powiecie gostyńskim, w gminie Pogorzela.
W latach 1975–1998 Stawy administracyjnie należały do województwa leszczyńskiego.

</doc>
<doc id="1001347" url="https://pl.wikipedia.org/wiki?curid=1001347" title="Dzień Świadomości Zagrożenia Hałasem">
Dzień Świadomości Zagrożenia Hałasem



</doc>
<doc id="1001354" url="https://pl.wikipedia.org/wiki?curid=1001354" title="Kaspersky Lab">
Kaspersky Lab

Kaspersky Lab – rosyjskie przedsiębiorstwo założone w 1997 roku, zajmujące się tworzeniem oprogramowania zabezpieczającego komputery, m.in. oprogramowania antywirusowego.
Nazwa przedsiębiorstwa pochodzi od nazwiska współzałożyciela – Jewgienija Kaspierskiego.
Działalność.
Kaspersky Lab to międzynarodowa grupa działająca w niemal 200 krajach i terytoriach na całym świecie. Siedziba firmy znajduje się w Moskwie, w Rosji, natomiast holding jest zarejestrowany w Wielkiej Brytanii. Kaspersky Lab zatrudnia obecnie ponad 3000 pracowników. Firma posiada 33 przedstawicielstwa w 30 krajach. Polskie przedstawicielstwo firmy rozpoczęło działalność w 2000 roku.
Kaspersky Lab posiada około 120 globalnych umów partnerskich oraz OEM.
Produkty.
Produkty dla korporacji.
W 1999 r. Kaspersky Lab, jako pierwsza firma na rynku, zaprezentował zintegrowane oprogramowanie antywirusowe dla stacji roboczych, serwerów plików oraz serwerów aplikacji działających pod kontrolą systemów operacyjnych Linux/FreeBSD. Obecnie firma oferuje rozwiązania bezpieczeństwa dla większości popularnych systemów operacyjnych. Produkty Kaspersky Lab mają na celu realizację wymagań stawianych rozwiązaniom bezpieczeństwa przez firmy, korporacje i organizacje rządowe, w tym: wysoka skuteczność w wykrywaniu zagrożeń, skalowalność ochrony wraz ze zmieniającymi się warunkami, kompatybilność z różnymi platformami, wysoka wydajność, niski współczynnik błędów, łatwość użytkowania oraz wysoka wartość.
Cechą produktów korporacyjnych Kaspersky Lab jest scentralizowane zarządzanie realizowane za pomocą konsoli Kaspersky Security Center, która umożliwia administrowanie bezpieczeństwem całej sieci firmowej, niezalenie od liczby i rodzaju użytkowanych platform.
Kaspersky Endpoint Security for Business.
Kaspersky Endpoint Security for Business jest platformą oferującą narzędzia i technologie pozwalające na obserwowanie, kontrolowanie i zapewnianie ochrony wszelkim punktom końcowym działającym w firmowej infrastrukturze IT. Wszystkie technologie i narzędzia są dostępne w czterech warstwach, z których każda kolejna dodaje nowe funkcje ochrony przed cyberzagrożeniami. Warstwa pierwsza – Core – obejmuje technologie antywirusowe Kaspersky Lab. Kolejne warstwy – Select oraz Advanced – oferują dodatkowo narzędzia kontroli punktów końcowych oraz szyfrowanie. Ostatnia warstwa – Total – zapewnia kompletną ochronę sieci firmowej, łącznie z serwerami poczty, WWW i współpracy. Ochrona na każdym z tych poziomów jest wspierana chmurą Kaspersky Security Network oraz konsolą administracyjną Kaspersky Security Center.
Kaspersky Endpoint Security for Business obejmuje także rozwiązania ochrony ukierunkowanej, które mogą być dodawane do wszystkich warstw:
Kaspersky Security Center.
Pozwala organizacjom posiadającym sieci komputerowe dowolnego rozmiaru, od kilku maszyn po rozproszone sieci o złożonej strukturze administracyjnej, zaimplementować elastyczny, skalowalny model zarządzania ochroną IT. Łatwa instalacja i minimalny czas wymagany na zarządzanie systemem ochrony przy użyciu Kaspersky Security Center pomagają znacząco zmniejszyć całkowity koszt posiadana rozwiązań bezpieczeństwa firmy Kaspersky Lab.
Produkty dla małych firm.
Kaspersky Small Office Security.
Powstał z myślą o małych przedsiębiorstwach i oferuje ochronę dla komputerów i serwerów, która charakteryzuje się przystępną ceną, szybkością działania oraz łatwą instalacją, konfiguracją i użytkowaniem. Użytkownik może zarządzać całą swoją siecią firmową za pośrednictwem jednego komputera – bez opuszczania biurka może wykonać wszystkie zadania niezbędne do zapewnienia bezpieczeństwa reputacji firmy oraz poufnych informacji.
Produkty dla użytkowników indywidualnych.
Kaspersky Internet Security – Multi-Device.
Multi-device to uniwersalne, oparte na jednej licencji rozwiązanie zapewniające ochronę komputerów PC, komputerów Mac oraz smartfonów i tabletów z systemem Android. Kaspersky Internet Security jest zoptymalizowany dla poszczególnych platform. Niezależnie od urządzenia, z którego użytkownik korzysta do obsługi bankowości online, zakupów internetowych, przeglądania stron lub sieci społecznościowych, Kaspersky Internet Security multi-device zapewnia pełne bezpieczeństwo. W skład rozwiązania Kaspersky Internet Security multi-device wchodzą następujące produkty: Kaspersky Internet Security 2014, Kaspersky Internet Security for Mac oraz Kaspersky Internet Security for Android.
Kaspersky Internet Security.
Sztandarowy produkt firmy przeznaczony dla użytkowników indywidualnych. Zapewnia ochronę komputerów osobistych przed wszystkimi zagrożeniami internetowymi. Rozwiązanie chroni także tożsamość online, pieniądze i krytyczne dane użytkownika oraz oferuje moduł kontroli rodzicielskiej, monitorujący aktywność dzieci w internecie.
Kaspersky Anti-Virus.
Innym popularnym rozwiązaniem z tej linii produktów jest Kaspersky Anti-Virus, który opiera się na technologiach antywirusowych zapewniających podstawową ochronę przed szkodliwym oprogramowaniem. Produkt zawiera również system automatycznej ochrony aplikacji wykorzystywanych przez miliony użytkowników na całym świecie.
Pozycja na rynku.
Kaspersky Lab jest pozycjonowany jako jeden z czterech czołowych producentów rozwiązań bezpieczeństwa dla użytkowników punktów końcowych.
Osiągnięcia regionalne.
W połowie lat 90. Jewgienij Kaspierski zainicjował i stworzył bazę wiedzy online, która gromadziła, kategoryzowała i dzieliła publicznie wiedzę ekspercką. Ten zasób online nosi nazwę Securelist i jest niekomercyjnym serwisem z dziedziny bezpieczeństwa IT. W serwisie publikowane są analizy Kaspersky Lab oraz wyniki najnowszych badań zaawansowanych cyberzagrożeń. W ramach serwisu swoje treści publikuje ponad 70 ekspertów z Kaspersky Lab.
Kaspersky Lab angażuje się w międzynarodowe działania sponsorskie. Do sponsorowanych przez firmę organizacji oraz osób należą m.in. Scuderia Ferrari Formula One Racing Team, 
Bezpieczeństwo.
W marcu 2015 agencja prasowa Bloomberg oskarżyła Kasperskiego o bliskie związki z rosyjskim wojskiem i wywiadem.
Kasperski nazwał artykuł „sensacjonalistycznym” i winnym „wykorzystywania paranoi”, by „zwiększyć czytelnictwo”, lecz nie odniósł się wprost do tego, czy oskarżenia te są prawdziwe, czy nie.
Od 2017 r. oprogramowanie Kaspersky Lab jest zakazane w systemach federalnych USA. Ostrzeżenia przed zagrożeniem stwarzanym przez produkty Kaspersky Lab zostały wydane również przez organy cyberbezpieczeństwa USA, Unii Europejskiej, Wielkiej Brytanii, Niemiec, Włoch, Holandii i Litwy.

</doc>
<doc id="1001358" url="https://pl.wikipedia.org/wiki?curid=1001358" title="Kościół Trójcy Przenajświętszej w Fulneku">
Kościół Trójcy Przenajświętszej w Fulneku

Rzymskokatolicki kościół parafialny Trójcy Przenajświętszej w Fulneku swymi początkami sięga XVIII w. i jest po zamku główną dominantą miasta. Z uwagi na swoją barokową architekturę oraz bogato zdobione wnętrze, świątynia ta należy do wybitnych zabytków stylu barokowego na północno-wschodnich Morawach. W przeszłości była miejscem pielgrzymek. Gmach świątyni został postawiony na miejscu pierwotnego kościoła, który wzniesiono już w XIII wieku Od 2005 opiekę nad kościołem sprawują pallotyni.
Budowa nowej barokowej świątyni związana jest z rosnącym kultem cudownego obrazu Matki Bożej Nieustającej Pomocy, który uważano za cudowny, bowiem według wierzeń, z obrazu wyciekały łzy a po modlitwach wiernych doszło do kilku uzdrowień.
Architektem świątyni jest Mikołaj Thalherr, natomiast malarzem fresków sufitowych wnętrza Józef Ignacy Sadler. Obrazy natomiast są dziełem dwóch artystów Ignacego Viktora Raaba oraz Feliksa Ivo Leichera. Do bogato zdobionego wnętrza świątyni zaliczyć należy również jej wartościowe wyposażenie.

</doc>
<doc id="1001361" url="https://pl.wikipedia.org/wiki?curid=1001361" title="René II Lotaryński">
René II Lotaryński

René II Lotaryński, fr. "René II" (ur. 2 maja 1451 w Angers, zm. 10 grudnia 1508 w Fains) – hrabia Vaudémont od 1470, książę Lotaryngii od 1473, książę Bar w latach 1483–1508. Jako książę Kalabrii w latach 1480–1493 był pretendentem do tronu królestwa Neapolu i hrabstwa Prowansji. W latach 1493–1508 był tytularnym królem Neapolu i Jerozolimy.
Pochodzenie.
Urodził się jako syn Jolanty Andegaweńskiej (córki Rene Andegaweńskiego, zwanego Dobrym Królem René i Izabeli Lotaryńskiej) i Fryderyka, hrabiego Vaudémont. Jego ojciec pochodził z dynastii de Vaudémont, młodszej gałęzi lotaryńskiej rodziny książęcej, pochodzącej od księcia Lotaryngii Jana I. Rene II był więc głównym potomkiem lotaryńskiej linii męskiej i lotaryńskiej linii żeńskiej, kiedy w 1473 odziedziczył księstwo po bezpotomnej śmierci swojego kuzyna – Mikołaja I Andegaweńskiego.
W 1473 po swoim wuju Janie de Vaudémont otrzymał tytuł hrabiego Harcourt i Aumale, pierwszego tytułu używał przed 1495, a drugiego po tym roku. W 1504 odziedziczył tytuł księcia de Guise.
Rządy.
Podczas swoich rządów René musiał walczyć z Karolem Zuchwałym, księciem Burgundii, który najechał Lotaryngię. Z pomocą króla Francji i dzięki szwajcarskim wojskom, René pokonał Karola w bitwie pod Nancy.
Rodzina.
9 września 1471 ożenił się z Joanną Harcourt (zm. 1488), hrabiną Tancarville, ale małżeństwo to anulowano w 1485. 1 września 1485, w Orleanie, René poślubił Filipę, córkę księcia Geldrii Adolfa z Egmond. Para miała kilkoro dzieci:

</doc>
<doc id="1001364" url="https://pl.wikipedia.org/wiki?curid=1001364" title="Rene II">
Rene II



</doc>
<doc id="1001366" url="https://pl.wikipedia.org/wiki?curid=1001366" title="Troć wędrowna">
Troć wędrowna

Troć wędrowna ("Salmo trutta" m. "trutta") – anadromiczna ryba wędrowna, należąca do gatunku "Salmo trutta" – ekologiczna forma troci atlantyckiej ("S. t. trutta").
Występowanie.
Występuje w wodach przybrzeżnych Atlantyku, Morza Północnego i Bałtyku, od ujścia rzeki Douro w Portugalii do dalekiej północy.
Opis.
Osiąga długość do 100 cm. W porównaniu z łososiem szlachetnym ma bardziej krępe ciało i większą głowę. Grzbiet jest szarawy lub brązowawy, boki jaśniejsze a brzuch srebrzysty. Głowa, boki i grzbiet są pokryte licznymi czarnymi plamkami, które w czasie tarła mają żółtą obwódkę. Płetwa tłuszczowa czerwono obrzeżona. W okresie tarła u samców pojawiają się czerwone plamki na bokach i przybierają one charakterystyczną miedzianobrązową barwę ciała. Młode osobniki mają ciemne, poprzeczne prążkowanie i czerwone plamki na ciele. Troć wędrowna może żyć do 20 lat.
Odżywianie.
Młode osobniki przebywające w rzekach żywią się głównie dennymi bezkręgowcami oraz opadłymi na taflę owadami. Większe osobniki zjadają też małe ryby. Bałtyckie trocie żywią się rybami śledziowatymi i dobijakowymi.
Rozród.
Wędrówki tarłowe odbywają się zazwyczaj od lipca do jesieni. Troć nie podejmuje tak dalekich wędrówek jak łosoś. Tarło odbywa się od grudnia do kwietnia w podobny sposób jak u łososia. Smolty spływają do morza przy długości 10–20 cm.
Ochrona w Polsce.
Na terenie Polski obowiązuje wymiar ochronny dla troci wędrownej. Wynosi on 35 cm.
Historyczna taksonomia.
Ze względu na podobieństwo fizyczne troć nie była uważana za osobny gatunek, lecz uważano ją za łososia. W 1870 Kluk opisał jako osobny gatunek i nazwał "łosiopstrągiem". Można spotkać także nazwę "łośpstrąg". Obecną nazwę nadał Wałecki w 1864.
Filatelistyka.
Poczta niemiecka wyemitowała 4 grudnia 2014 r. znaczek pocztowy z motywem troci morskiej o wartości 45 eurocentów. Autorem projektu znaczka był Jens Müller z Düsseldorfu.

</doc>
<doc id="1001367" url="https://pl.wikipedia.org/wiki?curid=1001367" title="Pistolet Lexon 11">
Pistolet Lexon 11

Lexon 11 - pistolet hukowy polskiej firmy "Start", bocznego zapłonu. Posiada magazynek lufowy, mieszczący 11 ślepych naboi 6 mm long lub short. Jest wyposażony w mechaniczny bezpiecznik blokujący spust oraz iglicę wyrzucającą zużyte naboje. Można używać go do wystrzeliwania fajerwerków po wcześniejszym zamontowaniu odpowiedniej nasadki. Na jego posiadanie nie jest wymagane zezwolenie.

</doc>
<doc id="1001369" url="https://pl.wikipedia.org/wiki?curid=1001369" title="Olivier Gruner">
Olivier Gruner

Olivier Gruner (ur. 2 sierpnia 1960 w Paryżu) – francuski aktor kina karate, model, choreograf, kaskader, reżyser, scenarzysta i producent filmowy.
Życiorys.
Wczesne lata.
Urodził się w Paryżu jako jeden z trzech synów chirurga. Kiedy miał jedenaście lat zafascynował się produkcjami filmowymi z udziałem Bruce’a Lee. Trenował sztuki i sporty walki: karate shōtōkan, a następnie boks i kick-boxing. Mając osiemnaście wstąpił do Marine nationale na czteroletnią służbę do jednostki komandosów Marynarki Wojennej (Commandos de Marine).
Kariera sportowa.
W 1981 rozpoczął profesjonalne uprawianie kick-boxingu. Dorabiał jako ochroniarz, ratownik, trener narciarstwa i operator wyciągu narciarskiego. W 1984 stoczył dziesięć walk. Po trzech latach treningu, w 1985 został mistrzem Francji w kick-boxingu, a po następnych dwóch latach, w 1987 roku zdobył tytuł mistrza świata w kickboxingu. Po zakończonej karierze sportowej, został modelem i pracował w telewizji.
Kariera filmowa.
Pracując w 1987 na Festiwalu Filmowym w Cannes nawiązał kontakty z filmowcami z Hollywood. Wyjechał do Los Angeles. Debiutował na ekranie rolą francuskiego komandosa, pięciokrotnego mistrz świata w karate, który pragnie wykorzystać stypendium Komitetu Olimpijskiego i uzupełnić swoje wykształcenie w Stanach Zjednoczonych w dramacie sensacyjnym "Miasto Aniołów" ("Angel Town", 1990). Następnie zagrał w thrillerze sci-fi "Nemesis" (1992) z Cary-Hiroyuki Tagawą, westernie "Na śmierć i życie" ("Savate", 1997) z Ianem Zieringiem, Jamesem Brolinem i Markiem Singerem, dramacie sensacyjnym sci-fi "Mars" (1998) ze Scottem Valentine, filmie akcji "T.N.T." (1998) z Erikiem Robertsem, filmie familijnym fantasy "Skrzat i kucyk Pony" ("The White Pony", 1999) z Warwickiem Davisem i dramacie sensacyjnym "Spięcie 2" ("The Circuit 2: The Final Punch", 2002) z Lorenzo Lamasem.
W 2007 przyjechał do Polski, by zagrać postać i zrobić choreografię scen walki w filmie akcji Jarosława Żamojdy "Skorumpowani" (2008).

</doc>
<doc id="1001374" url="https://pl.wikipedia.org/wiki?curid=1001374" title="Salmo trutta trutta">
Salmo trutta trutta



</doc>
<doc id="1001375" url="https://pl.wikipedia.org/wiki?curid=1001375" title="Jagienna">
Jagienna

Jagienna – część wsi Domaradz w Polsce, położona w województwie opolskim, w powiecie namysłowskim, w gminie Pokój. 
Wchodzi w skład sołectwa Domaradz. 
Przez Jagienną przechodzą dwie trasy rowerowe.
W latach 1975–1998 Jagienna administracyjnie należała do ówczesnego województwa opolskiego.

</doc>
<doc id="1001376" url="https://pl.wikipedia.org/wiki?curid=1001376" title="Salmo trutta fario">
Salmo trutta fario



</doc>
<doc id="1001379" url="https://pl.wikipedia.org/wiki?curid=1001379" title="Wola (zajezdnia tramwajowa)">
Wola (zajezdnia tramwajowa)

Zajezdnia tramwajowa „Wola“, właśc. Zakład Realizacji Przewozów Wola − R-1 – zajezdnia tramwajowa znajdująca się przy ulicy Młynarskiej 2 w Warszawie. 
Historia.
Powstała w 1903 na potrzeby rozwijającej się sieci tramwajów konnych. Była to w tamtych czasach czwarta remiza tramwajowa w Warszawie. 
Przedsiębiorstwo ucierpiało podczas obrony Warszawy we wrześniu 1939. W 1942 podczas sowieckich nalotów na Warszawę zniszczeniu uległy warsztaty tramwajowe, co uniemożliwiło naprawy wozów. W czasie powstania warszawskiego zajezdnia została zajęta przez powstańców, stając się na kilka dni ważnym ośrodkiem oporu. 5 sierpnia 1944 roku Niemcy zdobyli, a następnie podpalili zakład. Zniszczeniu uległy budynki oraz całe wyposażenie zajezdni z większością taboru. W 1945 rozpoczęto odbudowę zajezdni. W latach 1972–1974 została ona zmodernizowana. 
Na terenie zajezdni, pod tym samym adresem, działa również Zakład Naprawy Tramwajów − T3 oraz znajduje się siedziba zarządu Tramwajów Warszawskich (z adresem ul. Siedmiogrodzka 20).
W 2018 roku na płocie kompleksu zajezdni od strony ul. Siedmiogrodzkiej i Karolkowej namalowano mural przedstawiający wizerunki historycznych i współczesnych warszawskich tramwajów.

</doc>
<doc id="1001381" url="https://pl.wikipedia.org/wiki?curid=1001381" title="Kozuby">
Kozuby



</doc>
<doc id="1001383" url="https://pl.wikipedia.org/wiki?curid=1001383" title="Mokotów (zajezdnia tramwajowa)">
Mokotów (zajezdnia tramwajowa)

Zajezdnia tramwajowa „Mokotów“, właśc. Zakład Realizacji Przewozów „Mokotów“ − R-3 – zajezdnia tramwajowa znajdująca się przy ulicy Woronicza 27 w Warszawie. 
Historia.
Budowę zajezdni rozpoczęto w 1952 i ukończono w styczniu 1955. Zastąpiła pierwszą remizę tramwajową „Mokotów” wzniesioną w latach 1880–1881 przy ulicy Puławskiej 13/15. 
W 1961 do zajezdni przeniesiono tabor z likwidowanej zajezdni „Solec“ znajdującej się pod wiaduktem mostu Poniatowskiego.
W latach 60. zajezdnię ogrodzono i wyposażono w bramy wjazdowe. Wtedy to dostarczono też pierwsze wagony typu Konstal 13N. W latach 2000–2001 zmodernizowano sieć trakcyjną oraz wykonano instalację elektrycznego ogrzewania zwrotnic. W 2005 roku zajezdnia obchodziła 50-lecie istnienia. 
W 2019 na terenie zajezdni otwarto Izbę Tradycji Tramwajów Warszawskich.
Z zajezdnią sąsiaduje zajezdnia autobusowa R-1 należąca do Miejskich Zakładów Autobusowych.

</doc>
<doc id="1001385" url="https://pl.wikipedia.org/wiki?curid=1001385" title="Kozuby (Domaradz)">
Kozuby (Domaradz)

Kozuby – część wsi Domaradz w Polsce, położona w województwie opolskim, w powiecie namysłowskim, w gminie Pokój. Wchodzi w skład sołectwa Domaradz.
W latach 1975–1998 Kozuby administracyjnie należały do ówczesnego województwa opolskiego.

</doc>
<doc id="1001387" url="https://pl.wikipedia.org/wiki?curid=1001387" title="Pingwin (film)">
Pingwin (film)

Pingwin – polski czarno-biały film fabularny z 1964 roku w reżyserii Jerzego Stefana Stawińskiego.
Zdjęcia do filmu zrealizowano w Warszawie (m.in. Politechnika, pl. Zbawiciela, pl. Teatralny, Nowy Świat, Krakowskie Przedmieście, ul. Bielańska).
Fabuła.
Skromny i niepozorny student Politechniki Warszawskiej Andrzej, zwany „Pingwinem” (Andrzej Kozak) stara się o względy Baśki Oraczewskiej (Krystyna Konarska). Niestety, Baśka nie zwraca na niego uwagi. Dziewczyna wydaje się gustować w towarzystwie „bananowej młodzieży”. Andrzej siłą rzeczy pragnie się wkupić w łaski tego towarzystwa. Na młodzieżowej prywatce rozpieszczony jedynak Adaś Bączek (Wojciech Duryasz), nadający ton temu środowisku, upokarza Baśkę, która nie reaguje na jego zaloty. Adaś telefonuje do swojego kolegi Łukasza Brody (Zbigniew Cybulski), który na jego prośbę odczytuje fragmenty listów zakochanej w nim Baśki. Ośmieszona Baśka ucieka, a Andrzej staje w jej obronie i postanawia odzyskać i zwrócić listy. Wkrótce Adaś Bączek zostaje porwany, a porywacz żąda okupu. Andrzej odkrywa, że sprawa porwania została sfingowana. W rzekomym porwaniu maczał palce drobny cwaniaczek Łukasz Broda. Andrzej przeprowadza z nim męską rozmowę, w wyniku której Adaś wraca na łono rodziny. Andrzej zostaje ciężko pobity przez kumpli Łukasza, lecz zyskuje przychylność Basi.

</doc>
<doc id="1001390" url="https://pl.wikipedia.org/wiki?curid=1001390" title="Onet.tv">
Onet.tv

Onet.tv – telewizja internetowa działająca w ramach serwisu Onet.pl o profilu informacyjno-edukacyjno-rozrywkowym. W styczniu 2010 Onet.tv prezentował blisko 40 tys. materiałów wideo.
Telewizje na żywo.
W serwisie można oglądać, nadawane przez 24 godziny na dobę następujące kanały informacyjne:
Kanały te dostępne są w angielskiej wersji językowej, z wyjątkiem DW-TV, której oferta programowa przewiduje nadawanie materiałów naprzemiennie w języku angielskim i niemieckim, stosując cogodzinną rotację.
Oferta programowa platformy multimedialnej.
Platforma Onet.tv skupia również wszystkie multimedia portalu: m.in. relacje, reportaże, wywiady, recenzje, komentarze, filmy, teledyski, programy autorskie. Wśród dostawców materiałów multimedialnych znajdują się między innymi:
Świat
Kraj
Programy autorskie.
Od startu platformy w lipcu 2007 roku, własne programy tematyczne prowadzili znani dziennikarze oraz specjaliści. Z czasem jednak zrezygnowano z produkcji.

</doc>
<doc id="1001395" url="https://pl.wikipedia.org/wiki?curid=1001395" title="Żabiniec (Domaradz)">
Żabiniec (Domaradz)

Żabiniec – część wsi Domaradz w Polsce, położona w województwie opolskim, w powiecie namysłowskim, w gminie Pokój. 
Wchodzi w skład sołectwa Domaradz.
W latach 1975–1998 Żabiniec administracyjnie należał do ówczesnego województwa opolskiego.

</doc>
<doc id="1001398" url="https://pl.wikipedia.org/wiki?curid=1001398" title="Praga (zajezdnia tramwajowa)">
Praga (zajezdnia tramwajowa)

Zajezdnia tramwajowa „Praga“, właśc. Zakład Realizacji Przewozów „Praga“ − R-2 – przelotowa zajezdnia tramwajowa znajdująca się przy ul. Kawęczyńskiej 16 w Warszawie.
Opis.
Budowę zajezdni rozpoczęto w lipcu 1923. Została oddana do eksploatacji 1 marca 1925. Obliczona została na 212 wozów. Była to największa remiza tramwajowa w przedwojennej Warszawie. Obok zajezdni wzniesiono budynek administracyjno–mieszkalny z kąpieliskiem dla tramwajarzy. Wszystkie obiekty zaprojektował Juliusz Dzierżanowski.
W dniach 5–13 września 1944 hala zajezdni i podstacja tramwajowa „Praga” zostały zaminowane i wysadzone w powietrze przez Niemców. Zniszczeniu uległy prawie wszystkie wagony tramwajowe, zmiażdżone żelbetowym stropem hali. Do odgruzowywania zniszczonej zajezdni przystąpiono od razu po wycofaniu się Niemców z Pragi, 14 września 1944.
20 czerwca 1945 ok. godz. 11.00 z zajezdni wyjechał pierwszy po zakończeniu wojny tramwaj linii nr 1, udekorowany godłem państwowym, flagami i girlandami kwiatów. Tramwaje linii nr 1 rozpoczęły kursowanie na trasie: Kawęczyńska–Ząbkowska–Targowa–Zamoyskiego–Grochowska–Wiatraczna. 29 czerwca 1945 uruchomiono drugą linię tramwajową (nr 2) na trasie: Dworzec Wschodni–Kijowska–Targowa–Zamoyskiego–Grochowska–Gocławek.
W 2007 hala postojowa zajezdni oraz budynek administracyjno-mieszkalny zostały wpisane do rejestru zabytków.

</doc>
<doc id="1001399" url="https://pl.wikipedia.org/wiki?curid=1001399" title="Świercowskie">
Świercowskie

Świercowskie – przysiółek wsi Domaradz w Polsce, położony w województwie opolskim, w powiecie namysłowskim, w gminie Pokój. 
Wchodzi w skład sołectwa Domaradz. 
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="1001403" url="https://pl.wikipedia.org/wiki?curid=1001403" title="Pod sztandarem wschodzącego słońca">
Pod sztandarem wschodzącego słońca

 – japoński dramat wojenny w reżyserii Kinji Fukasaku wyprodukowany w 1972 roku przez wytwórnię Toho, według nagrodzonej powieści Yūki Shōjiego.
Opis fabuły.
Sakie Togashi, żona byłego oficera japońskiej armii lądowej, przez blisko 30 lat stara się o zasiłek dla rodzin osób poległych w wojnie oraz o poznanie okoliczności śmierci swojego męża. Nie wrócił on z walk na Nowej Gwinei, ale za sprawą wątpliwego telegramu o śmierci żona nie wie, jak jej ukochany stracił życie. Sierżant Togashi został także postawiony przed sądem polowym. Wdowa wyrusza na rozmowy z ostatnimi żyjącymi towarzyszami broni z oddziału Katsuo Togashi. Każdego z nich wojna wyniszczyła psychicznie, pozbawiła prawdziwego życia. Dawni żołnierze przytaczają skrajnie odmienne fakty na temat całej sprawy.

</doc>
<doc id="1001405" url="https://pl.wikipedia.org/wiki?curid=1001405" title="Steelheart">
Steelheart

Steelheart – amerykański glammetalowy zespół muzyczny założony w 1983 roku.
Historia.
Początkowo zespół działał pod nazwą "Red Alert" w składzie:Michael Matijevic, Chris Risola, James Ward i Frank Dicostanzo. Członkowie zespołu przeprowadzili się do Los Angeles i podpisali kontrakt z MCA Records już jako "Steelheart".
Zespół wydał pierwszy album w 1991 roku. Już pierwszego dnia tylko w Japonii album sprzedał się w liczbie 33 000 kopii i szybko uzyskał status platynowej płyty. Ballada "She's Gone" trafiła na pierwsze miejsce międzynarodowej listy przebojów i pozostała na nim przez 17 tygodni. Kolejny singel "I'll Never Let You Go (Angel Eyes)" osiągnął 23. miejsce na liście Billboard 200. Sam album znalazł się na 40. miejscu listy Billboard.
W 1992 podczas koncertu na McNichol's Arena w Denver, Matijevic próbując wspiąć się na kran oświetleniowy, został uderzony w głowę przez ważącą pół tony, konstrukcję. Doznał urazu nosa, żuchwy, czaszki i kręgosłupa. Zdiagnozowano u niego Urazowe uszkodzenie mózgu. Zespół został zawieszony na czas niekreślony.
W 1995 roku Michael Matijevic reaktywował zespół w nowym składzie, wraz z którym wydał kolejny album "Wait". W wielu krajach Azji singel "Wait" znalazł się na 1. miejscu lokalnych list przebojów. W 2001 roku Matijevic użyczył swojego głosu (partie śpiewu) Markowi Wahlbergowi grającego w filmie Rock Star.
W 2017 roku zespół zapowiedział wydanie swojego piątego albumu, "Through Worlds of Stardust".

</doc>
<doc id="1001413" url="https://pl.wikipedia.org/wiki?curid=1001413" title="John Collins (ur. 1968)">
John Collins (ur. 1968)

John Angus Paul Collins (ur. 31 stycznia 1968, Galashiels, Szkocja) – szkocki piłkarz występujący na pozycji pomocnika, a potem trener piłkarski.
Kariera piłkarska.
Kluby.
Piłkarz profesjonalną karierę rozpoczął w klubie Hibernian F.C. Grał tam w latach 1984-1990. Wystąpił w 163 spotkaniach, i strzelił 15 bramek.
Następnie został sprzedany do Celtiku za milion funtów w 1990 roku. W tym klubie grał do 1996 roku. Wystąpił w 221 meczach i strzelił 47 goli. Zdobył z tą drużyną Puchar Szkocji w 1995 roku.
W lecie 1996 roku, w czasie okienka transferowego, przeszedł na zasadzie wolnego transferu do AS Monaco. W tym klubie grał przez dwa lata, występując w 53 meczach i strzelając 7 goli. Z tą drużyną doszedł do półfinału Ligi Mistrzów w roku 1998, w ćwierćfinale eliminując Manchester United.
Później przeniósł się do Everton F.C. w 1998 roku. W klubie z Liverpoolu grał do 2000 roku, wystąpił w 53 spotkaniach, i strzelił 3 bramki.
Karierę piłkarską zakończył w klubie Fulham F.C. w roku 2003. W tym klubie zagrał 65 razy, 3-krotnie umieszczając piłkę w siatce.
Reprezentacja.
Piłkarz w reprezentacji Szkocji grał w latach 1988-1999. Zagrał w 58 meczach, strzelił 12 bramek. Brał udział w Mistrzostwach Świata w 1998 roku, gdzie strzelił z rzutu karnego jedyną bramkę w przegranym przez reprezentację Szkocji 2:1 meczu otwarcia z Brazylią i w Euro 1996.
Kariera trenerska.
Od dnia 31 sierpnia 2006 roku do 2007 roku był trenerem drużyny występującej w Scottish Premier League, Hibernian F.C. 16 grudnia 2008 roku został szkoleniowcem drużyny Royal Charleroi.

</doc>
<doc id="1001415" url="https://pl.wikipedia.org/wiki?curid=1001415" title="Kaźń profesorów lwowskich">
Kaźń profesorów lwowskich



</doc>
<doc id="1001418" url="https://pl.wikipedia.org/wiki?curid=1001418" title="Bluepaper">
Bluepaper

Bluepaper - analityczne opracowania i raporty prezentujące tematykę strategii działań marketingowych prowadzonych w wyszukiwarkach internetowych (np. prosprzedażowe kampanie linków sponsorowanych, wizerunkowe pozycjonowanie marki, SEO PR, działania antykryzysowe z wykorzystaniem płatnych odnośników, etc.).

</doc>
<doc id="1001420" url="https://pl.wikipedia.org/wiki?curid=1001420" title="Luigi Bruins">
Luigi Bruins

Luigi Bruins (ur. 9 marca 1987 w Rotterdamie) – piłkarz holenderski pochodzenia włoskiego grający na pozycji lewego pomocnika.
Kariera klubowa.
Bruins urodził się w Rotterdamie w rodzinie pochodzenia włoskiego. Piłkarską karierę rozpoczął także w tym mieście, w tamtejszym klubie SBV Excelsior. Po zakończeniu wieku juniora awansował do pierwszej drużyny i 28 stycznia 2005 zadebiutował w rozgrywkach Eerste Divisie wyjazdowym meczem z FC Eindhoven (0:3). Był to jego jedyny mecz w tamtym sezonie, ale już w sezonie 2005/2006 stał się podstawowym graczem Excelsioru i wywalczył z nim awans do Eredivisie. Na boiskach pierwszej ligi Holandii Bruins swój pierwszy mecz rozegrał 19 sierpnia 2006, a Excelsior uległ 0:1 Rodzie JC Kerkrade. W całym sezonie zdobył dla Excelsioru 6 bramek przyczyniając się do pozostania klubu w ekstraklasie.
Latem 2007 Bruins otrzymał oferty z Ajaksu, AZ Alkmaar, PSV Eindhoven, Feyenoordu i Tottenhamu Hotspur. Ostatecznie wybrał jednak Feyenoord, z którym podpisał 4-letni kontrakt. Zadebiutował w nim 19 sierpnia 2007 w meczu z Utrechtem (3:0), w którym zdobył gola.
Kariera reprezentacyjna.
W 2007 roku Bruins został powołany przez Foppe de Haana do reprezentacji Holandii U-21 na Młodzieżowe Mistrzostwa Europy. Na tym turnieju był podstawowym zawodnikiem i grał w grupowych meczach, półfinale z Anglią (1:1, karne 13:12), a także w finale z Serbią. W tamtym spotkaniu strzelił czwartego gola dla Holendrów którzy wygrywając 4:1 zdobyli mistrzostwo Europy.

</doc>
<doc id="1001421" url="https://pl.wikipedia.org/wiki?curid=1001421" title="Troć jeziorowa">
Troć jeziorowa

Troć jeziorowa, troć jeziorna ("Salmo trutta" m. "lacustris") – ryba z rodziny łososiowatych (Salmonidae), należąca do gatunku "Salmo trutta" – ekologiczna forma troci atlantyckiej ("S. t. trutta").
Występowanie.
Europa, głównie Alpy, Wyspy Brytyjskie, Karpaty. Żyje w czystych, dobrze natlenionych i zimnych jeziorach oraz zbiornikach zaporowych. W Polsce występuje w niektórych jeziorach na Mazurach i Pomorzu oraz w górach (Jezioro Solińskie).
Opis.
Osiąga bardzo różne rozmiary w zależności od miejsca występowania. W niektórych jeziorach dorasta do 5 kg, w innych osiąga 30 kg i 1,5 m długości. Szczególnie duże rozmiary osiąga w Alpach. Ubarwienie jest srebrne z licznymi czarnymi plamkami na bokach, grzbiecie i głowie.
Rozmnażanie.
Dojrzałość płciową osiąga w 3–7 roku życia (w zależności od jeziora). Na tarło wstępuje do rzek wpadających do jeziora, w którym występuje, w niektórych jeziorach trze się bezpośrednio na dnie w miejscach, gdzie podziemne źródła zapewniają stały przepływ wody. Tarło odbywa się od września do grudnia. Młode trocie spędzają w rzece 1–3 lata, po czym spływają do jeziora, gdzie początkowo przebywają w górnych warstwach wody, a później schodzą głębiej.
Ochrona w Polsce.
Na terenie Polski obowiązuje wymiar ochronny dla troci jeziorowej. Wynosi on 50 cm.

</doc>
<doc id="1001422" url="https://pl.wikipedia.org/wiki?curid=1001422" title="Żoliborz (zajezdnia tramwajowa)">
Żoliborz (zajezdnia tramwajowa)

Zajezdnia tramwajowa „Żoliborz“, właśc. Zakład Realizacji Przewozów „Żoliborz“ − R-4 – warszawska zajezdnia tramwajowa otwarta w 1963 na Młocinach. 
Opis.
Zajezdnia zastąpiła tymczasową remizę, która znajdowała się przy ulicy Słowackiego. 
Nazwy.
W okresie swojego działania zajezdnia dwukrotnie zmieniała nazwę.
Tabor.
Przez wiele lat w R-4 Żoliborz stacjonowały wagony 13N, w 1995 roku do zajezdni trafiły pierwsze stopiątki. W późniejszych czasach zaczęto wprowadzać coraz to nowsze pojazdy i powodowały one wycofywanie starszych wagonów typu 13N.

</doc>
<doc id="1001425" url="https://pl.wikipedia.org/wiki?curid=1001425" title="Salmo trutta lacustris">
Salmo trutta lacustris



</doc>
<doc id="1001427" url="https://pl.wikipedia.org/wiki?curid=1001427" title="Męczennica cielista">
Męczennica cielista

Męczennica cielista ("Passiflora incarnata" L.) – gatunek rośliny z rodziny męczennicowatych. Nazywana jest także męczennicą Pańską lub kwiatem Męki Pańskiej. Występuje w południowo-wschodnich stanach USA, na zachodzie sięgając po Teksas, Oklahomę i Kansas. Roślina introdukowana została i zadomowiła się na Bermudach. Poza tym w wielu krajach jest uprawiana, głównie w Ameryce Środkowej i Południowej oraz w Azji. W wielu krajach Europy, w tym także w Polsce uprawia się ją w szklarniach jako roślinę ozdobną. Roślinę tę nazwali Hiszpanie w czasie podboju Ameryki męczennicą, ponieważ w budowie kwiatów dopatrzyli się części przypominających koronę ciernistą i gwoździe ukrzyżowanego Chrystusa. Rysunki „kwiatu Męki Pańskiej” przywieźli z Ameryki do Europy jezuici i dominikanie, którzy przedstawiali tę roślinę jako przykład cudownego znaku odkrytego w przyrodzie, nakazującego im nawracanie Indian. Jest gatunkiem typowym rodzaju "Passiflora".
Roślina zawiera flawonoidy (C-glikozydy apigeniny i luteoliny, witeksynę i izowiteksynę), maltol, kumaryny, olejek eteryczny, alkaloidy harmanowe (w zależności od odmiany surowca), dzięki czemu znajduje zastosowanie jako lecznicza.
Firmy należące do niemieckich holdingów farmaceutycznych uznały ją za ziele roku 2007.
Zastosowanie.
Roślina lecznicza.
Stosowanie tego gatunku w medycynie zapoczątkował I. Lindsay w 1867 roku w USA. Jako roślina lecznicza gatunek ten ma największe znaczenie w obrębie swego rodzaju, przy czym wynika to głównie z tradycji jego stosowania, niż badań ustalających jego walory ponad innymi przedstawicielami rodzaju. Uprawiany jest w tym celu na rozległych obszarach w USA, Brazylii, Kolumbii, Gwatemali, Belize i Indiach.
Surowcem leczniczym jest ziele męczennicy – "Herba Passiflorae". Ziele zawiera alkaloidy indolowe (do 0,09% w badaniach z połowy XX wieku, ale potwierdzone tylko w ilościach śladowych w końcu tego wieku), flawonoidy (0,4–2% suchej masy), glikozyd cyjanogenny, fitosterole, sole mineralne, pasiflorynę. Surowiec ma działanie uspokajające. W doświadczeniach przeprowadzanych na zwierzętach stwierdzono, że męczennica znosi pobudzający wpływ amfetaminy, stąd stosowanie jej w leczeniu narkomanii i alkoholizmu. Najczęściej stosuje się w stanach pobudzenia nerwowego, w zaburzeniach czynności serca wywołanych bodźcami emocjonalnymi, w mało nasilonych napadach drgawek pochodzenia ośrodkowego, w dolegliwościach okresu przekwitania i pomocniczo w stanach skurczowych jelit i naczyń wieńcowych.
Roślinę stosuje się leczniczo w postaci naparu z 2 g mocno rozdrobnionego ziela. Pije się dwie do trzech filiżanek w ciągu dnia lub jedną do dwóch przed snem (maksymalna dawka dzienna wynosi 4-8 g surowca). Wyciągi wchodzą w skład wielu preparatów i mieszanek uspokajających.
Komitet ds. Roślinnych Produktów Leczniczych (HMPC – Committee on Herbal Medicinal Products) przy Europejskiej Agencji Leków (EMA – European Medicines Agency) zaznaczył, że pomimo długiego tradycyjnego stosowania męczennicy, wciąż brakuje badań potwierdzających jej skuteczność. Badania farmakologiczne głównie skupiają się na jej ośrodkowym działaniu – uspokajającym, przeciwlękowym, przeciwdrgawkowym oraz wspomagającym leczenie uzależnień od alkoholu, nikotyny i tetrahydrokannabinolu THC.

</doc>
<doc id="1001429" url="https://pl.wikipedia.org/wiki?curid=1001429" title="Passiflora incarnata">
Passiflora incarnata



</doc>
<doc id="1001434" url="https://pl.wikipedia.org/wiki?curid=1001434" title="Mikołaj II Szydłowiecki">
Mikołaj II Szydłowiecki



</doc>
<doc id="1001437" url="https://pl.wikipedia.org/wiki?curid=1001437" title="Mikołaj I Szydłowiecki">
Mikołaj I Szydłowiecki



</doc>
<doc id="1001438" url="https://pl.wikipedia.org/wiki?curid=1001438" title="Klaudiusz de Guise">
Klaudiusz de Guise

Klaudiusz Lotaryński, fra. "Claude de Lorraine" (ur. 20 października 1496, w Condé-sur-Moselle, zm. 12 kwietnia 1550, w Joinville) – pierwszy książę de Guise w latach 1528–1550.
Życiorys.
Był drugim synem Rene II, księcia Lotaryngii. Wychował się na francuskim dworze królewskim Franciszka I Walezjusza. W wieku 17 lat poślubił Antoninę de Burbon-Vendôme (1493–1583), córkę Franciszka – hrabiego Vendôme, i tym samym zawarł ważne przymierze francusko-lotaryńskie. 
Klaudiusz wsławił się podczas bitwy pod Marignano, w 1515, ale długo leczył swoje 22 rany, które odniósł w tej bitwie. W 1521 walczył pod Fuenterrabia, a Ludwika Sabaudzka przedstawiła zdobycie miasta jako jego zasługę. W 1523 został mianowany zarządcą Szampanii i Burgundii, po porażce wojsk cesarskich pod Neufchâteau. W 1525, pod Lupstein (niedaleko Saverne), Klaudiusz zniszczył armię chłopów z wojny chłopskiej, która maszerowała na Lotaryngię.
Po tym jak Franciszek I powrócił z niewoli, w 1528, Klaudiusz został mianowany "księciem" de Guise, mimo że do tej pory tytuł księcia przysługiwał jedynie członkom rodziny królewskiej. Później Gwizjusze jako młodsza gałąź domu lotaryńskiego i dynastii andegaweńskiej, domagali się pierwszeństwa przed burbońskimi książętami de Condé i de Conti. 
Pretensje i ambicje Gwizjuszy spowodowały niechęć Franciszka I, jednak nagradzał ich za pomocą znacznych podarunków – ziemi lub pieniędzy. Klaudiusz jeszcze raz wsławił się na polu bitwy – w kampanii luksemburskiej w 1542.

</doc>
<doc id="1001439" url="https://pl.wikipedia.org/wiki?curid=1001439" title="Jenő Buzánszky">
Jenő Buzánszky

Jenő Buzánszky [ˈjenøː 'buzaːnski] (ur. 4 maja 1925 w Újdombóvárze, zm. 11 stycznia 2015 w Esztergom) – węgierski piłkarz, obrońca i członek „złotej jedenastki” reprezentacji Węgier w latach 50. XX wieku.
Jedna z największych piłkarskich legend na Węgrzech. Jedyny członek „złotej jedenastki”, który nie grał w żadnym z dwóch największych ówcześnie klubów – Honvédzie oraz MTK. W lidze rozegrał 274 spotkania, po zakończeniu kariery prowadził jedynie węgierskie zespoły. W 1996 objął funkcję wiceprezydenta Węgierskiej Federacji Piłkarskiej. Był ostatnim żyjącym członkiem "złotej jedenastki".
Kariera reprezentacyjna.
W drużynie narodowej Buzánszky rozegrał 48 spotkań, nie strzelając przy tym ani jednej bramki. Był członkiem Złotej Jedenastki, brał udział także w igrzyskach olimpijskich w 1952, które odbyły się w Helsinkach. Węgrzy zdobyli tam złoty medal. Grał również w słynnym meczu z Anglikami na Wembley, w którym to Madziarzy rozgromili Synów Albionu aż 6:3. Razem z kolegami z reprezentacji zdobył również srebrny medal na mistrzostwach świata 1954 w Szwajcarii. Węgrzy przystępowali do zawodów jako faworyci, jednak w finałowym meczu zawiedli. W turnieju rozegrał wszystkie 5 spotkań.

</doc>
<doc id="1001440" url="https://pl.wikipedia.org/wiki?curid=1001440" title="Face Value">
Face Value

Face Value – pierwsza solowa płyta brytyjskiego artysty Phila Collinsa wydana 9 lutego 1981. Większość piosenek nagranych na niej powstała pod wpływem bólu, jaki odczuwał Collins po rozwodzie. W czasopiśmie branżowym "Teraz Rock" wystawiono płycie ocenę 5 na 5. 
Ukryta piosenka.
Pod koniec piosenki "Tomorrow Never Knows", ostatniego utworu na płycie, można usłyszeć Collinsa śpiewającego "Over the Rainbow" - piosenkę pochodzącą z filmu Czarnoksiężnik z Krainy Oz. Ukryty utwór zaczyna się w 4:14 minucie piosenki, kończy w 4:43, później Collins mówi: "OK" i całe nagranie kończy się w 4:50 minucie. (Collins mówił w wywiadach, że zazwyczaj rozgrzewał tą piosenką struny głosowe przed nagraniem i postanowił dodać ją jako ukryty żart.)

</doc>
<doc id="1001448" url="https://pl.wikipedia.org/wiki?curid=1001448" title="Giętkoząb groszkoplamy">
Giętkoząb groszkoplamy

Giętkoząb groszkoplamy ("Synodontis ocellifer") – gatunek słodkowodnej ryby sumokształtnej z rodziny pierzastowąsowatych (Mochokidae). W naturze zajmuje bardzo rozległe obszary od Senegalu do Czadu. Mimo atrakcyjnego wyglądu jest rzadko spotykany w akwariach.
Występowanie.
Biały Nil, Wolta, Niger i jezioro Czad.

</doc>
<doc id="1001452" url="https://pl.wikipedia.org/wiki?curid=1001452" title="Udział pracowników w zarządzaniu przedsiębiorstwem (Niemcy)">
Udział pracowników w zarządzaniu przedsiębiorstwem (Niemcy)



</doc>
<doc id="1001454" url="https://pl.wikipedia.org/wiki?curid=1001454" title="Ludwik I Andegaweński">
Ludwik I Andegaweński

Ludwik I de Valois (ur. 23 lipca 1339 w Vincennes, zm. 20 września 1384 w Bari) – książę Andegawenii i Turenii, hrabia Maine, Prowansji, Forcalquier, Piemontu, Roucy i Étampes, pretendent do tronu Neapolu, drugi syn króla Francji Jana II Dobrego i Bonny Luksemburskiej, córki króla Czech Jana I, młodszy brat króla Francji Karola V, starszy brat księcia de Berry Jana I i księcia Burgundii Filipa II.
Życiorys.
W 1356 r. otrzymał tytuły hrabiego Andegawenii i Maine. W tym samym roku brał udział w bitwie pod Poitiers, walcząc w oddziale dowodzonym przez swojego starszego brata, delfina Karola. Cały ten hufiec uciekł z pola bitwy. Uciekł również Ludwik, który dzięki temu uniknął niewoli, jaka stała się losem jego ojca i młodszego brata Filipa. Król Jan II odzyskał wolność na mocy traktatu w Brétigny w 1360 r. Do czasu zapłacenia okupu musiał dać 40 zakładników z najważniejszych francuskich rodów. Jednym z nich został Ludwik, świeżo mianowany księciem Andegawenii.
Ludwik przybył do Anglii w październiku 1360 r. Początkowo miał tam przebywać 6 miesięcy, ale zrujnowana wojną i konfliktami wewnętrznymi Francja nie mogła zebrać wyznaczonej sumy okupu. Ludwik próbował więc odzyskać wolność prowadząc prywatne rozmowy z królem Anglii Edwardem III, ale bez powodzenia. Po fiasku rozmów, książę uciekł z niewoli i powrócił do Francji. Działo się to pod koniec 1363 r. Jan II uznał ucieczkę swojego syna za plamę na honorze. Ogłosił, że nie jest w stanie zebrać całej sumy okupu i na początku 1364 r. powrócił do angielskiej niewoli. Zmarł tam już 8 kwietnia tego roku. Królem został delfin Karol jako Karol V.
W 1370 r. Ludwik został księciem Turenii, w 1379 r. hrabią Roucy, a w 1381 r. hrabią Étampes. W latach 1380-1382 był regentem w imieniu swojego nieletniego bratanka, Karola VI. W 1382 r. zrezygnował z regencji, by walczyć o tron Neapolu. W tymże roku królowa Joanna I, która wcześniej adoptowała Ludwika i wyznaczyła go swoim następcą, została zamordowana przez Karola z Durazzo, który ogłosił się królem Neapolu.
Ludwik odziedziczył po Joannie tytuły hrabiego Prowansji, Forcalquier i Piemontu. 30 sierpnia 1383 r. ogłosił się królem Neapolu i Jerozolimy. Wyruszył na wojnę z Karolem, ale nie odniósł większych sukcesów. Zmarł w Bari w 1384 r.
Małżeństwo i potomstwo.
9 lipca 1360 r. poślubił Marię (1343 - 12 lipca 1404), panią de Guise, córkę Karola de Blois, i Joanny I, hrabiny de Penthievre, córki Gwidona de Penthievre. Ludwik i Maria mieli razem dwóch synów i córkę:

</doc>
<doc id="1001457" url="https://pl.wikipedia.org/wiki?curid=1001457" title="Thierry Amiel">
Thierry Amiel

Thierry Amiel (ur. 18 października 1982 w Marsylii) – francuski piosenkarz. Finalista pierwszej edycji programu telewizyjnego "Nouvelle Star" (francuski odpowiednik "Idola").
Życiorys.
Urodził się 18 października 1982 w Marsylii. W 2001, po przerwaniu studiów z psychologii, postanowił wziąć udział po raz pierwszy w castingu do telewizyjnego show "Reve d'un soir", jednak bez powodzenia. Wprawdzie nie awansował do kolejnego etapu programu, jednak jego talent wokalny nie został niezauważony. Prezentacje Amiela zapamiętane zostały przez członków jury. Po kolejnych castingach i zajęciu drugiego miejsca w jednym z muzycznych reality show w 2003 wydał swój pierwszy singiel "Les mots blues" (tłum. niebieskie słowa) – remake znanego standardu Christophe'a. Następnie jego pierwszy album "Paradoxes", częściowo napisany przez Lionela Florence'a (członka jury popularnego muzycznego programu "Nouvelle Star", francuskiego odpowiednika "Idola") uplasował się na trzecim miejscu wśród najlepiej sprzedających się płyt już w tydzień po swojej premierze. W 2004 Amiel udał się w pierwszą francuską trasę koncertową. Jego drugi album zatytułowany "Thierry Amiel" przyniósł piosenkarzowi popularność. Po ukazaniu się we Francji 20 listopada 2006 z miejsca trafił na szczyt listy przebojów, sprzedany w blisko 200 000 egzemplarzach. Następnie artysta wydał singiel "Cœur sacré". We wrześniu 2007 Amiel wystąpił na Sopot Festival 2007. W rywalizacji o Bursztynowego Słowika z utworem "Cœur sacré" zajął siódme miejsce. 25 maja 2010 odbyła się premiera jego trzeciego albumu "Où vont les histoires?".

</doc>
<doc id="1001458" url="https://pl.wikipedia.org/wiki?curid=1001458" title="Krsto Zrnov Popović">
Krsto Zrnov Popović



</doc>
<doc id="1001459" url="https://pl.wikipedia.org/wiki?curid=1001459" title="Edison Mendez">
Edison Mendez



</doc>
<doc id="1001463" url="https://pl.wikipedia.org/wiki?curid=1001463" title="Linia rozwojowa">
Linia rozwojowa

Linia rozwojowa - organizmy (w biologii) lub produkty (w inżynierii) pochodzące (w przypadku organizmów) lub rozwijane (w przypadku produktów) od wspólnego przodka. Obejmuje wszystkie organizmy powstałe w wyniku ewolucji biologicznej lub produkty powstałe w wyniku rozwoju technologicznego i stanowiące ogniwa pośrednie między najstarszym przodkiem lub prototypem a grupą potomków lub jednym z wybranych potomków lub produktów rozwijanych na bazie prototypu. 
Linia rozwojowa nie wykazująca rozgałęzień jest zwana linią anagenetyczną. Zgodnie z teorią mechanizmów ewolucji linia anagenetyczna jest zjawiskiem nietypowym i występuje rzadko.

</doc>
<doc id="1001469" url="https://pl.wikipedia.org/wiki?curid=1001469" title="Władcy Étampes">
Władcy Étampes



</doc>
<doc id="1001472" url="https://pl.wikipedia.org/wiki?curid=1001472" title="Patat">
Patat



</doc>
<doc id="1001475" url="https://pl.wikipedia.org/wiki?curid=1001475" title="Sob (rzeka)">
Sob (rzeka)

Sob () – rzeka na Ukrainie, lewy dopływ Bohu.
Płynie przez Wyżynę Naddnieprzańską, długość rzeki wynosi 125 km, powierzchnia dorzecza – 2840 km².

</doc>
<doc id="1001479" url="https://pl.wikipedia.org/wiki?curid=1001479" title="Madame Guyon">
Madame Guyon

Jeanne Marie Bouvier de la Mothe-Guyon (ur. 13 kwietnia 1648 w Montargis, zm. 9 czerwca 1717 w Blois) – francuska mistyczka. Znana przez swój stosunek do Fènelona, upominana była za szerzenie kwietyzmu, w końcu została uwięziona.
Życiorys.
W 1694 roku bp Bossuet sprawdził teksty Guyon pod kątem ich doktrynalnej poprawności i znalazł w nich 30 «błędów».
W 1698 roku umieszczono ją w Bastylii, historycznym więzieniu Paryża. W 1702 roku została wypuszczona z Bastylii, ale została wypędzona do Blois, gdzie spędziła pozostałą część swego życia. Pozostawiła po sobie 60 tomów poezji i prozy w większości napisanych w więzieniu. Pisma jej zostały opublikowane w latach (1713–1722, 42 tomy), autobiografia 1720.
Pismami mistycznymi Madame Guyon inspirował się William Cowper.

</doc>
<doc id="1001484" url="https://pl.wikipedia.org/wiki?curid=1001484" title="Technika mikrofal">
Technika mikrofal

Technika mikrofal – gałąź elektroniki zajmująca się układami o częstotliwości pracy większej od 300 MHz (mikrofale), która to częstotliwość odpowiada długości fali elektromagnetycznej w próżni równej 1 m.
Zasadnicza różnica pomiędzy techniką mikrofal a elektroniką operującą w zakresie niższych częstotliwości polega na tym, że przy projektowaniu układów mikrofalowych należy uwzględnić geometrię elementów i połączeń między nimi. Parametry te w zakresie mikrofal zależą silnie od częstotliwości.
Zmiany zachodzące w układzie elektronicznym przy wzroście częstotliwości pracy stosunkowo łatwo jest zrozumieć na przykładzie obwodu rezonansowego LC (ilustracja poniżej).
O ile można sensownie mówić o prądzie i napięciu w obwodzie 1 o tyle pojęcia te tracą sens w obwodzie 6. W tym ostatnim przypadku obwód charakteryzowany jest zwykle rozkładami pól elektrycznego i magnetycznego.

</doc>
<doc id="1001485" url="https://pl.wikipedia.org/wiki?curid=1001485" title="Sawrań (rzeka)">
Sawrań (rzeka)

Sawrań, Sawranka () - rzeka na Ukrainie, prawy dopływ Bohu.
Płynie przez Wyżynę Podolską, długość rzeki wynosi 98 km, a powierzchnia dorzecza - 1767 km².

</doc>
<doc id="1001489" url="https://pl.wikipedia.org/wiki?curid=1001489" title="Do widzenia, do jutra">
Do widzenia, do jutra

Do widzenia, do jutra – polski film fabularny z roku 1960 w reżyserii debiutującego Janusza Morgensterna. Treścią filmu jest uczucie, jakie student Jacek (Zbigniew Cybulski) żywi do Margueritte (Teresa Tuszyńska), przygodnie poznanej córki francuskiego konsula w Gdańsku.
Głównym autorem scenariusza był Zbigniew Cybulski (wówczas animator satyrycznego teatrzyku Bim-Bom). Zdjęcia do filmu kręcono w całości w Trójmieście, a twórcy mieli na celu zdystansowanie się od tematyki politycznej na rzecz lżejszej, bardziej lirycznej. O ile pierwsze recenzje filmu były mieszane, z upływem czasu "Do widzenia, do jutra" odczytywano jako niespełnioną zapowiedź polskiego odpowiednika Nowej Fali.
Fabuła.
Jacek, reżyser studenckiego teatrzyku w Gdańsku, spotyka Margueritte, córkę francuskiego konsula. Zaprasza ją do gry w tenisa i odtąd oboje zaczynają regularnie się spotykać. Jacek okazuje się beznadziejnie zakochany w Margueritte, zaniedbując swoje własne obowiązki, lecz dziewczyna nie odwzajemnia uczucia.
Gdy Jacek i Margueritte odwiedzają kościół, odgrywają scenę ślubu, a wówczas dziewczyna mu deklaruje, że nie chce wychodzić za mąż. Nie chce bowiem stracić swojej atrakcyjności. Pomimo nalegań ze strony Jacka, aby Margueritte została w Gdańsku, ta oznajmia mu, że opuści miasto. Pewnego dnia, gdy Jacek przychodzi do konsulatu, dowiaduje się, że Margueritte wyjechała bezpowrotnie. Wraca więc do teatrzyku i do swych przyjaciół.
Produkcja.
Scenariusz.
Jeszcze latem 1958 roku kierownik Zespołu Filmowego „Kadr”, Tadeusz Konwicki, zasugerował Januszowi Morgensternowi nakręcenie filmu wolnego od treści politycznych. Podczas zdjęć do "Popiołu i diamentu" (1958) Andrzeja Wajdy Morgenstern, pełniąc funkcję drugiego reżysera, zaproponował stworzenie takiego filmu Zbigniewowi Cybulskiemu, z którym był zaprzyjaźniony. W wolnych chwilach Cybulski wraz z aktorem Bogumiłem Kobielą pisał nowelkę będącą podstawą przyszłego filmu. Z biegiem czasu Cybulski coraz bardziej angażował się w projekt, nadając scenariuszowi autobiograficzny ton. Pierwowzorem dla postaci Margueritte była bowiem Françoise Buron, córka konsula francuskiego w Polsce, która była zachwycona występami Cybulskiego w ramach gdańskiego teatrzyku Bim-Bom. Aktor darzył ją przelotnym uczuciem i adorował ją aż do momentu, gdy Françoise wyjechała z Gdańska, by już się w nim nie pojawić.
Konwicki pomógł Cybulskiemu w przepchnięciu projektu przez Komisję Ocen Scenariuszy, dodając do autorów scenariusza nazwisko znanego podówczas literata, Wilhelma Macha. Komisja zatwierdziła scenariusz i skierowała go do realizacji w kwietniu 1959 roku. Już w czerwcu tego samego roku Cybulski, Morgenstern i operator Jan Laskowski zaczęli szkicować scenorys przyszłego filmu. Jednakże Cybulski przerzucił ciężar zarysowania projektu na Morgensterna i Laskowskiego, gdyż przygotowywał się do kolejnych ról ekranowych i scenicznych.
Realizacja.
"Do widzenia, do jutra" był debiutanckim dziełem zarówno dla Morgensterna, jak i dla kompozytora Krzysztofa Komedy, który podczas prac nad stroną dźwiękową nadał filmowi klimatu liryczno-jazzowego. Jak pisał Marek Hendrykowski, „kompozycje ze ścieżki dźwiękowej "Do widzenia, do jutra" do dzisiaj urzekają delikatnością brzmienia, zmiennością nastroju i tak charakterystycznym dla całej jego twórczości rodzajem liryki jazzowej, której był niezrównanym mistrzem”. Do współpracy Morgenstern zaprosił również takie osobistości jak Jacek Fedorowicz, Włodzimierz Łajming, Tadeusz Chyła, Roman Polański, Adam Pawlikowski, Grażyna Muszyńska, Barbara Baranowska oraz kostiumograf Katarzyna Chodorowicz. W roli Margueritte wcieliła się Teresa Tuszyńska, natomiast dublerką jej głosu ekranowego była Eleanora Kałużyńska.
Zdjęcia rozpoczęły się w sierpniu 1959 roku w Trójmieście, a ekipa filmowa budziła spore zainteresowanie ze strony dziennikarzy. Pytany przez Jerzego Peltza na temat swojego filmu, Morgenstern stwierdził:
W ten sposób, jak zauważał Hendrykowski, "Do widzenia, do jutra" ze swoją delikatnością w przedstawieniu uczucia między kobietą a mężczyzną przeciwstawiał się tendencji w kinie europejskim ku coraz śmielszym obyczajowo realizacjom. Również sam Cybulski przyznawał, że film był „naszą reakcją na pokazywanie młodzieży w sposób jednoznaczny, że jest cyniczna, bezideowa, że się narkotyzuje, zajmuje jedynie erotyką”. Do rozsławienia filmu przyczyniła się również debiutująca w roli aktorskiej modelka Teresa Tuszyńska, która swoją urodą i wdziękiem przyciągała uwagę mediów. Premiera filmu odbyła się 25 kwietnia 1960 w kinie „Atlantic” w Warszawie.
Odbiór.
Recenzje "Do widzenia, do jutra" były mieszane. W złośliwej recenzji dla „Ekspresu Wieczornego” Bohdan Węsierski określił film Morgensterna i Cybulskiego mianem „ślicznej bajeczki dla nowoczesnych pensjonarek z pretensjami do czegoś lepszego i z dialogami, które w kontekście całości brzmią jak operetkowe arie”. Stanisław Grzelecki opisywał film w podobnym tonie, zarzucając wręcz twórcom „za [...] mało liryzmu”. Alicja Helman z pisma „Ekran” była bardziej powściągliwa w krytyce; jakkolwiek zarzucała filmowi przerost melodramatyzmu i przeznaczenie wyłącznie dla młodzieży. Jerzy Eljasiak na łamach „Sztandaru Młodych” miał mieszane uczucia na temat "Do widzenia, do jutra", wytykając twórcom infantylizm, lecz doceniając „świeże, nowe, interesujące” podejście do tematu uczuć miłosnych. Natomiast Aleksander Jackiewicz z „Trybuny Ludu” narzekał, iż film reprezentuje eskapistyczną wizję świata przedstawionego, pełną „snobizmu” i „infantylizmu”.
Były też pojedyncze gesty poparcia dla filmu. Krzysztof Teodor Toeplitz dla tygodnika „Świat” pisał, że w "Do widzenia, do jutra" znajdziemy garść interesujących obserwacji na temat klimatu obyczajowego, w jakim przebiega dramat miłosny przynajmniej części obecnej młodzieży. Bolesław Michałek na łamach „Nowej Kultury” stwierdził, iż „Film jest zręcznie zrobiony, chciałoby się powiedzieć elegancki. Pełen wdzięku i lekkości”. Jerzy Płażewski dla „Tygodnika Kulturalnego” pisał, iż „swe liryczne zdanie rozwiązał Morgenstern z rzadkim jak na debiutanta smakiem, zachowując na ogół równowagę”.
Z perspektywy czasu Stanisław Ozimek zaznaczał, że w filmie „strzępy [...] spontanicznych dyskusji o prawie młodych do szyderstwa i ironii, lirycznej skargi i rewaluacji prostych uczuć”, zwiastowały zjawisko „nowej fali” w polskiej kinematografii. Również zdaniem Miłosza Stelmacha „epizodyczna struktura, młodzieżowa tematyka, liryczno-komediowa tonacja” oraz odniesienia do rzeczywistości trójmiejskich teatrzyków przybliżały film Morgensterna do pierwszych utworów François Truffauta.

</doc>
<doc id="1001491" url="https://pl.wikipedia.org/wiki?curid=1001491" title="Jimmy Howard">
Jimmy Howard

Jimmy Howard (ur. 26 marca 1984 w Ogdensburgu) – amerykański hokeista, reprezentant USA, olimpijczyk.
Kariera.
Grał dwa lata w lidze NAHL, po czym w drafcie NHL z 2003 został wybrany w drugiej rundzie przez Detroit Red Wings. W latach 2002-2005 grał w akademickiej lidze NCAA. Od 2005 zawodnik Detroit Red Wings. W pierwszych czterech sezonach grał głównie w zespole farmerskim, w lidze AHL. Od 2009 na stałe w drużynie Czerwonych Skrzydeł w lidze NHL. W kwietniu 2013 przedłużył kontrakt o sześć lat. Pod koniec stycznia 2021 ogłosił zakończenie kariery zawodniczej.
Uczestniczył w turniejach mistrzostw świata w 2012, 2017 oraz zimowych igrzysk olimpijskich 2014.
Statystyki.
Sezon zasadniczy.
"Statystyki z 7 kwietnia, 2007"
Playoffy.
"Statystyki z 7 kwietnia, 2007"

</doc>
<doc id="1001492" url="https://pl.wikipedia.org/wiki?curid=1001492" title="Kościół katolicki w Czechach">
Kościół katolicki w Czechach

Kościół katolicki w Czechach () – część powszechnego Kościoła katolickiego i zarazem największy pod względem liczby wiernych związek wyznaniowy obecny w Czechach. Według spisu powszechnego z 2011 roku z katolicyzmem utożsamiało się 1,08 miliona Czechów (10,3% społeczeństwa), a tylko 5% określiło się jako osoby praktykujące.
Dzieli się na dwie metropolie rzymskokatolickie – czeską i morawską, którymi kierują arcybiskupi-metropolici oraz bizantyjsko-rusiński egzarchat apostolski. Arcybiskup praski jest prymasem Czech.
Historia.
Przenikanie chrześcijaństwa na Wielkie Morawy miało miejsce na przełomie VIII i IX wieku. Około 831 roku doszło do tzw. „chrztu wszystkich Morawian”, podczas którego chrzest z rąk pasawskiego biskupa Reginhara przyjął wielkomorawski książę Mojmir I oraz ludzie z jego otoczenia. Wraz z przybyciem Cyryla i Metodego w 864 roku pojawiło się na Wielkich Morawach oraz w krajach wchodzących w ich obręb chrześcijaństwo wschodnie (do niego odwołuje się dzisiejszy Kościół Prawosławny Czech i Słowacji). Na podstawie działań Cyryla i Metodego papież Hadrian II w 869 roku powołał do życia archidiecezję Morawsko-Panońską dla obszaru Moraw i Panonii.
Kościelna struktura organizacyjna w Czechach jest starsza od siostrzanej struktury w Polsce. Pierwszym biskupstwem w Czechach była utworzona w roku 973 diecezja praska – odnowiona morawska struktura kościelna. Kościół czeski przeżywał ogromny kryzys swej tożsamości w czasach husyckich w XV w. Nastąpiło wówczas osłabienie środowiska katolickiego. Ruch husycki odbierany był jako narodowy. By ograniczyć wpływ husytów w latach 1419–1436 król Zygmunt Luksemburski przy wsparciu papiestwa organizował kolejne krucjaty antyhusyckie. Kolejny cios strukturze kościelnej zadał okres reformacji i walk międzywyznaniowych. Wówczas liczba katolików spadła do 10%.
Cuius regio, eius religio, czyli zasada uzgodniona dla obszaru Czech (jako części składowej Cesarstwa Rzymskiego – Rzeszy) dawała monarchom prawo wyboru wyznania oraz narzucania go swoim poddanym. Jako opiekunowie katolicyzmu wystąpiła dynastia Habsburgów. Habsburgowie – jako dynastia rzymskokatolicka i władająca krajami o takim wyznaniu na półwyspie Iberyjskim, w Amerykach i w Europie Środkowej, nie wspierała ani nie chroniła czeskich środowisk niekatolickich.
Gdy w 1918 odzyskano niepodległość, Czesi manifestowali swoją wolność, odchodząc od Kościoła katolickiego. Czwartym czynnikiem, który wpłynął na sytuację obecną – środowisko katolickie w Czechach jest mniejszością – były lata rządów komunistycznych. Władze skutecznie starały się izolować Kościół od reszty społeczeństwa: zlikwidowano seminaria, pozostawiając jedno dla całych Czech i Moraw, narzucono limit przyjęć, zlikwidowano zakony i zgromadzenia, proboszczowie podlegali sekretarzom partyjnym, aktywnych kapłanów przenoszono do martwych parafii, sekretarze partyjni byli obecni na zebraniach dekanalnych.
W latach 40. i 50. XX w. zaczął powstawać Kościół podziemny. Największą inicjatywą była wspólnota Koinótés, zapoczątkowana w 1964 roku przez Felixa Marię Davídka (1921–1988), tajnie wyświęconego na biskupa w roku 1967. W ramach Koinótés wyświęcono potajemnie 15 biskupów i około 160 księży, w tym kilka kobiet (np. Ludmila Javorová). W roku 1996 święcenia kobiet uznano za nieważne, podobnie jak i inne udzielone przez Davídka, ponieważ przyjęta przez niego sakra biskupia została ostatecznie uznana za wątpliwie ważną. Rok później Kongregacja dla Kościołów Wschodnich uregulowała sytuację 22 żonatych księży, którym zezwolono pełnić posługę w obrządku bizantyjskim.
Największym problemem, z którym boryka się dzisiaj Kościół czeski, jest brak kapłanów. W 2011 roku w archidiecezji praskiej 64% parafii nie miało księdza, a w diecezji litomierzyckiej w 400 parafiach pracowało 90 księży.
Nuncjatura apostolska.
Nuncjatura apostolska w Czechach mieści się w Pradze, przy ul. Vorsilskiej, 12. Obecnie reprezentantem Watykanu jest abp Charles Balvo.
Statystyki.
W 2009 roku Kościół rzymskokatolicki posiadał w Czechach dwudziestu biskupów (Kościół greckokatolicki posiadał trzech biskupów), 1370 księży diecezjalnych, 586 zakonnych (w sumie 1956), 178 diakonów stałych, 116 braci zakonnych, 1609 sióstr zakonnych, 160 członków instytutów świeckich, 1109 katechetów. W wyższych seminariach duchownych kształciło się 184 seminarzystów. Kościół prowadził 39 przedszkoli i szkół podstawowych, 33 szkoły średnie, 7 uniwersytetów. W Czechach pracuje około 200 księży z Polski.
Media.
Czasopisma.
Katolickie czasopisma: "Katolický týdeník", "Světlo", "Teologické texty", "Salve", "Milujte se!", "ADéčko" dla dzieci, "In!" dla dziewcząt, "Tarsicius" dla ministrantów
Wydawnictwa.
Katolickie książki wydają: Karmelitánské nakladatelství, Matice cyrilometodějská, Nakladatelství Cor Jesu, Paulínky, Nakladatelství Vyšehrad, Cesta, Trinitas, salezjańskie wydawnictwo Portál.

</doc>
<doc id="1001494" url="https://pl.wikipedia.org/wiki?curid=1001494" title="Synycia (rzeka)">
Synycia (rzeka)

Synycia () – rzeka na Ukrainie, lewy dopływ Bohu.
Płynie przez Wyżynę Naddnieprzańską, jej długość wynosi 79 km, a powierzchnia dorzecza – 765 km².

</doc>
<doc id="1001499" url="https://pl.wikipedia.org/wiki?curid=1001499" title="Toledo Storm">
Toledo Storm

Toledo Storm – amerykański klub hokeja na lodzie z siedzibą w Toledo działający w latach 1991–2007, występujący w East Coast Hockey League w dywizji północnej, konferencji amerykańskiej. Zespół był filią zespołu Detroit Red Wings i Chicago Blackhawks z NHL oraz Grand Rapids Griffins i Norfolk Admirals. 
W 2009 roku jego kontynuatorem został Toledo Walleye.

</doc>
<doc id="1001500" url="https://pl.wikipedia.org/wiki?curid=1001500" title="Riley Cup">
Riley Cup



</doc>
<doc id="1001501" url="https://pl.wikipedia.org/wiki?curid=1001501" title="Christian Benítez">
Christian Benítez

Christian Rogelio „Chucho” Benítez Betancourt (ur. 1 maja 1986 w Quito, zm. 29 lipca 2013 w Doha) – ekwadorski piłkarz występujący na pozycji napastnika.
Wychowanek CD El Nacional, z którym w 2005 roku został mistrzem Ekwadoru. Następnie przeszedł do Santos Laguny. W sezonie 2009/2010 przebywał na wypożyczeniu w Birmingham City. Latem 2011 za sumę 7,2 milionów euro przeniósł się do meksykańskiej Amériki. Razem z reprezentacją Ekwadoru awansował do MŚ w 2006 roku. Zmarł 29 lipca 2013 w wyniku powikłań powstałych po nagłym zatrzymaniu krążenia.

</doc>
<doc id="1001504" url="https://pl.wikipedia.org/wiki?curid=1001504" title="Kladogeneza">
Kladogeneza

Kladogeneza – ewolucja dywergentna. Na poziomie gatunkowym jest wynikiem jednego z mechanizmów specjacji skutkującego powstaniem co najmniej dwóch gatunków potomnych z jednego gatunku macierzystego. Dywergencja może zachodzić również w obrębie gatunku, prowadząc do tworzenia np. odmian geograficznych, jednak wówczas nie jest ona przykładem kladogenezy ze względu na zachodzący pomiędzy tymi oddzielonymi populacjami przepływ genów. Sytuacja, w której z grupy macierzystej ewoluują więcej niż dwie grupy potomne, nazywana jest politomią.
Efektywny wskaźnik kladogenezy ("effective rate of cladogenesis") to stosunek, w jakim współczesne linie ewolucyjne dają początek nowym liniom ewolucyjnym, również występującym współcześnie. Natomiast chwilowy wskaźnik kladogenezy ("instantaneous rate of cladogenesis") to wynik wskaźnika urodzeń w danej linii ewolucyjnej po odjęciu od niego wskaźnika zgonów w tej linii.

</doc>
<doc id="1001505" url="https://pl.wikipedia.org/wiki?curid=1001505" title="Siniucha">
Siniucha

Siniucha ( "Syniucha", hist. "Sine Wody") – rzeka na Ukrainie, lewy dopływ Bohu.
Powstaje z połączenia rzek Wełyka Wyś i Tykicz. Płynie przez Wyżynę Naddnieprzańską, jej długość wynosi 111 km, a powierzchnia dorzecza – 16 700 km².
Główne dopływy to: Jatrań (prawy), Suchyj Taszłyk, Czornyj Taszłyk (lewe).
Na mocy pokoju karłowickiego stanowiła granicę polsko-turecką.

</doc>
<doc id="1001507" url="https://pl.wikipedia.org/wiki?curid=1001507" title="Infernal">
Infernal



</doc>
<doc id="1001508" url="https://pl.wikipedia.org/wiki?curid=1001508" title="Ludwik II Andegaweński">
Ludwik II Andegaweński

Ludwik II de Valois (ur. 5 października 1377, zm. 29 kwietnia 1417 w Angers) – książę Andegawenii, hrabia Maine, Prowansji, Forcalquier i Piemontu, pretendent do tronu Neapolu, najstarszy syn Ludwika I, księcia Andegawenii, i Marii, pani de Guise, córki Karola, hrabiego Blois.
Po śmierci swojego ojca w 1384 r. odziedziczył wszystkie jego tytułu i pretensje do królestwa Neapolu. W 1386 r. zmarł konkurent Andegawenów do władzy w Neapolu, Karol III z Durazzo. Królem został jego syn Władysław. Ludwikowi II udało się uzyskać wsparcie antypapieża Klemensa VII, który 1 listopada 1389 r. koronował Ludwika na króla Neapolu. Rok później Ludwik wyprawił się do Italii i wygnał Władysława z Neapolu.
Ludwik kontrolował królestwo Neapolu do 1399 r., kiedy to został wyparty zeń przez Władysława. Pozostał jednak w Italii i kontynuował wojnę z konkurentem. W 1409 r. odbił z rąk Władysława Rzym. W 1411 r., jako sojusznik antypapieża Jana XXIII, pokonał Władysława pod Roccasecca. Wkrótce jednak Ludwik utracił poparcie Neapolitańczyków i powrócił do Francji. Zmarł w 1417 r. w zamku Angers i tam został pochowany.
2 grudnia 1400 r. w Arles poślubił Jolantę (1384 – 14 listopada 1443), córkę króla Aragonii Jana I Myśliwego i Jolanty, córki Roberta I, księcia de Bar. Małżeństwo to dało Ludwikowi i jego potomkom prawa do tronu Aragonii. Ludwik i Jolanta mieli razem trzech synów i trzy córki:

</doc>
<doc id="1001509" url="https://pl.wikipedia.org/wiki?curid=1001509" title="Riw">
Riw

Riw (), także Row () – rzeka na Ukrainie, prawy dopływ Bohu.
Płynie przez Wyżynę Podolską, jej długość wynosi 100 km, a powierzchnia dorzecza - 1162 km².
Nad rzeką znajduje się miasto Bar, w którym w 1768 roku zawiązano konfederację barską. Dawniej miasto nosiło nazwę rzeki.

</doc>
<doc id="1001511" url="https://pl.wikipedia.org/wiki?curid=1001511" title="Mariusz Maszyński">
Mariusz Maszyński

Mariusz Maszyński (ur. 29 lipca 1888 w Warszawie, zm. 6 sierpnia 1944 tamże) – polski aktor, recytator, malarz, dramaturg.
Był synem kompozytora Piotra Maszyńskiego i bratem aktora Juliana Krzewińskiego oraz malarek Stanisławy i Haliny Maszyńskich. Studiował architekturę na Politechnice Lwowskiej, jednak swoje życie zawodowe związał głównie z aktorstwem. Od 1917 r. związany z Teatrem Polskim. Zdobył sławę dzięki rolom w sztukach teatralnych takich jak "Zemsta" Fredry, "Cyrano de Bergerac" Rostanda, "Rewizor" Gogola czy "Murzyn warszawski" Słonimskiego. Poza występami na scenach teatralnych wystąpił w kilku filmach. Był recytatorem – w Polskim Radiu czytał m.in. bajki dla dzieci. Brał również udział w dubbingowaniu filmów francuskich. Ponadto jest autorem 3 komedii.
Swój talent malarski wykorzytał natomiast przy inwentaryzacji zabytków warszawskich podczas I wojny światowej. Prace z tego okresu były przedmiotem ekspozycji w galerii "Zachęta" w roku 1920. Jego pasją było również kolekcjonowanie i konserwacja zabytkowych mebli.
Zginął w sierpniu 1944 r. podczas powstania warszawskiego. Został rozstrzelany wraz z żoną i siostrami przez członków RONA na warszawskiej Ochocie, gdzie mieszkał. Spoczywa na Powązkach (kw. 23-3-25/26).

</doc>
<doc id="1001512" url="https://pl.wikipedia.org/wiki?curid=1001512" title="Al-Wahat al-Dżanub al-Maghribi">
Al-Wahat al-Dżanub al-Maghribi

Al-Wahat al-Dżanub al-Maghribi (ar. الواحات الجنوب المغربي, fr. "Oasis du Sud marocain" = "Oazy marokańskiego południa") – region geograficzny w Maroku na przedpolu Sahary, w 2000 roku uznany za rezerwat biosfery UNESCO. Obejmuje obszar między 29°28' a 32°09'N i 3°34' a 7°45'W (ponad 7 mln ha). Teren ten jest zróżnicowany pod względem geograficznym - obejmuje górskie obszary Atlasu Wysokiego i Antyatlasu, równiny aluwialne, depresje i doliny rzeczne, a także kamieniste pustynie (hamady). Obszar chroniony jest przed inwazją Sahary przez system oaz, od tysięcy lat wykorzystywanych do uprawy roślin (m.in. palm daktylowych, oliwek, granatów, a także zbóż i ziemniaków) – stanowi to główne źródło dochodu dla ok. 1,3 mln mieszkańców tych terenów.
Do ważniejszych oaz zaliczają się Zakura, Tafilalt i Skura, a ważniejsze ośrodki miejskie w regionie to Ar-Raszidijja i Warzazat.
W obszarze regionu znajduje się także ksar Ajt Bin Haddu, który ze względu na swoje walory architektoniczne i historyczne wpisany został na listę światowego dziedzictwa UNESCO.

</doc>
<doc id="1001514" url="https://pl.wikipedia.org/wiki?curid=1001514" title="Veendam">
Veendam

Veendam – gmina i miasto w Holandii, w prowincji Groningen. Miasto leży pomiędzy trzema rzekami- Oude, Ooster i Westerdieg. Veendam liczy sobie 29 tys. mieszkańców. W mieście znajduje się także klub piłkarski BV Veendam.

</doc>
