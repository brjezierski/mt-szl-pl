<doc id="1014701" url="https://pl.wikipedia.org/wiki?curid=1014701" title="Wojciech Szczęsny">
Wojciech Szczęsny

 (ur. 18 kwietnia 1990 w Warszawie) – polski piłkarz, występujący na pozycji bramkarza we włoskim klubie Juventus oraz w reprezentacji Polski. Syn Macieja Szczęsnego.
Od 2009 reprezentant Polski w piłce nożnej. Uczestnik Mistrzostw Świata 2018, 2022, a także Mistrzostw Europy 2012, 2016 i 2020. Rekordzista pod względem liczby występów bramkarza (70) i rozegranych meczów bez straty gola (27) w reprezentacji Polski.
Po rozpoczęciu kariery klubowej w Legii Warszawa, w 2006 podpisał kontrakt z Arsenalem, gdzie zadebiutował zawodowo w 2009 roku. Po powrocie z wypożyczenia do Brentford w sezonie 2009/2010, został pierwszym bramkarzem Arsenalu. Dwukrotnie zdobył z klubem Puchar Anglii, sięgnął po Tarczę Wspólnoty, a także wraz z Petrem Čechem zdobył Złotą Rękawicę Premier League 2013/2014. W 2015 udał się na wypożyczenie do włoskiego klubu AS Roma. W rozgrywkach Serie A w dwóch kolejnych sezonach zdobył odpowiednio brązowy i srebrny medal, a w kampanii 2016/2017 zachował najwięcej czystych kont w lidze. Jego występy w tym klubie, w 2017 zaowocowały transferem do mistrza Włoch, Juventusu. W pierwszym sezonie był zmiennikiem Gianluigiego Buffona, natomiast od kampanii 2018/2019 jest podstawowym bramkarzem zespołu. Z klubem trzykrotnie zdobył mistrzostwo Włoch, dwukrotnie Puchar Włoch i Superpuchar Włoch w piłce nożnej. W 2017 uzyskał nominację do nagrody Lwa Jaszyna dla najlepszego bramkarza na świecie. W sezonie 2019/2020 otrzymał nagrodę dla najlepszego bramkarza Serie A. W 2022 został wybrany Piłkarzem Roku w Polsce w plebiscycie redakcji Sportu.
Kariera klubowa.
Początki.
Jako chłopiec uczęszczał do szkoły sportowej. W 2004 trafił do Agrykoli Warszawa, gdzie przez pierwszy miesiąc występował na pozycji napastnika. W tym samym roku już jako bramkarz sięgnął z drużyną po wicemistrzostwo Polski juniorów młodszych. Rok później trafił do Legii Warszawa. W styczniu 2005, poleciał z pierwszym zespołem Legii na obóz przygotowawczy na Cypr. Trenował pod okiem trenera bramkarzy Krzysztofa Dowhania.
Arsenal.
W 2006 przeszedł do Arsenalu, gdzie początkowo występował w drużynach juniorskich. 24 września 2008 podpisał zawodowy kontrakt i awansował do zespołu rezerw. W listopadzie 2008, podczas treningu na siłowni, stracił równowagę podnosząc sztangę i złamał obie ręce. Uraz wykluczył go z treningów na pięć miesięcy. W kadrze meczowej pierwszej drużyny Arsenalu po raz pierwszy znalazł się 29 maja 2009, kiedy to spędził na ławce rezerwowych wygrane 4:1 spotkanie Premier League ze Stoke City.
Wraz z początkiem sezonu 2009/10, został włączony do składu pierwszej drużyny i otrzymał numer 53.
22 września 2009 zadebiutował, zachowując czyste konto, podczas wygranego 2:0 meczu III rundy Pucharu Ligi z West Bromwich Albion.
Brentford (wyp.).
17 listopada 2009 został na miesiąc wypożyczony do klubu angielskiej trzeciej ligi, Brentford. W klubie zadebiutował 21 listopada w ligowym meczu z Walsall (1:1). W swoim drugim meczu, 24 listopada, przeciwko Wycombe Wanderers obronił rzut karny. W swoim piątym z rzędu występie w pierwszym składzie, przeciwko Leeds United, po raz drugi zachował czyste konto i został wybrany zawodnikiem meczu. Po rozegraniu sześciu meczów, 22 grudnia 2009, Brentford przedłużyło okres wypożyczenia Szczęsnego do 17 stycznia 2010, a następnie do końca sezonu. W Brentford rozegrał 28 meczów, po czym powrócił do Arsenalu. W lutym 2015, kibice Brentford wybrali go najlepszym bramkarzem dekady.
Powrót do Arsenalu.
2010/2011.
27 października 2010 po raz drugi zagrał w pierwszym składzie Arsenalu i zachował czyste konto w wygranym 4:0 spotkaniu Pucharu Ligi z Newcastle United, rozgrywanym na St James’ Park. 10 listopada 2010 podpisał nowy długoterminowy kontrakt z londyńskim klubem.
13 grudnia 2010 w meczu z Manchesterem United zadebiutował w Premier League, równocześnie stając się najmłodszym bramkarzem debiutującym w tych rozgrywkach w sezonie 2010/2011. Łukasz Fabiański oraz Manuel Almunia nie mogli wystąpić w tym meczu z powodu kontuzji. W związku z urazem Łukasza Fabiańskiego rozegrał także swoje kolejne dwa spotkania w lidze- wygrane 3:0 kolejno z West Hamem United oraz Wigan Athletic. Dodając do tego styczniowe mecze w FA Cup i Carling Cup, do końca miesiąca rozegrał łącznie 10 spotkań.
28 stycznia 2011 Arsène Wenger stwierdził, że Szczęsny jest teraz nowym numerem jeden w Arsenalu. 16 lutego 2011 w wygranym 2:1 meczu przeciwko Barcelonie, zadebiutował w rozgrywkach Ligi Mistrzów. 27 lutego 2011 wystąpił w finale Pucharu Ligi, który zakończył się porażką jego drużyny z Birmingham City, 1:2.
2011/2012.
W sezonie 2011/2012, Szczęsny był pierwszym bramkarzem Arsenalu i wystąpił w pełnym wymiarze czasowym we wszystkich meczach Premier League. 24 sierpnia 2011 w rewanżowym meczu fazy play-off kwalifikacji do Ligi Mistrzów z Udinese Calcio (2:1), obronił rzut karny wykonywany przez Antonio Di Natale i pomógł drużynie w awansie do fazy grupowej. 28 sierpnia 2011 zagrał w przegranym 2:8 meczu z Manchesterem United na Old Trafford. Była to najwyższa ligowa porażka Arsenalu w historii. 17 listopada 2012 odniósł pierwsze w karierze zwycięstwo w derbach północnego Londynu, kiedy to jego drużyna przegrywając 0:2, ostatecznie wygrała 5:2 z Tottenhamem. 3 marca 2012 obronił rzut karny, a także dobitkę Dirka Kuyta i przyczynił się do zwycięstwa 2:1 z Liverpoolem na Anfield.
2012/2013.
18 sierpnia 2012 zagrał 90' minut w zremisowanym 0:0 meczu 1. kolejki Premier League z Sunderlandem, jednak doznał w tym meczu urazu, który wykluczył go z występów w dwóch kolejnych meczach. Do bramki wrócił 15 września 2012 na wygrany 6:1 mecz 4. kolejki z Southampton. Szczęsny doznał wówczas kolejnej kontuzji, która tym razem wykluczyła go z gry na pięć tygodni. 17 listopada 2012 powrócił do gry w wygranych 5:2 derbach północnego Londyn z Tottenhamem. Na koszulce miał wtedy numer 1.
2013/2014.
Kolejny rozpoczął od sprokurowania rzutu karnego w meczu I kolejki z Aston Villą, który sam obronił. Mimo tego Arsenal przegrał tamto spotkanie 1:3. Następnie imponował formą i zachował trzy czyste konta w czterech kolejnych meczach. 26 października 2013 w meczu z Crystal Palace zanotował dwie wysokiej klasy interwencje, które pomogły Arsenalowi w zwycięstwie 2:0. Następnie bronił bardzo dobrze i zachował czyste konta, kolejno, w meczach z Liverpoolem i Borussią Dortmund w Lidze Mistrzów. 16 listopada 2013 podpisał nowy długoterminowy kontrakt z Arsenalem. W całym listopadzie, Szczęsny, zachował pięć czystych kont w sześciu meczach, tracąc tylko jedną bramkę. 26 listopada 2013 w wygranym 2:0 meczu Ligi Mistrzów z Olympique Marsylia, zachował swoje 50. czyste konto w barwach Arsenalu. 18 stycznia 2014 przeciwko Fulham rozegrał swój 100. mecz w Premier League. 11 marca 2014, w 38. minucie rewanżowego meczu 1/8 finału Ligi Mistrzów z Bayernem Monachium (0:2), został ukarany czerwoną kartką za sfaulowanie w polu karnym Arjena Robbena. Szczęsny został wówczas 100. piłkarzem, który został wyrzucony z boiska za kadencji Wengera.
Łącznie, w sezonie 2013/2014, Szczęsny zagrał w 37 spotkaniach ligowych, w których 16 razy zachował czyste konto, dzięki czemu, wraz z Petrem Čechem z Chelsea, otrzymał Złotą Rękawicę Premier League. Został także wybrany przez kibiców do drużyny sezonu. 17 maja 2014 zdobył z klubem Puchar Anglii.
2014/2015.
Kolejny sezon rozpoczął jako numer 1 w bramce Arsenalu i zagrał w 17 ligowych meczach swojej drużyny. 10 sierpnia 2014, pokonując 4:0 drużynę Manchesteru City, zdobył ze swoim klubem Tarczę Wspólnoty. 1 stycznia 2015 po przegranym 0:2 meczu z Southampton, został przyłapany na paleniu papierosa po prysznicem. Klub ukarał go za to grzywną w wysokości £20.000. Resztę ligowego sezonu spędził na ławce rezerwowych i występował jedynie w rozgrywkach Pucharu Anglii. W bramce zastąpił go David Ospina. 30 maja 2015 zagrał 90 minut w rozgrywanym na Wembley, finale Pucharu Anglii z Aston Villą. Zachował wówczas czyste konto, a mecz zakończył się zwycięstwem Arsenalu 4:0.
W barwach "The Gunners" Szczęsny rozegrał łącznie 181 spotkań, 72 razy zachowując czyste konto. Zdobył z klubem dwa Puchary Anglii oraz Tarczę Wspólnoty. Wielokrotnie podkreślał swoją wdzięczność klubowi i przywiązanie do Arsenalu. Po definitywnym odejściu z klubu napisał:
AS Roma (wyp.).
2015/2016.
29 lipca 2015 został wypożyczony na rok do ówczesnego wicemistrza Włoch – AS Romy. W Serie A zadebiutował 22 sierpnia 2015 w zremisowanym 1:1 wyjazdowym meczu z Hellas Verona, a jego interwencja z 56. minuty tego spotkania została przez dziennikarzy uznana interwencją kolejki. 19 września 2015 meczu przeciwko FC Barcelonie, rozegrał pierwszy mecz dla Romy w Lidze Mistrzów. W drugiej połowie spotkania po starciu z napastnikiem rywali, Luisem Suarezem, doznał kontuzji dłoni, która wykluczyła go z gry na sześć tygodni. W listopadzie 2015 w jednym z wywiadów powiedział:
24 listopada 2015 w meczu drugim meczu fazy grupowej przeciwko Barcelonie, popisał się kilkoma efektownymi paradami, a także obronił rzut karny wykonywany przez Neymara, natomiast jego drużyna przegrała 1:6. Media donosiły, że po tym spotkaniu został przyłapany na paleniu papierosów wraz z jednym z kolegów drużyny, przez członków sztabu trenera Rudiego Garcii. Choć Szczęsny w późniejszym czasie zaprzeczył tym doniesieniom, w kolejnym ligowym meczu zastąpił go Morgan De Sanctis. Do bramki powrócił w następnym meczu z Torino (1:1), do końca sezonu prezentując równą i stabilną formę. 2 lutego 2016 w meczu z Sassuolo (2:0) obronił rzut karny wykonywany przez Domenico Berardiego. W sezonie 2015/16 wystąpił łącznie w 42 meczach Romy i zajął z klubem 3. miejsce w Serie A, a także dotarł do 1/8 finału Ligi Mistrzów, gdzie jego drużyna mierzyła się z Realem Madryt. Na finiszu sezonu trener Romy, Luciano Spalletti w wywiadzie dla "Corriere dello Sport", zakomunikował, że chce pozostania Szczęsnego w drużynie jako numeru 1.
2016/2017.
4 sierpnia 2016 wypożyczenie Szczęsnego zostało przedłużone o kolejny sezon, który okazał się jednym z najlepszych w jego karierze. Polak sięgnął z drużyną "Giallorossich" po wicemistrzostwo Włoch, a sam występując we wszystkich 38 ligowych meczach Romy, w 14 z nich zachował czyste konto, co było najlepszym wynikiem spośród wszystkich bramkarzy Serie A w tamtym sezonie. Szczęsny obronił dwa rzuty karne, w meczach z Cagliari i Milanem, a także pomógł drużynie w ustanowieniu klubowego rekordu wynoszącego 87 punktów zdobytych w jednym sezonie Serie A. Zmiennikiem Szczęsnego w sezonie 2016/2017 był uznany w 2019 za najlepszego bramkarza na świecie, Alisson Becker. Był to także ostatni sezon występów w rzymskim klubie Francesco Tottiego. Po ostatnim meczu wraz z innymi zawodnikami wziął udział w uroczystym pożegnaniu kapitana. Szczęsny w barwach Romy rozegrał łącznie 81 spotkań, podczas których 23 razy zachował czyste konto.
Juventus.
2017/2018.
19 lipca 2017 podpisał czteroletni kontrakt z Juventusem. Szczęsny według planów, w pierwszym sezonie miał być zmiennikiem i uczniem Gianluigiego Buffona, aby za rok zastąpić go w klubie. Zamiar zakończenia kariery przez włoskiego bramkarza spowodował, że Szczęsny został określony przez media jego długoterminowym następcą.
Sezon rozpoczął jako rezerwowy. W nowym klubie zadebiutował 9 września 2017 zachowując czyste konto w wygranym 3:0 meczu 3. kolejki Serie A z Chievo Verona. Kolejny mecz rozegrał w 5. kolejce i zachował czyste konto w wygranym 1:0 meczu z Fiorentiną. Cztery kolejne mecze spędził na ławce rezerwowych aby powrócić do bramki 27 października 2017 na mecz ze SPAL (4:1). W kolejnym ligowym meczu z Milanem był rezerwowym, natomiast rozegrał dwa następne ligowe mecze: z Benevento (2:1) i Sampdorią (2:3). 1 grudnia 2017 w meczu z Napoli, kontuzji doznał Gianluigi Buffon. 5 grudnia 2017 w wygranym 2:0 ostatnim meczu fazy grupowej Ligi Mistrzów z Olympiakosem, Szczęsny zanotował debiut w europejskich pucharach, w barwach Juventusu. Polski bramkarz zachował czyste konto i przyczynił do zajęcia przez włoski klub drugiego miejsca w grupie gwarantującego awans do fazy pucharowej rozgrywek. Ze względu na niedyspozycję Buffona rozegrał także 7 kolejnych meczów ligowych, sześciokrotnie zachowując czyste konto, m.in. w meczu z Interem (0:0) czy Romą, w którym obronił strzał Patrika Schicka w sytuacji "sam na sam". Jego dobra postawa w tych meczach zaowocowała wybraniem go przez kibiców najlepszym piłkarzem grudnia. 4 lutego 2018 ustąpił miejsca w bramce Buffonowi, powracającemu po kontuzji na mecz z Sassuolo Calcio. Do końca sezonu rozegrał jeszcze 5 spotkań, z których 3 zakończyły się zwycięstwami Juventusu a dwa remisami (1:1 z Crotone oraz 0:0 z Romą). Szczęsny zachował w tych meczach dwa czyste konta. 11 kwietnia 2018 wszedł na boisko w ostatniej doliczonej minucie rewanżowego meczu 1/4 finału Ligi Mistrzów z Realem Madryt, w miejsce ukaranego czerwoną kartką Buffona, jednak nie zdołał obronić rzutu karnego wykonywanego przez Cristiano Ronaldo, po czym Juventus odpadł z rozgrywek. W sezonie 2017/2018 wystąpił łącznie w 21 spotkaniach włoskiego klubu, zachowując czyste konto w 14 z nich i zdobył z klubem pierwsze w swojej karierze mistrzostwo oraz Puchar Włoch.
2018/2019.
Po odejściu z klubu Gianluigiego Buffona, Szczęsny przejął po nim bluzę z numerem „1” i sezon 2018/2019 rozpoczął jako podstawowy bramkarz Juventusu. 16 stycznia 2019 zachował czyste konto w wygranym 1:0 meczu z Milanem i zdobył z klubem Superpuchar Włoch. 11 listopada 2018 podczas rywalizacji z Milanem w ramach 12. kolejki Serie A, obronił rzut karny wykonywany przez wypożyczonego z Juve do "Rossonerich", Gonzalo Higuaina. W całym sezonie zagrał w 28 meczach Serie A, w tym w meczu 33. kolejki z Fiorentiną (2:1), po którym jego drużyna zapewniła sobie zdobycie tytułu mistrzowskiego, 11 razy zachowując czyste konto. W 10 ligowych meczach zgodnie z przedsezonowymi ustaleniami zastępował go sprowadzony jako zmiennik Mattia Perin. Szczęsny rozegrał także dwa spotkania w Pucharze Włoch, gdzie Juventus dotarł do ćwierćfinału oraz 10 spotkań w rozgrywkach Ligi Mistrzów, w których zachował 5 czystych kont i popisał się efektownymi paradami, m.in. w meczach fazy grupowej z Valencią (obrona uderzenia głową Mouctara Diakhaby’ego i rzutu karnego Daniego Parejo) czy też zbijając na poprzeczkę piłkę uderzoną lobem przez Antoine’a Griezmanna w pierwszym meczu 1/8 finału z Atlético Madryt. Ostatecznie dotarł z klubem do 1/4 finału rozgrywek, gdzie Juventus uległ finaliście ówczesnej edycji, Ajaksowi. W 2019 został nominowany do nagrody im. Lwa Jaszyna, przyznawanej przez France Football najlepszemu bramkarzowi na świecie.
2019/2020.
W 2019 kiedy do klubu powrócił Buffon, Wojciech Szczęsny zaproponował mu oddanie numeru „1”. Włoch podziękował za propozycję jednak nie przyjął jej twierdząc, że "jedyną słuszną rzeczą jest, by podstawowy bramkarz Szczęsny grał z numerem 1".
Sezon 2019/2020 rozpoczął jako podstawowy bramkarz, rozegrał w nim 29 meczów w Seria A, zachowując 11 czystych kont, a także 7 spotkań w Lidze Mistrzów, w których zachował 2 czyste konta i dotarł z drużyną do 1/8 finału. W 9 meczach ligowych, jednym spotkaniu Ligi Mistrzów, a także w rozgrywkach Pucharu Włoch zastępował go Gianluigi Buffon. 7 grudnia 2019 w spotkaniu 15. kolejki Serie A przeciwko S.S. Lazio obronił rzut karny wykonywany przez Ciro Immobile, przyszłego capocannoniere rozgrywek. 11 lutego 2020 przedłużył kontakt z klubem do czerwca 2024. 26 lipca 2020 zachował czyste konto w meczu z Sampdorią (2:0) i wywalczył z Juventusem trzecie w swojej karierze mistrzostwo Włoch. Po zakończeniu sezonu został oficjalnie wybrany najlepszym bramkarzem Serie A.
2020/2021.
Kolejny ligowy sezon Wojciech Szczęsny rozpoczął ponownie jako numer 1 drużyny ze stolicy Piemontu. 20 stycznia 2021 pokonując 2:0 drużynę SSC Napoli sięgnął z drużyną po drugi w swojej karierze Superpuchar Włoch, a sam notując kilka bardzo dobrych interwencji został uznany najlepszym zawodnikiem spotkania. 24 stycznia 2021 w spotkaniu z Bolonią stoczył pojedynek bramkarski z rodakiem Łukaszem Skorupskim. Obaj bramkarze popisywali się w tym spotkaniu efektownymi paradami, natomiast ostatecznie czyste konto zachował Szczęsny, co pomogło Juventusowi w odniesieniu 10 ligowego zwycięstwa w sezonie i zmniejszeniu straty do liderującego Milanu. Był to 50. mecz Szczęsnego bez straty gola w barwach Juventusu. W ocenie mediów w rundzie wiosennej sezonu Szczęsny więcej błędów niż zazwyczaj, a w kilku spotkaniach były one przyczyną utraty punktów. Media oceniły, że polski bramkarz mógł lepiej zachować się przy golach m.in. z FC Porto w Lidze Mistrzów oraz w derbach z Torino. Krytyka spadła na niego również po bramkach straconych z Udinese i Milanem. Jego pomyłki wynikały wówczas z niedokładnego bronienia tzw. krótszego słupka oraz błędnego ustawiania się. Po zakończeniu sezonu pojawiły się spekulacje medialne dotyczące zainteresowania Juventusu golkiperem reprezentacji Włoch, Gianluigim Donnarummą, co wiązałoby się z odejściem Szczęsnego. W międzyczasie na stanowisko trenera Juventusu po dwuletniej przerwie powrócił Massimiliano Allegri, który był przekonany co do dalszej pracy ze Szczęsnym. Postawę Polaka ocenił również Gianluigi Buffon, który stwierdził, że „Juventus ma jednego z trzech najlepszych bramkarzy w Europie, w ostatnim roku nie był w najwyższej formie, ale odbije się". W całym sezonie Szczęsny był podstawowym bramkarzem Juventusu w rozgrywkach Serie A oraz Ligi Mistrzów UEFA. Rozegrał łącznie 3428 minut w 38 spotkaniach, zachowując 9 czystych kont i tracąc 40 bramek. Sięgnął z drużyną po drugi w karierze Puchar Włoch, a rozgrywki ligowe zakończył na czwartym miejscu, gwarantującym występy w fazie grupowej Ligi Mistrzów kolejnego sezonu.
2021/2022.
W 1. kolejce Serie A popełnił dwa błędy prowadzące do straty gola a inaugurujące sezon spotkanie z Udinese Calcio zakończyło się remisem 2:2.
Kariera reprezentacyjna.
Polska.
2007–2012.
Wystąpił w meczu reprezentacji Europy U-18 przeciwko Afryce, rozegranym w Barcelonie. Był również jednym z dwóch najmłodszych zawodników w kadrze reprezentacji Polski na Mistrzostwa Świata U-20 w 2007.
18 maja 2008 został awaryjnie powołany na zgrupowanie przygotowawcze polskiej kadry do Mistrzostw Europy 2008, ponieważ Artur Boruc i Tomasz Kuszczak nie zakończyli jeszcze sezonów w swoich klubach. Podczas tego zgrupowania wystąpił w nieoficjalnym meczu z drugoligowym klubem szwajcarskim FC Schaffhausen, zastępując w 70. minucie Łukasza Fabiańskiego.
Pod koniec października 2009 został powołany przez Franciszka Smudę na mecze towarzyskie z Rumunią i Kanadą. W barwach narodowych zadebiutował 18 listopada 2009 w spotkaniu z Kanadą, zastępując w drugiej połowie Tomasza Kuszczaka. W 2010 nie zagrał w żadnym meczu reprezentacji Polski. Do kadry powrócił 9 lutego 2011 na towarzyski mecz z Norwegią. Od tego momentu do rozpoczęcia Mistrzostw Europy 2012 grywał w niej regularnie i z czasem stał się podstawowym bramkarzem drużyny narodowej. Szczęsny o pozycję pierwszego bramkarza rywalizował głównie z Łukaszem Fabiańskim, wówczas klubowym kolegą z Arsenalu. W środowisku piłkarskim krążyło powiedzenie Smudy, że "bramkarza na Euro wybierze Arsene Wenger". Ostatecznie regularne występy w angielskim klubie przełożyły się na występy Szczęsnego w narodowych barwach.
27 maja 2012 selekcjoner Franciszek Smuda powołał go do kadry na Mistrzostwa Europy 2012. Turniej rozpoczął jako podstawowym bramkarz drużyny narodowej. 8 czerwca 2012 w meczu inauguracyjnym Mistrzostw Europy 2012 przeciwko reprezentacji Grecji, rozgrywanym na Stadionie Narodowym w Warszawie, przy stanie 1:1, będąc w sytuacji „sam na sam” i chcąc nie dopuścić do strzału na pustą bramkę, nieprzepisowo zatrzymał Dimitrisa Salpingidisa, w wyniku czego hiszpański sędzia Carlos Velasco Carballo podyktował rzut karny i ukarał polskiego zawodnika czerwoną kartką. Tym samym Szczęsny stał się pierwszym polskim piłkarzem, który otrzymał czerwoną kartkę na Mistrzostwach Europy. W bramce zastąpił go Przemysław Tytoń, który obronił rzut karny wykonany przez kapitana Greków – Jorgosa Karangunisa. Mecz zakończył się wynikiem 1:1. Ze względu na zawieszenie za czerwoną kartką nie wystąpił w kolejnym meczu fazy grupowej przeciwko Rosji (1:1), a ostatni mecz z Czechami (0:1) spędził na ławce rezerwowych. Ostatecznie polska drużyna odpadła z turnieju po fazie grupowej.
15 sierpnia 2012 zachował czyste konto w meczu towarzyski z Estonią (0:1), swoim pierwszym za kadencji Waldemara Fornalika. Pod wodzą tego selekcjonera zagrał jeszcze w meczach towarzyskich: z Irlandią (6.02.2012; 0:2) oraz Danią (14.08.2013; 3:2), a także w meczu eliminacji do Mistrzostw Świata 2014 przeciwko Anglii (15.10.2013; 0:2). W większości meczów pierwszym bramkarzem był Artur Boruc.
2012–2018.
30 października 2013 został powołany przez selekcjonera reprezentacji Polski Adama Nawałkę na mecze towarzyskie ze Słowacją i Irlandią. W kontekście obsady bramki selekcjoner powiedział: "Spotkałem się z Arturem Borucem i Wojtkiem Szczęsnym. Powiedziałem im, że realia są takie, iż mamy dwóch bramkarzy światowej klasy". W pierwszym meczu ze Słowacją (0:2) usiadł na ławce rezerwowych, natomiast wyszedł w pierwszym składzie i zachował czyste konto przeciwko Irlandii (0:0). Po powrocie do kadry Łukasza Fabiańskiego, to właśnie z nim Szczęsny ponownie rywalizował o miano pierwszego bramkarza. Został pierwszym bramkarzem kadry i zachował czyste konto w pierwszym meczu eliminacji do Mistrzostw Europy 2016 z Gibraltarem (7:0), w kolejnym meczu eliminacyjnym, przeciwko ówczesnym mistrzom świata – reprezentacji Niemiec, zanotował 9 obronionych strzałów i 7 przechwytów, a mecz zakończył się pierwszym w historii zwycięstwem reprezentacji Polski w piłce nożnej nad drużyną Niemiec (2:0). Zagrał także w dwóch następnych spotkaniach eliminacji, przeciwko Szkocji (2:2) i Gruzji (4:0). W następnych sześciu meczach eliminacyjnych był rezerwowym, a rolę pierwszego bramkarza pełnił Łukasz Fabiański. Ostatecznie rozegrał w eliminacjach cztery spotkania a Polska zajmując drugie miejsce w grupie awansowała do turnieju finałowego.
30 maja 2016 Adam Nawałka powołał go do składu na Mistrzostwa Europy 2016. 1 czerwca 2016 wystąpił w meczu towarzyskim z Holandią (1:2), co jak podawały media miało oznaczać, że to właśnie on wygrał rywalizację o miano pierwszego bramkarza na turnieju mistrzowskim. Przed mistrzostwami selekcjoner poinformował, że pierwszym bramkarzem reprezentacji będzie Szczęsny. 12 czerwca 2016 wystąpił i zachował czyste konto w wygranym 1:0 meczu inauguracyjnym z Irlandią Północną, natomiast w starciu z Kylem Laffertym doznał kontuzji uda, która wykluczyła go z gry w dalszej fazie turnieju. W bramce zastąpił go Łukasz Fabiański, a reprezentacja Polski dotarła do ćwierćfinału, odnosząc najlepszy wynik w historii swoich występów na mistrzostwach Europy.
Po zakończeniu turnieju był zmiennikiem Fabiańskiego w pierwszych czterech meczach eliminacji do Mistrzostw Świata 2018. Rozegrał mecze eliminacyjne z Rumunią (3:1), Armenią (6:1) i Czarnogórą (4:2) a Polska zajmując pierwsze miejsce w grupie awansowała na rozgrywane w Rosji mistrzostwa. 13 listopada 2017 w meczu towarzyskim z Meksykiem (0:1), pełnił funkcję kapitana reprezentacji Polski.
od 2018.
4 czerwca 2018 Adam Nawałka powołał go do 23-osobowego składu na Mistrzostwa Świata 2018, a następnie ogłosił, że będzie podstawowym bramkarzem na turnieju. Na mundialu Szczęsny wystąpił w meczach z Senegalem (1:2) oraz Kolumbią (0:3), a reprezentacja Polski zakończyła udział w mistrzostwach po fazie grupowej.
27 sierpnia 2018 selekcjoner Jerzy Brzęczek powołał go na spotkanie Ligi Narodów z Włochami oraz mecz towarzyski z Irlandią. Spotkanie z reprezentacją Włoch (1:1) spędził na ławce rezerwowych, natomiast w meczu z Irlandią (1:1), rozegrał 90 minut. Decyzją selekcjonera występy w kadrze ponownie dzielił z Łukaszem Fabiańskim. W eliminacjach do mistrzostw Europy rozegrał łącznie sześć spotkań i zajmując pierwsze miejsce w grupie, wywalczył z drużyną awans na turniej.
13 marca 2021 selekcjoner Paulo Sousa powołał go na mecze eliminacyjne MŚ 2022 z Węgrami, Andorą i Anglią oraz poinformował, że będzie pierwszym bramkarzem reprezentacji. We wszystkich trzech spotkaniach wystąpił w podstawowym składzie. Został powołany na Mistrzostwa Europy 2020. 14 czerwca 2021 w pierwszym meczu turnieju ze Słowacją (1:2) piłka po strzale przeciwnika odbiła się od słupka, a następnie od niego i wpadła do bramki. Szczęsny został wówczas pierwszym bramkarzem w historii mistrzostw Europy, który zanotował samobójcze trafienie. Wystąpił także w meczach z Hiszpanią (1:1) oraz Szwecją (2:3), a reprezentacja zakończyła udział w turnieju po fazie grupowej.
21 listopada 2022 odbył się pierwszy mecz Polski na Mistrzostwach Świata 2022. Szczęsny zachował czyste konto w meczu z Meksykiem, który zakończył się remisem (0:0). Kolejny mecz w fazie grupowej Polska wygrała z Arabią Saudyjską (2:0), znowu zachowując czyste konto. Szczęsny obronił rzut karny i stał się bohaterem meczu. 30 listopada 2022 odbył się trzeci mecz fazy grupowej Polska – Argentyna. Polska, aby awansować z grupy, musiała ograniczyć stracone gole, ponieważ w przypadku wygrana Meksyku wskazywała na awans drużyny o lepszym bilansie bramek. Szczęsny po raz kolejny zaliczył świetny występ i w drugim meczu z rzędu obronił rzut karny, którego wykonywał Lionel Messi. Szczęsny jest trzecim bramkarzem w historii piłki nożnej, który obronił dwa strzały z rzutu karnego na jednym turnieju. Po mundialu został wybrany piłkarzem roku w Polsce w plebiscycie redakcji Sportu, a także nominowany do nagrody Sportowca Roku w 88. Plebiscycie Przeglądu Sportowego.
Styl gry.
Szczęsny od najmłodszych lat był uznawany za utalentowanego bramkarza. Podczas występów w Arsenalu zyskał opinię obiecującego bramkarza, którego cechowały m.in. bardzo dobre warunki fizyczne, zwinność, szybkość reakcji, dobra gra na linii bramkowej i dobra mentalność. Media w czasach gry na angielskich boiskach krytykowały go jednak za brak odpowiedniego skupienia podczas meczów, przydarzające się błędy techniczne, niedokładne przerzuty i błędy na przedpolu. Trenerzy, a także partnerzy z zespołów, w których występował, zwracali uwagę na silny charakter piłkarza, który zdaniem wielu pomógł mu osiągnąć poziom międzynarodowy. Szczęsny na boisku emanuje pewnością siebie, która na początku jego kariery, m.in. podczas występów w Anglii, graniczyła z arogancją. Kiedy w 2008 z drużyną Arsenalu gościnnie trenował David Beckham, Szczęsny przywitał go w szatni słowami: "Cześć, Jak masz na imię?", co – jak przyznał po latach Polak – spotkało się z zażenowaniem jednego z najpopularniejszych sportowców na świecie, ale także zobrazowało charakter i pewność siebie wówczas młodego piłkarza.
Po transferze do Włoch w 2015 znacząco ustabilizował swoją formę, będąc liderem drużyny AS Roma, a jego dobre występy w tym klubie zaowocowały transferem do Juventusu. Zdaniem obserwatorów i samego zainteresowanego, znacząco dojrzał, co wiązało się z faktem, iż założył rodzinę. W 2016 były menedżer Arsene Wenger, określił go bramkarzem klasy światowej.
Szczęsny uchodzi za piłkarza świadomego taktycznie. W 2017 jako przyczynę wzrostu i znaczącego ustabilizowania swojej formy wskazał różnice pomiędzy przygotowaniami bramkarzy w Anglii i Włoszech, na korzyść fachowców z Półwyspu Apenińskiego. Jako osoby, które odegrały kluczową rolę w jego bramkarskim rozwoju, wskazał swoich trenerów z czasów Romy: Luciano Spallettiego oraz trenera bramkarzy, Guido Nanniego. Podkreślił, że po transferze do Romy jego rola jako „bramkarza włączonego w grę” znacząco się zmieniła. W jednym z wywiadów powiedział:
Po transferze do Juventusu z powodzeniem zastąpił w bramce Gianluigiego Buffona, z czasem stając się liderem drużyny, a także zostając oficjalnie uznanym najlepszym bramkarzem Serie A oraz będąc nominowanym do nagrody Lwa Jaszyna, dla najlepszego bramkarza na świecie.
Podczas występów w Juventusie cechuje go refleks, technika bramkarska, dobra gra nogami oraz dobra orientacja swojej pozycji w bramce, a także odległości na boisku i konsekwencja oraz umiejętność radzenia sobie z presją. Jego styl gry w porównaniu z występami w Arsenalu, Brentford oraz Romie stał się mniej spektakularny i efektowny, natomiast bardziej wyważony i skuteczny. Guido Nanni, który pracował ze Szczęsnym podczas jego gry w Romie, w 2017 pochwalił go za poświęcenie na treningach, a także ciągły rozwój i m.in. poprawę szybkiego wybicia się do piłki z parteru czy też obrony niskich uderzeń. Trener zwrócił również uwagę na inteligencję bramkarza, jego chłodną postawę, spokój i opanowanie w bramce, a także umiejętność gry nogami. Jako mankament w jego grze obserwatorzy wskazywali brak zdecydowania bądź pasywność przy wychodzeniu do dośrodkowań, co w niektórych sytuacjach prowadzi do braku reakcji przy strzałach głową z bliskiej odległości i w konsekwencji utraty bramki. W 2020 Guido Nanni uznał Szczęsnego za jednego z najlepszych bramkarzy na świecie, a opinię podzielił z nim dyrektor sportowy Juventusu, Fabio Paratici. W 2020 trener Juventusu, Andrea Pirlo powiedział, że Szczęsny to „bramkarz klasy światowej, który emanuje pewnością siebie”. Zdarzało mu się jednak popełniać błędy wynikające z błędnego ustawiania się (np. mecz Polska-Węgry, 25.03.2021) bądź niedokładnego bronienia krótszego słupka.
Poza futbolem.
Biznes i media.
Sponsorem jego wyposażenia sportowego jest firma Reusch, wcześniej związany był pod tym względem z marką Nike.
Wojciech Szczęsny działa i inwestuje na rynku nieruchomości. Wraz z żoną prowadzi działalność polegającą na kupnie, wykańczaniu i projektowaniu luksusowych wnętrz. Piosenkarka sama zajmuje się wystrojem wnętrz, piłkarz zaś dba o stronę biznesową projektu.
Ze względu na predyspozycje medialne często otrzymywał możliwość tworzenia własnych treści w telewizjach klubów, w których występował. Fani mogli oglądać go m.in. w Arsenal TV. W klubowej telewizji Roma.TV prowadził program "The Szczesny Show", gdzie przeprowadzał wywiady z kolegami z drużyny. Rozmawiał m.in. Mohamedem Salahem, Edinem Dżeko czy Radją Nainggollanem. W 2017 był gościem programu Kuby Wojewódzkiego.
Początkowo we współpracy z Onetem, a obecnie z telewizją Canal+, wraz z dziennikarzami Łukaszem Wiśniowskim i Jakubem Polkowskim tworzy program "Prosto w Szczenę", w którym prowadzący komentują bieżące wydarzenia ze świata piłki nożnej, dzielą się z widzami nieznanymi dotąd anegdotami z życia piłkarzy, a także prowadzą rozmowy z gwiazdami futbolu. Gośćmi programu dotychczas byli m.in. Giorgio Chiellini, Sami Khedira i Aaron Ramsey. Szczęsny występuje także w produkcjach youtubowego kanału "Foot Truck", który na co dzień prowadzą Wiśniowski i Polkowski.
Napisał tekst do piosenki MaRiny, pt. "I do" z album „On My Way”, który ukazał się 17 listopada 2017 jako drugi studyjny longplay wokalistki.
Jest jednym z bohaterów książki, pt. "W krainie piłkarskich Bogów. O Polakach w Serie A" autorstwa dziennikarzy Piotra Dumanowskiego i Dominika Guziaka (Kraków, Wydawnictwo Otwarte, 2020, ), a także bohaterem biografii "Szczęsny. Chłopak, który odważył się być bramkarzem" autorstwa Yvette Żółtowskiej-Darskiej (Warszawa, Burda Publishing Polska, 2017, ).
Działalność społeczna.
Wojciech Szczęsny wielokrotnie wspierał działania Wielkiej Orkiestry Świątecznej Pomocy. W 2020 podczas 28 finału WOŚP organizowanego w celu wsparcia dziecięcej medycyny zabiegowej, wraz z żoną za ok. 40 tys. złotych wylicytował projekt zakopiańskiego domu. W 2017 został ambasadorem kampanii społecznej "Lubię Ludzi", związanej z inicjatywą Szlachetna Paczka. W 2018 wraz ze swoim przyjacielem, Grzegorzem Krychowiakiem, wziął udział w kampanii społecznej "Bądź kumplem, nie dokuczaj" zorganizowanej przez telewizję Cartoon Network i mającej na celu podkreślenie wartości koleżeńskich relacji wśród dzieci i młodzieży. W 2020 wyraził solidarność ze znacząco dotkniętymi pandemią COVID-19 Włochami. Wraz z żoną wziął udział w akcji społecznej "Owacje dla Lekarzy" mającej na celu docenienie wysiłku pracowników służby zdrowia w czasie pandemii. Za pośrednictwem mediów społecznościowych zaapelował także o noszenie maseczek. W 2022 po inwazji Rosji na Ukrainę potępił atak Rosji i wyraził solidarność z Ukrainą. Ponadto wraz z pozostałymi zawodnikami reprezentacji Polski w piłce nożnej odmówił gry w meczu barażowym Mistrzostw Świata 2022 przeciwko Rosji. Szczęsny zaapelował, także do FIFA oraz UEFA w celu wyciągnięcia konsekwencji przeciwko rosyjskiej federacji piłkarskiej.
Życie prywatne.
Syn Macieja, byłego bramkarza reprezentacji Polski, oraz Alicji Szczęsnych. Ma brata Jana (ur. 1987). Miał siostrę Natalię, która zmarła w 1987 roku, w wyniku wypadku na placu zabaw.
Jest żonaty z polską piosenkarką Mariną Łuczenko. 7 lipca 2015 para zaręczyła się, a 21 maja 2016 wzięli ślub. Na uroczystościach odbywających się w Atenach zaśpiewał James Arthur. 30 czerwca 2018 na świat przyszedł syn pary Liam.
Oprócz języka polskiego porozumiewa się także w języku angielskim i włoskim. Gra na fortepianie. W sytuacjach prywatnych często widywany jest z papierosem. Jest ateistą. Przez pewien czas poruszał się m.in. Porsche Cayenne Turbo S w wersji tuningowanej przez niemiecką firmę Lumma Design. Widywany był także za kierownicą Mercedesa G63 czy Bentleya Bentayga. Podczas pobytu w Anglii, korzystał z usług brytyjskiego tunera Yiannimize, który przerabiał auta wielu piłkarzy, m.in. Theo Wallcotta, czy Didiera Drogby. W młodości spotykał się z Sandrą Dziwiszek, późniejszą partnerką kierowcy Formuły 1, Nicholasa Latifiego.

</doc>
<doc id="1014704" url="https://pl.wikipedia.org/wiki?curid=1014704" title="Lilia wenszańska">
Lilia wenszańska

Lilia wenszańska ("Lilium wenshanense" L. J. Peng &amp; F. X. Li) - gatunek rośliny z rodziny liliowatych ("Liliaceae"). Występuje na wilgotnych łąkach na wysokości 1000-2000 m n.p.m. w południowo-wschodnim Junnanie - tylko w górach powiatu Wenshan (endemit tego regionu). Chińczycy nazywają tę roślinę wenshan baihe (chiń. 文山百合).

</doc>
<doc id="1014707" url="https://pl.wikipedia.org/wiki?curid=1014707" title="Iwonka (film 1939)">
Iwonka (film 1939)

Iwonka – planowany polski film fabularny z 1939 roku oparty na powieści Juliusza Germana. Zdjęcia do filmu nie zostały rozpoczęte. Produkcję przerwał wybuch II wojny światowej. Film miał mieć premierę prawdopodobnie wiosną 1940.
Pierwsza ekranizacja powieści miała miejsce 14 lat wcześniej – por. "Iwonka".

</doc>
<doc id="1014708" url="https://pl.wikipedia.org/wiki?curid=1014708" title="Sophus Kahrs">
Sophus Kahrs

Sophus Buck M. Kahrs (ur. 28 marca 1918 w Bergen, zm. 18 listopada 1986 w Buenos Aires) – członek partii Nasjonal Samling, dowódca Førergarden pod koniec II wojny światowej.
W 1934 lub 1935 r. wstąpił do faszystowskiej partii Nasjonal Samling. W 1940 r. został zmobilizowany do norweskiej armii i uczestniczył w walkach z Niemcami w kwietniu-maju tego roku. Po zajęciu Norwegii przez niemieckie wojska podjął kolaborację z okupantami. W 1941 r. wstąpił ochotniczo do Ochotniczego Legionu Norweskiego, wysłanego na front wschodni do walki z Sowietami. Był dowódcą plutonu, a od 1942 r. – 1 kompanii w stopniu SS-Untersturmführera. We wrześniu 1943 r. objął dowództwo 1 kompanii w SS-Schijägerbataillon „Norwegen” w stopniu SS-Obersturmführera. Od czerwca 1944 r. dowodził SS-Skijegerbataljon „Norge”. W lipcu odznaczono go Krzyżem Żelaznym 1 klasy. Od stycznia 1945 r. do końca wojny stał na czele Førergarden, czyli straży przybocznej przywódcy Nasjonal Samling Vidkuna Quislinga. Po kapitulacji Niemiec 9 maja 1945 r., został osadzony w obozie jenieckim w Bergen. Udało mu się zbiec i przedostał się w 1947 r. do Brazylii, a następnie do Argentyny, gdzie zmarł w 1986 r.

</doc>
<doc id="1014711" url="https://pl.wikipedia.org/wiki?curid=1014711" title="Victim of the Brain">
Victim of the Brain

Victim of the Brain – film z 1988 roku w reżyserii holenderskiego reżysera Pieta Hoenderdosa luźno oparty na kompilacji tekstów i opowiadań o filozofii umysłu "The Mind's I", współredagowanej przez Douglasa Hofstadtera i Daniela Dennetta. Film zawiera wywiady z Hofstadterem przeplecione adaptacją kilku prac z książek Dennetta "Where am I?" oraz "The Soul of the Mark III Beast" Terrela Miedanera, a także "Wyprawy siódmej, czyli o tym jak własna doskonałość Trurla do złego przywiodła" z "Cyberiady" Stanisława Lema. Film był wyświetlany kilka razy w holenderskiej telewizji w latach 80.

</doc>
<doc id="1014712" url="https://pl.wikipedia.org/wiki?curid=1014712" title="Lisowo (przystanek kolejowy)">
Lisowo (przystanek kolejowy)

Lisowo – przystanek osobowy w Lisowie, w województwie zachodniopomorskim, w Polsce. Na przystanku stają pociągi osobowe relacji Runowo Pomorskie – Stargard
W roku 2017 przystanek obsługiwał 20–49 pasażerów na dobę.

</doc>
<doc id="1014713" url="https://pl.wikipedia.org/wiki?curid=1014713" title="Koło Terytorialne">
Koło Terytorialne



</doc>
<doc id="1014714" url="https://pl.wikipedia.org/wiki?curid=1014714" title="EURO-NCAP">
EURO-NCAP



</doc>
<doc id="1014716" url="https://pl.wikipedia.org/wiki?curid=1014716" title="Służba radiokomunikacyjna">
Służba radiokomunikacyjna

Służba radiokomunikacyjna () – termin wprowadzony przez Regulamin Radiokomunikacyjny, w polskim prawie telekomunikacyjnym oznaczający nadawanie, przesyłanie lub odbiór fal radiowych dla wypełnienia zadań określonych dla danej służby w międzynarodowych przepisach radiokomunikacyjnych.

</doc>
<doc id="1014720" url="https://pl.wikipedia.org/wiki?curid=1014720" title="Forergarden">
Forergarden



</doc>
<doc id="1014721" url="https://pl.wikipedia.org/wiki?curid=1014721" title="Foerergarden">
Foerergarden



</doc>
<doc id="1014725" url="https://pl.wikipedia.org/wiki?curid=1014725" title="Pływanie na Letnich Igrzyskach Olimpijskich 1896">
Pływanie na Letnich Igrzyskach Olimpijskich 1896

Wszystkie konkurencje pływackie podczas igrzysk w Atenach odbyły się 11 kwietnia w zatoce Zea.
Państwa uczestniczące w zawodach.
Łącznie w zawodach pływackich wzięło udział 19 pływaków z 4 państw:

</doc>
<doc id="1014727" url="https://pl.wikipedia.org/wiki?curid=1014727" title="Młyńsko (Góry Sowie)">
Młyńsko (Góry Sowie)

Młyńsko (niem. "Mühlberg", 777 m n.p.m.) – wzniesienie w południowo-zachodniej Polsce, w Sudetach Środkowych, w Górach Sowich.
Położenie i opis.
Wzniesienie położone w północno-środkowej części pasma Gór Sowich, około 1,5 km na północny wschód od Wielkiej Sowy.
Wzniesienie o słabo zaznaczonym szczycie, gubiące się w dominującym nad nim masywie Wielkiej Sowy. Góra o spłaszczonej części wierzchołkowej i zboczach opadających na północ i wschód w stronę Rościszowa, tworzących poniżej szczytu charakterystyczne rozległe strome zbocze Węglarz. Wyrasta z północno-wschodniego zbocza Wielkiej Sowy tworzącego jeden z grzbietów odchodzących od Wielkiej Sowy.
Zbudowane z prekambryjskich paragnejsów i migmatytu. Na wschodnim zboczu poniżej szczytu występuje grupa ciekawych gnejsowych skałek.
W całości porośnięte lasem świerkowym regla dolnego z domieszką drzew liściastych. Na południowo-zachodnim zboczu, poniżej szczytu, położona jest mała charakterystyczna śródleśna polana.
Wzniesienie położone na terenie Parku Krajobrazowego Gór Sowich.
Turystyka.
Przez szczyt i zbocze prowadzą piesze szlaki turystyczne:

</doc>
<doc id="1014729" url="https://pl.wikipedia.org/wiki?curid=1014729" title="GNU IceCat">
GNU IceCat

GNU IceCat (dawniej GNU IceWeasel) – przeglądarka internetowa rozprowadzana przez Projekt GNU, składająca się wyłącznie z wolnego oprogramowania, jest forkiem przeglądarki Mozilla Firefox. Jest kompatybilna z systemami GNU/Hurd, GNU/Linux oraz OS X (w wersji 10.4 oraz 10.5).
Różnice w porównaniu z programem Mozilla Firefox.
GNU IceCat jest w pełni wolnym oprogramowaniem, posiada zmienioną oprawę graficzną (Fundacja Mozilla nie pozwala używać oficjalnego logo w nieoficjalnych forkach Firefoksa), a wyszukiwarka wtyczek została zmieniona tak, aby wyszukiwać jedynie te będące wolnym oprogramowaniem. Od wersji 3.0.2-g1 domyślnie jest dodany certyfikat CAcert.org.
Nazwa.
GNU IceCat został na początku nazwany GNU IceWeasel, lecz nazwa została zmieniona z powodu konfliktu z istniejącym już forkiem Debiana.
Google Summer of Code 2008.
W ramach projektu Google Summer of Code 2008, Giuseppe Scrivano stworzył nową wersję GNU IceCat opartą o przeglądarkę Firefox w wersji 3.

</doc>
<doc id="1014732" url="https://pl.wikipedia.org/wiki?curid=1014732" title="Koło Polskie w Dumie">
Koło Polskie w Dumie

Koło Polskie (ros. "Польское коло") – polityczna reprezentacja Polaków zamieszkujących gubernie Królestwa Polskiego w Dumie Państwowej Imperium Rosyjskiego w latach 1906–1917.
Tło polityczne.
Powołanie Dumy.
Po wydarzeniach rewolucji 1905 roku car Mikołaj II Romanow zmuszony został do przeprowadzenia pewnych reform ustroju Imperium Rosyjskiego. Należało do nich m.in. powołanie na mocy manifestu październikowego (1905) Dumy Państwowej, izby niższej parlamentu Rosji.
Ordynację wyborczą do Dumy oparto na cenzusie majątkowym i na systemie kurialnym. Głosowania przeprowadzono w 4 kuriach: ziemskiej, miejskiej, włościańskiej i robotniczej, gdzie wybierano elektorów, którzy dopiero wybierali do każdej Dumy odpowiednio od 434 do 509 posłów (deputowanych). W kurii ziemskiej jeden elektor przypadał na około 2 tysięcy wyborców, we włościańskiej reprezentował 30 tysięcy, a w robotniczej 90 tysięcy. Wybrani w ten sposób posłowie łączyli się w kluby i koła poselskie, zrzeszające parlamentarzystów według klucza partyjnego, narodowego lub religijnego. Posłowie polscy, wybrani w okręgach Królestwa Polskiego utworzyli Koło Polskie, współpracujące z Kołem Kresowym, zrzeszającym posłów polskich z ziem zabranych.
Sprawa polska.
W obliczu groźby wybuchu kolejnego niekontrolowanego wybuchu społecznego, który władze rosyjskie mogły z łatwością obrócić przeciwko warstwom uprzywilejowanym Królestwa Polskiego, polskie partie konserwatywno-narodowe postanowiły wziąć aktywny udział w wyborach do I Dumy. Chodziło im o zaznaczenie polskiej obecności na forum, które niekoniecznie popierało we wszystkim poczynania reżimu carskiego. Jak to później przedstawił Roman Dmowski: W wyborach uczestniczyło Stronnictwo Narodowo-Demokratyczne, Stronnictwo Polityki Realnej i Związek Postępowo-Demokratyczny. Zbojkotowały je natomiast wszystkie polskie partie centrum i lewicy.
I Duma Państwowa Imperium Rosyjskiego 1906.
Istniała od kwietnia do lipca 1906, w jej skład weszło 499 deputowanych. Polacy zdobyli w niej 34 z 36 mandatów przysługujących reprezentantom Królestwa Polskiego, pozostałe zagwarantowane im 2 mandaty uzyskali Litwini z guberni suwalskiej. Powstałe Koło Polskie, zrzeszające 34 posłów z Narodowej Demokracji nawiązało współpracę z 19 przedstawicielami Koła Kresowego, w skład którego weszli posłowie polscy z prowincji zabranych.
II Duma Państwowa Imperium Rosyjskiego 1907.
Obradowała od marca do czerwca 1907. Liczyła 509 deputowanych.
III Duma Państwowa Imperium Rosyjskiego 1907-1912.
W jej skład weszło 434 deputowanych.
IV Duma Państwowa Imperium Rosyjskiego 1912-1917.
W jej skład weszło 442 deputowanych.

</doc>
<doc id="1014733" url="https://pl.wikipedia.org/wiki?curid=1014733" title="Girl Friends">
Girl Friends

Girl Friends – k-popowy zespół muzyczny składający się z dwóch przyjaciółek – Chae Rina i Yuri. Poznały się w 1990 roku, a w roku 2006 postanowiły założyć zespół.

</doc>
<doc id="1014736" url="https://pl.wikipedia.org/wiki?curid=1014736" title="Regulacja cen">
Regulacja cen

Regulacja cen - ściśle określone działania rządu państwa, które polega na bezpośrednim ustalaniu cen lub na ustalaniu szczegółowych zasad kalkulacji cen przez dane podmioty gospodarcze, które są kontrolowania z tych zasad. Regulacja ta jest stosowana w gospodarce socjalistycznej w celu realizacji określonej polityki konsumpcji oraz społecznej.
W gospodarce rynkowej regulacja cen ma charakter nadzwyczajny i jest ona stosowana wówczas w celu przeciwdziałania nadmiernej inflacji pod wpływem nacisków producentów albo konsumentów, w okresie wojny oraz w czasie występowania różnych klęsk żywiołowych.
Pierwszą próbą regulacji cen był dekret o powszechnym maximum w czasie rewolucji francuskiej, co skończyło się głodem, korupcją, spekulacją i wyższymi cenami.

</doc>
<doc id="1014737" url="https://pl.wikipedia.org/wiki?curid=1014737" title="Rüdiger Abramczik">
Rüdiger Abramczik

Rüdiger Abramczik (ur. 18 lutego 1956 w Gelsenkirchen) – niemiecki piłkarz występujący na pozycji napastnika, a także trener.
Kariera klubowa.
Abramczik jest wychowankiem klubu SV Erle 08, w którym treningi rozpoczął w 1964 roku. Dwa lata później przeszedł do juniorskiej ekipy FC Schalke 04. W 1973 roku został włączony do jego pierwszej drużyny, grającej w Bundeslidze. W tych rozgrywkach zadebiutował 11 sierpnia 1973 roku w przegranym 0:3 meczu z VfB Stuttgart. Stał się wówczas najmłodszym piłkarzem, który zagrał w meczu Bundesligi. 12 stycznia 1974 roku w wygranym 5:2 pojedynku z VfL Bochum strzelił swojego pierwszego gola w Bundeslidze. W 1977 roku wywalczył z zespołem wicemistrzostwo RFN.
W 1980 roku Abramczik przeszedł do Borussii Dortmund, również z Bundesligi. Pierwszy ligowy mecz zaliczył tam 15 sierpnia 1980 roku przeciwko Bayerowi Uerdingen (2:1). W Borussii występował przez 3 lata. W tym czasie wystąpił tam w 90 ligowych meczach i zdobył w nich 30 bramek.
W 1983 roku Abramczik odszedł do zespołu 1. FC Nürnberg, również występującego w Bundeslidze. Spędził tam rok. Przez ten czas zagrał tam w 24 ligowych spotkaniach i strzelił w nich 3 gole. Latem 1984 trafił do tureckiego Galatasaray SK. W 1985 roku zdobył z nim Puchar Turcji. W tym samym roku powrócił do RFN, gdzie podpisał kontrakt z drugoligowym Rot-Weiß Oberhausen. Jego barwy reprezentował przez 2 lata. W 1987 roku ponownie został zawodnikiem Schalke 04. Potem grał w Wormatii Worms oraz FC Gütersloh, gdzie w 1991 roku zakończył karierę.
Kariera reprezentacyjna.
W reprezentacji RFN Abramczik zadebiutował 27 kwietnia 1977 roku w wygranym 5:0 towarzyskim meczu z Irlandią Północną. W 1978 roku został powołany do kadry na Mistrzostwa Świata. Zagrał na nich w meczach z Polską (0:0), Holandią (2:2) oraz z Austrią (2:3). W pojedynku z Holandią strzelił pierwszego gola w trakcie gry w kadrze. Tamten mundial reprezentacja RFN zakończyła na drugiej rundzie. W latach 1977–1979 w drużynie narodowej Abramczik rozegrał w sumie 19 spotkań i strzelił 2 gole.
Kariera trenerska.
Po zakończeniu kariery piłkarskiej Abramczik został trenerem. Jego pierwszym klubem był pierwszoligowy 1. FC Saarbrücken, gdzie pracował od 1992 roku. W 1993 roku spadł z klubem do 2. Bundesligi.
W 1999 roku objął stanowisko szkoleniowca tureckiego Antalyasporu. Tam pracował przez rok. W 2001 roku był szkoleniowcem bułgarskiego Lewskiego Sofia. Potem trenował austriacki FC Kärnten, a także amatorskie FC Karpa oraz HSG Mülheim-Kärlich. W latach 2008–2010 był trenerem łotewskiego Liepājasu Metalurgs.

</doc>
<doc id="1014738" url="https://pl.wikipedia.org/wiki?curid=1014738" title="Juliusz German">
Juliusz German

Juliusz German (ur. 17 maja 1880 w Jarosławiu, zm. 21 marca 1953 w Katowicach) – polski powieścio- i dramatopisarz, autor książek dla dzieci, tłumacz.
Życiorys.
Syn Ludomiła Germana i Emilii z Dietziusów. Był żonaty z Zofią Natanson (ur. 29 sierpnia 1885), córką bankiera Kazimierza Natansona. Studiował prawo i nauki polityczne na Uniwersytecie Lwowskim i Uniwersytecie Wiedeńskim. Pracował w namiestnictwie lwowskim. Podczas I wojny światowej był żołnierzem Legionów oraz adiutantem gen. Hallera. Po wojnie zajmował się wyłącznie literaturą. Jak wspomina Wojciech Herbaczyński w książce "W dawnych cukierniach i kawiarniach warszawskich" Juliusz German należał do osób publicznych. Wiadomo, że przed 1939 zamieszkiwał podwarszawski Anin.
Twórczość.
Juliusz German tworzył w epoce modernizmu i dwudziestolecia międzywojennego. Był autorem dramatów i poczytnych na początku XX wieku nowel i opowiadań. Poza pracą literacką zajmował się tłumaczeniem dzieł literatury obcej. Pod koniec życia opublikował wspomnienia. W 1951 wszystkie jego utwory zostały wycofane z polskich bibliotek oraz objęte cenzurą. Obecnie jest twórcą, którego dorobek został zapomniany.
Zobacz też.
Na podstawie powieści "Iwonka" dwukrotnie nakręcono film:

</doc>
<doc id="1014739" url="https://pl.wikipedia.org/wiki?curid=1014739" title="Mistrzostwa Afryki w piłce siatkowej">
Mistrzostwa Afryki w piłce siatkowej

Mistrzostwa Afryki w piłce siatkowej są organizowane przez Afrykańską Konfederację Piłki Siatkowej (CAVB). Obecnie są rozgrywane co dwa lata. Pierwsze wśród mężczyzn odbyły się w 1967 r., a wśród kobiet w 1991 r. Obecnie na "Czarnym Lądzie" mistrzami w siatkówce są Tunezyjczycy i Kenijki.

</doc>
<doc id="1014743" url="https://pl.wikipedia.org/wiki?curid=1014743" title="Podnoszenie ciężarów na Letnich Igrzyskach Olimpijskich 1896">
Podnoszenie ciężarów na Letnich Igrzyskach Olimpijskich 1896

Zawody w podnoszeniu ciężarów podczas Igrzysk Olimpijskich w 1896 odbyły się w dniu 7 kwietnia 1896 r. Rozegrano dwie konkurencje: podnoszenie ciężarów oburącz i podnoszenie ciężarów jednorącz.
Medaliści.
Medale w kolorach złotym, srebrnym i brązowym zostały przyznane w późniejszym okresie przez Międzynarodowy Komitet Olimpijski; pierwotnie zwycięzcy otrzymali srebrne medale, a zawodnicy z kolejnych miejsc nie dostali żadnych nagród.
Klasyfikacja medalowa.
 Węgry i Niemcy także brały udział w zawodach, ale nie zdobyły żadnych medali.

</doc>
<doc id="1014750" url="https://pl.wikipedia.org/wiki?curid=1014750" title="Centrofor">
Centrofor

Centrofor – rodzaj aparatu okulistycznego, który jest używany do pobudzania oraz utrwalania fiksacji środkowej. Aparat ten jest stosowany w leczeniu zeza oraz niedowidzenia.

</doc>
<doc id="1014764" url="https://pl.wikipedia.org/wiki?curid=1014764" title="Zapasy na Letnich Igrzyskach Olimpijskich 1896">
Zapasy na Letnich Igrzyskach Olimpijskich 1896

Zapasy na Letnich Igrzyskach Olimpijskich 1896 – jedna z dyscyplin na Letnich Igrzyskach Olimpijskich 1896. Wystartowało w nich pięciu zawodników z czterech państw.
Rozegrano w nich tylko jedną konkurencję, czyli zawody w stylu klasycznym bez podziału na kategorie wagowe. Odbyły się w dniach 10-11 kwietnia 1896 roku na głównej arenie igrzysk, czyli stadionie Panathinaiko. Pierwszym nowożytnym zwycięzcą olimpijskim został Niemiec Carl Schuhmann, który w finale pokonał reprezentanta gospodarzy, Jeorjosa Tsitasa. Trzecie miejsce zajął inny Grek, Stefanos Christopulos (zwycięzca otrzymywał srebro, wicemistrz brąz, a trzeci zawodnik nie dostawał medalu; dopiero później MKOL przyznał mocą wsteczną złote, srebrne i brązowe medale najlepszym trzem zawodnikom).
Przed igrzyskami.
W Atenach w dniach 12-24 listopada 1894 roku, organizatorzy pierwszych nowożytnych igrzysk olimpijskich ustalili listę dyscyplin sportowych, w których możliwe było zorganizowanie zawodów amatorskich. Wśród nich znalazły się zapasy w stylu klasycznym. Mimo iż Pierre de Coubertin nie był nastawiony do nich zbyt entuzjastycznie, włączono je do programu z powodu ich długiej tradycji – stanowiły bowiem ważną część starożytnych igrzysk olimpijskich. To nimi z reguły kończono starożytne igrzyska i planowano uczynić podobnie na pierwszych nowożytnych igrzyskach olimpijskich w Atenach (ostatecznie zapasy nie zostały ostatnią konkurencją zawodów). Niechęć Coubertina do tej dyscypliny wynikała też z tego, że podówczas zmagania zapaśnicze kojarzono raczej z zawodami dla profesjonalistów. Dodatkowym problemem było także nieuznawanie w Wielkiej Brytanii i Stanach Zjednoczonych, a więc w ważnych dla krzewienia ruchu olimpijskiego państwach, obowiązujących w tej dyscyplinie przepisów francuskich.
Zgodnie z życzeniem barona de Coubertina, dla sportowców biorących udział w nadchodzących ateńskich igrzyskach nie przewidywano nagród materialnych. Spowodowało to znaczne zmniejszenie prestiżu sportowego zapasów. Na starcie nie pojawiło się bowiem wielu uznanych zapaśników, a w zawodach ostatecznie wystąpiło tylko pięciu sportowców.
Organizatorzy powołali również komisję nadzorującą przebieg zawodów zapaśniczych i gimnastycznych. W jej skład weszli:
Format i zasady.
W programie igrzysk znalazła się w tej dyscyplinie jedna konkurencja, czyli walka w stylu klasycznym bez limitów wagowych. Z racji bardzo ogólnych zasad jakie obowiązywały w tych zawodach, niektórzy badacze mają zastrzeżenia co do nazywania tych zawodów walką w stylu klasycznym (m.in. dozwolone były niektóre chwyty za nogi).
W regulaminie zawodów wyszczególniono sześć punktów. Pierwsze dwa dotyczyły formatu rozgrywek, zaś cztery kolejne określały zasady mające obowiązywać zapaśników na olimpijskiej arenie. Brzmiały one następująco:
W jedynej rozegranej konkurencji nie było limitów wagowych, ani ograniczeń czasowych – walka kończyła się, gdy któryś z zawodników został rzucony na plecy, albo gdy się poddał. Zawody odbywały się w polu bramkowym na stadionie Panathinaiko, w specjalnie wytyczonym piaszczystym okręgu.
Przebieg turnieju.
Ćwierćfinały.
Na starcie turnieju pojawiło się pięciu zawodników z czterech państw, którzy rozpoczęli swe zmagania 10 kwietnia. Wśród nich znaleźli się: Jeorjos Tsitas i Stefanos Christopulos (Grecja), Launceston Elliot (Wielka Brytania), Momcsilló Tapavicza (Węgry) i Carl Schuhmann (Niemcy). Poza greckimi zapaśnikami, wszyscy pozostali startowali już na tych igrzyskach w innych konkurencjach. Według Billa Mallona i Ture Widlunda, na liście zgłoszonych do zawodów było jeszcze pięciu sportowców: Viggo Jensen i Charles Winckler z Danii, Louis Zutter ze Szwajcarii, Charles Champaud ze Szwajcarii (powszechnie jednak uznawany za reprezentanta Bułgarii) i Nikołaj de Ritter z Rosji. Badacze ci twierdzą, że dwóch z nich, czyli Winckler i de Ritter, nie pojawiło się w ogóle w Atenach. Niektórzy autorzy podają, że pochodzący z Kijowa de Ritter dotarł do Aten (jako jedyny z ekipy rosyjskiej, która z braku funduszy utknęła w Konstantynopolu), zapisując się na zawody strzeleckie i zapaśnicze. Ostatecznie miał się jednak z nich wycofać.
W pojedynkach ćwierćfinałowych nie uczestniczył Jeorjos Tsitas, który miał wolny los i bez walki awansował do półfinału. Rywalem dla niego miał być zwycięzca pary Stefanos Christopulos–Momcsilló Tapavicza. Tapavicza brał udział już w tenisowym turnieju singlistów i podnoszeniu ciężarów oburącz. W drugiej z tych konkurencji odniósł kontuzję, przez co zrezygnował z podnoszenia jednorącz i konkurencji lekkoatletycznych. Nie wycofał się jednak z zapasów. W pojedynku z Christopulosem walczył z obandażowaną prawą ręką. Walka była bardzo wyrównana, ale reprezentant Węgier pierwszy uległ zmęczeniu i poddał się.
Drugą i ostatnią parę ćwierćfinałową stanowili mistrzowie olimpijscy z ateńskich igrzysk, a więc Carl Schuhmann i Launceston Elliot. Wśród faworyta zawodów upatrywano przede wszystkim Elliota, który wśród Greków był popularny i uważany za przystojnego oraz dobrze zbudowanego. Miał on bowiem niemal 190 cm wzrostu i ważył zapewne około 100 kg. Dla porównania jego rywal z Niemiec miał około 160 cm wzrostu i ważył około 70 kg. Pojedynek ten nadspodziewanie łatwo wygrał znacznie mniejszy Schuhmann, który rzucił swego rywala na podłoże. Elliot kwestionował jednak decyzję sędziów; twierdził, że tylko jedno z jego ramion dotknęło podłoża (co w przepisach było dozwolone) i nie przyjął jej do wiadomości. Został przymusowo eskortowany poza stadion przez członków greckiej rodziny królewskiej.
Półfinał.
Carl Schuhmann, zwycięzca ćwierćfinałowego pojedynku z Launcestonem Elliotem, otrzymał w półfinale wolny los i od razu awansował do finału. W jedynej zatem walce półfinałowej spotkało się dwóch greckich zapaśników – Jeorjos Tsitas i Stefanos Christopulos. Grecka publiczność była bardzo niezadowolona z tej sytuacji, gdyż w jednym półfinale spotkali się przedstawiciele gospodarzy. Niektórzy widzowie głośno wyrażali swoje niezadowolenie i żądali, aby w półfinale stanęli naprzeciw siebie przedstawiciele dwóch różnych narodowości. Ostatecznie jednak pojedynek Tsitasa i Christopulosa odbył się. Zwyciężył Tsitas, który po pewnym czasie rzucił swojego przeciwnika na tyle mocno, że Christopulos doznał obrażeń ramienia (być może nawet złamania) i przez kilka dni leżał kontuzjowany w łóżku.
Finał.
W finale, który zaczęto późnym popołudniem 10 kwietnia, spotkali się zatem Carl Schuhmann i Jeorjos Tsitas. Również w tym przypadku rywal niemieckiego sportowca był lepiej zbudowany niż on, różnica była też widoczna w ubiorze zawodników – Niemiec ubrany był w długie ciemne spodnie z białą koszulką z długimi rękawami, a jego rywal miał krótkie białe spodenki i białą koszulkę z krótkim rękawem. Wyrównana walka finałowa pomiędzy Tsitasem i Schuhmannem została przerwana po 40 minutach, gdyż powoli zapadał zmrok i część obserwatorów zaczęła opuszczać stadion. Mecz przełożono na 9:00 w dniu następnym, choć Schuhmann protestował i twierdził, że w ciągu kilku minut pokonałby urodzonego w Smyrnie zawodnika. Duży wpływ na malejącą frekwencję zawodów miało zwycięstwo Spiridona Luisa w biegu maratońskim, zakończonym tego samego dnia około 17. Gdy Luis, okrzyknięty przez Greków bohaterem narodowym, opuścił stadion, wielu Greków chciało się z nim spotkać osobiście, pomijając przy tym inne zawody (w tym zapaśnicze).
Było to widoczne w dniu następnym, gdy walka finałowa była kontynuowana. Mimo tego, że wstęp był bezpłatny, na trybunach zgromadziła się stosunkowo niewielka liczba widzów. Po wznowieniu walki, Schuhmannowi wystarczyło według różnych źródeł około 15, 20 lub 25 minut, aby pokonać Tsitasa. W decydującym momencie Niemiec złapał Greka w pasie biodrowym, powalając go chwilę potem na plecy. Publiczność zgromadzona na trybunach zażądała wtedy, aby do walki z Schuhmannem stanął Stefanos Christopulos, jednak ten po pojedynku półfinałowym miał na tyle poważne obrażenia, że „nie był w stanie ruszyć się z kanapy”. Schuhmann został więc mistrzem olimpijskim po raz czwarty i był pierwszym od 1683 lat mistrzem olimpijskim w zapasach (ostatnim znanym mistrzem antycznym był Aurelius Aelix z Fenicji). Niedługo po zawodach pojawiły się jednak pogłoski, jakoby Carl Schuhmann nie był amatorem (rok wcześniej zwyciężył w zawodach gimnastycznych w Rzymie). Ostatecznie do dyskwalifikacji nie doszło.
Schuhmann, mimo pokonania w finale reprezentanta gospodarzy, cieszył się sympatią wśród greckiej publiczności.

</doc>
<doc id="1014767" url="https://pl.wikipedia.org/wiki?curid=1014767" title="Klaus Ackermann">
Klaus Ackermann

Klaus Ackermann (ur. 20 marca 1946 w Hamm) – niemiecki piłkarz, zawodnik takich klubów jak Borussia Dortmund, Borussia Mönchengladbach czy 1. FC Kaiserslautern.
Kariera.
Zaczynał karierę w TuS Germania Hamm, skąd przeniósł się do Preußen Münster (Regionalliga). W 1964 roku debiutował w lidze w barwach tego zespołu. W 1967 roku do pierwszoligowej Borussii Mönchengladbach i u trenera Hennesa Weisweilera grał w podstawowym składzie. Po dwóch sezonach przeniósł się do 1. FC Kaiserslautern, gdzie grał do 1974 roku. Potem odszedł do drugoligowej Borussii Dortmund. W sezonie 1975/1976 awansował z nią do Bundesligi. W 1979 roku przeniósł się do drugoligowego SC Herford. Tam też po roku zakończył karierę.
W 260 spotkaniach Bundesligi strzelił 32 bramki.
Osiągnięcia.
Dwukrotnie zajmował 3. miejsce w Bundeslidze wraz z Borussią Mönchengladbach, raz wystąpił w finale pucharu Niemiec, w którym to jego drużyna (1. FC Kaiserslautern) przegrała 0:5 z FC Schalke 04.

</doc>
<doc id="1014774" url="https://pl.wikipedia.org/wiki?curid=1014774" title="Andrzej Bober">
Andrzej Bober



</doc>
<doc id="1014781" url="https://pl.wikipedia.org/wiki?curid=1014781" title="Miejski Zakład Komunikacyjny w Jeleniej Górze">
Miejski Zakład Komunikacyjny w Jeleniej Górze

Miejski Zakład Komunikacyjny sp. z o.o. w Jeleniej Górze – przewoźnik działający na terenie miasta Jelenia Góra i Piechowice oraz w okolicznych gminach: Podgórzyn, Mysłakowice, Janowice Wielkie i Jeżów Sudecki. Zakład obsługuje 27 linii autobusowych, w tym dwie nocne. Dysponuje taborem autobusowym w liczbie 75 autobusów, zatrudnia ok. 170 kierowców. Siedziba i zajezdnia spółki znajduje się przy ulicy Wolności 145.
Tabor.
Źródło 
Flota zdominowana jest przez autobusy marki MAN, których MZK posiada aż 48. Ilostan pojazdów innych marek w Jeleniej Górze prezentuje się następująco: Volvo – 14 autobusów, Solaris – 5 autobusów, Kutsenits Stario – 4 autobusy, Jelcz – 3 autobusy, Mercedes – 1 autobus. 100% taboru stanowią autobusy niskowejściowe i niskopodłogowe. Warto także nadmienić, że w każdym z pojazdów jeleniogórskiego MZK znajduje się biletomat; wszystkie produkcji polskiej firmy Mera-Systemy oraz system informacji pasażerskiej również polskiej firmy R&amp;G Plus z Mielca.
Historia komunikacji miejskiej w Jeleniej Górze.
Komunikacja miejska w Jeleniej Górze istnieje od 1875 r. Wtedy to pojawiły się pierwsze omnibusy. Następnie przyszedł czas na tramwaje gazowe, które szybko zostały zastąpione przez pojazdy elektryczne.
Pierwsze autobusy "z prawdziwego zdarzenia" pojawiły się w 1961 r. Było to 13. pojazdów marki San H-01 dostarczonych w dwóch partiach (8 i 5 szt.) W 1963 r. do zakładu przybyło 8 Sanów H-27B. W 1965 roku zakupiono 10 Sanów H27B, które zastąpiły najstarsze Sany H01. W 1967 "Jeleniogórskie Miejskie i Powiatowe Zakłady Komunikacyjne" posiadały 18 pojazdów San (modele H01, H27B). W 1968 otrzymano 14 Sanów H100B, a w 1969 kolejne 10 szt. W 1970 do zakładu przybyło 10 szt. ramowych Sanów H100B. Autobusy te wyparły prawie całkowicie poprzednie, samonośne, modele. W 1970 r. tabor autobusowy liczył 61 pojazdów (Sany H01, H27B, H100B. W tym roku oddano również do użytku nową zajezdnie przy ul. Wolności 145. W 1971 przybyły 3 sztuki Sanów H100B z MPK Legnica (otrzymały numery taborowe #62, #63, #64), a także 9 szt. z sanockiej fabryki.
W 1972 r. nazwę zakładu zmieniono na "Miejskie Przedsiębiorstwo Komunikacyjne Jelenia Góra". W 1972 r. do zakładu zakupiono Karosę SM 11 ze Świdnicy, oraz kolejne Sany H100B w liczbie 5 szt. W 1973 r. do zakładu dotarło 13 Sanów H-100B, oraz pierwsze Jelcze 272 MEX (2 szt.) i 021 (2 szt.). Z każdą nową dostawą MPK kasowało najstarsze Sany. W 1974 r. kupiono kolejne Sany H100B (15 szt.) i tyle samo pojazdów skasowano. W 1975 r. pojawiły się pierwsze Autosany H9-35 (10 szt.), które wypierały bardzo awaryjne Sany. Zakupiono także dwa Autosany H9-03. Tabor autobusowy liczył wówczas już 72 sztuki. W 1976 sprowadzono kolejne Autosany H9-35 w liczbie 20 sztuk, w 1977 – 10 sztuk. W 1978 r. zakład otrzymał 9 szt. Autosanów H9-35 oraz 8 sztuk Jelcza 272 MEX. Cały czas kasowano Sany. Tabor autobusowy liczył już 97 sztuk. W 1979 r. Otrzymano kolejne Jelcze 272 MEX w liczbie 12 szt. (2 sztuki ze Słupska) oraz kolejne Autosany H9-35 (7 szt.). W tym roku skasowano także pierwsze Autosany H9-35 oraz Jelcza 021 #328, a także kilka Sanów H100B. W 1979 r. WPK posiadało 103 autobusy. W 1980 sprowadzono jednego Jelcza 272 oraz 16 Autosanów H9-35, skasowano także najstarsze Autosany H9-35 oraz Jelcza 272. W 1981 r. zakupiono pierwsze Jelcze PR110 (12 szt. #509-523). Kolejne dostawy tych autobusów nastąpiły w 1982 r. (8 szt. + 1 szt. PR110IL) i 1983 r. (9 szt.). Ciągle dokonywano zakupów Autosanów H9-35 (17 szt. + 2 szt H9-21 w 1982 r.). W 1982 r. otwarto oddział w Bolesławcu i do obsługi linii oddelegowano 15 Autosanów H9-35, których zadaniem była obsługa trzech linii. Wówczas przekształcono MPK w Wojewódzkie Przedsiębiorstwo Komunikacyjne w Jeleniej Górze.
W 1984 r. w jeleniogórskim zakładzie pojawił się pierwszy Ikarus 280.26 #2481 wypożyczony z Warszawy. Autobus sprawdził się w Jeleniej Górze i już pod koniec tego roku zakupiono własne Ikarusy 280.26 (6 szt. z Warszawy). Kolejne dostawy tych autobusów nastąpiły w 1985 r. (7 szt.), 1986 r. (6 szt.), 1990 r. (2 szt.). Do 1986 r. zakład wzbogacił się także o kolejne Jelcze PR 110M (20 szt.) oraz Autosany H9-35 (24 sztuki + 1 H9 21) W 1987 r. wypożyczono z Warszawy 4 Ikarusy 280.26. Zwrócono je w 1993 r. W 1987 r. zakupiono pierwsze Jelcze M11 (10 szt.), kolejne w 1988 r. 16 szt., w 1989 r. 5 szt. Ostatnie Jelcze M11 zakupiono w 1990 r. (4 szt.). W 1987 otrzymano Jelcza PR 110M (trafił do Bolesławca jako #646). W 1988 r. utworzono komunikację miejską w Szklarskiej Porębie (linia autobusowa na trasie Dworzec PKP – centrum – wyciąg na Szrenicę) oraz zakupiono Autosany H9-35 w liczbie 8 sztuk (#662-669). W 1990 r. kupiono ostatnie dwa Autosany H9-35 (2 szt. #695 i #696). Autobusy od razu skierowano do obsługi linii na terenie Bolesławca. Do tego miasta trafił także pojazd nr #593 jako pojazd gospodarczy, oraz Jelcz M11 nr #675, który powrócił do Jeleniej Góry pod koniec roku.
W 1991 r. z jeleniogórskiego zakładu wyodrębniono oddział Bolesławiec i utworzono dwa osobne zakłady: MZK Bolesławiec oraz MZK Jelenia Góra. Do Bolesławca trafiły 32 autobusy, a w Jeleniej Górze pozostało 79 pojazdów. W lipcu tego roku MZK kupiło używanego Ikarusa 260.04 (#699). Zlikwidowano także KM w Szklarskiej Porębie.
W 1992 zakupiono 3 szt. Jelczy 120MM (#700-702), oraz kolejnego używanego Ikarusa 260.04 (#703). W 1993 r. pojawiły się pierwsze Autosany H6-06 (3 szt.), kolejne 3 Ikarusy 260.04, Jelcz L11 oraz Jelcz 120M (1 szt.). W 1994 r. gmina Podgórzyn zakupiła kolejne dwa Autosany H6-06. Zakupiono także kolejnego Jelcza L11 (#712) oraz Ikarusa 260.04 (#713). W 1995 r. dostarczono 4 sztuki Jelczy 120M, jednego Autosana A10-10M oraz Jelcza M070M. W 1996 r. sprowadzono kolejne dwa Autosany H6-06 oraz Jelcza PR110M z ZS Jelcz S.A.
W 1997 zostało dostarczonych 20 autobusów: 5 szt. Volvo B10BLE (#725-729) i 15 szt. Jelczy 120MM/1 (#730-744). Była to największa dostawa po roku 1990.
W 2000 r. do MZK trafiło 6 szt. Volvo B10BLE 6x2 (#745-750), w zamian za wysłużone Ikarusy 280 oraz Volvo 7000 (#751). Kolejne dostawy to rok 2003 (3 szt.) Volvo B10BLE 6x2 (#752-754) z klimatyzowana kabiną kierowcy. Nowe pojazdy zastąpiły ostatnie modele Ikarusa 260.04. W 2006 roku dostarczono 2 szt. Jelcz M121I/3 Mastero (#755-756) i 6 szt. Jelcz M101I/3 Salus (#757-762). W zamian za nowe pojazdy sprzedano ostatnie autobusy Jelcz L11 oraz Autosan H9-35. W 2007 roku pojawiły się pierwsze autobusy marki MAN NL 202 (#763-766), zakupiono również autobusy Mercedes-Benz 410D (#767-768). W tym roku skasowano ostatniego Autosana A10-10M. W 2008 roku dostarczono 6 autobusów: 2 szt. MAN NM 152 (#769, 773), oraz po jednym: MAN SG242 (#770), MAN NM223 (#771), Kapena Urby (#772) i Mercedes O815MNF (#774). W 2009 roku zakupiono 16 szt. autobusów: 3 szt. MAN NG312 (#775, #783, #784), 7 szt. MAN NM223 (#776, #777, #780, #781, #786, #787, #789), 4 szt. Mercedes O815MNF (#778, #779, #782, #790), 2 szt. MAN NL263 (#785, #788). Była to największa dostawa autobusów od ponad 10 lat. W tym roku sprzedano również ostatnie autobusy marek Autosan H6-06 oraz Ikarus 280.26. 1 października 2009 roku Miejski Zakład Komunikacyjny Jelenia Góra zostaje przekształcony w spółkę z ograniczoną odpowiedzialnością
W roku 2010 zakupiono trzy Many NL263 (#791-793). W październiku 2011 roku sprzedano ostatni autobus Jelcz 120MM/1, zakupiono pięć autobusów marki Solaris Urbino 10 (#794-798), a także jeden autobus przegubowy MAN NG312 (#799). Na początku roku 2012 MZK zakupiło kolejne autobusy przegubowe, tym razem były to 2 szt. MAN NG313 Lion’s City G (#800, #801). W tym roku skasowano kilka sztuk autobusów marki Jelcz M11, a także zakupiono 4 szt. MAN NL263 (#802-805). Na początku 2013 roku MZK Jelenia Góra sprzedał ostatni autobus marki Jelcz PR110 zakupione zostały kolejne 4 szt. autobusów marki MAN NL263 Lion’s City (#806-809). Rok 2014 przyniósł wiele zmian w MZK ponieważ zostało zakupionych 12 szt. MAN NL293 Lion’s City (#810-821) nowe autobusy zastąpiły ostatnie wysłużone Jelcze M11, 120M oraz ostatni autobus marki Mercedes-Benz 410D. W 2015 roku sprzedano Cacciamali Urby. Nie dokonano zakupu żadnego pojazdu. W 2016 roku zakupiono tylko dwa pojazdy były to: MAN EL293 Lion`s City LE Ü (#822) oraz pierwszy w Jeleniej Górze MAN NL253 Lion`s City Hybrid (#823). Nowe pojazdy zastąpiły ostatni autobus marki: MAN NM222 w tym roku zaczęła się również sprzedaż gorszych w stanie technicznym MANów NM223. W roku 2016 zakupiono 2 używane autobusy: MAN EL293 Lion`s City LE (#824) oraz Mercedesa O530 II (#825). Latem 2018 roku flota MZK powiększyła się o aż 20 fabrycznie nowych autobusów. Pierwsze 3 to autobusy hybrydowe marki Volvo model 7900 Hybrid 12,1m (#826-#828), kolejne 15 z nich to MAN-y NL293 Lion’s City (#829-#843), zaś pozostałe 2 to MAN-y NG363 Lion’s City (#844-#845). Z floty MZK nie wycofano autobusów Volvo B10BLE, lecz 5 Jelczy M101I/3 Salus. Oprócz nich wycofano też najstarsze MAN-y we flocie. Wraz z przyjściem nowych pojazdów MZK zmieniło barwy oraz logo, a prezesem spółki została Agata Buśko.

</doc>
<doc id="1014782" url="https://pl.wikipedia.org/wiki?curid=1014782" title="Iwonka">
Iwonka



</doc>
<doc id="1014784" url="https://pl.wikipedia.org/wiki?curid=1014784" title="Maria Stolzman">
Maria Stolzman

Maria Joanna Stolzman z domu Szańkowska (ur. 2 sierpnia 1929 w Suserzu, zm. 26 listopada 2010 w Rawie Mazowieckiej) – polska zootechnik, polityk i działaczka społeczna, doktor nauk rolniczych, posłanka na Sejm X, II i III kadencji.
Życiorys.
Córka Antoniego i Heleny. Ukończyła w 1952 studia na Wydziale Rolniczym Uniwersytetu Jagiellońskiego, po wyodrębnieniu Akademii Rolniczej otrzymała w 1958 tytuł magistra. W latach 1951–1975 pracowała w Instytucie Zootechniki w Krakowie, następnie była wicedyrektorem Centralnej Stacji Hodowli Zwierząt w Warszawie. Uzyskała stopień doktora nauk rolniczych, pod jej kierownictwem powstało opracowanie "Poradnik zootechnika oceny bydła".
W 1980 wstąpiła do „Solidarności”. W 1989 została posłem X kadencji z ramienia Komitetu Obywatelskiego, następnie II z ramienia Unii Demokratycznej oraz od 1999 III z ramienia Unii Wolności (objęła mandat po Juliuszu Braunie). W 2001 nie ubiegała się o reelekcję.
W 1990 była współzałożycielką Fundacji Prasowej „Solidarność”. Od 1984 pełniła społecznie funkcję sekretarza Komitetu Organizacyjnego Fundacji Rolniczej, a do 1998 była prezesem Fundacji Wspomagającej Zaopatrzenie Wsi w Wodę. Kierowała Fundacją Sue Ryder.
Zmarła 26 listopada 2010 w Rawie Mazowieckiej. 6 grudnia 2010 została pochowana na cmentarzu Powązkowskim w rodzinnym grobie (kwatera 161–3–24/25).
Odznaczenia i wyróżnienia.
W 2010, "za wybitne zasługi w służbie państwu i społeczeństwu", pośmiertnie odznaczona Krzyżem Oficerskim Orderu Odrodzenia Polski. W 1980 otrzymała Złoty Krzyż Zasługi.
Wyróżniona tytułami honorowego obywatela Starachowic, Pierzchnicy i Chmielnika. W 2010 otrzymała Nagrodę im. ks. bp. Romana Andrzejewskiego (za 2009).

</doc>
<doc id="1014787" url="https://pl.wikipedia.org/wiki?curid=1014787" title="Javier Pinola">
Javier Pinola

Javier Horacio Pinola (ur. 24 lutego 1983 w Olivos, Buenos Aires) − piłkarz argentyński grający na pozycji lewego obrońcy.
Posiada także obywatelstwo włoskie.
Kariera klubowa.
Pinola jest wychowankiem klubu Chacarita Juniors.
W 2000 roku zadebiutował w barwach tego klubu w lidze argentyńskiej. Grał w nim przez dwa lata, będąc podstawowym zawodnikiem, przeważnie zajmował miejsca w środku tabeli.
W 2002 roku przeszedł do Atlético Madryt. Przez rok występował jednak tylko w rezerwach, a w Primera División zadebiutował we wrześniu 2003 roku w wygranym (1:0) spotkaniu z Albacete. Oprócz debiutu, zagrał jeszcze w meczu z CA Osasuna i w styczniu 2004 powrócił do ojczyzny, zostając zawodnikiem stołecznego Racing Club. W Racingu przez półtora roku miał pewne miejsce w składzie, co wpłynęło na powrót zawodnika do dawnej formy.
Latem 2005 Pinola został wypożyczony do niemieckiego 1. FC Nürnberg. W Bundeslidze zadebiutował 6 sierpnia w przegranym meczu z Hamburger SV (0:3). Od początku sezonu grał w wyjściowej jedenastce i miał pewne miejsce na lewej obronie. Z klubem z Norymbergi zajął ósme miejsce w lidze, a w 2006 roku jego wypożyczenie przedłużono o kolejny rok. Sezon 2006/2007 był dla Pinoli i Nürnberg jeszcze bardziej udany. Zespół zajął szóste miejsce oraz zdobył Puchar Niemiec. W lipcu 2007 Nürnberg wykupiło Pinolę za 1,2 miliona euro. W 2008 roku spadł z Nürnberg do drugiej ligi, ale już po roku powrócił z zespołem do pierwszej ligi.
Kariera reprezentacyjna.
W pierwszej reprezentacji zadebiutował w czerwcu 2007 roku, w spotkaniu przeciwko reprezentacji Algierii.
Wcześniej, Pinola występował w młodzieżowej reprezentacji Argentyny U-20.
Sukcesy.
Klubowe.
Nürnberg
River Plate
Reprezentacyjne.
Argentyna U-20

</doc>
<doc id="1014789" url="https://pl.wikipedia.org/wiki?curid=1014789" title="Aleksiej Rybnikow">
Aleksiej Rybnikow

Aleksiej Lwowicz Rybnikow (ros. "Алексей Львович Рыбников", ur. 17 lipca 1945 w Moskwie) – rosyjski kompozytor, uhonorowany tytułem "Ludowy Artysta Federacji Rosyjskiej" (ros. "Народный артист Российской Федерации").
W 1967 ukończył moskiewskie konserwatorium im. P.I. Czajkowskiego (klasa kompozycji A.I. Chaczaturiana), gdzie następnie do 1975 wykładał na katedrze kompozycji. W 1989 łączna sprzedaż płyt z muzyką Aleksieja Rybnikowa przekroczyła 10 milionów egzemplarzy.
Aleksiej Rybnikow jest kompozytorem rock-oper "Junona i Awoś" (ros. "Юнона и Авось") oraz "Zwiezda i smiert' Choakina Murjety" (ros. "Звезда и смерть Хоакина Мурьеты"), a także muzyki do wielu filmów, m.in. do "Volkodav. Ostatni z rodu Szarych Psów" Nikołaja Lebiediewa. Odznaczony Orderem Honoru, Orderem Przyjaźni.

</doc>
<doc id="1014799" url="https://pl.wikipedia.org/wiki?curid=1014799" title="Lomana Tresor Lua Lua">
Lomana Tresor Lua Lua



</doc>
<doc id="1014801" url="https://pl.wikipedia.org/wiki?curid=1014801" title="Weto ustawodawcze">
Weto ustawodawcze

Weto ustawodawcze – potoczna nazwa służącego organowi władzy wykonawczej uprawnienia do zawieszenia wejścia w życie aktu prawnego uchwalonego przez parlament. 
Tradycyjnie wyróżnia się weto mocne, którego nie da się wzruszyć i które definitywnie kończy procedurę legislacyjną oraz weto słabe, które może zostać odrzucone przez odpowiednią większość w parlamencie.
Weto ustawodawcze w Polsce.
Konstytucja z 1997.
Na podstawie art. 122 Konstytucji RP z 1997 roku Prezydent RP może:
Weto mocne w Polsce.
W sytuacji końca kadencji Sejmu RP, Prezydent RP dysponuje de facto wetem mocnym wynikającym ze zwyczaju dyskontynuacji prac parlamentarnych w polskiej legislatywie. Ustawy uchwalone przez Sejm w terminie uniemożliwiającym rozpatrzenie prezydenckiego weta przed końcem kadencji Sejmu mogą zostać zawetowane przez Prezydenta RP jednostronnie, bez możliwości odrzucenia weta przez parlament.
Przypadek ten jest podawany jako dowód tego, że zwyczaj jest również źródłem prawa w Polsce, obok Konstytucji, umów międzynarodowych, ustaw i rozporządzeń.
Historia weta ustawodawczego w Polsce.
Konstytucja marcowa nie przewidywała możliwości odmowy podpisania ustawy przez Prezydenta RP (prawo veta zawieszającego na 30 dni miał natomiast Senat). Uprawnienie głowy państwa do odrzucenia ustawy było wymienione w Konstytucji kwietniowej. Sprzeciw Prezydenta RP mógł zostać odrzucony ustawową większością posłów i senatorów.
W myśl Konstytucji PRL Przewodniczący Rady Państwa wraz z Sekretarzem nie miał prawa weta. Prawo to przyznano nowelą kwietniową Prezydentowi PRL (od 31 grudnia 1989 roku na mocy noweli grudniowej Prezydentowi RP). Prerogatywa ta występowała także w Małej Konstytucji. Te dwa ostatnie akty konstytucyjne pozwalały na obalenie weta prezydenckiego większością co najmniej 2/3 posłów. Jednakże w okresie obowiązywania Małej Konstytucji weto w stosunku do rozporządzenia z mocą ustawy miało charakter absolutny.

</doc>
<doc id="1014802" url="https://pl.wikipedia.org/wiki?curid=1014802" title="José Nogués">
José Nogués



</doc>
<doc id="1014803" url="https://pl.wikipedia.org/wiki?curid=1014803" title="Shinhwa">
Shinhwa

Shinhwa (hangul: 신화; hancha: 神話) – popularny południowokoreański boysband, założony 1998 roku przez SM Entertainment. Składa się z sześciu członków (trzech wokalistów i trzech rapperów): Eric Mun, Lee Min-woo, Kim Dong-wan, Shin Hye-sung, Jun Jin i Andy Lee. Zespół zadebiutował 24 marca 1998 roku, obecnie zarządzany jest przez Shinhwa Company, jest najdłużej aktywnym boysbandem w historii K-popu.
Shinhwa w języku koreańskim oznacza mit, legendę.
Grupa była jednym z pierwszych sukcesów SM Entertainment, wraz z H.O.T. i S.E.S. Po wygaśnięciu kontraktu w lipcu 2003 zespół przeniósł się do innej wytwórni – Good Entertainment, w której, pod nazwą Shinwha, członkowie skupili się na solowych karierach w indywidualnych spółkach. Shinhwa udali się na czteroletnią przerwę w 2008 roku, podczas której członkowie zespołu odbywali obowiązkową służbę wojskową. W 2011 roku, gdy większość członków wróciła z wojska, założyli Shinhwa Company w celu ułatwienia sobie kariery zarówno w zespole, jak i indywidualnie. W marcu 2012 roku ukazał się ich dziesiąty album pt. "The Return" i udali się w trasę koncertową, zostając pierwszym koreańskim boysbandem, który nie rozpadł się po obowiązkowej służbie wojskowej członków.
Historia.
1998–2001: Formacja, zmagania z brakiem popularności i przełom.
SM Entertainment zwerbowała Shin Hye-sunga poprzez przesłuchania w Los Angeles. Firma dołączyła go z Andym Lee, który nie mógł dołączyć do poprzednio utworzonego zespołu H.O.T. ze względu na zastrzeżenia jego rodziców. Niedługo po tym po powrocie do Korei po latach nauki w Kalifornii do grupy dołączył Eric Mun. Agenci SM Entertainment odkryli również Lee Min-woo podczas studenckiego konkursu tanecznego, w którym zdobył pierwsze miejsce, i Kim Dong-wana przez casting uliczny. Kim Dong-wan był początkowo zainteresowany aktorstwem, ale dołączył do zespołu po obejrzeniu filmu z istniejącymi członkami. Jun Jin był ostatnim członkiem, który dołączył do zespołu po rekomendacji swojego przyjaciela Kangta z H.O.T.. Przed wydaniem debiutanckiego albumu, Eric i Andy pojawili się po raz pierwszy w 1997 roku jako raperzy w piosence „I’m Your Girl” innego zespołu zarządzanego przez SM Entertainment – S.E.S.
Sześcioosobowa grupa wystąpiła po raz pierwszy 24 marca 1998 roku w programie "KM Music Tank," wykonując utwór "Haegyeolsa" (kor. 해결사, ang. "Resolver"). Debiutancki album "Haegyeolsa" ukazał się 1 maja 1998 roku. Główny singel z płyty jest jedną z lepiej znanych piosenek grupy, ale nie okazał się być hitem wśród ówczesnej publiczności. Inny singel z albumu, „Eusha! Eusha!” (kor. 으샤! 으샤!), miał zupełnie inne brzmienie, bardzo przypominające „Candy” zespołu H.O.T., przez co Shinhwa byli krytykowani za bycie jedynie kopią H.O.T. i nie oferowanie niczego nowego. Mimo że album odniósł pewien sukces, okazał się być rozczarowaniem, a zespół znalazł się na granicy rozpadu.
Drugi album zespołu, pt. "T.O.P.", ukazał się 19 kwietnia 1999 roku. Odniósł znaczący sukces z głównym singlem. Album ten zadebiutował na czwartym miejscu, ostatecznie osiągając trzecią pozycję i sprzedając się w liczbie ponad egzemplarzy. Grupa otrzymała nagrodę „Najlepszego Teledysk” podczas Mnet Asian Music Awards.
"Only One" (wydany w maju 2000) został pierwszym, który zadebiutował na szczycie listy. Wspierany przez trzy single: „Only One”, „All Your Dreams” i „First Love” sprzedał się w liczbie ponad 433 tys. egzemplarzy, a Shinhwa zdobyli w owym roku trzy nagrody: „Nagrodę Popularności” z SBS Gayo, nagrodę Bonsang z KMTV oraz „Popular Singers Award”. W styczniu Shinhwa zorganizowali swój pierwszy koncert, "First Mythology". Czwarty album zespołu, "Hey, Come On!", został wydany 28 czerwca 2001 roku i był promowany przez piosenki „Hey, Come On!” i „Wild Eyes”, z których ostatnia dała początek wielu coverom tanecznym ze względu na swoją choreografię wykorzystującą krzesła. Album odniósł sukces komercyjny, sprzedano ponad egzemplarzy. Shinhwa związani byli z wieloma kontrowersjami w tym czasie, włączając w to kontrolę nieobecności członka Andy’ego i rzekomy plagiat popularnego singla Shinhwy, „Hey, Come On!”, przez tajwański zespół muzyczny Energy.
2002–2003: "My Choice", "Perfect Man", "Wedding" i aktywności solowe.
Ich pierwszy album kompilacyjny "My Choice" (26 stycznia 2002) zawierał ulubione piosenki członków i niektóre z ich najpopularniejszych utworów. W przeciwieństwie do dużej sprzedaży "Hey, Come On!", kompilacja spotkała się z umiarkowanym sukcesem, zajęła 4. pozycję na liście albumów sprzedając się w liczbie kopii. Kilka miesięcy po wydaniu "My Choice" Shinhwa wydali piąty album studyjny, "Perfect Man", 29 marca 2002 roku. Płyta zadebiutowała na szczycie koreańskiego miesięcznego wykresu. Album był promowany przez single „Perfect Man” i „I Pray 4 U”. Ostateczna sprzedaż przekroczyła 362 tys. egzemplarzy, a album został sklasyfikowany na 14 pozycji rocznej listy albumów w 2002 roku.
Shinhwa przeszli do historii koreańskiego przemysłu muzycznego stając się najdłużej działającym koreańskim boysbandem wraz z wydaniem szóstego albumu "Neoui Gyeolhonsik (Wedding)" w grudniu 2002 roku. Album zadebiutował 3. miejscu i sprzedał się w liczbie ponad egzemplarzy. Był to ostatni wydany album przed wygaśnięciem kontraktu z SM Entertainment, która zaoferowała wszystkim członkom, z wyjątkiem Dong-wana, przedłużenie umowy. Zespół wspólnie zdecydował się na podpisanie umowy z Good Entertainment, co doprowadziło do procesu sądowego o zachowanie nazwy zespołu, który wygrali. Ponieważ kontrakt z Good Entertainment miał się rozpocząć dopiero w 2004 roku, członkowie zespołu rozpoczęli solową działalność w 2003 roku: Min-woo rozpoczął karierę solową pod jako „M”, wydając swój pierwszy album zatytułowany "Un-touch-able", podczas gdy Hye-sung, wspólnie z Kangta i Lee Ji-hoon, utworzył grupę projektową S. Jun Jin rozpoczął karierę aktorską rolą w serialu "Gumiho oejeon". Andy i Jun Jin zagrali także w koreańskim sitcomie "Nonstop 4" oraz "Banjun Drama".
30 grudnia 2003 roku wydali album kompilacyjny "Winter Story", który sprzedał się w liczbie ponad 100 tys. egzemplarzy. Od 18 kwietnia do 20 kwietnia trwała seria koncertów "The Everlasting Mythology", a w grudniu rozpoczęła się trasa "Winter Story Tour 2003–04".
2004–2006: "Brand New", "State of the Art" i trasa azjatycka.
Pierwszy album zespołu z Good Entertainment – "Brand New" (sierpień 2004), zadebiutował na trzecim miejscu miesięcznego rankingu przebojów, zajmując pierwsze miejsce w listopadzie i sprzedając się w liczbie ponad 320 tys. egzemplarzy. Członkowie zespołu mieli większą kontrolę twórczą nad krążkiem: Eric i Min-woo przyczynili się do jego produkcji, a Jun Jin – choreografii. Dzięki temu na płycie pojawiło się więcej piosenek tanecznych. Album promowany był przez cztery single: „Angel”, „Oh!”, „Crazy” oraz utwór tytułowym i zajął 5. miejsce na liście 2004 roku. Zdobyli kilka wyróżnień, w tym po raz pierwszy Najlepszy Artysta Roku podczas Seoul Gayo Daesang. Kilka tygodni później, 29 grudnia, Shinhwa zostali nagrodzeni drugim "daesang" podczas SBS Gayo Daejeon w 2004 roku, wygrywając dwa z czterech możliwych "daesang" w owym roku; pozostałe dwa otrzymali Rain i Lee Soo-young.
Po sukcesie "Brand New" wyruszyli w trasę koncertową "Shinhwa Summer Story 2004". Chociaż przez większą część 2005 roku Shinhwa byli nieaktywni, wydali dwa popularne single, „How Do I Say” i „Hey Dude!” i dali koncert "Tropical Summer Story Festival". W owym roku Shinhwa prowadzili reality show pt. "Let’s Coke Play Battle Shinhwa!" – konkurs mający na celu znalezienie kolejnego Shinhwa, a zwycięska grupa zadebiutowała jako Battle pod wytwórnią Good Entertainment. Pod koniec roku Shinhwa wydali kompilację "Winter Story 2004–05", która sprzedała się w liczbie egzemplarzy.
Po przedłużeniu umowy z Good Entertainment na kolejne 3 lata, zespół wydał kolejny album "State of the Art" 11 maja 2006 roku. Zadebiutował na szczycie listy przebojów i sprzedał się w kraju w liczbie ponad egzemplarzy. "Brand New" i "State Of The Art" zostały ich pierwszymi kolejnymi albumami nr 1, przy czym drugi z nich był trzecim najlepiej sprzedającym się albumem w 2006 roku, zaraz po "The 3rd Masterpiece" SG Wannabe i "„O”-Jung.Ban.Hap." TVXQ. Po występie w tokiijskim Nippon Budōkan z okazji założenia Mnet Japan 16 sierpnia miał swoją premierę japoński album "Inspiration #1". Shinhwa później wyruszyli w pierwszą trasę po Azji – "Shinhwa 2006 Tour: State of the Art", rozpoczynając od dwóch koncertów na Olympic Gymnastics Arena w Seulu i odwiedzając Japonię, Chiny, Singapur, Hongkong, Tajlandię i inne kraje. Wystąpili także w Nippon Budōkan i Osaka-jo Hall w dniach 24 i 26 września w ramach "Japan Tour Inspiration#1".
2007: Działalność solowa, 10-lecie i obowiązkowa służba wojskowa.
W 2007 roku członkowie rozszerzyli swoją działalność solową, podczas przerwy w aktywności grupy, a każdy z członków założył własną firmę – M Rising (Min-woo), New Dream Entertainment (Andy), JF Story Entertainment (Jun Jin), H2 Entertainment (Dong-wan) i Top Class Entertainment (Eric) – aby zarządzać solową karierą. Dong-wan wydał również swój pierwszy album zatytułowany "Kim Dongwan is" 28 czerwca 2007 roku. Min-woo wydał swój trzeci album 10 lipca 2007 roku i chociaż zamierzał wydać go w Stanach Zjednoczonych, to ostatecznie krążek ukazał się w Korei. Hye-sung wydał swój drugi album 8 sierpnia 2007 roku.
Chociaż kolejną płytę planowali wydać w październiku 2007, to ostatecznie ukazała się 5 grudnia. CD singel zadebiutował na 3. miejscu listy Korea Monthly Albums (RIAK) i sprzedał się w liczbie egzemplarzy. Niedługo po wydaniu "Winter Story 2007" Shinhwa dali dwa koncerty azjatyckie 8 i 9 grudnia w Saitamie w Japonii, a następnie w Szanghaju. Świętując swoją rocznicę zespół zorganizował koncert z okazji 10-lecia i wydał swój dziewiąty album studyjny "Shinhwa 9 jib" (kor. 신화 9집). Ponieważ koncert był ostatnim koncertem przed rozpoczęciem służby wojskowej przez członków, wszystkie 22 tys. dostępnych miejsc zostały wyprzedane.
Eric rozpoczął służbę wojskową w październiku 2008, a Dong-wan w listopadzie. Jun Jin zaciągnął się 22 października 2009 roku. Andy zaciągnął się 11 stycznia 2010 roku i był jedynym członkiem, który odsłużył 21 miesięcy czynnej służby. Min-woo był ostatnim z członków, który rozpoczął służbę w lutym 2010 roku.

</doc>
<doc id="1014804" url="https://pl.wikipedia.org/wiki?curid=1014804" title="Timo Achenbach">
Timo Achenbach

Timo Achenbach (ur. 3 września 1982 w Witten) – niemiecki piłkarz występujący w KFC Uerdingen 05.
Kariera.
Rozpoczynał karierę w rodzinnym Witten w klubie TuS Witten-Heven, skąd w 1990 roku przeniósł się do VFL Witten. Po trzech latach gry w tym klubie przeszedł do SG Wattenscheid 09. W 1996 roku trafił do Borussii Dortmund, występując najpierw w drużynach juniorskich tego klubu a następnie w drużynie amatorskiej. Był kluczowym graczem drugiej drużyny BVB, więc na sezon 2003/2004 został wypożyczony do VfB Lübeck. Klub ten zapłacił za wypożyczenie Achenbacha 30 tysięcy euro. Po roku zawodnik został ponownie wypożyczony, tym razem do 1. FC Köln za 50 tysięcy euro. Grał w tym klubie raz w drużynie amatorskiej, a raz w pierwszej drużynie występującej w 2. Bundeslidze. Borussia po zakończeniu sezonu nie zdecydowała się przedłużyć kontraktu z Achenbachem, przez co miał wolną rękę w wyborze klubu. Podpisał kontrakt z 1. FC Köln, do którego był wcześniej wypożyczony. W sierpniu 2005 roku przeniósł się do SpVgg Greuther Fürth, gdzie występował do końca czerwca 2008. Wtedy po wygaśnięciu kontraktu odszedł do Alemannii Akwizgran. Grał też w SV Sandhausen, a w 2015 roku przeszedł do KFC Uerdingen 05.
Zagrał w 3 spotkaniach reprezentacji Niemiec U-21.

</doc>
<doc id="1014805" url="https://pl.wikipedia.org/wiki?curid=1014805" title="Hamulce tarczowe">
Hamulce tarczowe



</doc>
<doc id="1014806" url="https://pl.wikipedia.org/wiki?curid=1014806" title="Kazimierz Szczygielski">
Kazimierz Szczygielski

Kazimierz Marian Szczygielski (ur. 16 listopada 1946 w Baborowie, zm. 4 sierpnia 2019 w Opolu) – polski polityk, geograf i nauczyciel akademicki, poseł na Sejm I, II i III kadencji.
Życiorys.
Syn Marcina i Apolonii. Ukończył w 1969 studia z zakresu geografii na Uniwersytecie Wrocławskim, w 1985 uzyskał stopień doktora na tej samej uczelni. Habilitował się w 2011 w zakresie ekonomii na Uniwersytecie Ekonomicznym w Katowicach. Zawodowo był związany z Wydziałem Ekonomii i Zarządzania Politechniki Opolskiej, gdzie sprawował funkcję kierownika Katedry Polityki Regionalnej. Doszedł do stanowiska profesora nadzwyczajnego tej uczelni. Podjął również pracę w Instytucie Śląskim w Opolu, gdzie doszedł do stanowiska profesora nadzwyczajnego. Wykładał także w Wyższej Szkole Zarządzania i Administracji w Opolu.
Od 1991 do 2001 był posłem I, II oraz III kadencji. Nie został wybrany do Sejmu IV kadencji. Należał do Unii Demokratycznej i Unii Wolności, do 2005 kierował strukturami tej partii w województwie opolskim. W 2005 wycofał się z bieżącej polityki.
Pochowany na cmentarzu komunalnym w Opolu.

</doc>
<doc id="1014811" url="https://pl.wikipedia.org/wiki?curid=1014811" title="Ricardo Izecson dos Santos Leite">
Ricardo Izecson dos Santos Leite



</doc>
<doc id="1014818" url="https://pl.wikipedia.org/wiki?curid=1014818" title="Franciszek Szelwicki">
Franciszek Szelwicki

Franciszek Szelwicki (ur. 2 stycznia 1941 w Czarnokońcach Małych, zm. 16 marca 2018) – polski polityk i związkowiec, działacz opozycji demokratycznej w okresie PRL, poseł na Sejm III kadencji.
Życiorys.
Ukończył w 1964 Technikum Mechaniczne w Świdnicy. Od 1958 do 1992 pracował jako mechanik w różnych zakładach przemysłowych. We wrześniu 1980 wstąpił do „Solidarności”, wchodził w skład zarządu regionu w Opolu. W stanie wojennym został internowany na okres od 14 grudnia 1981 do 24 lipca 1982.
W latach 1992–1997 kierował zarządem opolskiego regionu związku. Pełnił funkcję posła III kadencji wybranego z listy AWS. W 2001 nie uzyskał ponownie mandatu, w 2002 przeszedł na emeryturę.
Był członkiem Ruchu Społecznego AWS, a następnie Republikańskiej Partii Społecznej. Od 2005 związany z Prawem i Sprawiedliwością, z ramienia którego bezskutecznie ubiegał się o mandat radnego sejmiku opolskiego.
W 2007 odznaczony Krzyżem Oficerskim Orderu Odrodzenia Polski. W 2015 otrzymał Krzyż Wolności i Solidarności.
Zmarł 16 marca 2018. Został pochowany w Lasowicach.

</doc>
<doc id="1014822" url="https://pl.wikipedia.org/wiki?curid=1014822" title="Brzeziniak">
Brzeziniak

Brzeziniak – osada w Polsce położona w województwie warmińsko-mazurskim, w powiecie iławskim, w gminie Zalewo.
W latach 1975–1998 miejscowość należała administracyjnie do województwa olsztyńskiego.
W roku 1973 jako kolonia Brzeziniak należał do powiatu morąskiego, gmina i poczta Zalewo.

</doc>
<doc id="1014825" url="https://pl.wikipedia.org/wiki?curid=1014825" title="Strzelectwo na Letnich Igrzyskach Olimpijskich 1896">
Strzelectwo na Letnich Igrzyskach Olimpijskich 1896

Strzelectwo na Letnich Igrzyskach Olimpijskich 1896 było jedną z dyscyplin rozgrywanych w ramach pierwszych nowożytnych igrzysk olimpijskich. Rywalizowano w pięciu konkurencjach, w których najwięcej medali zdobyli strzelcy greccy (9).

</doc>
<doc id="1014826" url="https://pl.wikipedia.org/wiki?curid=1014826" title="Robert de Mortain">
Robert de Mortain

Robert (ur. ok. 1031, zm. 8 grudnia 1090) – hrabia Mortain, 1. hrabia Kornwalii, syn rycerza Herluina de Conteville i Herlevy, córki Fulberta, garbarza z Falaise, brat biskupa Odona z Bayeux, przyrodni brat Wilhelma Zdobywcy, księcia Normandii i króla Anglii.
W 1049 r. został hrabią Mortain (niektórzy historycy przemieszczają przejęcie hrabstwa na rok 1055), po pokonaniu poprzedniego hrabiego, Wilhelma Warlenca.
W 1066 r. był obecny na zjeździe wasali Wilhelma Normandzkiego w Lillebonne, gdzie dyskutowano o planowanej inwazji na Anglię. Robert obiecał wtedy wysłać na wyprawę 120 okrętów. Walczył w bitwie pod Hastings 14 października 1066 r. W 1069 r. bronił wyspy Lindsey przed atakami Duńczyków. Był obecny przy łożu śmierci Wilhelma Zdobywcy w Rouen w 1087 r. Popierał kandydaturę Roberta Krótkoudego na króla Anglii przeciwko Wilhelmowi Rudemu. Brał udział w rebelii 1088 r. Oblężony przez Wilhelma w Pevensey skapitulował w czerwcu 1088 r.
Po normandzkim podboju Anglii w 1066 r. Robert otrzymał największe nadania ziemskie. Składały się na nie 793 majątki. 623 majątki, położone w hrabstwach południowo-zachodnich przynosiły mu dochód 400 funtów rocznie. Posiadał 248 posiadłości w Kornwalii (po podboju otrzymał również tytuł 1. hrabiego Kornwalii), 196 w Yorkshire, 99 w Northamptonshire, 75 w Devonshire razem z kościołem i dworem w Exeter, 54 majątki w Sussex oraz gród Pevensey, 49 w Dorset, 29 w Buckinghamshire oraz rozproszone majątki w 10 innych hrabstwach.
Robert poślubił Matyldę, córkę Rogera de Montgomerie, 1. hrabiego Shrewsbury, i Mabel Talvas, córki, córki Wilhelma Talvasa. Robert i Matylda mieli razem jednego syna i trzy córki:
W 1082 r. Robert wraz z żoną ufundowali za radą swojego kapelana, Vitalisa z Savigny, kolegiatę w Mortain. Robert zmarł w 1090 r. i został pochowany w opactwie św. Grestaina we Francji.

</doc>
<doc id="1014829" url="https://pl.wikipedia.org/wiki?curid=1014829" title="Kazimierz Iwaniec">
Kazimierz Iwaniec

Kazimierz Iwaniec (ur. 26 marca 1936 w Rożdżałowie, zm. 22 grudnia 1995) – polski polityk, związkowiec, poseł na Sejm I i II kadencji.
Życiorys.
Ukończył w 1963 studia ekonomiczne na Uniwersytecie Marii Curie-Skłodowskiej. W 1954 został zatrudniony w prezydium Powiatowej Rady Narodowej w Chełmie, gdzie pracował do 1958. W latach 1959–1960 był pracownikiem Powiatowego Związku Gminnych Spółdzielni w Chełmie. W 1961 został wiceprezesem zarządu Rejonowej Spółdzielni Ogrodniczej w Chełmie, a w 1968 zastępcą dyrektora Okręgowej Spółdzielni Centrali Spółdzielni Ogrodniczej w Lublinie. W latach 1975–1981 był zatrudniony w Przedsiębiorstwie Sprzętowo-Transportowym Budownictwa Rolniczego w Lublinie. Był związany z Ogólnopolskim Porozumieniem Związków Zawodowych, pełnił funkcje kierownicze w organizacjach związkowych. W latach 1983-1991 pełnił funkcję przewodniczącego rady krajowej Federacji Związków Zawodowych Pracowników Rolnictwa. Brał udział w obradach Okrągłego Stołu po stronie partyjno-rządowej w podzespole do spraw rolnictwa.
Sprawował mandat posła I kadencji wybranego z listy ogólnopolskiej (kandydował w okręgu słupskim) z ramienia Sojuszu Lewicy Demokratycznej (będąc kandydatem bezpartyjnym). Został wiceprzewodniczącym Komisji Rolnictwa i Gospodarki Żywnościowej. W 1993 został wybrany do Sejmu II kadencji, w którym zasiadał w Komisji Rolnictwa i Gospodarki Żywnościowej (jako jej wiceprzewodniczący) oraz w Komisji Stosunków Gospodarczych z Zagranicą. Zmarł w trakcie kadencji. Pochowany w części komunalnej cmentarza przy ul. Lipowej w Lublinie (kwatera P4KK–1–19).
Życie prywatne.
Był żonaty, miał dwoje dzieci.

</doc>
<doc id="1014832" url="https://pl.wikipedia.org/wiki?curid=1014832" title="Patricia Canning">
Patricia Canning



</doc>
<doc id="1014833" url="https://pl.wikipedia.org/wiki?curid=1014833" title="Bad Steben">
Bad Steben

Bad Steben (do 1925 "Steben") – uzdrowiskowa gmina targowa w południowo-wschodnich Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Leży w Lesie Frankońskim, nad rzeką Selbitz, przy autostradzie A9 i linii kolejowej (Bad Steben – Hof).
Gmina położona jest 20 km na północny zachód od Hof, 45 km na północ od Bayreuth.
Dzielnice.
W skład gminy wchodzą następujące dzielnice:
Współpraca.
Miejscowość partnerska:

</doc>
<doc id="1014834" url="https://pl.wikipedia.org/wiki?curid=1014834" title="Guns N'Roses">
Guns N'Roses



</doc>
<doc id="1014835" url="https://pl.wikipedia.org/wiki?curid=1014835" title="Nieruchomość gruntowa">
Nieruchomość gruntowa

Nieruchomość gruntowa, grunt – część powierzchni ziemi, która stanowi odrębny przedmiot własności (art. 46 KC, zob. też art. 4 ust. 1 ustawy o gospodarce nieruchomościami). Grunt jest rodzajem nieruchomości i zarazem rzeczą w rozumieniu Kodeksu cywilnego.
Zgodnie z art. 48 KC, budynki, części budynków i inne urządzenia trwale związane z gruntem oraz zasiane lub zasadzone na nim rośliny są częściami składowymi gruntu ("superficies solo cedit"), chyba że stosuje się do nich przepisy o nieruchomościach budynkowych lub odrębnej własności lokali.
Kodeks cywilny wyróżnia:
Przyjmuje się, że za nieruchomość gruntową można uznać tylko taką część powierzchni ziemi, która stanowi wyodrębnioną całość (por. uchwała SN z 28.03.1988 r., sygn. akt III CZP 15/88). Prawnego wyodrębnienia nieruchomości gruntowej dokonuje się przez wytyczenie jej granic i założenie dla niej księgi wieczystej. Jeśli granice nieruchomości gruntowej są sporne, ich przebieg ustala się dokonując rozgraniczenia.
Granice określające nieruchomość jako wydzieloną część powierzchni ziemskiej należy rozumieć w sensie formalnoprawnym a nie w sensie fizycznym. Fizyczny podział nieruchomości jest mniej ważny niż ten prawny. Ustawione ogrodzenie nie musi być zawsze takie same jak granice danej nieruchomości i dlatego nie można się sugerować fizycznym wydzieleniem nieruchomości lecz prawnym stanem, który jest w księdze wieczystej i w ewidencji gruntów.
Nieruchomość może składać się z jednej lub kilku działek gruntu. Nieruchomość nie musi być jako ciągła część powierzchni ziemskiej. Oznacza to, że nieruchomość gruntowa może składać się z kilku, oddzielnie położonych działek ewidencyjnych, będących własnością tej samej osoby (lub kilku osób) i zapisanej w jednej księdze wieczystej.

</doc>
<doc id="1014837" url="https://pl.wikipedia.org/wiki?curid=1014837" title="Mistrzostwa Europy U-19 w Piłce Nożnej 2007">
Mistrzostwa Europy U-19 w Piłce Nożnej 2007

Mistrzostwa Europy U-19 w piłce nożnej 2007 – odbyły się w dniach 16 – 27 lipca 2007 roku w Austrii. Mistrzem Europy została reprezentacja Hiszpanii.

</doc>
<doc id="1014841" url="https://pl.wikipedia.org/wiki?curid=1014841" title="Eokursor">
Eokursor

Eokursor ("Eocursor") – rodzaj wczesnego dinozaura ptasiomiednicznego żyjącego we wczesnej jurze na terenie dzisiejszej Afryki.
Jego szczątki odnaleziono w osadach formacji Lower Elliot w Republice Południowej Afryki. Autorzy opisu "Eocursor parvus" datowali wiek osadów, w których odkryto skamieniałości tego dinozaura na trias (noryk), jednak późniejsze badania wykazały, że skamieniałości te zostały odkryte w osadach dolnojurajskich. Holotyp (SAM-KP-K8025) obejmuje kompletny w około 25% szkielet składający się w większości z materiału pozaczaszkowego oraz fragmentów czaszki. Kręgi grzbietowe i krzyżowe nie były złączone, co sugeruje, że osobnik w chwili śmierci nie był w pełni dorosły. "Eocursor parvus" osiągał prawdopodobnie około 1 m długości i wysokość 30 cm w biodrach. Ogólną budową przypominał wczesnojurajskie dinozaury ptasiomiedniczne, takie jak "Lesothosaurus", "Scelidosaurus", "Scutellosaurus" i "Stormbergia", jednak niektórymi cechami – zwłaszcza budową dłoni – wykazywał podobieństwa do heterodontozaurów. Kość piszczelowa oraz kości śródstopia są wydłużone w stosunku do kości udowej, co wskazuje na kursorialną specjalizację lokomotoryczną "Eocursor". Od innych dinozaurów ptasiomiednicznych pozwala odróżnić eokursora unikalna mozaika cech plezjomorficznych i apomorficznych.
Jedynym oprócz eokursora stosunkowo dobrze poznanym wczesnym dinozaurem ptasiomiednicznym jest "Pisanosaurus" z karniku Argentyny, u którego – mimo iż wykazuje cechy charakterystyczne dla ptasiomiednicznych – liczne synapomorfie Ornithischia są niejednoznaczne lub nieobecne. U bardziej kompletnego holotypu "Eocursor" występuje również znacznie więcej cech kluczowych dla ptasiomiednicznych, takich jak zwiększenie liczby kręgów krzyżowych, ostro zakończony przedni krętarz oraz dystalnie rozszerzona piszczel. Analiza filogenetyczna umiejscowiła "Eocursor" blisko podstawy drzewa rodowego dinozaurów ptasiomiednicznych, jako takson siostrzany kladu Genasauria i bardziej zaawansowany niż heterodontozaury. Bliższa pozycja Heterodontosauridae pozostaje jednak niejasna – niektóre inne badania wskazują ją jako grupę siostrzaną marginocefali.
Nazwa gatunku typowego, "Eocursor parvus", pochodzi od greckiego słowa "eos" („wczesny”) oraz łacińskich "cursor" („biegacz”) i "parvus" („mały”) – ze względu na wczesne występowanie tego dinozaura, jego prawdopodobne zdolności lokomotoryczne oraz niewielkie rozmiary.

</doc>
<doc id="1014843" url="https://pl.wikipedia.org/wiki?curid=1014843" title="Jaromír Blažek">
Jaromír Blažek

Jaromír Blažek (ur. 29 grudnia 1972 w Brnie) – czeski piłkarz grający na pozycji bramkarza.
Kariera klubowa.
Blažek jest wychowankiem małego klubu o nazwie Metra Blansko. Jednak już w wieku 10 lat wyjechał z rodzicami do Pragi i podjął treningi w Slavii Praga. W sezonie 1990/1991 zadebiutował w lidze czechosłowackiej. Jednak przez 2 kolejne lata wystąpił zaledwie w 9 meczach. W 1992 roku przeszedł do Dynama Czeskie Budziejowice, gdzie spędził rok grając w pierwszym składzie. W 1993 roku po utworzeniu ligi czeskiej Blažek był już zawodnikiem Viktorii Žižkov i zdobył z nią Puchar Czech. Natomiast w sezonie 1994/1995 był piłkarzem Bohemiansu Praga, jednak spadł z nią z ligi. Po sezonie wrócił do Slavii, w której był rezerwowym dla Jana Stejskala i rozgrywając 7 meczów został mistrzem Czech. W 1996 roku nastąpił kolejny powrót Jaromíra, który został graczem Bohemiansu, jednak na koniec sezonu znów przeżył degradację do drugiej ligi. Przez kolejne dwa lata bronił na drugim froncie, ale w sezonie 1999/2000 grał z powrotem w ekstraklasie.
W styczniu 2000 roku Blažek przeszedł do Sparty Praga. Tam początkowo musiał rywalizować z Tomášem Poštulką i przez pierwsze dwa sezony bronił z nim na przemian w lidze. W tym czasie dwukrotnie zostawał mistrzem Czech. W 2001 roku do klubu przyszedł Petr Čech i to on stał się pierwszym bramkarzem Sparty, a Blažek w rundzie wiosennej został wypożyczony do FK Marila Příbram. Po sezonie Čech odszedł do Stade Rennais FC i Jaromír w końcu stał się pierwszym bramkarzem klubu. W 2003 roku wywalczył mistrzostwo kraju, a w 2004 zdobył swój kolejny puchar. W 2005 roku nastąpił kolejny triumf w lidze, w 2006 roku w pucharze, a w 2007 roku czeski golkiper wywalczył dublet. Ze Spartą trzykrotnie wystąpił w fazie grupowej Ligi Mistrzów (2003/2004 – 1/8 finału, 2004/2005 – faza grupowa, 2005/2006 – faza grupowa).
Latem 2007 roku niemiecki 1. FC Nürnberg poszukiwał bramkarza po odejściu do VfB Stuttgart dotychczasowego golkipera Raphaela Schäfera. Wybór padł na Blažka, który przeszedł do FCN za pół miliona euro i podpisał 2-letni kontrakt. W 2008 roku wrócił do Sparty Praga, a w 2012 roku został zawodnikiem FC Vysočina Jihlava. W 2015 zakończył karierę.
Kariera reprezentacyjna.
W reprezentacji Czech Blažek zadebiutował 29 marca 2000 roku w wygranym 3:1 towarzyskim spotkaniu z Australią. W tym samym roku był członkiem kadry na Euro 2000, ale był tam rezerwowym dla Pavla Srníčka. W 2004 roku został powołany przez Karela Brücknera na Euro 2004. Zagrał tam jedynie w grupowym meczu z Niemcami (2:1), a z kadrą narodową zajął 3. miejsce. Natomiast na Mistrzostwach Świata w Niemczech Blažek, podobnie jak 4 lata wcześniej, był rezerwowym dla Čecha i tym razem nie wystąpił w żadnym meczu turnieju.

</doc>
<doc id="1014847" url="https://pl.wikipedia.org/wiki?curid=1014847" title="Jaromir Blazek">
Jaromir Blazek



</doc>
<doc id="1014856" url="https://pl.wikipedia.org/wiki?curid=1014856" title="Hrabiowie i książęta Kornwalii">
Hrabiowie i książęta Kornwalii

Earlowie Kornwalii (przed podbojem normańskim)
Hrabiowie Kornwalii 1. kreacji
Hrabiowie Kornwalii 2. kreacji
Hrabiowie Kornwalii 3. kreacji
Hrabiowie Kornwalii 4. kreacji
Hrabiowie Kornwalii 5. kreacji
Hrabiowie Kornwalii 6. kreacji
Hrabiowie Kornwalii 7. kreacji
Hrabiowie Kornwalii 8. kreacji
Hrabiowie Kornwalii 9. kreacji
Książęta Kornwalii (dodatkowy tytuł księcia Walii)

</doc>
<doc id="1014857" url="https://pl.wikipedia.org/wiki?curid=1014857" title="Zygmunt Łenyk">
Zygmunt Łenyk

Zygmunt Stanisław Łenyk (ur. 13 lutego 1950 w Chrzanowie) – polski polityk, przedsiębiorca, psycholog, poseł na Sejm I kadencji.
Życiorys.
Ukończył w 1974 studia na Wydziale Psychologicznym Uniwersytetu Jagiellońskiego, w 1983 specjalizował się w zakresie psychologii klinicznej.
Był członkiem Zrzeszenia Studentów Polskich. W latach 70. należał do PZPR. W 1979, za niezależną działalność polityczną, został usunięty z partii. Od 1972 do 1976 kierował zarządem okręgu krakowskiego Polskiego Związku Niewidomych, następnie pracował w Szpitalu Psychiatrycznym w Krakowie, później jako masażysta leczniczy.
W latach 1979–1994 był członkiem Konfederacji Polski Niepodległej. Od 1980 wchodził w skład rady politycznej, w latach 1984–1986 kierował Obszarem II KPN, a w latach 1985–1988 stał na czele Centralnego Kierownictwa Akcji Bieżącej KPN. Włączył się również w działalność Ruchu Obrony Praw Człowieka i Obywatela. Uczestniczył w niezależnym ruchu wydawniczym, m.in. w redakcjach „Opinii Krakowskiej”. „Komunikatu”. „Niepodległości”. W nocy z 12 na 13 grudnia 1981, po wprowadzeniu stanu wojennego, został internowany. Zwolniono go 15 marca 1982. Był następnie wielokrotnie zatrzymywany, także karany przez kolegium ds. wykroczeń za kolportowanie ulotek. Został tymczasowo aresztowany 8 marca 1985 wraz z członkami rady politycznej KPN, zwolniono go z uwagi na stan zdrowia, obejmując dozorem milicyjnym.
Od 1991 do 1993 z ramienia KPN sprawował mandat posła I kadencji, następnie pełnił funkcję doradcy prezesa Państwowego Funduszu Rehabilitacji Osób Niepełnosprawnych. W 1995 został właścicielem i dyrektorem krakowskiej Szkoły Języków „Poliglota”.
Wielokrotny uczestnik Marszu Szlakiem I Kompanii Kadrowej na trasie Kraków-Kielce. W 2002 z ramienia Platformy Obywatelskiej kandydował do krakowskiej rady miejskiej. W 2008 stał na czele Komitetu Obchodów Jubileuszu 30-lecia Konfederatów Polski Niepodległej. Kilka lat później został działaczem Komitetu Obrony Demokracji.

</doc>
<doc id="1014864" url="https://pl.wikipedia.org/wiki?curid=1014864" title="Mac OS X 10.0">
Mac OS X 10.0

Mac OS X 10.0 (nazwa kodowa "Cheetah") – system operacyjny firmy Apple Inc. wydany 24 marca 2001 roku dla komputerów Macintosh. Kosztował on 129 $ i zastąpił publiczną betę; został zastąpiony systemem Puma.
Cheetah był od dawna wyczekiwanym systemem nowej generacji dla komputerów Macintosh. System został napisany od nowa i posiadał kompletnie nowe jądro systemowe – Darwin oraz system zarządzania pamięcią. Pomimo ogromnie spalonego startu z powodu wielu problemów z osiągami i brakującymi funkcjami, system był wychwalany jako dobry początek dla całkiem nowego systemu.
Wymagania.
Wymagania systemowe jak na czasy wydania systemu były dość duże, m.in. "Cheetah" wymagał 128 MB RAM, kiedy dla komputerów Macintosh standardem było 64 MB, również karty „upgrade'ujące” procesor nie były oficjalnie obsługiwane, jednakże mogły zostać obsłużone poprzez oprogramowanie firm trzecich. Z między innymi tych powodów, wymagania co do nowego systemu zostały przyjęte dość chłodno.

</doc>
<doc id="1014871" url="https://pl.wikipedia.org/wiki?curid=1014871" title="The Lure of the Grand Canyon">
The Lure of the Grand Canyon

The Lure of the Grand Canyon – jeden z pierwszych albumów koncepcyjnych, wydany w 1961 przez wytwórnię Columbia Records, zawierający narrację mówioną przez muzyka country Johnny’ego Casha. Jest to jedenasty album Casha. Płyta składa się głównie z nagrań orkiestry Grand Canyon Suite Ferde'a Grofé, dyrygowanej przez André Kostelanetza, zawierających prawdziwe dźwięki nagrane w Wielkim Kanionie Kolorado. Mówiony komentarz Casha jest szóstą i ostatnią ścieżką dźwiękową, poprzedzoną pięcioma częściami, opisującą dzień spędzony na wizycie sławnego kanionu. "The Lure of the Grand Canyon" jest jednym z pierwszych albumów koncepcyjnych w historii muzyki country i całkiem możliwe, że jednym z pierwszych w ogóle, mimo że Johnny Cash wydał rok wcześniej album koncepcyjny zatytułowany Ride This Train.

</doc>
<doc id="1014875" url="https://pl.wikipedia.org/wiki?curid=1014875" title="Geroldsgrün">
Geroldsgrün

Geroldsgrün – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Leży w Lesie Frankońskim, nad rzeką Ölsnitz.
Gmina położona jest 23 km na zachód od Hof i 43 km na północ od Bayreuth.
W Geroldsgrün znajduje się jedna z fabryk firmy Faber-Castell produkującej artykuły piśmiennicze i kosmetyki.
Dzielnice.
W skład gminy wchodzą następujące dzielnice: 
Klimat.
Średnia roczna temperatura wynosi 6,7 °C a suma opadów 1 002 mm.

</doc>
<doc id="1014884" url="https://pl.wikipedia.org/wiki?curid=1014884" title="Wilhelm de Mortain">
Wilhelm de Mortain

Wilhelm (ur. 1074 lub 1084, zm. 1140), syn Roberta, hrabiego Mortain i 1. hrabiego Kornwalii, oraz Matyldy, córki Rogera de Montgomerie, 1. hrabiego Shrewsbury.
Po śmierci ojca w 1090 r. odziedziczył wszystkie jego tytuły i został hrabią Mortain i 2. hrabią Kornwalii. Kiedy w 1100 r. jego kuzyn, Henryk I Beauclerc, został królem Anglii od razu znalazł się w konflikcie z Wilhelmem, gdyż hrabia zażądał od króla przekazania mu hrabstwa Kentu, które należało do stryja Wilhelma, biskupa Odona z Bayeux i zostało skonfliskowane przez brata Henryka, króla Wilhelma II, po rebelii Odona w 1088 r.
Na skutek tego konfliktu Wilhelm w 1103 r. uciekł z Anglii na dwór brata i jednocześnie rywala Henryka, księcia Roberta Krótkoudego. W 1104 r. otwarcie zbuntował się przeciwko Henrykowi w wyniku czego jego angielskie posiadłości zostały skonfiskowane przez króla. Kiedy w 1106 r. Henryk najechał Normandię Wilhelm walczył u boku Roberta w bitwie pod Tinchebray. Został tam wzięty do niewoli i utracił hrabstwo Mortain.
Po śmierci króla Henryka w 1135 r. Wilhelm został uwolniony. Został mnichem w opactwie w Bermondsey. Zmarł w 1140 r. Był żonaty z Adelajdą, ale nie doczekał się potomstwa.

</doc>
<doc id="1014885" url="https://pl.wikipedia.org/wiki?curid=1014885" title="Kolarstwo na Letnich Igrzyskach Olimpijskich 1896">
Kolarstwo na Letnich Igrzyskach Olimpijskich 1896

Wyniki wyścigów kolarskich podczas Igrzysk Olimpijskich w Atenach.

</doc>
<doc id="1014887" url="https://pl.wikipedia.org/wiki?curid=1014887" title="Petr Hába">
Petr Hába

Petr Hába (ur. 6 stycznia 1965 w Gottwaldovie) – czeski szachista i trener szachowy ("FIDE Trainer" od 2012), arcymistrz od 1997 roku.
Kariera szachowa.
Od połowy lat 80. XX wieku należał do czołówki czechosłowackich, a następnie czeskich szachistów. Czterokrotnie (1988, 1996, 2002, 2004) wystąpił na szachowych olimpiadach oraz dwukrotnie (1989, 1997) w drużynowych mistrzostwach Europy, w roku 1997 zdobywając w Batumi brązowy medal za uzyskany wynik na V szachownicy. Jest czterokrotnym medalistą indywidualnych mistrzostw kraju: dwukrotnie złotym (1996 Turnov, 2002 Ostrawa) i dwukrotnie srebrnym (1991 Bratysława, 1998 Zlin).
Do sukcesów Petra Háby w indywidualnych turniejach międzynarodowych należą m.in.:
Najwyższy ranking w karierze osiągnął 1 lipca 1997 r., z wynikiem 2580 punktów dzielił wówczas 104-110. miejsce na światowej liście FIDE, jednocześnie zajmując 2. miejsce (za Zbynkiem Hrackiem) wśród czeskich szachistów.

</doc>
<doc id="1014888" url="https://pl.wikipedia.org/wiki?curid=1014888" title="Issigau">
Issigau

Issigau – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof, wchodzi w skład wspólnoty administracyjnej Lichtenberg.
Gmina położona jest 15 km na północny zachód od Hof i 47 km na północ od Bayreuth.
Dzielnice.
W skład gminy wchodzą następujące dzielnice: 
Polityka.
Wójtem jest Dieter Gemeinhardt (CSU). Rada gminy składa się z 13 członków:

</doc>
<doc id="1014889" url="https://pl.wikipedia.org/wiki?curid=1014889" title="Petr Haba">
Petr Haba



</doc>
<doc id="1014890" url="https://pl.wikipedia.org/wiki?curid=1014890" title="Fumihito">
Fumihito



</doc>
<doc id="1014894" url="https://pl.wikipedia.org/wiki?curid=1014894" title="Nemegtosauridae">
Nemegtosauridae



</doc>
<doc id="1014902" url="https://pl.wikipedia.org/wiki?curid=1014902" title="Berg (powiat Hof)">
Berg (powiat Hof)

Berg – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Leży przy autostradzie A9.
Gmina położona jest 12 km na południowy zachód od Hof i 48 km na północ od Bayreuth.
Dzielnice.
W skład gminy wchodzą następujące dzielnice:
Historia.
Pierwsze wzmianki o Bergu pojawiły się 5 kwietnia 1322. Jako część pruskiego Księstwa Bayreuth w wyniku Traktatu tylżyckiego z 1807 w 1810 miejscowość stała się częścią Bawarii. Gmina Berg powstała w roku 1818.
Polityka.
Wójtem jest Peter Rödel (ÜWG). Rada gminy składa się z 15 członków:
Współpraca.
Miejscowość partnerska:

</doc>
<doc id="1014904" url="https://pl.wikipedia.org/wiki?curid=1014904" title="Parafia Chrystusa Miłosiernego w Inowrocławiu">
Parafia Chrystusa Miłosiernego w Inowrocławiu

Kościół Chrystusa Miłosiernego w Inowrocławiu – jeden z 9 kościołów w dekanacie inowrocławskim I, w archidiecezji gnieźnieńskiej.
Rys historyczny.
Parafia powstała 17 października 1993. Do lata 2006 msze święte sprawowano w tymczasowej kaplicy wybudowanej w 1994. Kościół parafialny konsekrował 18 października 2008 metopolita gnieźnieński ks. abp Henryk Muszyński. 
Grupy parafialne.
Matki Żywego Różańca, Towarzystwo św. Wojciecha, Krąg Rodzin Domowego Kościoła, Katolickie Stowarzyszenie Młodzieży, Liturgiczna Służba Ołtarza, Stowarzyszenie Wspierania Powołań Kapłańskich
Dokumenty.
Księgi metrykalne: 
Zasięg parafii.
Do parafii należą wierni z Inowrocławia, mieszkający przy ulicach o nazwach: Aleja Niepodległości do końca i domki, Al. 800-lecia, Tadeusza Chęsego (dawna Iwana Alejnika), Asnyka, Błażka 8 i 10, Budowlana, Cicha, Czaplickiego, Cymsa, Ks. Władysława Demskiego, Emilii Plater 8 i 9, Gałczyńskiego, Gruszczyńskiego, Janickiego, Prezydenta Apolinarego Jankowskiego, Jaworskiej 12 i 14, Kiełbasiewicza 9 i 11, Kochanowskiego, Kosidowskiego, Kraszewskiego, Czesława Miłosza (dawna Leona Kruczkowskiego) ,Leśmiana, Mickiewicza, Norwida, Orzeszkowej, ppłk. Józefa Owczarskiego, Poznańska 100-194, 59 Pułku Piechoty, Prusa, Reja, płk. Witolda Roszkowskiego, Słowackiego, Weyssenhoffa, Justyny Wichlińskiej, Wspólna, Wyspiańskiego, Boya-Żeleńskiego, Żeromskiego.

</doc>
<doc id="1014906" url="https://pl.wikipedia.org/wiki?curid=1014906" title="Sergio Cresto">
Sergio Cresto

Sergio Cresto (ur. 19 stycznia 1956, zm. 2 maja 1986) – pilot rajdowy. W swojej karierze zasiadał na prawym fotelu u takich kierowców, jak Antonio Tognana, Andrea Zanussi, Jean-Claude Andruet, Attilio Bettega czy Henri Toivonen. Zginął w najbardziej zagadkowym wypadku w historii rajdów samochodowych.
2 maja 1986 roku Fin Henri Toivonen i Amerykanin pochodzenia włoskiego Sergio Cresto ruszyli do drugiego etapu 30. Rajdu Korsyki z półtoraminutową przewagą nad drugim Bruno Saby. Nagle z nieznanych przyczyn Lancia Delta S4 wyleciała z drogi na lewym zakręcie i spadła ze skarpy. Samochód „dał nura” i uderzył tyłem w drzewo, spadając na dach. Delta S4 miała bak paliwa zlokalizowany pod siedzeniem kierowcy, który rozerwał się po kontakcie auta z drzewami. Henri Toivonen i Sergio Cresto byli przypięci pasami, nie mieli szans na szybkie wydostanie się z płonącego pojazdu. Obaj spłonęli żywcem. Przyczyny wypadku do dzisiejszego dnia nie są znane (w okolicach wypadku nie było żadnego świadka, jest jedynie zapis video ukazujący z odległości kilku kilometrów kłąb dymu i kulę ognia wydostającą się spomiędzy drzew). Po rajdzie Walter Röhrl przyznał, iż Toivonen przyjmował leki na grypę i mogło to mieć kluczowe znaczenie dla wypadku.

</doc>
<doc id="1014908" url="https://pl.wikipedia.org/wiki?curid=1014908" title="Daniel Klewer">
Daniel Klewer

Daniel Klewer (ur. 4 marca 1977 w Rostocku) piłkarz niemiecki grający na pozycji bramkarza.
Życiorys.
Klewer urodził się w Rostocku i tam też rozpoczął piłkarską karierę w klubie FC Hansa Rostock. W 1997 roku został włączony do kadry pierwszej drużyny, ale nie miał wówczas szans na grę, gdyż był trzecim bramkarzem po Perrym Bräutigamie i Martinie Pieckenhagenie. Przed sezonem 2001/2002 z zespołu odszedł Pieckenhagen i Klewer rywalizował dodatkowo z nowo przybyłym Mathiasem Schoberem. W tamtym sezonie Daniel zadebiutował w Bundeslidze, 16 marca 2002 w przegranym 2:4 wyjazdowym spotkaniu z 1. FC Köln. W całym sezonie wystąpił 8 razy, ale już w 2002/2003 znów nie zagrał w żadnym z meczów. W sezonie 2003/2004 zagrał w dwóch ligowych spotkaniach, a latem odszedł z klubu. Podpisał wówczas kontrakt z 1. FC Nürnberg, gdzie był rezerwowym dla Raphaela Schäfera. W klubie z Norymbergi zadebiutował 29 stycznia 2005 wygranym 4:2 wyjazdowym meczu z VfB Stuttgart. W całym sezonie zagrał pięciokrotnie i nieznacznie pomógł FCN w utrzymaniu w lidze. W sezonie 2005/2006 nie zagrał ani razu, a w 2006/2007 wystąpił w jednym spotkaniu, wygranym 3:1 z Hannoverem. Zagrał także w trzech spotkaniach Pucharu Niemiec, który FCN wygrało po finale z VfB Stuttgart (3:2).

</doc>
<doc id="1014910" url="https://pl.wikipedia.org/wiki?curid=1014910" title="Kluczkówko">
Kluczkówko

Kluczkówko (dawniej: niem. "Klützkower Mühle") – osada w Polsce położona w województwie zachodniopomorskim, w powiecie świdwińskim, w gminie Świdwin. Miejscowość wchodzi w skład sołectwa Cieszeniewo.
W latach 1975–1998 miejscowość administracyjnie należała do województwa koszalińskiego.

</doc>
<doc id="1014911" url="https://pl.wikipedia.org/wiki?curid=1014911" title="Deltadrom">
Deltadrom

Deltadrom ("Deltadromeus") – rodzaj dużego teropoda należącego prawdopodobnie do grupy ceratozaurów. Jego nazwa oznacza „biegacz z delty”. Miał on wyjątkowo długie, smukłe kończyny tylne, co pozwalało mu szybko biegać (stąd jego nazwa). Deltadrom żył w późnej kredzie ok. 95 mln lat temu (późny apt–cenoman). Mógł być on jednym z największych teropodów – niepublikowane badania wskazują, że osobnik, do którego należał paratyp, mógł osiągać 13,3 m długości i ważył około 3,5 t. Tymczasem właściciel holotypu – najbardziej kompletnego znanego szkieletu deltadroma – osiągał ok. 8,1 m długości. Deltadrom żył w pobliżu olbrzymiego karnozaura karcharodontozaura i jeszcze większego spinozauryda – spinozaura, którego dieta wciąż jest niepewna. Nazwa rodzajowa "Deltadromeus" upamiętnia fakt znalezienia szczątków tego dinozaura w delcie dawnej rzeki. Holotyp został odkryty w Maroku w 1995 przez żonę Paula Sereno – Gabrielle Lyon.
Materiał kopalny.
Holotyp (SGM-Din 2) składa się z części żebra szyjnego, dwóch wcześniejszych żeber grzbietowych, dwóch żeber brzusznych (gastraliów), kręgów ogonowych 3-17 (130 mm) oraz 20-27 (130 mm), ośmiu szewronów, łopatki, niekompletnej kości kruczej, niekompletnej kości ramieniowej (ok. 328 mm), części kości promieniowej, części kości łokciowej, części kości biodrowej, fragmentów kości łonowej (?), niekompletnych kości kulszowych, kości udowej (740 mm), niekompletnej kości piszczelowej (ok. 700 mm), niekompletnej kości strzałkowej, niekompletnej kości skokowej, kości piętowej, kości śródstopia II (417 mm), paliczki II-1 (140 mm), pazura stopy II (80 mm), kości śródstopia III (450 mm), paliczki III-1 (140 mm), kości śródstopia IV (400 mm), paliczki IV-1 (98 MM),paliczki IV-3 (52 MM), paliczki IV-4 (37 MM), kości śródstopia V (100 mm).
Paratyp (IPHG 1912 VIII) składa się z kości kruczej, kości udowej (1,22 mm), części kości piszczelowej i kości strzałkowej.
Klasyfikacja.
Stromer (1934) przypisał IPHG 1912 VIII do nowego rodzaju teropoda, którego nazwał "Bahariasaurus". Obecnie "Deltadromeus" jest uważany za jego potencjalny młodszy synonim. Sereno i inni (1996) uznali deltadroma za bazalnego celurozaura, ale Rauhut (2003) zaklasyfikował go do ornitomimozaurów. Analiza Wilsona z 2003 wykazała, że deltadrom jest w rzeczywistości noazaurem, tymczasem analiza Carrano i Sampsona z 2008 zasugerowała, że jest on bazalnym neoceratozaurem. Istnieją także teorie według których deltadrom jest bliskim krewnym dryptozaura. Jednak obecnie deltadrom najczęściej jest klasyfikowano jako ceratozaura a dryptozaur jako tyranozauroid, więc nie mogły być blisko spokrewnione. Przedstawiciele obu tych rodzajów mają wiele cech wspólnych, ale dryptozaur ma dłuższą kość ramienną. Ponadto między deltadromem a tyranozauroidami, w tym dryptozaurem, jest wiele innych różnic.

</doc>
<doc id="1014918" url="https://pl.wikipedia.org/wiki?curid=1014918" title="Parafia św. Jadwigi Królowej w Inowrocławiu">
Parafia św. Jadwigi Królowej w Inowrocławiu

Parafia św. Jadwigi Królowej w Inowrocławiu – jedna z 9 parafii w dekanacie inowrocławskim I.
Rys historyczny.
Parafia powstała w 1983 roku. Kościół został zbudowany w 2006 roku.
Dokumenty.
Księgi metrykalne:
Zasięg parafii.
Ulice na obszarze parafii: Becińskiego, Batkowska, Błażka 2 i 4, Grochowa, Jasińskiego, Niemojewskich, Połczyńskiego, Rąbińska, Warsztatowa, Wierzbińskiego nieparzyste, Żytnia, Niepodległości, Wojska Polskiego, Gen.F.Kleeberga, Krzymińskiego, Kusocińskiego, Wachowiaka, Szarych Szeregów, Kiełbasiewicza parzyste, Jaworskiej, E. Plater 3 i 4.
Miejscowości na obszarze parafii: Batkowo i Popowice.

</doc>
<doc id="1014921" url="https://pl.wikipedia.org/wiki?curid=1014921" title="Karol Działoszyński">
Karol Działoszyński

Karol Działoszyński (ur. 13 lipca 1956 w Poznaniu) – polski przedsiębiorca i polityk, poseł na Sejm II i III kadencji. Syn Lecha Działoszyńskiego.
Życiorys.
Ukończył w 1981 studia na Wydziale Turystyki i Rekreacji Akademii Wychowania Fizycznego w Poznaniu.
Prowadził specjalistyczne gospodarstwo rolne, w 1990 założył Biuro Handlu Zagranicznego Inter-Consult, które zajęło się dystrybucją oraz produkcją produkcja sprzętu telekomunikacyjnego. Po przekształceniu przedsiębiorstwa w spółkę akcyjną pozostał jej większościowym akcjonariuszem oraz członkiem rady nadzorczej.
Był posłem II kadencji z ramienia Unii Demokratycznej oraz III kadencji z ramienia Unii Wolności z okręgu poznańskiego. W 2001 powrócił do działalności biznesowej i społecznej. Politycznie związany później z Platformą Obywatelską.
Odznaczenia.
W 2015 odznaczony Krzyżem Kawalerskim Orderu Odrodzenia Polski.

</doc>
<doc id="1014927" url="https://pl.wikipedia.org/wiki?curid=1014927" title="Kościół Pana Jezusa Dobrego Pasterza w Krakowie">
Kościół Pana Jezusa Dobrego Pasterza w Krakowie

Kościół Pana Jezusa Dobrego Pasterza – kościół rzymskokatolicki, znajdujący się w Krakowie, w Dzielnicy III przy ul. Dobrego Pasterza 4. Został wybudowany w latach 1971–1974 jako pomnik pomordowanym krakowianom w niemieckich więzieniach i obozach koncentracyjnych. 
kościół parafialny parafii Dobrego Pasterza należącej do dekanatu 6 – Kraków Prądnik.
Wygląd i otoczenie.
Jest to trzynawowa budowla z o konstrukcji żelbetowej. Ma przeszkloną wschodnią ścianę, nakryty jest dachem pulpitowym, z wieżą nad częścią południową. 
W krypcie pod kościołem znajduje się Kaplica Męczeństwa z urnami z ziemią z miejsc martyrologii i tablicami pamiątkowymi. 
Obok kościoła znajdują się rzeźby Dobrego Pasterza, dzieło Kazimierza Malskiego z 1986 roku oraz Matki Bożej z Lourdes w stylizowanej grocie z 1934 roku. 
Od strony ul. 29 Listopada znajduje się pomnik Jana Pawła II wykonany przez Stefana Kowalówkę w 1998 roku.
Historia.
Kościół został zbudowany w miejscu drewnianej świątyni, która w 1966 roku zaczęła grozić zawaleniem. Ściany wzmocniono konstrukcją ciesielską, ale świątynie ostatecznie rozebrano w 1971 roku. Po dawnym kościele pozostawiono dzwonnicę, która jednak spłonęła w 1993 roku. Nowy kościół wybudowano w latach 1971–1974 według projektu Wojciecha Marii Pietrzyka.

</doc>
<doc id="1014928" url="https://pl.wikipedia.org/wiki?curid=1014928" title="Linia sukcesji do japońskiego tronu">
Linia sukcesji do japońskiego tronu

Lista osób z japońskiej rodziny cesarskiej według kolejności dziedziczenia praw do tronu. Lista nie obejmuje kobiet, które nie mają prawa dziedziczyć tronu.

</doc>
<doc id="1014929" url="https://pl.wikipedia.org/wiki?curid=1014929" title="Dobrowola (województwo zachodniopomorskie)">
Dobrowola (województwo zachodniopomorskie)

Dobrowola – osada w Polsce położona w województwie zachodniopomorskim, w powiecie świdwińskim, w gminie Świdwin. Miejscowość wchodzi w skład sołectwa Bystrzyna.
W latach 1975–1998 miejscowość administracyjnie należała do województwa koszalińskiego.

</doc>
<doc id="1014931" url="https://pl.wikipedia.org/wiki?curid=1014931" title="Parafia Nawiedzenia Najświętszej Maryi Panny w Markowicach">
Parafia Nawiedzenia Najświętszej Maryi Panny w Markowicach

Parafia Nawiedzenia NMP w Markowicach – parafia w dekanacie inowrocławskim I.
Rys historyczny.
"Źródło": strona archidiecezji gnieźnieńskiej
Dokumenty.
Księgi metrykalne:
Zasięg parafii.
"Źródło": strona parafii
Do parafii należą wierni z następujących miejscowości: Bożejewice (część), Busewo, Krusza Duchowna, Krusza Zamkowa (część), Markowice, Niemojewko, Tupadły (część), Wymysłowice, Żegotki i Żerniki (część).

</doc>
<doc id="1014933" url="https://pl.wikipedia.org/wiki?curid=1014933" title="Noazaury">
Noazaury

Noazaury (Noasauridae) – rodzina teropodów z grupy ceratozaurów (Ceratosauria).
Były to dinozaury żyjące w okresie kredy głównie na obszarze współczesnej Ameryki Południowej, jednakże sporadycznie spotyka się je i na innych kontynentach (np. masiakazaur na Madagaskarze).
Rodzina ta grupuje dinozaury od małego (70 cm długości) ligabino do dużego (13 m długości) deltadroma. Generalnie jako noazaury definiuje się teropody bliższe noazaurowi niż karnotaurowi.
Do rodziny tej zalicza się następujące rodzaje:

</doc>
<doc id="1014935" url="https://pl.wikipedia.org/wiki?curid=1014935" title="Noasauridae">
Noasauridae



</doc>
<doc id="1014938" url="https://pl.wikipedia.org/wiki?curid=1014938" title="Jerzy Cygan">
Jerzy Cygan

Jerzy Marian Cygan (ur. 13 kwietnia 1924 w Sobieniach Szlacheckich – zm. 18 czerwca 2006 r. w Lublinie) – kapucyn, uczony bibliofil, humanista, znany bardziej w Europie Zachodniej i Ameryce Północnej niż w Polsce. 
W czasach młodzieńczych członek Armii Krajowej. 24 czerwca 1951 przyjął w Lublinie z rąk bp. Piotra Kałwy święcenia kapłańskie. Wieloletni profesor seminarium duchownego w Łomży (do 1969) i AWF w Białej Podlaskiej (w latach 1991-2006). Jedyny na świecie profesor kapucyn w uczelni wychowania fizycznego (przyp.). W latach 1969-1989 pracownik naukowy Instytutu Historycznego Zakonu Kapucynów w Rzymie. Kierownik zbioru bibliograficznego Scriptores Capucini. W latach 1990 – 2006 członek wspólnoty Zakonu Braci Mniejszych Kapucynów w Białej Podlaskiej.
Jego dorobek naukowy to ponad pół tysiąca monografii, studiów, rozpraw i artykułów naukowych, oraz recenzji o europejskiej i polskiej literaturze filozoficznej i historycznej w dużej mierze napisanej w językach obcych. Oprócz tego opublikował on ponad 50 prac o Podlasiu, za co m.in. w 1995 r. otrzymał nagrodę im. Ludomira Benedyktowicza w dziedzinie literacko-naukowej. Za działalność przyznano mu wiele odznaczeń i medali, w tym m.in. w 1995 "za wybitne zasługi dla nauki polskiej i osiągnięcia w pracy dydaktycznej" Krzyżem Kawalerskim Orderu Odrodzenia Polski.

</doc>
<doc id="1014949" url="https://pl.wikipedia.org/wiki?curid=1014949" title="Infernal Affairs (album Infernal)">
Infernal Affairs (album Infernal)

Infernal Affairs – pierwszy studyjny album duńskiego zespołu Infernal. Wydany w 1998 roku w Danii.

</doc>
<doc id="1014950" url="https://pl.wikipedia.org/wiki?curid=1014950" title="Muzeum Miejskie im. Maksymiliana Chroboka w Rudzie Śląskiej">
Muzeum Miejskie im. Maksymiliana Chroboka w Rudzie Śląskiej

Muzeum Miejskie im. Maksymiliana Chroboka w Rudzie Śląskiej – muzeum obejmujące swoją działalnością Rudę Śląską w obecnych granicach i ościenne miejscowości. Muzeum znajduje się przy ulicy Wolności w dzielnicy Ruda.
W 1976 roku w Rudzie Śląskiej utworzono Miejską Izbę Regionalną, działającą przy Towarzystwie Przyjaciół Miasta Rudy Śląskiej. W roku 1983 placówka ta otrzymała status i nazwę Muzeum Społecznego. W 1984 nadano jej imię Maksymiliana Chroboka – jej współorganizatora i pierwszego dyrektora. W grudniu 1990 roku na mocy uchwały Rady Miejskiej Muzeum Społeczne im. Maksymiliana Chroboka przejęte zostało na własność gminy i przekształcono je w placówkę miejską.

</doc>
<doc id="1014953" url="https://pl.wikipedia.org/wiki?curid=1014953" title="Now Here’s Johnny Cash">
Now Here’s Johnny Cash

Now Here's Johnny Cash – dziesiąty album muzyka country Johnny’ego Casha. Pierwszy raz został wydany 21 października 1961 przez wytwórnię Sun Records, następnie 29 lipca 2003 przez Varèse Sarabande z pięcioma dodatkowymi piosenkami.
Twórcy.
Dodatkowi twórcy 
Notowania na listach muzycznych.
Single - Billboard (Ameryka Północna)

</doc>
<doc id="1014955" url="https://pl.wikipedia.org/wiki?curid=1014955" title="Błaga Dimitrowa">
Błaga Dimitrowa

Błaga Nikołowa Dimitrowa, bułg. Блага Николова Димитрова (ur. 2 stycznia 1922 w Białej Słatinie, zm. 2 maja 2003 w Sofii) – bułgarska poetka, tłumaczka i polityk. W latach 1992–1993 wiceprezydent Bułgarii u boku Żelu Żelewa.
Życiorys.
Urodziła się w rodzinie prawnika i nauczycielki, wczesne lata życia spędziła w Wielkim Tyrnowie. W 1941 ukończyła gimnazjum klasyczne w Sofii, zaś w 1945 została absolwentką filologii słowiańskiej na Uniwersytecie Sofijskim im. św. Klemensa z Ochrydy. W 1951 obroniła w Instytucie Literackim w Moskwie pracę doktorską poświęconą twórczości Władimira Majakowskiego i poezji bułgarskiej. Przez wiele lat pracowała jako redaktorka w różnych gazetach, czasopismach i wydawnictwach. Wydała liczne tomiki poetyckie i kilka publikacji pisanych prozą. Tłumaczyła na język bułgarski literaturę polską (m.in. wiersze Wisławy Szymborskiej i "Pana Tadeusza" Adama Mickiewicza), skandynawską i rosyjską na język bułgarski. Wyróżniona m.in. nagrodą Polskiego PEN Clubu oraz Nagrodą im. Herdera.
W 1970 oficjalnie poparła Aleksandra Sołżenicyna, który został wydalony ze Związku Radzieckiego. Za ten gest została usunięta z bułgarskiego związku pisarzy, a także znalazła się na liście twórców, których utwory nie były publikowane w Bułgarii. Pod koniec lat 80. zaangażowała się w działalność opozycyjną, w 1988 współtworzyła pierwsze w komunistycznej Bułgarii organizacje pozarządowe: „Komitet za zasztita na Ruse” i „Kłub za podkrepa na głasnostta i preustrojstwoto”. Weszła następnie w skład zarządu federacji klubów na rzecz demokracji działającej w ramach Związku Sił Demokratycznych. Z listy tego ugrupowania w 1991 została wybrana w do Zgromadzenia Narodowego 36. kadencji.
W 1992 kandydowała w pierwszych bezpośrednich wyborach prezydenckich na urząd wiceprezydenta w parze z Żelu Żelewem. W pierwszej turze uzyskali około 44,7% głosów, zwyciężając w drugiej turze głosowania z poparciem 52,9% głosujących. W 1993 doszło do konfliktu z prezydentem na tle wspierania przez niego rządu Lubena Berowa. W konsekwencji w lipcu tegoż roku ustąpiła ze stanowiska.
Była zamężna. W 1967 zaadoptowała wietnamską dziewczynkę.
W 2000 odznaczona Krzyżem Komandorskim Orderu Zasługi Rzeczypospolitej Polskiej.

</doc>
<doc id="1014957" url="https://pl.wikipedia.org/wiki?curid=1014957" title="Eustachy IV z Boulogne">
Eustachy IV z Boulogne

Eustachy IV (ur. ok. 1130, zm. 17 sierpnia 1153 niedaleko Bury St Edmunds) – hrabia Boulogne i Mortain, najstarszy syn króla Anglii Stefana z Blois i Matyldy I, hrabiny Boulogne, córki hrabiego Eustachego III. W latach 1135-1153 następca tronu Anglii.
Życiorys.
W 1137 r. złożył hołd z Normandii królowi Francji Ludwikowi VII. W lutym 1140 r. w Paryżu poślubił siostrę Ludwika, Konstancję (ok. 1124 - 16 sierpnia 1176), córkę króla Ludwika VI Grubego i Adelajdy z Maurienne, córki hrabiego Sabaudii Humberta II Grubego. Małżeństwo Konstancji i Eustachego było bezdzietne. W 1147 r. został pasowany na rycerza. W 1151 r. towarzyszył Ludwikowi podczas jego najazdu na Normandię, którą zajmował wówczas hrabia Godfryd Andegaweński, mąż Matyldy, konkurentki ojca Eustachego do tronu Anglii.
Od 1135 r. był hrabią Mortain. Po śmierci matki w 1151 r. został również hrabią Boulogne. Na Radzie Królewskiej w Londynie 6 kwietnia 1152 r. król Stefan doprowadził do tego, że kilku baronów złożyło hołd Eustachemu jako ich przyszłemu królowi. Jednak arcybiskup Canterbury Tybald z Bec i inni hierarchowie kościelni odmówili przeprowadzenia koronacji Eustachego, gdyż sprzeciwiała się temu Kuria Rzymska.
Eustachy zmarł nagle 17 sierpnia 1153 r. "z woli Boga", jak pisali kronikarze, podczas plądrowania kościelnych posiadłości niedaleko Bury St Edmunds. Śmierć Eustachego spowodowała, że możliwe stało się porozumienie króla Stefana z jego rywalem, synem Matyldy Henrykiem Andegaweńskim. Kronikarz William z Newburgh tak pisał o tych wydarzeniach: król Stefan "poddając się rozpaczy po śmierci swojego syna, o którym miał nadzieję, że zastąpi go na tronie, mniej sprawnie prowadził przygotowania do wojny, a cierpliwiej słuchał głosów nawołujących do pokoju".
Kronika z Peterborough opisuje Eustachego jako człowieka o złym charakterze: "był on złym człowiekiem i czynił więcej zła niż dobra dokądkolwiek się udał. Łupił ziemie i pobierał z nich ogromne podatki". Groził opornym biskupom oraz twardo egzekwował kontrybucję z kościelnych posiadłości. Te fakty najprawdopodobniej sprawiły, że kościelni kronikarze mieli o nim tak złe mniemanie.
Eustachy został pochowany w opactwie w Favesham. Jego żona poślubiła później hrabiego Tuluzy Rajmunda V.
Miał jedną nieślubną córkę, Eustachię, która poślubiła Anzelma, hrabiego de Saint-Pol.

</doc>
<doc id="1014959" url="https://pl.wikipedia.org/wiki?curid=1014959" title="Mieczysław Mokrzycki">
Mieczysław Mokrzycki

Mieczysław Józef Mokrzycki (ur. 29 marca 1961 w Majdanie Lipowieckim) – polski duchowny rzymskokatolicki, sekretarz papieski w latach 1996–2007, arcybiskup koadiutor lwowski w latach 2007–2008, arcybiskup metropolita lwowski od 2008, przewodniczący Konferencji Episkopatu Ukrainy w latach 2008–2018 oraz 2020 - 2023, zastępca przewodniczącego Konferencji Episkopatu Ukrainy od 2018 do 2020.
Życiorys.
Po ukończeniu szkoły podstawowej w Łukawcu i Cieszanowie uczył się w Państwowym Technikum Rolniczym w Oleszycach. Po maturze studiował teologię na Katolickim Uniwersytecie Lubelskim. Święcenia kapłańskie otrzymał 17 września 1987 z rąk biskupa Mariana Jaworskiego, ówczesnego arcybiskupa diecezjalnego lwowskiego z siedzibą w Lubaczowie. W 1991 wyjechał do pracy duszpasterskiej na Ukrainie. W 1996 uzyskał stopień naukowy doktora na rzymskim Uniwersytecie Angelicum. Pracował jako wikariusz parafialny, sekretarz biskupa, a następnie był urzędnikiem w Kongregacji ds. Kultu Bożego i Dyscypliny Sakramentów. W 1996 został osobistym sekretarzem papieża Jana Pawła II, a po jego śmierci w 2005 został sekretarzem papieża Benedykta XVI.
16 lipca 2007 został mianowany arcybiskupem koadiutorem archidiecezji lwowskiej. Święcenia biskupie przyjął 29 września 2007 w bazylice św. Piotra na Watykanie. Głównym konsekratorem był papież Benedykt XVI, zaś współkonsekratorami kardynałowie Tarcisio Bertone i Marian Jaworski. Sprawowanie urzędu arcybiskupa archidiecezji, w związku z przyjęciem przez Benedykta XVI rezygnacji Mariana Jaworskiego, rozpoczął 21 października 2008, a ingres do katedry we Lwowie odbył 22 listopada 2008.
W 2008 został wybrany przewodniczącym ukraińskiej Konferencji Episkopatu, zaś w 2018 objął funkcję jej wiceprzewodniczącego. Ponownie przewodniczącym został w 2020 http://www.gcatholic.org/dioceses/conference/105.htm i pełnił tą funkcję do 2023 https://www.ekai.pl/bp-skomarowski-nowym-przewodniczacym-konferencji-episkopatu-ukrainy/.
W 2009 nakładem Wydawnictwa M ukazała się książka wywiad-rzeka z abp Mieczysławem Mokrzyckim pt. "Najbardziej lubił wtorki. Opowieść o życiu codziennym Jana Pawła II" autorstwa Brygidy Grysiak.
W 2017 konsekrował biskupa pomocniczego lwowskiego Edwarda Kawę. Był współkonsekratorem podczas sakry biskupa pomocniczego charkowsko-zaporoskiego Jana Sobiły (2010), biskupa pomocniczego odesko-symferopolskiego Jacka Pyla (2013), biskupa pomocniczego kamienickiego Radosława Zmitrowicza (2013) i biskupa diecezjalnego kijowsko-żytomierskiego Witalija Krywickiego (2017).

</doc>
<doc id="1014960" url="https://pl.wikipedia.org/wiki?curid=1014960" title="Maciej Morawski">
Maciej Morawski

Maciej Morawski, właśc. Maciej Eustachy Dzierżykraj-Morawski (ur. 20 września 1929 w Poznaniu, zm. 6 czerwca 2021 w Paryżu) – polski dziennikarz, publicysta, działacz emigracyjny i bloger. Wieloletni paryski korespondent Rozgłośni Polskiej Radia Wolna Europa, od 2015 r. prezes honorowy Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
Życiorys.
Syn Kajetana Dzierżykraj-Morawskiego i Marii z Turnów, brat Hieronima Morawskiego, Marii Barbary Ledóchowskiej i Magdaleny Morawskiej.
Dzieciństwo spędził w Jurkowie. Podczas II wojny światowej przebywał w Małej Wsi k. Grójca, następnie w Warszawie. Działał w służbie sanitarnej AK, pod szyldem Polskiego Czerwonego Krzyża. Na początku sierpnia 1944 r. doznał szoku z późniejszymi konsekwencjami zdrowotnymi, w wyniku okrucieństw popełnianych w domu rodzinnym przy ul. Zimorowicza 4 przez tzw. „Brygadę Kamińskiego”. Od września 1944 r. w AK w Belsku koło Grójca, w Drużynie Łączności „Pyry”. Od wiosny 1945 r. był członkiem Organizacji Młodzieży Towarzystwa Uniwersytetu Robotniczego w Kościanie, w porozumieniu z grupą byłych AK-owców, która wówczas kierowała głównymi organizacjami politycznymi i władzami miasta (grupę tę władze zlikwidowały dopiero jesienią 1948 r.). W Kościanie zdał też maturę (styczeń 1946 r.). Następnie w Poznaniu, gdzie studiował krótko psychologię na Uniwersytecie im. Adama Mickiewicza. Jednak w tym samym roku wyjechał do swego ojca i przebywał odtąd na emigracji we Francji.
Studiował na Wydziale Nauk Społecznych Katolickiego Uniwersytetu w Paryżu ("Licence es Sciences Sociales CATHO"), Akademii Handlowej w Paryżu, następnie w Instytucie Wyższych Studiów Europejskich Uniwersytetu w Strasburgu (był tam stypendystą Kolegium Komitetu Wolnej Europy, 1953–1954). Z końcem 1954 r. Kolegium odmówiło mu stypendium doktoranckiego w wyniku nadesłanego niezgodnego z prawdą donosu (inspirowanego zapewne przez służby specjalne bloku komunistycznego), jakoby miał on być w 1945 r. w Kościanie komunistą oraz że jest homoseksualistą (donosy takie były częste w epoce „makkartyzmu”, w okresie tzw. „polowania na czarownice”). Był (po Janie Kułakowskim) prezesem w latach 1955–1965 polskiego Zjednoczenia Młodzieży Chrześcijańsko-Społecznej (sekcji polskiej Międzynarodówki Młodych Chrześcijańskich Demokratów). 
Współredagował następnie „Le Nouvel Horizon”, pracował we francuskich bankach, był działaczem społecznym, dziennikarzem „Journal des Finances”. Współpracował z biurami paryskimi Komitetu Wolnej Europy i Radia Wolna Europa. Od 1955 r. „wolny strzelec” (współpracował wówczas z późniejszym dyrektorem Sekcji Polskiej RWE Zygmuntem Michałowskim), a następnie wieloletni korespondent Rozgłośni Polskiej Radia Wolna Europa w Paryżu (1965–1992), bliski współpracownik Jana Nowaka-Jeziorańskiego.
Jeden z najlepszych polskich korespondentów informacyjnych RWE; z tego być może powodu był przedmiotem ostrych ataków ze strony propagandy PRL (m.in. zarzut szpiegostwa), w wyniku nagonek i pogróżek jego żona, Jadwiga z Żeromskich, zaniemogła. Zasłynął pod koniec lat 80. XX wieku ze swych, prowadzonych na antenie w sposób nowatorski, bezpośredni i przyjacielski wywiadów radiowych z działaczami „Solidarności” i czołówką polskiego życia politycznego i kulturalnego, m.in. z Lechem Wałęsą, Jackiem Kuroniem, Januszem Onyszkiewiczem i in. Dorywczy współpracownik paryskiej „Kultury” (np. nowele pt. "Jacek" i "Champs Elysées"). Był członkiem Polskiego Komitetu Ruchu Europejskiego i współpracownikiem paryskiej delegatury Rządu RP na Wychodźstwie.
Od 1994 r. był członkiem Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego w Warszawie (od 2015 r. do śmierci piastował funkcję prezesa honorowego tej organizacji).
W 1994 r. założył też w Warszawie Klub im. Giorgio La Piry (Dialog ponad podziałami).
Był także m.in. Prezesem Honorowym Polskiego Funduszu Humanitarnego we Francji, opiekującego się Domem Spokojnej Starości Polskiego Funduszu Humanitarnego w Lailly-en-Val, Kawalerem Zakonu Maltańskiego. Był przedstawicielem Towarzystwa Polska-Francja w Paryżu (towarzystwo zabiegało o większą obecność Francji w Polsce i Polski we Francji), członkiem Rady Fundacji im. Kościelskich (obecnie członkiem honorowym) i Stowarzyszenia Wolnego Słowa.
Został odznaczony Krzyżem Armii Krajowej (Londyn, 1967), Złotym Krzyżem Zasługi (Londyn), Krzyżem Komandorskim Orderu Zasługi Rzeczypospolitej Polskiej (1993), Krzyżem Komandorskim Orderu Odrodzenia Polski (1995), Medalem „Zasłużony dla tolerancji” (2006), Krzyżem Komandorskim z Gwiazdą Orderu Odrodzenia Polski (2007). Laureat nagrody im. Świętego Brata Alberta. 9 listopada 2001 r. otrzymał Honorowe Obywatelstwo Miasta i Gminy Krzywiń, a 23 sierpnia 2012 r. – Honorowe Obywatelstwo Kościana. Kawaler francuskiego Orderu „Arts et Lettres” (komandoria, 2016).
W 2007 r., nakładem Instytutu im. Stefana Grota-Roweckiego w Lesznie, ukazała się książka Teresy Masłowskiej, poświęcona Morawskiemu pt. "Łącznik z Paryża" (; wydanie 2, uzupełnione pt. "Łącznik z Paryża – Rzecz o weteranie zimnej wojny", Instytut im. Stefana Grota-Roweckiego, Leszno 2009 [właśc. 2008]; wydanie 3, uzupełnione: Instytut im. Stefana Grota-Roweckiego, Leszno 2019).
We wrześniu 2009 r. z okazji 80. rocznicy urodzin Morawskiego odbyły się obchody rocznicowe: w Centre du Dialogue w Paryżu, oraz w Kościanie, Jurkowie, Krzywiniu i Warszawie – w Radio Café, siedzibie Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
W latach 2015–2017 nakładem Instytutu im. Stefana Grota-Roweckiego ukazały się cztery tomy jego dzienników pt. "Dwa brzegi. Zapiski weterana zimnej wojny". W 2019 r., na 90-lecie urodzin ukazała się książka – opracowanie zbiorowe "Weteran zimnej wojny" (wyd. Instytut im. gen. Stefana „Grota” Roweckiego i Urząd Miasta Kościana, ).
Jest bohaterem dwóch filmów dokumentalnych: "Wujowie i inni – „zdrajcy i obszarnicy”" (real. Jan Ledóchowski, 2014) oraz "Paryski korespondent" (reż. Piotr Morawski, 2017).
Mieszkał w Paryżu, w XVI dzielnicy (1 rue Largillière oraz 3, a później 5 rue du Général-Grossetti); kilka ostatnich lat życia spędził w Domu Św. Kazimierza - zasłużonej polskiej placówce dla osób starszych, w której niegdyś mieszkał i gdzie zmarł m.in. Cyprian Kamil Norwid (119 rue du Chevaleret).
Zmarł 6 czerwca 2021 r., w godzinach porannych, w paryskim szpitalu uniwersyteckim Pitié Salpêtrière.
Pogrzeb odbył się 11 czerwca 2021 r. Mszę świętą pogrzebową odprawiono w kościele Notre Dame de l’Assomption przy ulicy Saint-Honoré, w pierwszej dzielnicy Paryża; ceremonia pochówku odbyła się kilka godzin później na cmentarzu w Lailly-en-Val, niedaleko Orleanu. Spoczywa w grobie rodzinnym, wraz z rodzicami – w nekropolii, gdzie znajdują się groby licznych działaczy emigracji niepodległościowej.

</doc>
<doc id="1014962" url="https://pl.wikipedia.org/wiki?curid=1014962" title="NewConnect">
NewConnect

NewConnect – zorganizowany rynek akcji prowadzony przez Giełdę Papierów Wartościowych w Warszawie poza rynkiem regulowanym w formule alternatywnego systemu obrotu. 
Charakteryzuje się mniejszymi wymogami ciążącymi na emitentach niż rynek główny. Jest przeznaczony dla powstających bądź młodych spółek o stosunkowo niewielkiej przewidywanej kapitalizacji, często w sektorach tzw. wysokiej techniki ("high-tech").
Pierwsza sesja odbyła się 30 sierpnia 2007 roku. W grudniu 2022 na NewConnect było notowanych 378 spółek (374 krajowe i 4 zagraniczne) o łącznej kapitalizacji ok. 14 mld zł.
Opis.
Rynek przeznaczony jest dla powstających bądź młodych spółek o stosunkowo niewielkiej przewidywanej kapitalizacji działających przede wszystkim w sektorach tzw. wysokiej techniki: IT, media elektroniczne, biotechnologia, energia alternatywna itp., opartych głównie na aktywach niematerialnych. Formalności i koszty debiutu na NewConnect są niższe w porównaniu z regulowanym rynkiem GPW. Mniejsze są także obowiązki informacyjne ciążące na emitentach.
Specyfika rynku powoduje, że inwestycje w papiery wartościowe notowanych tam spółek są obciążone większym ryzykiem, ale jednocześnie pozwalają liczyć na większe stopy zwrotu.
Członkami rynku, czyli podmiotami uprawnionymi do zawierania transakcji na rachunek własny bądź klienta, są m.in.: PKO BP, Bank Austria Creditanstalt i BISE SA.
Pierwsze oferty: spółki Mera Schody i Wrocławski Dom Maklerski, przeprowadzone w trybie "private placement", cieszyły się dużym zainteresowaniem inwestorów: popyt znacząco przewyższył podaż. Inauguracyjna sesja giełdowa odbyła się 30 sierpnia 2007, notowanych było 5 spółek: Virtual Vision (producent filmów i gier komputerowych), ViaGuara z branży monopolowej, Wrocławski Dom Maklerski, spółka informatyczna S4E oraz Digital Avenue.
Systemy notowań i harmonogram sesji.
NewConnect funkcjonuje w ramach tej samej infrastruktury technologicznej co rynek regulowany, a notowania odbywają się od poniedziałku do piątku w dwóch systemach:
Indeksy rynku.
Na rynku NewConnect funkcjonują dwa indeksy o nazwie NCIndex i NC Life Science.
NC Index należy do klasy indeksów dochodowych, zatem przy wyznaczaniu jego wartości uwzględnia się nie tylko ceny wchodzących w jego skład akcji, ale też dywidendy i prawa poboru. Datą bazową indeksu jest 30 sierpnia 2007, a pierwszą wartością – 1000 punktów. NCIndex obejmuje te spółki, które nie są zakwalifikowane do segmentu NC HLR oraz NC SHLR.
NC LIfe Science jest stworzony dla spółek z sektora medycyny i biotechnologii, których działalność i rozwój odbywa się przy wysokim udziale kapitału intelektualnego i nowoczesnych technologii. NC Life Science jest indeksem dochodowym, uwzględniającym zarówno ceny zawartych w nim akcji, jak i dochody z dywidend i praw poboru.

</doc>
<doc id="1014972" url="https://pl.wikipedia.org/wiki?curid=1014972" title="Jan Marian Małecki">
Jan Marian Małecki

Jan Marian Małecki, Jan M. Małecki (ur. 8 grudnia 1926 w Sosnowcu, zm. 12 czerwca 2017) – polski historyk, profesor, rektor Akademii Ekonomicznej w Krakowie w latach 1981–1984. Badacz dziejów Krakowa.
Życiorys.
Kiedy miał trzy lata, jego rodzina przeprowadziła się do Krakowa. Podczas okupacji uczył się na podziemnych kompletach. Studia ukończył w 1950 na Uniwersytecie Jagiellońskim; jego promotorem był Władysław Konopczyński. Po ukończeniu studiów otrzymał przydział pracy w szkole zawodowej w Elblągu, gdzie spędził cztery lata. 
W 1954 powrócił do Krakowa. Tam na krótko znalazł zatrudnienie w Instytucie Historii PAN, a później Wyższej Szkole Ekonomicznej. W 1962 uzyskał stopień doktora, habilitował się w 1969. W 1975 został wicerektorem, a w 1981 rektorem tej uczelni (do 1984). Profesorem zwyczajnym mianowano go w 1986. W latach 1954-1960 wykładał też na Wyższej Szkole Pedagogicznej w Krakowie. 
Specjalista w zakresie historii gospodarczej i społecznej, znawca historii miast polskich. Współautor i współredaktor „Dziejów Krakowa”. Za publikację pt. "Historia Krakowa dla każdego" (Wydawnictwo Literackie 2007) otrzymał Nagrodę Krakowska Książka Miesiąca. Był wieloletnim redaktorem „Rocznika Krakowskiego”. 
Członek Polskiej Akademii Umiejętności oraz honorowy członek Towarzystwa Miłośników Historii i Zabytków Krakowa. Należał do Rady Muzeum Historycznego Miasta Krakowa. W 2000 otrzymał doktorat "honoris causa" Akademii Ekonomicznej w Krakowie. 
Zmarł 12 czerwca 2017. Pochowany na cmentarzu Batowickim w Krakowie (kw. CXXVII-2-16).

</doc>
<doc id="1014973" url="https://pl.wikipedia.org/wiki?curid=1014973" title="Album kompilacyjny">
Album kompilacyjny



</doc>
<doc id="1014975" url="https://pl.wikipedia.org/wiki?curid=1014975" title="Da Strike">
Da Strike

Da Strike – minialbum szwedzkiego zespołu punkrockowego Millencolin. Wydany 16 grudnia 1994 album został w całości dołączony do albumu kompilacyjnego "The Melancholy Collection" z 1999.

</doc>
<doc id="1014980" url="https://pl.wikipedia.org/wiki?curid=1014980" title="Turek (powiat średzki)">
Turek (powiat średzki)

Turek – osada w Polsce, położona w województwie wielkopolskim, w powiecie średzkim, w gminie Środa Wielkopolska.
Podział administracyjny.
W latach 1975–1998 miejscowość należała administracyjnie do województwa poznańskiego.

</doc>
<doc id="1014983" url="https://pl.wikipedia.org/wiki?curid=1014983" title="Wdówka rajska">
Wdówka rajska

Wdówka rajska ("Vidua paradisaea") – gatunek średniej wielkości ptaka z rodziny wdówek (Viduidae). Występuje w południowej i wschodniej Afryce. Nie jest zagrożona wyginięciem.
Według XIX-wiecznego autora Johna George’a Wooda był to gatunek popularny w ptaszarniach w ówczesnej Anglii i Francji.
Taksonomia.
Gatunek opisał już Karol Linneusz w 1758. Holotyp pochodził z Angoli. Linneusz przydzielił gatunkowi nazwę "Emberiza paradisaea". Obecnie (2021) Międzynarodowy Komitet Ornitologiczny umieszcza wdówkę rajską w rodzaju "Vidua", uznając ją przy tym za gatunek monotypowy. Dawniejsi autorzy uznawali wdówki: rajską, szerokosterną ("V. obtusa"), ozdobną ("V. orientalis"), długosterną ("V. interjecta") oraz rdzawoszyją ("V. togoensis") za jeden gatunek. Badania molekularne wskazują na to, że wdówki rajska i szerokosterna to gatunki siostrzane.
Morfologia.
Wdówka rajska osiąga długość ciała 13–14 cm; w przypadku samców z dekoracyjnym ogonem jest to 36–39 cm. Masa ciała wynosi 18–24 g. Samiec w szacie godowej jest ubarwiony czarno z pomarańczowoczerwonym karkiem, bokami szyi, piersią oraz białokremowym brzuchem, natomiast samica jest ubarwiona brunatno, z czarnobrunatnymi skrzydłami, ogonem oraz białym spodem ciała.
Występowanie.
Wdówka rajska zamieszkuje południową oraz wschodnią część Afryki. Jej zasięg występowania obejmuje południowo-wschodni Sudan (także Sudan Południowy), Etiopię (poza pustynią Ogaden i wsch. górami Bale), Somalię na zachód od południka 47° E, wschodnią DRK, wschodnią Ugandę, Kenię, Tanzanię. Do tego obszar od zachodniej i południowej Angoli oraz południowej Zambii po Malawi, Mozambik, centralną i południową Namibię, centralną i południowo-wschodnią Botswanę, Zimbabwe, Suazi oraz północne i północno-wschodnie RPA.
Ekologia.
Wdówka rajska zamieszkuje suchą, otwartą sawannę z porozrzucanymi drzewami i krzewami, np. akacjami, "Brachystegia" i "Colosphermum mopane". Odwiedza pobliskie uprawy oraz wiejskie ogrody. Żywi się nasionami oraz owadami. Przeważnie żeruje na ziemi. Samiec naśladuje głosy i pieśń gospodarza – melby pstrej ("Pytilia melba").
Lęgi.
Wdówki rajskie to poligyniczne pasożyty lęgowe. Samiec broni terytorium wielkości do 3 ha, na którym z eksponowanych miejsc zaleca się do samic. Niekiedy stara przypodobać się i samicom innego gatunku, np. wdówki atłasowej ("V. chalybeata"). W Etiopii okres składania jaj przypada na maj–czerwiec, w RPA – głównie od marca do maja. Samica wdówki rajskiej składa do gniazda melby pstrej lub motylika fioletowouchego ("Uraeginthus granatinus") 1–3 jaja. Są wysiadywane przez przybraną matkę przez ok. 11 dni. Pisklęta wdówki naśladują zachowanie i głosy piskląt gospodarza. Młode są w pełni samodzielne w wieku 27–30 dni.
Status.
IUCN uznaje wdówkę rajską za gatunek najmniejszej troski (LC, "Least Concern") nieprzerwanie od 1994 roku. Liczebność populacji nie została oszacowana, ale jej trend uznawany jest za stabilny.

</doc>
<doc id="1014984" url="https://pl.wikipedia.org/wiki?curid=1014984" title="Konstanty Pukianiec">
Konstanty Pukianiec

Konstanty Pukianiec (ur. 17 kwietnia 1914 w Jutańcach na Wileńszczyźnie - zm. 31 stycznia 1995 w Przasnyszu), lekarz, żołnierz AK. 
Syn Antoniego i Emilii z domu Masalite. Ukończył w 1941 Wydział Medyczny Uniwersytetu Kowieńskiego. Pracę zawodową rozpoczął w Szpitalu Czerwonego Krzyża w Wilnie. Do 1945 zatrudniony był w różnych szpitalach wileńskich. Lekarz 5 Brygady Okręgu Wileńskiego AK, bezpośrednio pod komendą mjr. Zygmunta Szendzielarza „Łupaszki”. W konspiracji nosił pseudonim „Strumyk”. Po wkroczeniu wojsk sowieckich do Wilna aresztowany przez NKWD. Cudem uniknął wówczas (wraz z towarzyszącym mu partyzantem) śmierci przez rozstrzelanie po zatrzymaniu przez sowieckich żołnierzy; został raniony podczas ucieczki. W 1945 pracował w Przychodni Obwodowej Związku Patriotów Polskich, następnie repatriował się do Polski. W latach 1945–52 pracował w szpitalach w Toruniu jako starszy asystent. W 1952 przyjechał do Przasnysza, gdzie został ordynatorem oddziału chirurgicznego Szpitala Powiatowego. Przez kilka pierwszych lat pracy roztaczano nad nim dozór milicyjny. 
Należał do najwybitniejszych lekarzy Przasnysza. W skromnych przasnyskich warunkach przeprowadził wiele trudnych i skomplikowanych operacji. Był też kierownikiem Poradni Chirurgicznej i kierował Powiatową Stacją Pogotowia Ratunkowego. Działał w PCK i ZBoWiD. W życiu prywatnym odznaczał się religijnością. Wielokrotnie odznaczany (m.in. Złotym Krzyżem Zasługi w 1959 i Krzyżem Partyzanckim w 1968). W 1977 po 25 latach pracy w Przasnyszu przeszedł na emeryturę. Zamieszkał w Warszawie przy ul. Tamka. W wieku 80 lat wrócił do Przasnysza. Ostatnie dni życia spędził w rodzinie swego syna chrzestnego, Jerzego Olszaka w Przasnyszu. Pochowany na Cmentarzu Wojskowym na Powązkach w Warszawie (kwatera B-14-432) obok żony, Aleksandry. Imię Konstantego Pukiańca nosi jedna z przasnyskich ulic.

</doc>
<doc id="1014986" url="https://pl.wikipedia.org/wiki?curid=1014986" title="Szpital Żydowski we Wrocławiu (ul. Włodkowica 19)">
Szpital Żydowski we Wrocławiu (ul. Włodkowica 19)

Szpital Żydowski we Wrocławiu – pierwsza stała żydowska placówka medyczna we Wrocławiu, mieszcząca się przy ulicy Pawła Włodkowica 19 (obecnie nr 33).
Historia.
Szpital został założony w 1760 roku w specjalnie do tego celu zakupionym budynku. Wkrótce jednak szpital okazał się za mały. W latach 1787–1788 na jego miejscu wzniesiono nowoczesny, dwupiętrowy szpital. Fundusze na jego budowę uzyskano ze zbiórek oraz dotacji finansowej bankiera Hirscha.
W czasie oblężenia Wrocławia w 1806 roku budynek szpitala został uszkodzony. Jego remont przeprowadzono w latach 1807–1809. Pod koniec XVIII wieku, najprawdopodobniej w latach 90. szpital zakupił część zabudowań obecnie nieistniejącego cmentarza żydowskiego przy ulicy Gwarnej. Ulokowano w nich oddziały dla psychicznie chorych oraz oddział dla osób chorych przewlekle i zakaźnie. W 1823 roku budynki te zostały rozbudowane i gruntownie wyremontowane.
W 1841 roku szpital przeniesiono do nowej siedziby mieszczącej się przy ulicy św. Antoniego (obecnie nr 15). W jednym z pomieszczeń szpitala przez cały jego okres istnienia znajdowała się synagoga przeznaczona dla personelu oraz pacjentów.

</doc>
<doc id="1014987" url="https://pl.wikipedia.org/wiki?curid=1014987" title="N.W.A. and the Posse">
N.W.A. and the Posse

N.W.A. and the Posse jest to pierwszy album rapowej grupy N.W.A wydany w 1987 roku. 
Reprezentuje on gangsta rap. Utwory z tej płyty zdobyły w środowisku hip-hop'owym ogromne uznanie. Album zdobył status złotej płyty. Członkami grupy byli na nim jeszcze The D.O.C. i Arabian Prince, którzy odeszli po jej nagraniu. Na płycie oprócz rapu można również usłyszeć electro hop.

</doc>
<doc id="1014990" url="https://pl.wikipedia.org/wiki?curid=1014990" title="Nicky Adler">
Nicky Adler

Nicky Adler (ur. 23 maja 1985 w Lipsku) – piłkarz niemiecki grający na pozycji napastnika.
Kariera klubowa.
Adler pochodzi z Lipska. Piłkarską karierę rozpoczął w tamtejszym małym amatorskim klubie Rotation Leipzig 1950. W 1997 podjął treningi w VfB Leipzig, ale w 2003 roku wyjechał do Monachium i został piłkarzem TSV 1860. W sezonie 2004//2005 występował w rezerwach – w ciągu dwóch lat zdobył dla nich 23 gole w Regionallidze. 9 września 2005 zadebiutował w 2. Bundeslidze meczem z Dynamem Drezno (1:2). W całym sezonie wystąpił 9-krotnie, a w kolejnym (2006/2007) był już podstawowym zawodnikiem "Lwów". Zdobył dla nich 5 goli w lidze, ale zespół nie zdołał awansować do pierwszej ligi.
W lipcu 2007 Adler podpisał 3-letni kontrakt z 1. FC Nürnberg, do którego przeszedł na zasadzie wolnego transferu. Jednak tam mu się nie powiodło, gdyż w rozegranych 13 spotkaniach Bundesligi, nie zdobył żadnej bramki, a dodatkowo został odesłany do klubowych rezerw. Dlatego też latem 2008 przeszedł do drugoligowego MSV Duisburg.
Kariera reprezentacyjna.
Adler ma za sobą występy w młodzieżowych reprezentacjach Niemiec. W kategorii U-19 zagrał w 2 spotkaniach, natomiast w U-20 – w 14 i zdobył 4 gole.

</doc>
<doc id="1014992" url="https://pl.wikipedia.org/wiki?curid=1014992" title="Karim Chan">
Karim Chan

Karim Chan Zand, per. کریم خان زند (ur. ok. 1705, zm. 1779) – władca z kurdyjskiej dynastii Zandów panujący w latach 1750–1779.
Życiorys.
W czasie panowania Nadira Szaha był dowódcą wojskowym. Po śmierci Nadira w 1747 roku Persja stanęła na krawędzi wojny domowej. Karim Chan podporządkował sobie cały kraj z wyjątkiem Chorasanu, gdzie nadal panował Szahruch Szah, wnuk Nadira Szaha. Przywrócił tym samym spokój w kraju. W wyniku walk z Osmanami zdobył prowincję Basra.
Karim Chan wraz z Abu'l Fath Chanem i Alim Mardan Chanem uzgodnili podział kraju między siebie, sprawując faktyczną władzę w Iranie – formalnie władcą był małoletni Ismail III. Współpraca ta zakończyła się jednak w 1779, w chwili śmierci Karima Chana i po morderstwie Abu'l Fath Chana, którego zabił Ali Mardan Chan. W wyniku wewnętrznych waśni monarchowie w roku śmierci Karim Chana zmieniali się czterokrotnie.
W czasie swych rządów przywrócił stosunki dyplomatyczne z Wielką Brytanią i pozwolił Kompanii Wschodnioindyjskiej na założenie placówki handlowej w południowym Iranie. Swoją stolicą uczynił miasto Sziraz, gdzie polecił rozpoczęcie kilku projektów budowlanych. Kiedy zmarł, wojna domowa wybuchła ponownie, a żaden z jego następców nie był w stanie rządzić tak efektywnie jak on.
Karim Chan nigdy nie używał tytułu szacha, woląc tytuł regenta chłopów (وکیل الرعایا "Wakil ar-Ra'ājā"). Do dziś ma reputację jednego z najbardziej sprawiedliwych władców w historii Iranu. Dotyczące go anegdoty i legendy przedstawiają go jako władcę litościwego i pełnego trosk o dobro swoich poddanych.

</doc>
<doc id="1014994" url="https://pl.wikipedia.org/wiki?curid=1014994" title="KuPS">
KuPS



</doc>
<doc id="1014998" url="https://pl.wikipedia.org/wiki?curid=1014998" title="Remixed Affairs">
Remixed Affairs

Remixed Affairs – drugi album duńskiego zespołu Infernal, wydany w 1998 roku w Danii.

</doc>
<doc id="1015000" url="https://pl.wikipedia.org/wiki?curid=1015000" title="Czartyści">
Czartyści



</doc>
<doc id="1015003" url="https://pl.wikipedia.org/wiki?curid=1015003" title="KP Legia">
KP Legia



</doc>
<doc id="1015005" url="https://pl.wikipedia.org/wiki?curid=1015005" title="Krystyna Zbijewska">
Krystyna Zbijewska

Krystyna Zbijewska (ur. 13 marca 1920 w Złoczowie, zm. 17 stycznia 2009 w Krakowie) – polska dziennikarka, publicystka kulturalna.
W 1951 ukończyła filologię polską na Uniwersytecie Jagiellońskim, a w 1955 dziennikarstwo na Uniwersytecie Warszawskim. Na pierwszym roku studiowała z Karolem Wojtyłą. Całe życie zawodowe była związana z krakowskim „Dziennikiem Polskim”. Na emeryturę przeszła w 1976. Autorka licznych książek poświęconych wybitnym postaciom związanym z Krakowem, a przede wszystkich Stanisławowi Wyspiańskiemu - "Orzeł w kurniku. Z życia S. Wyspiańskiego", a także innym, z którymi się zetknęła w trakcie swej pracy dziennikarskiej - "Z Muzami pod rękę", "Krakowskim szlakiem Melpomeny", "Jaroszewska - legenda teatru", za którą we wrześniu 1996 została laureatką Nagrody Krakowska Książka Miesiąca. Zmarła 17 stycznia 2009 w Krakowie.
Wykonany w betonie patynowanym portret Krystyny Zbijewskiej stworzył w 1985 rzeźbiarz Roman Tarkowski.

</doc>
<doc id="1015006" url="https://pl.wikipedia.org/wiki?curid=1015006" title="Grupa B">
Grupa B

Grupa B (1982-1986) – grupa samochodów w WRC. Miała ona za zadanie wprowadzić do rajdów szybkie samochody, rozwijające podobne prędkości do bolidów Formuły 1, jednak została ona wycofana z powodu serii wypadków.
Początki.
Przed wprowadzeniem grupy B najszybsze auta posiadały z reguły napęd na tylną oś i silniki osiągające moc ok. 250 KM. Były one wystawiane w grupie 4, której homologacja wymuszała na koncernach wyprodukowanie co najmniej czterystu identycznych, bazowych egzemplarzy. Pod koniec lat 70. na trasach brylowały Lancie Stratos, Fiaty 131 Abarth oraz Porsche 911. W 1979 roku Międzynarodowa Federacja Samochodowa FIA (wówczas FISA) dopuściła stosowanie napędu na cztery koła. Z możliwości tej skorzystało Audi wystawiając swój sztandarowy model quattro. Samochód wygrał już podczas swojego debiutu w austriackim rajdzie Jaenner w 1981 r. W kolejnym sezonie Audi sięgnęło po tytuł mistrza świata w kategorii producentów. W 1982 r. FISA zadecydowała o wprowadzeniu grupy B.
Rozwój.
Pierwszym samochodem zbudowanym z myślą o homologacji w grupie B była Lancia 037 Rally. Debiut samochodu odbył się podczas Rajdu Korsyki '82, gdzie Markku Alén zajął dziewiąte miejsce. Samochód nie dysponował napędem 4x4, charakteryzował się natomiast centralnie zamontowanym silnikiem o mocy ponad 325 KM z doładowaniem mechanicznym oraz lekką karoserią opartą na strukturze rurowej, wykonaną z kompozytów. Jej główny konkurent Audi quattro nie posiadało tych atutów; było wyposażone w słabszy silnik i cięższe nadwozie. Dzięki temu team Lancii już w pierwszy pełnym sezonie startów (1983) zdobył mistrzostwo świata w kategorii producentów. Audi już w kolejnym roku (1984) homologowało w grupie B swój nowy model – Sport quattro. Na trasach zadebiutował kolejny model – Peugeot 205 Turbo 16. Wyposażony był on w napęd na cztery koła, centralnie zamontowany 450-konny silnik oraz karoserię w większości wykonaną z kevlaru, która opierała się na tzw. ramie rurowej, ta ostatnia ułatwiała serwisowanie auta, bowiem jego tył w bardzo prosty sposób można było zdejmować. 
Istotnym dla rozwoju grupy B był sezon '85. Peugeot zaczął startować unowocześnionym 205 - 205 Turbo 16 Evolution 2; Audi wystawiło ulepszone Sport quattro - Audi Sport quattro S1, zaś Lancia zaczęła przygotowywania do zastąpienia tylnonapędowej Lancii 037 Rally Deltą S4. Do rywalizacji włączył się Ford z modelem RS200 oraz koncern Austin-Rover z Metro 6R4.
Producenci prześcigali się we wprowadzaniu technicznych nowinek. Niezwykle liberalny regulamin pozwalał by pojazdy B-grupy stawały się coraz lżejsze, a ich silniki coraz mocniejsze. Auta od 0 do 100 km/h przyspieszały już w niespełna trzy sekundy.
Tragedia.
2 maja 1986 r. do drugiego etapu Rajdu Korsyki Henri Toivonen wyruszył z pozycji lidera. Na 18 odcinku specjalnym, Corte-Ponte Leccia, jego samochód wypadł z drogi na lewym zacieśniającym się zakręcie. Rozpędzony bolid uderzył w drzewo i momentalnie stanął w płomieniach. Zarówno Toivonen jak i jego amerykański pilot Sergio Cresto zginęli na miejscu. Prezes FISA Jean-Marie Balestre wydał zakaz startów autami grupy B, który wszedł w życie z początkiem 1987 roku.
Schyłek.
Wyścig technologiczny sprawił, że FISA zaczęła tracić kontrolę nad rozwojem B-grupowych samochodów. Były one coraz szybsze, przez to coraz częściej dochodziło do wypadków, także śmiertelnych. Po tragedii podczas Rajdu Korsyki '85, kiedy zginął włoski kierowca Attilio Bettega, FISA zaczęła zastanawiać się nad zastąpieniem grupy B grupą S. Według wstępnych założeń w rajdach nadal mogły startować prototypy, ale moc ich silników miała być ograniczona do 300 KM. Auta S-grupowe miały więc być podobne do dzisiejszych WRC. Po tragedii w portugalskim Rajdzie Port Wine '86, kiedy to B-grupowy Ford RS200 prowadzony przez Joaquima Santosa wypadł z drogi zabijając trzech kibiców, ale przede wszystkim po śmiertelnym wypadku Toivonena i Cresto, FISA postanowiła całkowicie wycofać grupę B, jednocześnie w zarodku uśmiercając grupę S. Od tamtej pory najlepsze samochody miały się ścigać w grupie A. Cesare Fiorio, szef Lancii, mając w przygotowaniu A-grupową Deltę w pełni popierał decyzję FISA, tak samo jak Stuart Turner z Forda. W opozycji znalazł się szef Peugeota, Jean Todt, oraz John Davenport z Austin-Morrisa. Po zakończeniu sezonu '86 koncerny Audi, Peugeot oraz Austin-Morris wycofały się z mistrzostw świata.
Samochody.
Grupa B:
Grupa S:

</doc>
<doc id="1015008" url="https://pl.wikipedia.org/wiki?curid=1015008" title="Boldklubben 1909">
Boldklubben 1909

Boldklubben 1909 w skrócie B 1909 - duński klub piłkarski z siedzibą w mieście Odense.
Historia.
Boldklubben 1909 założony został w 1909 roku. Ostatnio grał w drugiej lidze duńskiej na mogącym pomieścić 8000 widzów stadionie "Odense Atletik Stadion". W roku 2006 doszło do fuzji B 1909 z klubami B 1913 i Dalum IF, w efekcie czego powstał nowy klub Fyn, który w sezonie 2006/07 przystąpił do rozgrywek drugiej ligi duńskiej. W 2013 roku FC Fyn został rozwiązany i wszyscy trzej jego założyciele stali się samodzielnymi klubami.
Klub w swojej historii rozegrał 38 sezonów w pierwszej lidze, 38 sezonów w drugiej lidze oraz 9 sezonów w trzeciej lidze.

</doc>
<doc id="1015010" url="https://pl.wikipedia.org/wiki?curid=1015010" title="Glifosat">
Glifosat

Glifosat – organiczny związek chemiczny z grupy fosfonianów. Jest aktywnym składnikiem niektórych nieselektywnych herbicydów. Hamuje działanie bardzo ważnego dla roślin enzymu syntazy EPSPS (syntaza 5-enolopirogroniano-szikimowo-3-fosforanowa), który jest kluczowym enzymem na szlaku metabolicznym kwasu szikimowego, związanego z biosyntezą aromatycznych aminokwasów (fenyloalaniny, tyrozyny i tryptofanu).
Glifosat wprowadziła na rynek firma Monsanto w 1974 roku, jako składnik herbicydu totalnego (nieselektywnego) Roundup; stosowany jest w postaci soli amonowej lub izopropyloamoniowej. W środkach ochrony roślin glifosat występuje zazwyczaj w postaci zmodyfikowanej (soli amonowej, sodowej i innych), środki ochrony roślin zawierają także substancje ułatwiające jego przenikanie przez błony komórkowe. Obecnie na rynku polskim dostępne jest kilkanaście generycznych środków zawierających w swoim składzie glifosat; niektóre z nich to: "Avans Premium 360 SL, Glifocyd 360 SL, Klinik 360 SL, Kosmik 360 SL, Taifun 360 SL".
Zastosowania.
Preparaty oparte na glifosacie powodują zamieranie większości roślin, umożliwiając łatwe i tanie niszczenie chwastów, w tym wieloletnich, wcześniej bardzo trudnych do likwidacji. Stosowane są do zwalczania roślinności na torach kolejowych, likwidacji nieużytków, odchwaszczania upraw sadowniczych, desykacji zbóż i rzepaku. Glifosat uzyskał szczególne znaczenie po opracowaniu roślin uprawnych modyfikowanych genetycznie, które zawierają gen kodujący syntazę EPSPS odporną na działanie glifosatu (pochodzi ona od bakterii). Umożliwia to opryski upraw tym środkiem w celu selektywnego niszczenia chwastów.
Zwalcza niemal wszystkie chwasty; do nielicznych wyjątków należy skrzyp. Z biegiem czasu niektóre rośliny wykształciły jednak odporność na glifosat (dzięki powieleniu genów kodujących EPSPS lub zabezpieczeniu merystemu wierzchołkowego pędu). Znanych jest kilkanaście gatunków chwastów odpornych na glifosat, z czego w Polsce występują: życica wielokwiatowa, przymiotno kanadyjskie i babka lancetowata.
Bezpieczeństwo.
W 2014 roku metaanaliza ponad 1000 badań spełniających wymagane standardy przeprowadzona przez BfR wykazała, że glifosat nie wywołuje nowotworów, uszkodzeń płodu ani zaburzeń płodności. Rok później z wnioskami tymi zgodziła się EFSA
 (co skrytykowało 96 naukowców w liście otwartym), natomiast Międzynarodowa Agencja Badań nad Rakiem (MABR) zaklasyfikowała glifosat jako "substancję prawdopodobnie rakotwórczą dla ludzi" (grupa 2A) ze względu na względne dowody na zwiększanie ryzyka wystąpienia chłoniaka nieziarniczego. Zgodnie z metodologią MABR, aby dana substancja została uznana za „prawdopodobnie rakotwórczą”, wystarczy, że część badań na to wskazuje, nawet jeśli inne temu przeczą. Na tej podstawie Kalifornia zaklasyfikowała glifosat jako "rakotwórczy", co Monsanto (producent tego herbicydu) zaskarżyło do sądu. BfR skrytykowało MABR za przeanalizowanie tylko części prac naukowych, a wielu innych naukowców i organizacji wytknęło MABR błędy. W 2016 roku na obradach FAO i WHO zaakceptowano wyniki badań na wielu organizmach zwierzęcych, wskazujące, że glifosat po podaniu doustnym nie powodował efektów genotoksycznych w dawkach do 2 g/kg masy ciała. Modele te uznano za właściwe do szacowania ryzyka genotoksyczności dla ludzi. Jako maksymalne dopuszczalne dzienne spożycie glifosatu i jego metabolitów ustalono dawkę 1 mg/kg m.c., a z powodu niskiej toksyczności glifosatu uznano, że nie ma potrzeby ustalania maksymalnej dopuszczalnej dawki jednorazowej (ARfD, z ). Analiza ta spotkała się z zarzutem „zbieżności interesów”, jako że przewodniczący obrad prowadzi instytut, który otrzymał dotację od Monsanto. W tym samym roku EPA stwierdziła, że glifosat nie jest kancerogenny. W 2017 roku Europejska Agencja Chemikaliów podtrzymała, że glifosat "silnie uszkadza oczy i jest niebezpieczny dla organizmów wodnych". Jednocześnie skonkludowała, że obecne badania "nie pozwalają sklasyfikować glifosatu jako kancerogen, mutagen czy związek chemiczny zagrażający reprodukcji".
Degradacja.
Glifosat jest odporny chemicznie, ale degradują go enzymy wytwarzane przez drobnoustroje glebowe. Produktami degradacji są sarkozyna, , amoniak, etanol, woda i fosforany. AMPA może ulegać w glebie wolniejszej degradacji niż glifosat. Czas połowicznego zaniku (DT50) w glebie w obecności tlenu wynosi 12 dni.

</doc>
<doc id="1015016" url="https://pl.wikipedia.org/wiki?curid=1015016" title="Wilhelm z Blois">
Wilhelm z Blois

Wilhelm z Blois (ur. ok. 1137, zm. 11 października 1159 w Tuluzie) – hrabia Mortain i Boulogne, najmłodszy syn króla Anglii Stefana z Blois i Matyldy I, hrabiny Boulogne, córki hrabiego Eustachego III.
Życiorys.
W 1148 r. poślubił Izabelę de Warenne, 4. hrabinę Surrey (ok. 1136 - 13 lipca 1199), córkę Williama de Warenne, 3. hrabiego Surrey, i Adeli, córki Wilhelma III, hrabiego Ponthieu. Małżeństwo to nie doczekało się potomstwa.
Po śmierci starszego brata Eustachego Wilhelm odziedziczył jego hrabstwo Boulogne oraz został następcą tronu Anglii. Jednak jeszcze w tym samym roku jego ojciec porozumiał się ze swoim rywalem do korony, Henrykiem Andegaweńskim, i traktatem w Wallingford uznał go za swojego następcę. Jako rekompensatę Henryk przekazał Wilhelmowi hrabstwo Mortain oraz mianował go "iure uxoris" hrabią Surrey.
Kiedy w 1154 r. zmarł król Stefan i na tronie zasiadł Henryk II, Wilhelm uciekł z Anglii do Normandii. Kronikarz Gerwazy z Canterbury pisze, że stało się to po ujawnieniu spisku na życie Henryka II, jaki zawiązał się w szeregach flamandzkich najemników, a o którym poinformowany był Wilhelm.
Wilhelm zginął w 1159 r. podczas oblężenia Tuluzy. Wszystkie posiadłości Wilhelma odziedziczyła jego siostra Maria. Wdowa po Wilhelmie wyszła później za mąż za Hamelina Plantageneta.

</doc>
<doc id="1015017" url="https://pl.wikipedia.org/wiki?curid=1015017" title="Uadai">
Uadai



</doc>
<doc id="1015018" url="https://pl.wikipedia.org/wiki?curid=1015018" title="Waiting for Daylight">
Waiting for Daylight

Waiting for Daylight – trzeci album (drugi studyjny) duńskiego zespołu Infernal, wydany w 2000 roku w Danii.

</doc>
<doc id="1015023" url="https://pl.wikipedia.org/wiki?curid=1015023" title="Szpital Żydowski we Wrocławiu (ul. Antoniego)">
Szpital Żydowski we Wrocławiu (ul. Antoniego)

Szpital Żydowski we Wrocławiu – żydowska placówka medyczna we Wrocławiu, mieszcząca się przy ulicy świętego Antoniego. Był drugim z kolei szpitalem żydowskim w mieście (pierwszy powstał pod koniec XVIII wieku nieopodal, przy obecnej ul. Włodkowica 19, tuż przy istniejących jeszcze wówczas murach miejskich).
Historia.
Plac pod budowę nowego szpitala zakupiono w 1838 roku z funduszy filantropa Jonasa Fränckla. Budowę i wyposażenie wnętrza ukończono w 1841 roku. Całość sfinansowała Fundacja Fränckla. Szpital jak na owe czasy był bardzo nowoczesny, posiadał obszerną salę operacyjną, bibliotekę oraz synagogę przeznaczoną dla pacjentów oraz personelu. W kilku pomieszczeniach mieścił się również sierociniec dla dzieci żydowskich.
W 1881 roku uruchomiono Żydowski Dom dla Przewlekle Chorych. Na początku XX wieku liczba pacjentów wynosiła średnio 500 osób. W 1903 roku szpital przeniesiono do nowej siedziby mieszczącej się przy ulicy Sudeckiej 92/96.

</doc>
<doc id="1015027" url="https://pl.wikipedia.org/wiki?curid=1015027" title="Galicyjska Socjalistyczna Republika Rad">
Galicyjska Socjalistyczna Republika Rad

Galicyjska Socjalistyczna Republika Rad () – krótko istniejące państwo marionetkowe, powołane przez bolszewików podczas wojny polsko-bolszewickiej w 1920 roku.
Historia.
Jej powstanie proklamował 15 lipca 1920 roku w Kijowie Galicyjski Komitet Rewolucyjny, który stanowił rząd GSRR. Jego przewodniczącym był ukraiński komunista Wołodymyr Zatonskyj, w skład Galrewkomu wchodzili ponadto Mychajło Baran (zastępca przewodniczącego), Mychajło Łewyckyj, Kazimierz Łytwynowycz i Iwan Nemołowskyj. Po wkroczeniu 22 lipca 1920 oddziałów Armii Czerwonej na teren Galicji Wschodniej, 1 sierpnia 1920 Galrewkom przeniósł swą siedzibę do Tarnopola i tego samego dnia wydał dekret "O ustanowieniu władzy sowieckiej w Galicji". Galrewkom próbował organizować administrację sowiecką na terenach okupowanych. Językami urzędowymi oprócz ukraińskiego były polski i jidysz.
15 września 1920 wobec kontrofensywy Wojska Polskiego i Armii URL po Bitwie Warszawskiej i rozbiciu 1 Armii Konnej Budionnego w bitwie pod Komarowem Galrewkom opuścił Tarnopol, zaś 21 września GSRR przestała istnieć. Nie była stroną negocjacji traktatu ryskiego.

</doc>
<doc id="1015028" url="https://pl.wikipedia.org/wiki?curid=1015028" title="Zofia Jaroszewska">
Zofia Jaroszewska

Zofia Jaroszewska, 1 v. Niedzielska, 2 v. Friedrich (ur. 25 września 1902 w Irbicie, zm. 25 września 1985 w Warszawie) – polska aktorka teatralna, filmowa i telewizyjna, reżyser, pedagog.
Życiorys.
Urodziła się 25 września 1902 w miejscowości Irbit na Uralu, ówcześnie na terenie Imperium Rosyjskiego.
W 1920 po zdaniu matury studiowała krótko grę na fortepianie w Konserwatorium Warszawskim, a następnie w Warszawskiej Szkole Dramatycznej (1921–1922). W 1922 ukończyła Oddział Dramatyczny przy Konserwatorium Muzycznym w Warszawie. 29 września 1923 zadebiutowała rolą Elsinoe w "Irydionie" Zygmunta Krasińskiego na deskach Teatru Polskiego w Wilnie. Po ukończeniu studiów pracowała w teatrach wileńskich, krakowskich i warszawskich.
W 1928 powróciła do Krakowa i do wybuchu wojny występowała na scenie Teatru im. Juliusza Słowackiego. Podczas okupacji pracowała jako urzędniczka Elektrowni Miejskiej w Krakowie. Mieszkała w Tenczynku.
Po wyzwoleniu nadal występowała na scenach krakowskich: Teatru im. Juliusza Słowackiego (1945–1946, 1955–1957 i 1961–1972), Teatrów Dramatycznych (1946–1954) oraz Starego Teatru (1954–1955 i 1957–1961).
Odtwórczyni zarówno ról komediowych, jak i dramatycznych. W latach 1963–1972 wykładała w Państwowej Wyższej Szkole Teatralnej im. Ludwika Solskiego w Krakowie, od 1967 będąc profesorem PWST.
Po przejściu na emeryturę w 1972 grała jeszcze gościnnie na deskach Starego Teatru. Przed wojną zagrała w dwóch filmach, wraz z wyjazdem do Warszawy jej kontakt z filmem uległ zerwaniu. Dopiero po przejściu na emeryturę teatralną przyjęła kilka ról filmowych i telewizyjnych. Była członkiem zasłużonym ZASP-u.
Występowała również w Teatrze Telewizji, m.in. w spektaklach: "Moralność pani Dulskiej" Gabrieli Zapolskiej w reż. Lidii Zamkow jako pani Dulska (1968), "Zygmunt August" Stanisława Wyspiańskiego w reż. Zygmunta Hübnera jako królowa Bona (1969), "Niemcy" Leona Kruczkowskiego w reż. Kazimierza Dejmka jako Berta (1969), "Klara i Angelika" Marii Dabrowskiej w reż. Ireneusza Kanickiego jako Klara (1971) oraz w "Pigmalionie" George’a Bernarda Shawa w reż. Józefa Słotwińskiego jako pani Higgins (1971), a także w przedstawieniu "Las" Aleksandra Ostrowskiego w reż. Edwarda Dziewońskiego jako Raisa Gurmyska (1978) i "Nocy listopadowej" Stanisława Wyspiańskiego w reż. Andrzeja Wajdy jako Demeter (1974. - Stary Teatr, 1978 - przeniesienie spektaklu ze Starego Teatru w plener do Łazienek Królewskich, Belwederu i Starego Miasta w Warszawie, zarejestrowany przez Teatr Telewizji TVP).
Zmarła 25 września 1985 w Warszawie i została pochowana na Cmentarzu Salwatorskim w Krakowie (sektor SC14-1-1).

</doc>
<doc id="1015031" url="https://pl.wikipedia.org/wiki?curid=1015031" title="Lotniczy Korpus Hird">
Lotniczy Korpus Hird

Lotniczy Korpus Hird (nor. Hirdens Flykorps, HF) – ochotnicza lotnicza sekcja młodzieżowa Hird, organizacji podległej partii Nasjonal Samling (NS), istniejąca podczas II wojny światowej w Norwegii.
Hirdens Flykorps został utworzony w marcu 1942 r. Była to organizacja niespotykana w innych krajach podbitych przez Niemców. Pierwsze lotnicze oddziały w okupowanej Norwegii powstały już pod koniec 1941 r. pod nazwą Hirdens Flyavdeling. Od pocz. 1942 r. szkoliło się pierwszych 21 słuchaczy. Instruktorzy pochodzili w części z b. Królewskich Norweskich Sił Powietrznych, a w części byli przeszkoleni przez Niemców. Kilku absolwentów kursów lotniczych HF służyło potem w Luftwaffe.
HF użytkowało ponad 20 szybowców (głównie typu Grunau 8), zarekwirowanych prywatnym właścicielom i zabranych z aeroklubów. Miały one standardowe norweskie rejestracje lotnicze rozpoczynające się od liter LN oraz partyjne znaki NS "Solkorset" (dwa miecze na czerwonym tle). Pod koniec 1943 r. zastąpiono je czerwono-biało-niebieskimi pasami narodowymi, identycznymi do tych, jakie nosiły norweskie samoloty wojskowe przed wojną.
Jest kwestią sporną, czy szeregowi członkowie HF byli zdrajcami kolaborującymi z okupantami, czy zwykłymi pasjonatami lotnictwa. Po zakończeniu wojny większość z kilkuset członków HF spędziło co najmniej kilka miesięcy w więzieniach.
Na czele HF (Korpsfører) stali Reidar Aagaard, a następnie Erling W. Eliassen.

</doc>
<doc id="1015035" url="https://pl.wikipedia.org/wiki?curid=1015035" title="Synagoga w Szpitalu Żydowskim we Wrocławiu (ul. św. Antoniego 6-8)">
Synagoga w Szpitalu Żydowskim we Wrocławiu (ul. św. Antoniego 6-8)



</doc>
<doc id="1015036" url="https://pl.wikipedia.org/wiki?curid=1015036" title="Henrykowo (Olszewo)">
Henrykowo (Olszewo)

Henrykowo – część wsi Olszewo w Polsce, położona w województwie wielkopolskim, w powiecie średzkim, w gminie Środa Wielkopolska. Wchodzi w skład sołectwa Olszewo.
W latach 1975–1998 Henrykowo należało administracyjnie do województwa poznańskiego.

</doc>
<doc id="1015040" url="https://pl.wikipedia.org/wiki?curid=1015040" title="Hirdens Flykorps">
Hirdens Flykorps



</doc>
<doc id="1015044" url="https://pl.wikipedia.org/wiki?curid=1015044" title="Musztra strażacka">
Musztra strażacka

Musztra strażacka – ogół ćwiczeń prowadzących do przygotowania strażaka oraz pododdziałów straży pożarnej do służby wewnętrznej. Ma na celu wypracować jednolite normy zachowania się w typowych sytuacjach, a także uczy dokładnego wykonywania rozkazów, wytrwałości, dyscypliny, podporządkowania służbowego, szacunku do drugich osób oraz szacunku do munduru. 
W teorii wyróżnia się dwa rodzaje musztry:

</doc>
<doc id="1015047" url="https://pl.wikipedia.org/wiki?curid=1015047" title="Fédération Internationale du Sport Automobile">
Fédération Internationale du Sport Automobile

Fédération Internationale du Sport Automobile (FISA) – organ zarządzający imprezami wyścigowymi.
FISA powstała z przekształcenia w 1921 roku Commission Sportive Internationale.
W latach 80 panował konflikt między Formula One Constructors Association, a ówczesnym prezydentem FISA – Jean-Marie Balestre. Z powodu złej polityki federacji miała ona złą opinię. Często nazwa myliła się z innymi organizacjami tego typu. Po zastąpieniu Francuza na stanowisku prezydenta przez Maksa Mosleya, działalność organizacji została zmieniona, a organizacja została zastąpiona przez Fédération Internationale de l’Automobile.

</doc>
<doc id="1015049" url="https://pl.wikipedia.org/wiki?curid=1015049" title="Koszuty-Huby">
Koszuty-Huby

Koszuty-Huby – część wsi Koszuty w Polsce, położona w województwie wielkopolskim, w powiecie średzkim, w gminie Środa Wielkopolska. Wchodzi w skład sołectwa Koszuty.
W latach 1975–1998 Koszuty-Huby administracyjnie należał do województwa poznańskiego.

</doc>
<doc id="1015050" url="https://pl.wikipedia.org/wiki?curid=1015050" title="Ikar Legnica">
Ikar Legnica

MKS Ikar Legnica – polski męski klub siatkarski z Legnicy. Obecnie zespół gra w II lidze.
W 1989 r. juniorzy zdobyli brązowy medal Mistrzostw Polski Juniorów w Wałbrzychu.

</doc>
<doc id="1015058" url="https://pl.wikipedia.org/wiki?curid=1015058" title="Halina Kwiatkowska">
Halina Kwiatkowska

Halina Kwiatkowska właśc. Helena Królikiewiczówna (ur. 25 kwietnia 1921 w Bochni, zm. 12 listopada 2020 w Konstancinie-Jeziornie) – polska aktorka, pedagog.
Życiorys.
Koleżanka z lat szkolnych i studenckich Karola Wojtyły, z którym występowała na scenie szkolnej oraz Teatru Rapsodycznego. Związana na stałe ze scenami teatrów krakowskich. Zagrała 64 ważne role w spektaklach Mieczysława Kotlarczyka, Bronisława Dąbrowskiego, Władysława Krzemińskiego, Konrada Swinarskiego, Józefa Szajny, Jerzego Jarockiego, Zygmunta Hübnera. Artystka kabaretowa – grała na scenie kabaretu w Jamie Michalika. Pedagog w krakowskiej PWST. Autorka dramatów, słuchowisk radiowych oraz podręcznika dobrego zachowania. Autorka książki "Porachunki z pamięcią", za którą otrzymała Nagrodę Krakowska Książka Miesiąca (marzec 2002). Była żoną pisarza Tadeusza Kwiatkowskiego.
7 listopada 2007, podczas uroczystości w Państwowej Wyższej Szkole Teatralnej im. Ludwika Solskiego w Krakowie odebrała nadany przez ministra kultury i dziedzictwa narodowego Kazimierza Michała Ujazdowskiego Złoty Medal „Zasłużony Kulturze Gloria Artis”.
Artystka działała na rzecz swojego środowiska w Związku Artystów Scen Polskich. Była we władzach Stowarzyszenia, w Głównym Sądzie Koleżeńskim.
30 listopada 2020 urna z prochami aktorki spoczęła w kolumbarium Alei Zasłużonych na Cmentarzu wojskowym przy ul. Prandoty w Krakowie (kwatera CIX-mur II-3).

</doc>
<doc id="1015061" url="https://pl.wikipedia.org/wiki?curid=1015061" title="Park Narodowy Wulkanów">
Park Narodowy Wulkanów

Park Narodowy Wulkanów (fr. "Parc National des Volcans", ang. "Volcanoes National Park") – park narodowy w północnej Rwandzie przy granicy z Demokratyczną Republiką Konga. Obszar chroniony o powierzchni 130 km² obejmuje pięć z ośmiu stożków wulkanicznych pasma górskiego Wirunga, tj. wulkany Bisoke, Karisimbi, Muhabura, Gahinga i Sabyinyo. Jest to też jeden z ostatnich obszarów, gdzie można spotkać zagrożone wyginięciem goryle górskie.
Park założono w 1925 roku, a w 1983 roku został on uznany za rezerwat biosfery UNESCO.

</doc>
<doc id="1015062" url="https://pl.wikipedia.org/wiki?curid=1015062" title="Park Narodowy Volcanoes">
Park Narodowy Volcanoes



</doc>
<doc id="1015067" url="https://pl.wikipedia.org/wiki?curid=1015067" title="Park Narodowy Volcans">
Park Narodowy Volcans



</doc>
<doc id="1015068" url="https://pl.wikipedia.org/wiki?curid=1015068" title="Parc National des Volcans">
Parc National des Volcans



</doc>
<doc id="1015069" url="https://pl.wikipedia.org/wiki?curid=1015069" title="Volcanoes National Park">
Volcanoes National Park



</doc>
<doc id="1015070" url="https://pl.wikipedia.org/wiki?curid=1015070" title="Emilian Deryng">
Emilian Deryng

Emilian Deryng (ur. 26 lutego 1819 w Warszawie, zm. 4 grudnia 1895 we Lwowie) – artysta dramatyczny i powieściopisarz, pedagog sceniczny.
Życiorys.
Jego ojcem był nauczyciel, Jan Deryng, matką Teresa z domu Putz. Naukę zawodu aktorskiego pobierał w warszawskiej Szkole Dramatycznej u Bonawentury Kudlicza w roku 1838. Karierę rozpoczął od teatrów prowincjonalnych, a od września 1844 przyjęto go do teatrów w Warszawie. W 1845 wziął półroczny urlop i wyjechał celem poznania scen zagranicznych, a od początku 1846 całkowicie rozstał się z Warszawą, wyprowadziwszy się do Wilna, gdzie zdobył sobie uznanie i gdzie występował z powodzeniem aż do zamknięcia w 1864 przez władze rosyjskie teatru polskiego. W następnych latach grał w teatrach lwowskich, a następnie znów trafił do Warszawy. Tam w latach 1876-1878 był (po Władysławie Bogusławskim) reżyserem sceny warszawskiej dając przez trzynaście miesięcy swej pracy 25 premier. Zdymisjonowany został 13 czerwca 1879 za zbytnią uległość wobec podległych mu pracowników teatru.
W 1879 założył przy ulicy Danielewiczowskiej w Warszawie (w gmachu Granzowa, dawnej bóżnicy) prywatną szkołę dramatyczną, z której wyszli m.in. aktorzy tacy, jak: Maria Wisnowska, Klementyna Czosnowska, Antoni Siemaszko, Mieczysław Frenkiel, Edmund Rygier, Józef Chmieliński.
Później Deryng znów trafił na prowincję, wędrując po Polsce z własną trupą teatralną, a także organizując imprezy i widowiska. Zapomniany, zmarł w niedostatku we Lwowie.
Emilian Deryng był ojcem aktorki Marii Walewskiej z domu Deryng.
Pochowany na cmentarzu Łyczakowskim.

</doc>
<doc id="1015071" url="https://pl.wikipedia.org/wiki?curid=1015071" title="Walery Płoskiewicz">
Walery Płoskiewicz

Walery Płoskiewicz (ur. 9 grudnia 1878 w Przasnyszu, zm. 27 sierpnia 1944 w Warszawie) – ksiądz, pedagog, pisarz, kapelan AK.
Życiorys.
Studiował teologię w Seminarium Duchownym w Płocku. Po święceniach kapłańskich W 1901 został kapelanem biskupa Jerzego Szembeka z którym w 1903 przeniósł się do Petersburga. Tam na Akademii Duchownej uzyskał doktorat z prawa kanonicznego. W 1910 mianowany kanonikiem honorowym kapituły mohylewskiej i kanclerzem kurii. Pracował też w sądownictwie kościelnym, pełnił obowiązki wizytatora kościołów. W 1917 delegowany do pracy w Komisji Likwidacyjnej do Spraw Królestwa Polskiego, w Wydziale do Spraw Kościoła Katolickiego. 
W 1918 powrócił do kraju. Papież Benedykt XV odznaczył go tytułem swojego prałata. Objął stanowisko referenta do spraw religijnych w Ministerstwie Spraw Zagranicznych. W 1922 osiadł w Łucku na Wołyniu, był tam prałatem kapituły, następnie zaś kapelanem sióstr nazaretanek w Warszawie. Nauczał religii w gimnazjum żeńskim. W l. 1934–36 pełnił obowiązki rektora kościoła św. Andrzeja. W 1936 znalazł się ponownie na Wołyniu: został proboszczem kolegiaty w Ołyce. W 1939 wrócił do Warszawy. Ogłosił prace: "Z dziejów diecezji kresowych" i "Władza biskupów katolickich w świetle prawodawstwa imperium rosyjskiego". Wiele artykułów zamieścił w petersburskim "Życiu Kościelnym". 
W czasie okupacji niemieckiej brał czynny udział w tajnym nauczaniu, był kapelanem AK podczas powstania warszawskiego. Zginął podczas ewakuacji klasztoru.

</doc>
<doc id="1015073" url="https://pl.wikipedia.org/wiki?curid=1015073" title="Marek Nikl">
Marek Nikl

Marek Nikl (ur. 20 lutego 1976 w Nymburku) piłkarz czeski grający na pozycji środkowego lub lewego obrońcy.
Kariera klubowa.
Nikl jest wychowankiem Bohemians 1905. Jednak nim zadebiutował w czeskiej ekstraklasie został na sezon 1994/1995 wypożyczony do Sparty Krč, z którą spadł z 3. ligi. Latem 1995 wrócił do Bohemians i od czasu pierwszego meczu w drugiej lidze zaczął grać w pierwszym składzie. W 1996 awansował z praskim zespołem do ekstraklasy, jednak już po roku Bohemians powrócił do drugiej ligi. Nikl grał w nim do połowy sezonu 1998/1999, gdy pomógł zespołowi w powrocie do pierwszej ligi.
W listopadzie 1998 Marek Nikl przeszedł do niemieckiego 1. FC Nürnberg, który dopiero co awansował do pierwszej ligi. W ekstraklasie niemieckiej Nikl zadebiutował 14 listopada w przegranym 0:3 wyjazdowym spotkaniu z Bayerem 04 Leverkusen. Wystąpił w 22 meczach i zdobył 1 gola (w majowym przegranym 1:2 meczu z SC Freiburg. Jednak nie zdołał pomóc klubowi z Norymbergi w utrzymaniu w lidze. Sezony 1999/2000 i 2000/2001 Nikl spędził z Nürnberg w drugiej lidze, będąc podstawowym zawodnikiem, ale już w sezonie 2001/2002 zespół znów grał w Bundeslidze. Pomógł mu wówczas w utrzymaniu, ale już w 2003 roku drużyna z Frankonii ponownie została zdegradowana. W sezonie 2004/2005 Nikl grał już w ekstraklasie, a w 2005/2006 zajął z Nürnberg wysoką 8. pozycję w lidze. W sezonie 2006/2007 był jednak rezerwowym i przegrał rywalizację o miejsce w składzie z Javierem Pinolą, Andreasem Wolfem i Gláuberem. Wystąpił w 7 meczach, zajął 6. lokatę i zdobył Puchar Niemiec.
W 2007 roku Nikl powrócił do Bohemians 1905. W 2012 zakończył w nim karierę.
Kariera reprezentacyjna.
W reprezentacji Czech Nikl zadebiutował 28 kwietnia 1999 roku w przegranym 1:2 towarzyskim spotkaniu z Polską. W kadrze narodowej wystąpił 5-krotnie, a ostatni występ zaliczył w sierpniu 2000, gdy Czechy pokonały 1:0 Słowenię.

</doc>
<doc id="1015074" url="https://pl.wikipedia.org/wiki?curid=1015074" title="Zabawne przygody pana po świątecznych libacjach">
Zabawne przygody pana po świątecznych libacjach



</doc>
<doc id="1015079" url="https://pl.wikipedia.org/wiki?curid=1015079" title="Brzeziak">
Brzeziak

Brzeziak – przysiółek wsi Dębicz w Polsce położona w województwie wielkopolskim, w powiecie średzkim, w gminie Środa Wielkopolska.
Miejscowość wchodzi w skład sołectwa Dębicz.
W latach 1975–1998 miejscowość należała administracyjnie do województwa poznańskiego.

</doc>
<doc id="1015087" url="https://pl.wikipedia.org/wiki?curid=1015087" title="Dominik Reinhardt">
Dominik Reinhardt

Dominik Reinhardt (ur. 19 grudnia 1984 w Leverkusen) - niemiecki piłkarz występujący na pozycji prawego obrońcy.
Kariera klubowa.
Reinhardt pochodzi z rodziny piłkarskiej – jego ojciec Alois był reprezentantem kraju. Dominik pierwsze treningi podjął w Bayerze 04 Leverkusen, a w 1991 wyjechał z rodzicami do Monachium i grywał w juniorskiej drużynie Bayernu Monachium. Następnie w latach 1994-1999 trenował w TSV Höchstadt, a w potem roku trafił do młodzieżowego zespołu 1. FC Nürnberg, a w 2002 został włączony do kadry pierwszego zespołu. 24 maja 2003 zadebiutował w ostatniej kolejce ligowej Bundesligi w przegranym 0:1 spotkaniu z Bayerem Leverkusen. Nürnberg spadł jednak z ligi. Sezon 2003/2004 Dominik spędził grając w 2. Bundeslidze, ale już po roku jego klub znów grał w pierwszej lidze. Po powrocie do ekstraklasy Reinhardt przez niemal dwa sezony był rezerwowym, ale w sezonie 2006/2007 wywalczył miejsce w wyjściowej jedenastce na prawej obronie. FCN w lidze straciło najmniej goli – 32, dzięki dobrej grze obrońców i zajęło w niej wysokie 6. miejsce. Reinhardt zdobył także Puchar Niemiec. W 2008 spadł z Nürnberg do drugiej ligi, a w 2009 roku powrócił do pierwszej.
W 2009 Reinhardt został wypożyczony do FC Augsburg, a latem 2010 został wykupiony przez ten klub.
Kariera reprezentacyjna.
W sierpniu 2006 Reinhardt po raz pierwszy wystąpił w młodzieżowej reprezentacji Niemiec U-21 prowadzonej przez Dietera Eiltsa i do końca roku był jej podstawowym zawodnikiem.

</doc>
<doc id="1015088" url="https://pl.wikipedia.org/wiki?curid=1015088" title="Emil Deryng">
Emil Deryng



</doc>
<doc id="1015092" url="https://pl.wikipedia.org/wiki?curid=1015092" title="Maciej Półtorak">
Maciej Półtorak

Maciej Andrzej Półtorak (ur. 26 lutego 1950 w Warszawie) – polski polityk, rolnik, ogrodnik, poseł na Sejm X kadencji.
Życiorys.
Ukończył w 1974 studia w Szkole Głównej Gospodarstwa Wiejskiego w Warszawie, prowadził gospodarstwo sadownicze.
W 1981 organizował Niezależny Samorządny Związek Zawodowy Rolników Indywidualnych „Solidarność” w województwie radomskim, wszedł w skład władz krajowych związku. Od 1984 organizował Duszpasterskie Wspólnoty Rolników. Był współzałożycielem Towarzystwa Gospodarczego w Warszawie, członkiem zarządu Warszawskiego Związku Ogrodniczego oraz zarządu Towarzystwa Przyjaciół Instytutu Sadownictwa i Kwiaciarstwa w Skierniewicach. Był współzałożycielem Sadowniczej Spółdzielni Handlowo-Usługowej w Grójcu.
W 1989 został wybrany do Sejmu X kadencji z ramienia Komitetu Obywatelskiego w okręgu białobrzeskim. Został powołany na stanowisko wiceministra rolnictwa, które zajmował w rządach Tadeusza Mazowieckiego i Jana Krzysztofa Bieleckiego. W 1991 bezskutecznie ubiegał się o mandat posła z ramienia Porozumienia Centrum. Następnie został prezesem przedsiębiorstwa Hortex. Następnie został informatykiem w urzędzie miasta i gminy w Grójcu.
Należał do Unii Wolności, następnie przystąpił do Platformy Obywatelskiej, zasiadł we władzach tej partii w powiecie grójeckim.

</doc>
<doc id="1015093" url="https://pl.wikipedia.org/wiki?curid=1015093" title="Marcelin (Jarosławiec)">
Marcelin (Jarosławiec)

Marcelin ("Marcelino") – przysiółek osady Jarosławiec w Polsce, położony w województwie wielkopolskim, w powiecie średzkim, w gminie Środa Wielkopolska. Wchodzi w skład sołectwa Jarosławiec.
W latach 1975–1998 przysiółek należał administracyjnie do województwa poznańskiego.

</doc>
<doc id="1015094" url="https://pl.wikipedia.org/wiki?curid=1015094" title="Logos (zbiór wierszy)">
Logos (zbiór wierszy)

Logos – cykl 10 sonetów Antoniego Langego opublikowany w 1895. 
Termin "logos" oznacza "słowo", "mowę". W filozoficznym znaczeniu termin ten bywał jednak rozmaicie interpretowany: Heraklit z Efezu interpretował go jako powszechną prawidłowość losu świata; stoicy rozumieli "logos" jako swojego rodzaju fatum, objaw rozumności kosmosu; neoplatonicy natomiast dopatrywali się w nim hipostazy rozumu bóstwa. Teologia chrześcijańska mówiła z kolei o "logosie" jako o absolutnym rozumie, Słowie Bożym i Synu Bożym.
Sonety mają charakter wybitnie refleksyjny; ich tematyką są kwestie egzystencjalne, eschatologiczne i historiozoficzne w odniesieniu do tradycji polskiego romantyzmu. Szczególny nacisk kładzie autor na tradycję polską filozofii mesjanistycznej.
Tytuły kolejno następujących sonetów to: 
Cykl prowadzi intelektualną polemikę ze światopoglądem romantyków – zwłaszcza w punkcie, w którym mowa o stworzeniu świata, jego istocie oraz przyszłych kolejach. W cyklu pojawiają się jedne z najbardziej znanych wersów Langego:
&lt;poem&gt;"- Rozum jeno rozdziela tajemnice pnączy,"
"Wyobraźnia zaś rzeczy rozdzielone łączy:"
"Bo rozum jeno śledzi, wyobraźnia tworzy."
"Bóg, tworząc, wyobraził naprzód świat i rzeczy:"
"Podobnież wyobraźnią tworzy duch człowieczy –"
"I mocą wyobraźni jest najbardziej boży".&lt;/poem&gt;

</doc>
<doc id="1015106" url="https://pl.wikipedia.org/wiki?curid=1015106" title="Anna Urbanowicz">
Anna Urbanowicz

Anna Maria Augustyn-Urbanowicz (ur. 3 września 1942 w Częstochowie) – polska polityk, nauczycielka, urzędnik samorządowy, posłanka na Sejm X, I i II kadencji, w latach 1992–1993 wiceminister edukacji.
Życiorys.
Od 1962 pracowała jako nauczycielka szkół podstawowych w Częstochowie, Skierniewicach i Łyszkowicach. Ukończyła w 1976 studia nauczycielskie na Akademii Wychowania Fizycznego w Katowicach. W latach 80. działała w „Solidarności” w województwie skierniewickim, był też członkinią zarządu Regionu Mazowsze związku. Po wprowadzeniu stanu wojennego została w grudniu 1981 internowana, przetrzymywana w ośrodku odosobnienia dla internowanych kobiet w Gołdapi, zwolniona w lipcu 1982. Później wszczęto wobec niej z przyczyn politycznych postępowanie związane z działaniem w podziemnych strukturach NSZZ „S” i dystrybucją wydawnictw niezależnych, które umorzono w 1983 na mocy amnestii.
Sprawowała mandat posłanki X kadencji z ramienia Komitetu Obywatelskiego, a następnie I i (od 1996) II kadencji z listy Unii Demokratycznej. Od 31 lipca 1992 do 23 listopada 1993 pełniła funkcję wiceministra edukacji narodowej. Po 1993 pracowała jako dyrektor wydziału oświaty w Urzędzie Gminy Warszawa-Centrum.
Należała do UD i Unii Wolności. Później nie udzielała się politycznie, w 2005 wzięła udział w organizowanym przez Platformę Obywatelską forum oświatowym. W 2008 została powołana do Rady Edukacji Narodowej, organu doradczego przy minister Katarzynie Hall.
Odznaczona Złotym Krzyżem Zasługi (1981) oraz Krzyżem Oficerskim Orderu Odrodzenia Polski (2008). W 2016 otrzymała Krzyż Wolności i Solidarności.

</doc>
<doc id="1015108" url="https://pl.wikipedia.org/wiki?curid=1015108" title="Pogrzeb Shelleya">
Pogrzeb Shelleya

Pogrzeb Shelleya – debiutancki poemat Antoniego Langego opublikowany w 1890 pod pseudonimem Antoni Wrzesień. Poemat nawiązuje do filozofii i estetyki romantycznej; stanowi literacki hołd złożony Percy'emu Shelleyowi oraz refleksję nad jego legendą.
Poemat zawiera wiele barwnych i wyrafinowanych stylistycznie opisów przyrody, które pozwalają kojarzyć autora z młodopolskim kultem "sztuki dla sztuki". Wskazuje na to również sakralizacja przedmiotów sztuki ("arfą natury", "złota arfa") oraz samego twórcy ("pogański pieśniarz", "umiłowany od helleńskich bogiń"). Poemat przedstawia zależności między dziełem sztuki a dziełem natury; tytułowy Shelley jest zaś nieśmiertelnym wieszczem, bliskim greckim bogom.
"Pogrzeb Shelleya" zwykło się klasyfikować jako poemat symboliczny; utwór miesza jednak konwencje ody, poematu opisowego czy filozoficzno-refleksyjnego.

</doc>
<doc id="1015110" url="https://pl.wikipedia.org/wiki?curid=1015110" title="Mrówka Z">
Mrówka Z

Mrówka Z (, 1998) – amerykański film animowany. Jest to pierwszy film wyprodukowany przez DreamWorks w animacji komputerowej.
Otrzymał w zdecydowanej większości pozytywne recenzje; serwis Rotten Tomatoes przyznał mu wynik 95%.

</doc>
<doc id="1015113" url="https://pl.wikipedia.org/wiki?curid=1015113" title="Azərbaycan Premyer Liqası">
Azərbaycan Premyer Liqası

Premyer Liqa () (do 2007 określana jako lub ) – najwyższa w hierarchii klasa męskich ligowych rozgrywek piłkarskich w Azerbejdżanie, będąca jednocześnie najwyższym szczeblem centralnym (I poziom ligowy), utworzona w 1992 roku i od samego początku zarządzana przez Azerski Związek Piłki Nożnej (AFFA). Zmagania w jej ramach toczą się cyklicznie (co sezon) i przeznaczone są dla 8 najlepszych krajowych klubów piłkarskich. Jej triumfator zostaje Mistrzem Azerbejdżanu, zaś najsłabsze drużyny są relegowane do Birinci Divizionu (II ligi azerskiej).
Historia.
Mistrzostwa Azerbejdżanu w piłce nożnej rozgrywane są od 1992 roku, po rozpadzie ZSRR. Wcześniej od 1928 rozgrywane mistrzostwa Azerbejdżańskiej SRR, a najlepsze kluby kraju uczestniczyły w mistrzostwach ZSRR. Niejednokrotnie zmieniał się format rozgrywek. W 2007 Yüksək Liqa została przemianowana na Premyer Liqa, rozgrywki której wystartowały po raz pierwszy w sezonie 2007/08. Najwięcej tytułów mistrzowskich zdobył klub Neftçi PFK.
System rozgrywek.
Obecny format ligi zakładający podział rozgrywek na 4 koła obowiązuje od sezonu 2013/14.
Rozgrywki składają się z 28 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą cztery mecze – dwa w roli gospodarza, dwa jako goście. Od sezonu 2016/17 w lidze występuje 8 zespołów. W przeszłości liczba ta wynosiła od 9 do 25. Drużyna zwycięska za wygrany mecz otrzymuje 3 punkty, 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Azerbejdżanu w piłce nożnej. Mistrz Azerbejdżanu kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Azerbejdżanu startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie ostatniego miejsca wiąże się ze spadkiem drużyny do Birinci Divizionu.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Azerbejdżanu zostało do tej pory zdobyte przez 8 różnych drużyn. Liderem klasyfikacji jest Neftçi Baku i Qarabağ Ağdam, które zdobyły po 9 tytułów mistrzowskich.
Stan po sezonie 2021/22.

</doc>
<doc id="1015115" url="https://pl.wikipedia.org/wiki?curid=1015115" title="Mac OS X 10.1">
Mac OS X 10.1

Mac OS X 10.1 "(nazwa kodowa Puma)" – system operacyjny firmy Apple Inc. zaprezentowany 25 października 2001 roku dla komputerów Macintosh, jako następca systemu Mac OS X 10.0.
Wymagania.
Komputery:
Konfiguracja zalecana:
Następcy systemu.
Bezpośrednim następcą systemu Mac OS X 10.1 jest system Mac OS X 10.2 Jaguar.

</doc>
<doc id="1015116" url="https://pl.wikipedia.org/wiki?curid=1015116" title="Waterzooi">
Waterzooi

Waterzooi – gęsta zupa przyrządzana z ryb, warzyw oraz ziół.
Przed spożyciem jest ona mieszana z żółtkami, a także podprawiana śmietaną. Potrawa ta wywodzi się z kuchni flamandzkiej.

</doc>
<doc id="1015119" url="https://pl.wikipedia.org/wiki?curid=1015119" title="Żony ze Stepford">
Żony ze Stepford



</doc>
<doc id="1015126" url="https://pl.wikipedia.org/wiki?curid=1015126" title="Bruno Saby">
Bruno Saby

Bruno Saby (ur. 23 lutego 1949) – francuski kierowca rajdowy. W rajdach zadebiutował w 1967 roku.
Przygoda z WRC.
W 1981 roku Saby zdobył tytuł mistrza Francji na Renault 5 Turbo.
W 1984 roku Bruno dostał się do fabrycznego zespołu Renault i tym samym rozpoczął przygodę z WRC. Niemal na każdym rajdzie jechał z innym pilotem. Dopiero od Rajdu Korsyki u jego boku na stałe zasiadł Jean-François Fauchille.
Jazda Peugeotem.
Rok 1985 to kontrakt na cały sezon z Peugeotem. Bruno dostał wreszcie konkurencyjny samochód i mógł udowodnić, że stać go na walkę z najlepszymi. Zabłysnął systematyczną jazdą i pozycjami w czołówce. Był blisko zwycięstwa w Rajdzie Korsyki, ale na tym najtrudniejszym rajdzie w całym cyklu WRC pozwolił pod koniec rajdu uciec Jeanowi Ragnottiemu i musiał stoczyć walkę z Bernardem Béguinem w Porsche o drugą lokatę. Zwycięstwo przyszło rok później. Miał nadzieję na zwycięstwo w domowym rajdzie, jednak od początku układało się inaczej. Przez pierwszy etap rajdu tracił do fenomenalnego Henri Toivonena aż 1,5 minuty. Gdy Saby zadowolił się drugą pozycją dostrzegł wielką chmurę czarnego dymu. Zatrzymał się by sprawdzić co się stało, jednak dostrzegł tylko płonące szczątki Lancii Delty S4, którą jechali Toivonen i Cresto. Rajd został przerwany i to właśnie Bruno Saby został zwycięzcą w tym najtragiczniejszym rajdzie w historii.
Grupa A.
Kolejne lata to już tylko pojedyncze występy. W 1987 roku po pożegnaniu grupy B rozpoczął jazdę dla Lancii. Za kierownicą fabrycznej Delty wystartował w dwóch eliminacjach WRC i raz w prywatnej. Potem było tak samo. Do 1991 roku zaliczył 9 startów w WRC - wszystkie w Lancii, z tym że w 1989 podczas Rajdu Korsyki Jeana-François Fauchille'a zastąpił Daniel Grataloup i jak się okazało na stałe. Z końcem 1991 roku Bruno Saby zakończył karierę w rajdach płaskich i rozpoczął starty w rajdach terenowych.
Rajdy terenowe.
W latach 1992-2008 startował w maratońskich rajdach terenowych, m.in. w Rajdzie Paryż-Dakar, który wygrał w 1993 roku za kierownicą Mitsubishi Pajero. W 2005 roku natomiast zdobył puchar świata w rajdach terenowych (FIA Cross Country Rally World Cup) jadąc w barwach Volkswagena.

</doc>
<doc id="1015127" url="https://pl.wikipedia.org/wiki?curid=1015127" title="Reasumpcja">
Reasumpcja

Reasumpcja (z łac. "reasumptio") – ponowne rozpatrzenie sprawy przez ten sam organ połączone z równoczesnym uchyleniem skutków uprzedniego rozstrzygnięcia.
Przesłanki reasumpcji.
Możliwość reasumpcji zapewniona została we wszystkich głównych procedurach regulujących postępowanie przed organami państwa. Korzystanie z niej służy realizacji zasady szybkości i ekonomii postępowania, ponieważ pozwala organowi naprawić własne błędy bez potrzeby wdrażania długotrwałej dewolutywnej kontroli instancyjnej przeprowadzanej przez organ wyższego rzędu.
Reasumpcja może być zastosowana jedynie w sytuacji, gdy którakolwiek ze stron zaskarży wydane orzeczenie. W wyniku przeprowadzonego postępowania reasumpcyjnego zaskarżone rozstrzygnięcie całkowicie traci swój byt prawny, a organ rozpoznaje sprawę na nowo wydając orzeczenie, które podlega zaskarżeniu w zwyczajnym trybie przewidzianym dla danej procedury.
Nadużywanie instytucji reasumpcji wywołuje skutki odwrotne do zamierzonych, gdyż prowadzi do przewlekłości postępowania. Ciągłe kasowanie własnych orzeczeń przez organ niższy uniemożliwia bowiem wpłynięcie sprawy do organu wyższego rzędu, który mógłby wydać decyzję kończącą merytorycznie postępowanie w sprawie. Z tej przyczyny, co do zasady, reasumpcja może obejmować tylko te orzeczenia, które nie rozstrzygają merytorycznie sprawy, ale dotyczą wyłącznie kwestii formalnych lub wpadkowych (z wyjątkiem procedury administracyjnej). Błąd sądu, który miał znaczenie dla treści zaskarżonego wyroku, jest z założenia na tyle poważny, że podlega zbadaniu przez sąd wyższej instancji.
Reasumpcja w postępowaniu cywilnym w Polsce.
Reasumpcja, dawniej określana też mianem autorewizji, może dotyczyć tylko postanowień sądu dotyczących kwestii wpadkowych albo kończących sprawę bez jej merytorycznego rozpoznania. Sąd, który wydał zaskarżone orzeczenie jest władny je uchylić i rozpoznać sprawę na nowo, jeżeli zażalenie zarzuca nieważność postępowania lub jest oczywiście uzasadnione. Rozpoznanie sprawy następuje na posiedzeniu niejawnym. Obok skasowania wcześniejszego orzeczenia sąd władny jest wydać nowe, od którego przysługuje zażalenie na zasadach ogólnych.
Regulacja reasumpcji zamieszczona została w art. 395 § 2 kpc.
Reasumpcja w postępowaniu karnym w Polsce.
Reasumpcja możliwa jest w stosunku do zaskarżonych postanowień każdego rodzaju. Sąd może uwzględnić zażalenie, jeżeli działa w tym samym składzie, w którym wydał zaskarżone orzeczenie.
Regulację reasumpcji zawiera art. 463 § 1 KPK.
Reasumpcja w postępowaniu administracyjnym w Polsce.
Zasady reasumpcji decyzji organu I instancji określa się w piśmiennictwie zbiorczym mianem uprawnień autokontrolnych organu. Możliwość autokontroli otwiera się przed organem, który wydał decyzję, jeśli odwołanie od niej wnoszą lub popierają wszystkie strony, a organ doszedł do przekonania, że to odwołanie zasługuje w całości na uwzględnienie. Efektem skorzystania z uprawnień autokontrolnych jest decyzja, która uchyla lub zmienia decyzję poprzednią (nie może być to jednak decyzja li tylko kasacyjna, tj. ograniczająca się jedynie do uchylenia zaskarżonej decyzji bądź jej uchylenia i przekazania sprawy do ponownego rozpatrzenia). Od nowej decyzji stronom służy odwołanie.
Reasumpcja uregulowana została w art. 132 kpa i jest możliwa także w stosunku do postanowienia wpadkowego, na które strona wniosła zażalenie (art. 144 kpa).

</doc>
<doc id="1015128" url="https://pl.wikipedia.org/wiki?curid=1015128" title="Marian Janicki (polityk)">
Marian Janicki (polityk)

Marian Józef Janicki (ur. 24 maja 1954 w Odolanowie) – polski polityk, urzędnik samorządowy, poseł na Sejm X i IV kadencji.
Życiorys.
Ukończył w 1985 studia ekonomiczne w Wyższej Szkole Nauk Społecznych przy Komitecie Centralnym Polskiej Zjednoczonej Partii Robotniczej. Wcześniej po ukończeniu zasadniczej szkoły zawodowej pracował jako kowal maszynowy w Zakładach Naprawczych Taboru Kolejowego w Ostrowie Wielkopolskim, a od 1975 jako pracownik etatowy Zarządu Powiatowego Związku Socjalistycznej Młodzieży Wiejskiej i Zarządu Wojewódzkiego Związku Socjalistycznej Młodzieży Polskiej. Od 1982 do 1984 pełnił funkcję II sekretarza Komitetu Miejsko-Gminnego Polskiej Zjednoczonej Partii Robotniczej w Odolanowie. W 1984 został powołany na stanowisko naczelnika gminy i miasta Odolanów, w latach 1990–2001 pełnił funkcję burmistrza tego miasta.
W 1989 został posłem na Sejm X kadencji w okręgu ostrowskim, w trakcie kadencji przeszedł do Poselskiego Klubu Pracy. Ponownie został posłem w 2001 z ramienia koalicji Sojusz Lewicy Demokratycznej – Unia Pracy, reprezentował Unię Pracy, kandydował w okręgu kaliskim. W 2005 nie ubiegał się o reelekcję. W tym samym roku objął funkcję wiceburmistrza Odolanowa, którą utrzymał również po wyborach samorządowych w 2006. W 2014 został natomiast wybrany na burmistrza, a w 2018 z powodzeniem ubiegał się o reelekcję.

</doc>
<doc id="1015130" url="https://pl.wikipedia.org/wiki?curid=1015130" title="Marian Janicki">
Marian Janicki



</doc>
<doc id="1015131" url="https://pl.wikipedia.org/wiki?curid=1015131" title="Piaskun">
Piaskun

Piaskun bądź piaskowy dziadek (niem. "Sandmann") – postać z folkloru niemieckiego, która usypia dzieci, sypiąc im w oczy piasek.
"Piaskun" Hoffmana.
Jednym z najwcześniejszych pojawień się tej postaci w literaturze jest opowiadanie "Piaskun" (oryg. "Der Sandmann") E.T.A. Hoffmanna ze zbioru "Nachtstücke" (1817). 
Główny bohater utworu, Nataniel, zakochuje się w Olimpii – poruszanej w tajemniczy sposób lalce, która jest efektem alchemicznych prac profesora Spalanzaniego i diabolicznego Coppeliusa. Podczas gdy wszyscy się dziwią jego irracjonalnej miłości, Nataniel uważa, że dostrzegł to, co jest niewidoczne dla innych oczu. Olimpia jest tworem sił nieczystych, jest typem femme fatale, pierwowzorem modernistycznych kobiet-modliszek. Hoffmann odwołuje się także do mitu romantycznej miłości, jednakże szydząc z niego. Bohater Hoffmanna może przypominać Wertera, kończy żywot tak jak on obłędem i samobójczą śmiercią. Nataniel zakochuje się jednak w iluzji.
Piaskun w innych utworach.
O Piaskowym Dziadku traktuje także niemiecki serial animowany "Piaskowy Dziadek", który do 1990 roku miał dwie wersje - wschodnią i zachodnią, kontynuowana jest wschodnia. 
Z kolei Ole Zmruż-oczko, przynoszący dzieciom senne marzenia, to bohater baśni Hansa Christiana Andersena pod tym samym tytułem. Ten jednak pryska dzieciom w oczy ciepłym mlekiem.
Piaskun jest również bohaterem piosenki Metalliki "Enter Sandman".
Zespół Lordi w teledysku do swojej piosenki Blood Red Sandman nawiązuje do opowiadania „Piaskun” (Lalka, niewidzialne potwory).
Mroczna wersja Piaskuna występuje w komiksie "Sandman" ze scenariuszem Neila Gaimana.
Piaskun przewija się czasem także w tle powieści ze "Świata Dysku" Terry’ego Pratchetta.
W powieści szpiegowskiej "Ludzie Smileya" ("Smiley's People") Johna le Carré jeden z głównych bohaterów, Karla, szef tzw. Centrum Moskiewskiego, w szyfrach agentów brytyjskiego wywiadu nazywany jest Piaskowym Dziadkiem („kto zbliży się do niego za bardzo, zasypia na zawsze”).
W filmie "Epidemia" kryptonim używany podczas akcji to "Sandman".
Roboczym tytułem utworu "Mein Herz brennt" zespołu Rammstein był "Sandmann".

</doc>
<doc id="1015135" url="https://pl.wikipedia.org/wiki?curid=1015135" title="Piotr Łazarkiewicz">
Piotr Łazarkiewicz

Piotr Antoni Łazarkiewicz (ur. 13 marca 1954 w Cieplicach Śląskich, zm. 20 czerwca 2008 w Warszawie) − polski reżyser, scenarzysta, aktor oraz producent filmowy.
Życiorys.
Urodził się jako syn Celiny i Konstantego Łazarkiewiczów. W wieku 18 lat stracił ojca. Autorytetem dla przyszłego reżysera stał się dziadek, organista. Rozbudził on we wnuku zamiłowania muzyczne. Po latach Piotr Łazarkiewicz wzbudził miłość do muzyki u swego syna Antka, który został kompozytorem muzyki filmowej. Jednak sam w młodości nie uczęszczał do konserwatorium, gdyż na przeszkodzie stanęła inna pasja – kino. Obejrzawszy w pierwszej klasie podstawówki "Krzyżaków", zaczął spędzać wolny czas przed ekranem. Systematycznie czytał pisma „Kino” oraz „Film”. Zapragnął zostać reżyserem. Jednak ówcześnie do łódzkiej filmówki nie można było zdawać zaraz po maturze. Łazarkiewicz więc początkowo studiował polonistykę na Uniwersytecie Wrocławskim.
Edukacja.
Absolwent II LO im. C.K. Norwida w Jeleniej Górze. W 1977 ukończył filologię polską na Uniwersytecie Wrocławskim, a 4 lata później uzyskał dyplom na Wydziale Radia i Telewizji Uniwersytetu Śląskiego w Katowicach.
Działalność reżyserska.
Łazarkiewicz pracował jako asystent przy "Kobiecie samotnej" Agnieszki Holland, "Prognozie pogody" Antoniego Krauze. Następnie zrealizował kilka filmów dokumentalnych. Jego debiutem fabularnym był film "Kocham kino". W 1991 wraz z żoną Magdaleną wyreżyserował "Odjazd". W 1997 przygotował reportaż poświęcony powodzi tysiąclecia zatytułowany "Wielka woda". Był również wieloletnim reżyserem programu Bezludna wyspa w TVP2. Jego ostatni film to obraz 0 1 0.
Śmierć i pogrzeb.
Zmarł na zawał serca. 27 czerwca 2008 został pochowany na Wojskowych Powązkach (kwatera K-13-14).
Życie prywatne.
Był mężem Magdaleny Łazarkiewicz oraz ojcem Antoniego Łazarkiewicza i Gabrieli Łazarkiewicz.

</doc>
<doc id="1015138" url="https://pl.wikipedia.org/wiki?curid=1015138" title="Johnny B. Goode">
Johnny B. Goode

„Johnny B. Goode” – piosenka autorstwa Chucka Berry’ego.
Berry napisał utwór w 1955 roku, a następnie wydał w 1958. Jest to rock and rollowa piosenka przedstawiająca ziszczenie się amerykańskiego snu; biedny chłopak ze wsi staje się gwiazdą dzięki ciężkiej pracy oraz umiejętności gry na gitarze. Chociaż utwór jest częściowo autobiograficzny, inspiracją miał być Johnnie Johnson, pianista oraz współtwórca piosenek Berry’ego, którego uważa za osobę mającą największy wkład w jego wyjątkowe brzmienie. Na wcześniejszych, niewydanych wersjach piosenki Chuck śpiewa „colored boy” zamiast „country boy”, jednak szefowie Chess Records stwierdzili, że ta wersja się nie sprzeda. W nawiązaniu do miejsca urodzenia Berry nazwał bohatera piosenki "Goode". Urodził się bowiem na Goode Avenue w St. Louis.
Fonetycznie „Johnny B. Goode” odpowiada zwrotowi „Johnny, be good”, czyli „Johnny, bądź dobry” - dobry zarówno w znaczeniu „miły, grzeczny, kulturalny itd.”, ale także „świetny, mający duże umiejętności”.
Później Berry napisał sequel piosenki nazwany „Bye Bye Johnny”. Jego instrumentalny utwór „Concerto in B. Goode” jest rozszerzoną instrumentalną eksploracją „stylu Chucka Berry’ego”.
Utwór wykonywany przez Berry’ego został nagrany na płytę Voyager Golden Record, która została dołączona do sondy Voyager jako reprezentant rock and rolla wśród innych kulturalnych osiągnięć ludzkości. Piosenka wykorzystuje sample z utworu „"Ain't That Just Like a Woman"” w wykonaniu Louisa Jordana.
W 2004 utwór został sklasyfikowany na 7. miejscu listy 500 utworów wszech czasów magazynu Rolling Stone. W marcu 2005 roku, magazyn Q umieścił „Johnny B. Goode” na 42. miejscu listy 100 najlepszych utworów gitarowych. W piątek 30 maja 2008 roku został opublikowana lista „Najlepsze gitarowe utwory świata” gdzie Johny B. Goode uzyskał pierwsze miejsce.
Magazyn Rolling Stone napisał o tym utworze tak: „Co czyni gitarową piosenkę niezwykłą? Niesamowity riff, solo, tudzież jam, który porywa cię za każdym razem, kiedy go słyszysz. To, co kryje się za nutami rock-and-rolla, to pragnienie, wściekłość, rozpacz, a także radość czy euforia. Rock już od pół wieku jest głosem wolności i niezależności. Dźwięk gitary wciąż potrafi nas wyzwalać”.
Covery.
Utwór był później wykonywany przez wielu artystów, m.in.:

</doc>
<doc id="1015140" url="https://pl.wikipedia.org/wiki?curid=1015140" title="London Calling (singel)">
London Calling (singel)

London Calling – singel z albumu o tej samej nazwie brytyjskiego zespołu punkrockowego The Clash. Apokaliptyczna i polityczna deklamacja zawiera charakterystyczną dla zespołu mieszankę linii basowej reggae, punkrockową gitarę oraz wokal.
W 2004 utwór został sklasyfikowany na 15. miejscu listy 500 utworów wszech czasów magazynu Rolling Stone.
Geneza.
Utwór „London Calling” został napisany przez Joego Strummera oraz Micka Jonesa. Tytuł nawiązuje do sygnału BBC World Service „This is London calling ...”, który był używany podczas II wojny światowej, często w rozgłośniach okupowanych państw.
Tekst oddaje troskę Strummera o światowe wydarzenia odnośnie do „błędu nuklearnego” („a nuclear error”) w nawiązaniu do wypadku w Three Mile Island, który nastąpił wcześniej w 1979.
Wers „London is drowning/And I live by the river” („Londyn tonie/A ja mieszkam przy rzece”) wynika z przekonania, że gdyby Tamiza wylała, większość centralnego Londynu zostałaby zalana. Miało to zachęcać do budowy Thames Barrier.
Tekst odzwierciedla także desperację zespołu, który w 1979 walczył o przetrwanie z wysokim zadłużeniem, bez managera oraz kłótnią z ich wytwórnia płytową o to czy "London Calling" ma być pojedynczym czy podwójnym albumem. Wers „now don't look to us/All that phoney Beatlemania has bitten the dust” („teraz nie patrzcie na nas/Udawana beatlemania gryzie ziemię”) odzwierciedla sytuację zespołu po zakończeniu boomu na punk rock w Anglii w 1977.
Muzycznie, piosenka daleko odbiegła od ich wcześniejszego, szałowego punk rocka z układem akordów I-IV-V-I, stylu, który przykładują takie utwory jak „Career Opportunities” oraz „I'm So Bored with the U.S.A.”. Utwór jest na kluczu moll, co jest rzadko spotykane wcześniej u The Clash. Jak większość utworów z "London Calling", włączając „The Card Cheat”, „Revolution Rock” oraz „Jimmy Jazz”, piosenka nie kończy się poprzez stopniowe wyciszenie, jak większość piosenek rock and rollowych. W zamian urywa się nagle wraz z tajemniczym tekstem Joego Strummera „I never felt so much a-like...” („Nigdy się tak nie czułem”) oraz dźwiękami alfabetu Morse’a.
„London Calling” został nagrany w studiu Wessex Studios zlokalizowanym w Highbury w północnym Londynie, gdzie nagrywały wtedy takie zespoły jak Sex Pistols, The Pretenders oraz zespół Toma Robinsona. Singel został wyprodukowany przez Guya Stevensa. Inżynierem dźwięku był Bill Price.

</doc>
<doc id="1015141" url="https://pl.wikipedia.org/wiki?curid=1015141" title="Tamara Miansarova">
Tamara Miansarova



</doc>
<doc id="1015143" url="https://pl.wikipedia.org/wiki?curid=1015143" title="Purple Haze">
Purple Haze

Purple Haze – piosenka nagrana w 1967 roku przez zespół The Jimi Hendrix Experience i wydana w 1967 roku jako singiel w Wielkiej Brytanii i Stanach Zjednoczonych. Utwór pojawił się także na amerykańskim wydaniu albumu "Are You Experienced" (1967).
„Purple Haze” jest jednym z największych przebojów Jimiego Hendrixa. Utwór był drugim singlem, po tym, gdy manager Hendriksa, Chas Chandler, usłyszał go grającego riff za kulisami.
Singel osiągnął 3. miejsce na listach w Wielkiej Brytanii, jednak tylko 65. w Stanach Zjednoczonych (utwór znajdował się też na albumie "Are You Experienced" wydanym 1 września 1967, co osłabiło sprzedaż singla), wydany w sierpniu 1967 roku, trzy miesiące po brytyjskiej wersji "Are You Experienced" i pięć miesięcy po singlu brytyjskim.
W marcu 2005 roku magazyn „Q” sklasyfikował „Purple Haze” na 1. miejscu listy 100 najlepszych utworów gitarowych. W analogicznym zestawieniu magazynu „Rolling Stone” zajął 2. miejsce (po „Johnny B. Goode” Chucka Berry’ego). Uplasował się też na 17. miejscu na liście 500 utworów wszech czasów pisma „Rolling Stone”.
Prawdopodobnie piosenka odnosi się do doświadczeń Hendriksa z podobnie nazwaną partią LSD. Inni wierzą, że nazwa utworu pochodzi od odmiany marihuany zwanej "purple haze". Jednak Hendrix zaprzeczał narkotykowym skojarzeniom, zapewniając, że tytuł pochodzi ze snu, w którym chodził na dnie oceanu otoczony fioletową mgiełką. Kiedy indziej tłumaczył, że fraza "purple haze" pochodzi z noweli Philipa José Farmera "Night of Light" (1966).

</doc>
<doc id="1015146" url="https://pl.wikipedia.org/wiki?curid=1015146" title="Dworek Ludwika Geyera">
Dworek Ludwika Geyera

Dworek Ludwika Geyera – klasycystyczny dworek leżący przy ulicy Piotrkowskiej 286 w Łodzi.
Historia.
Murowany dworek wybudowany został w 1833 roku dla fabrykanta Ludwika Geyera. Dworek służył rodzinie do 1844 roku, czyli do czasu przeprowadzki do rezydencji, wzniesionej rok wcześniej na tej samej posesji, lecz przy narożniku ulicy Piotrkowskiej i Górnego Rynku. Pierwotnie dworek miał trzy izby, a przez środek parteru przechodziła sień. Dom miał facjatę mieszczącą jedną izbę z żelaznym balkonem.
W 2015 dom Geyera został uznany pomnikiem historii. Obecnie budynek jest własnością prywatną.
Architektura.
Murowana, klasycystyczna budowla nakryta jest dachem czterospadowym. Fasada zdobiona znajdującym się na osi ryzalitem z facjatką, z trójkątnym szczytem. Dworek od czasu powstania ulegał licznym przebudowaniom. Podczas remontu w 1948 roku, przebudowana została elewacja frontowa, dobudowano podcień z kolumnami i portykiem, a także zlikwidowano balkon. Dach został pokryty dachówką.

</doc>
<doc id="1015151" url="https://pl.wikipedia.org/wiki?curid=1015151" title="Kraj Zachodni">
Kraj Zachodni



</doc>
<doc id="1015152" url="https://pl.wikipedia.org/wiki?curid=1015152" title="René Follet">
René Follet

REF właśc. René Follet (ur. 10 kwietnia 1931 w Brukseli, zm. 14 marca 2020) – belgijski rysownik komiksowy.

</doc>
<doc id="1015154" url="https://pl.wikipedia.org/wiki?curid=1015154" title="Clonk">
Clonk

Clonk – gra komputerowa, stworzona przez firmę RedWolf Design. Gra zawiera elementy gry akcji, gry symulacyjnej i platformówki. "Clonk" wydawany jest jako shareware; starsze wersje są dostępne jako freeware. Istnieje możliwość tworzenia własnych rozszerzeń do gry. Pierwsza wersja gry została wydana na platformę DOS w 1994 r.
Rozgrywka.
Gracz kontroluje niewielkie, humanoidalne stwory – tytułowe Clonki – poruszające się w obrębie dwuwymiarowej, modyfikowalnej scenerii. Clonki wchodzą w interakcje z otoczeniem, zwierzętami, budynkami i przedmiotami. Grać można w pojedynkę albo w trybie dla wielu graczy: na jednym komputerze, przez internet, albo po sieci lokalnej. Cel rozgrywki zależy od wybranego scenariusza.

</doc>
<doc id="1015159" url="https://pl.wikipedia.org/wiki?curid=1015159" title="Maciej Bednarkiewicz">
Maciej Bednarkiewicz

Maciej Józef Bednarkiewicz (ur. 22 lutego 1940 w Warszawie, zm. 11 listopada 2016 tamże) – polski adwokat, poseł na Sejm X kadencji.
Życiorys.
Syn Mariana i Marii. W 1963 ukończył studia prawnicze na Uniwersytecie Warszawskim. Po odbyciu aplikacji w 1969 podjął prywatną praktykę adwokacką, od 2004 prowadził ją w ramach Kancelarii Prawnej Maciej Bednarkiewicz, Andrzej Wilczyński i Wspólnicy.
W latach 80. współpracował z Prymasowskim Komitetem Pomocy Osobom Pozbawionym Wolności i ich Rodzinom. Występował jako obrońca w procesach politycznych, był też pełnomocnikiem Barbary Sadowskiej, matki Grzegorza Przemyka. W 1984 został tymczasowo aresztowany za rzekome udzielanie pomocy dezerterowi.
Był posłem na Sejm X kadencji z ramienia Komitetu Obywatelskiego (1989–1991). Pełnił też funkcję sędziego Trybunału Stanu w latach 1991–1993 i 1997–2001. Od 1989 do 1995 stał na czele Naczelnej Rady Adwokackiej, wchodził również później w skład władz polskiej adwokatury. Był jednym z pierwszych członków i przewodniczącym Komisji Rewizyjnej Polskiego Forum Akademicko-Gospodarczego. Został także przewodniczącym rady nadzorczej Banku Millennium. Politycznie związany później z Platformą Obywatelską, był członkiem powołanej w 2004 rady programowej tego ugrupowania, należał również do Klubu Inteligencji Katolickiej.
Od 2002 zasiadał w radzie konsultacyjnej Centrum Monitoringu Wolności Prasy Stowarzyszenia Dziennikarzy Polskich.
Pochowany na cmentarzu Powązkowskim w Warszawie.

</doc>
<doc id="1015160" url="https://pl.wikipedia.org/wiki?curid=1015160" title="Liga Światowa w Piłce Siatkowej 2001">
Liga Światowa w Piłce Siatkowej 2001

Liga Światowa w Piłce Siatkowej 2001 (ang. 2001 FIVB Volleyball World League) – 12. edycja międzynarodowego turnieju siatkarskiego zorganizowanego przez Międzynarodową Federację Piłki Siatkowej (FIVB) dla 16 narodowych reprezentacji.
Rywalizacja składała się z dwóch faz: fazy interkontynentalnej oraz turnieju finałowego. Faza interkontynentalna trwała od 11 maja do 17 czerwca. Turniej finałowy rozegrany został w dniach 25-30 czerwca w katowickim Spodku.
Zwycięzcą Ligi Światowej 2001 została po raz drugi reprezentacja Brazylii, która w finale pokonała reprezentację Włoch. Brązowy medal zdobyła reprezentacja Rosji.
W rozgrywkach zadebiutowała Wenezuela. Po raz pierwszy w turnieju finałowym brały udział Francja oraz Polska.
System rozgrywek.
Faza interkontynentalna.
16 reprezentacji podzielonych zostało na cztery grupy (A, B, C i D). W ciągu sześciu tygodni w każdej grupie drużyny rozegrały między sobą po cztery spotkania (dwa jako gospodarz i dwa jako gość). W sumie w ramach fazy interkontynentalnej odbyło się 96 spotkań.
Awans do turnieju finałowego uzyskali:
Turniej finałowy.
8 drużyn, które zaklasyfikowały się do turnieju finałowego, podzielone zostały na dwie grupy (E i F) według systemu serpentyny.
Do półfinałów awans uzyskały po dwie najlepsze drużyny z poszczególnych grup. Pary półfinałowe ustalone zostały według klucza:
Zwycięzcy półfinałów zagrali o zwycięstwo w całych rozgrywkach, natomiast przegrani - o brązowy medal.
Faza interkontynentalna.
Wszystkie godziny według czasu lokalnego.
Grupa A.
Tabela
Wyniki spotkań
Miejsce spotkań: Palasport Fondo Patti, Palermo (11 maja), Palasport Giacomo Del Mauro, Avellino (13 maja) / Polideportivo Pisuerga, Valladolid (11 maja), Palacio de los Deportes, León (13 maja)
Miejsce spotkań: Palacio de Deportes, Gijón / Palais des Sports Pierre Mendès, Grenoble (18 maja), Palais des Sports de Gerland, Lyon (19 maja)
Miejsce spotkań: Estadio Polideportivo Islas Malvinas, Mar del Plata / PalaTricalle, Chieti (25 maja), PalaRossini, Ankona (27 maja)
Miejsce spotkań: PalaRaschi, Parma (1 czerwca), PalaSpezia, La Spezia (3 czerwca) / Estadio Luna Park, Buenos Aires
Miejsce spotkań: Le Liberté, Rennes / Estadio Cubierto Claudio Newell, Rosario
Miejsce spotkań: Palacio de los Deportes, Malaga (15 czerwca), Pabellón de Deportes Infanta Cristina, Roquetas de Mar (17 czerwca) / Palais omnisports de Paris-Bercy, Paryż (15 czerwca), Palais des Sports, Orlean (16 czerwca)
Grupa B.
Tabela
Wyniki spotkań
Miejsce spotkań: Pałac Sportu "Dinamo", Moskwa / Hala Torwar, Warszawa
Miejsce spotkań: Hala Stulecia, Wrocław / Arena Pokoju i Przyjaźni, Pireus
Miejsce spotkań: Hala Sportowa MOSiR, Łódź / Domo de Cabimas, Cabimas (25 maja), Domo Bolivariano, Barquisimeto (27 maja)
Miejsce spotkań: Hala sportowa "Kosmos", Biełgorod / Domo de Cabimas, Cabimas (1 czerwca), Domo Bolivariano, Barquisimeto (3 czerwca)
Miejsce spotkań: Domo de Cabimas, Cabimas (8 czerwca), Domo Bolivariano, Barquisimeto (10 czerwca) / Aleksandrio Melatron Nikos Galis Sala, Saloniki
Miejsce spotkań: Kompleks sportowy Jubilejnyj, Petersburg / Hala sportowa "Dimitrios Tofalos", Patras
Grupa C.
Tabela
Wyniki spotkań
Miejsce spotkań: Coliseo de la Ciudad Deportiva, Hawana / Matsumoto Gymnasium, Matsumoto
Miejsce spotkań: Coliseo de la Ciudad Deportiva, Hawana / Pavilhão Desportivo Municipal, Póvoa de Varzim
Miejsce spotkań: Coliseo de la Ciudad Deportiva, Hawana / Nave Polivalente, Espinho
Miejsce spotkań: SPC "Wojwodina", Nowy Sad (1 czerwca), Sportski centar Morača, Podgorica (3 czerwca) / Green Arena, Hiroszima
Miejsce spotkań: Sportski centar Morača, Podgorica (8 czerwca), Hala Pionir, Belgrad (10 czerwca) / Complexo Municipal dos Desportos, Almada
Miejsce spotkań: SPC "Wojwodina", Nowy Sad (15 czerwca), Hala Pionir, Belgrad (16 czerwca) / Tokyo Metropolitan Gymnasium, Tokio
Grupa D.
Tabela
Wyniki spotkań
Miejsce spotkań: MartiniPlaza, Groningen / Uni-Halle, Wuppertal
Miejsce spotkań: Broadmoor World Arena, Colorado Springs / Horst-Korber-Sportzentrum, Berlin
Miejsce spotkań: Indoor-Sportcentrum, Eindhoven / Broadmoor World Arena, Colorado Springs
Miejsce spotkań: Mineirinho, Belo Horizonte / Sachsen-Arena, Riesa
Miejsce spotkań: Ginásio Paulo Sarasate, Fortaleza / Broadmoor World Arena, Colorado Springs
Miejsce spotkań: Sporthallen Zuid, Amsterdam / Ginásio de Esportes Geraldo Magalhães, Recife
Turniej finałowy.
Rozgrywki grupowe.
Grupa E.
Tabela
Wyniki spotkań
Grupa F.
Tabela
Wyniki spotkań
Nagrody indywidualne.
Dodatkowo najwyżej w klasyfikacji przyjmujących znalazł się Brazylijczyk Sérgio Dutra Santos, rozgrywających - Brazylijczyk Maurício Lima, natomiast broniących - Kubańczyk Ihosvany Chambers. W tych kategoriach nie przyznawano jednak nagród indywidualnych ani pieniężnych.
Nagrody pieniężne.
Łączna pula nagród w Lidze Światowej 2001 wyniosła 15 milionów USD, tj. o pięć milionów więcej niż w 2000 roku.
W fazie interkontynentalnej za zwycięstwo drużyna otrzymywała po 400 USD na zawodnika (a więc w sumie 4800 USD na cały zespół), natomiast za porażkę po 150 USD na zawodnika (1800 USD na cały zespół). Zwycięzcy poszczególnych grup dostali po 780 000 USD, reprezentacje, które zajęły niższe miejsca odpowiednio mniej.
W turnieju finałowym nagrody zależały od zajętego przez daną reprezentację miejsca w klasyfikacji końcowej. Zwycięzca otrzymał 500 000 USD.

</doc>
<doc id="1015162" url="https://pl.wikipedia.org/wiki?curid=1015162" title="The Peel Sessions (album Napalm Death)">
The Peel Sessions (album Napalm Death)

The Peel Sessions – koncertowy album zespołu Napalm Death. Album zawiera utwory z poprzednich płyt.
Utwory.
Na każdej ścieżce znajdowało się kilka utworów:

</doc>
<doc id="1015164" url="https://pl.wikipedia.org/wiki?curid=1015164" title="Tern">
Tern

Tern () – rzeka na Ukrainie, prawy dopływ Suły.
Rzeka płynie przez Nizinę Naddnieprzańską, długość rzeki wynosi 76 km, powierzchnia dorzecza – 885 km².

</doc>
<doc id="1015165" url="https://pl.wikipedia.org/wiki?curid=1015165" title="Pepe">
Pepe



</doc>
<doc id="1015166" url="https://pl.wikipedia.org/wiki?curid=1015166" title="Wdowik białopręgi">
Wdowik białopręgi

Wdowik białopręgi, wdóweczka ("Knipolegus aterrimus") – gatunek małego ptaka z rodziny tyrankowatych (Tyrannidae).
Występowanie.
Żyje w Ameryce Południowej, na rzadko porośniętej krzewami pampie.
Morfologia.
Wdowik białopręgi osiąga długość ciała 16–18 cm; waży 14,8–24,5 g. Samiec ma barwę jednolicie, metalicznie czarną, z szerokim białym pasem na dolnej stronie skrzydeł, a natomiast samica jest ubarwiona szarobrunatnie, z dwoma jasnymi prążkami na skrzydłach oraz rudawym, długim i stopniowanym ogonem.
Pożywienie.
Wdowik białopręgi odżywia się chwytanymi w locie owadami.
Rozród.
Samica wysiaduje zwykle 3–4 jaja przez ok. 20 dni, natomiast samiec bardzo aktywnie uczestniczy w karmieniu piskląt.
Podgatunki.
Międzynarodowy Komitet Ornitologiczny (IOC) wyróżnia 3 podgatunki "K. aterrimus":
Niektórzy systematycy, np. autorzy "Handbook of the Birds of the World Alive", uznają wdowika białorzytnego ("K. a. heterogyna") za osobny gatunek.
Status.
IUCN od 2016 roku dzieli ten takson na dwa osobne gatunki: "K. aterrimus" i "K. heterogyna"; oba zalicza do kategorii „najmniejszej troski” (LC, "Least Concern"), a trend ich liczebności uznaje za stabilny. Przed taksonomicznym podziałem gatunek ten opisywany był jako dość pospolity.

</doc>
<doc id="1015167" url="https://pl.wikipedia.org/wiki?curid=1015167" title="Jerzy Modrzejewski">
Jerzy Modrzejewski

Jerzy Hubert Modrzejewski (ur. 3 listopada 1942 w Wilnie, zm. 22 września 1998 w Jeleniej Górze) – polski polityk, spółdzielca, poseł na Sejm X kadencji.
Życiorys.
Ukończył w 1976 studia na Politechnice Wrocławskiej, a w 1978 studia podyplomowe na Uniwersytecie Wrocławskim. Od 1972 pracował w Spółdzielni Inwalidów „Telkom-Simet” w Jeleniej Górze, w 1981 stanął na czele zarządu tej spółdzielni. W 1979 wstąpił do Polskiej Zjednoczonej Partii Robotniczej, której był członkiem do 1989. We wrześniu 1980 wstąpił do „Solidarności”, był jednym z liderów związku w województwie jeleniogórskim.
Sprawował mandat posła X kadencji z ramienia PZPR, wybrany został w drugiej turze przy wsparciu Komitetu Obywatelskiego, zasiadał m.in. w Komisji Polityki Społecznej. Należał do założycieli Unii Demokratycznej, następnie działał w Unii Wolności. W latach 90. był radnym Jeleniej Góry, współtwórcą i prezesem Krajowej Izby Gospodarczo-Rehabilitacyjnej, zasiadał też w radzie nadzorczej Państwowego Funduszu Rehabilitacji Osób Niepełnosprawnych.
W 1983 otrzymał Srebrny Krzyż Zasługi. Pośmiertnie w 1998 został odznaczony Krzyżem Oficerskim Orderu Odrodzenia Polski.

</doc>
<doc id="1015174" url="https://pl.wikipedia.org/wiki?curid=1015174" title="Romen">
Romen

Romen ( "Romen", "Romien") – rzeka na Ukrainie, prawy dopływ Suły.
Płynie przez Nizinę Naddnieprzańską, jej długość wynosi 111 km, a dorzecze – 1645 km².

</doc>
<doc id="1015175" url="https://pl.wikipedia.org/wiki?curid=1015175" title="Petrus Codde">
Petrus Codde

Petrus Codde COr (ur. 27 listopada 1648 w Amsterdamie, zm. 18 grudnia 1710 w Utrechcie) – arcybiskup tytularny Sebasty, wikariusz misji apostolskiej Kościoła rzymskokatolickiego w Holandii w latach 1688-1702.
Życiorys.
Petrus Codde kształcił się na uniwersytetach w Leuven, Orleanie i w Paryżu. Po studiach wstąpił do zakonu filipinów, gdzie przyjął święcenia kapłańskie. Przez wiele lat zajmował się pracą naukową. W 1688 r. został mianowany przez papieża Innocentego XI wikariuszem apostolskim dla Holandii i arcybiskupem tytularnym Sebasty. Jako administrator Kościoła rzymskokatolickiego w Republice Zjednoczonych Prowincji podobnie jak jego poprzednik Johannes van Neercassel był podejrzewany o sprzyjanie szerzącemu się wówczas wśród kleru niderlandzkiego jansenizmowi. Oskarżenie wysunęli misjonarze jezuiccy, którzy w tym czasie konkurowali z duchowieństwem diecezjalnym o wpływy nad przyszłą organizacją Kościoła holenderskiego. 
W 1697 r. arcybiskup Codde został wezwany do Rzymu. Przybył tam w 1699 r. i był przesłuchiwany przez komisję kościelną kardynała Giovanniego Battisty Bussi. Podczas śledztwa odmówił potępienia pięciu zdań z dzieła Augustinus, które Kościół katolicki uznawał za heretyckie. Następnie wyjechał do Holandii. 7 maja 1702 r. za swoje zachowanie podczas pobytu w Rzymie i odmowę uznania jansenistycznych tez za herezję został suspendowany i odsunięty od pełnienia funkcji wikariusza apostolskiego. Jego stanowisko zajął mianowany przez Stolicę Apostolską, Theodorus de Kock.
Petrus Codde nie podporządkował się decyzjom Kurii Rzymskiej i nadal sprawował swoje funkcje. W konflikcie z papieżem wsparła go znaczna część wiernych, kapituły katedralne i diecezjalne duchowieństwo holenderskie. Doprowadziło to w 1704 r. do ekskomuniki arcybiskupa Sebasty. 
Następstwa konfliktu arcybiskupa z Rzymem.
Spór Petrusa Codde ze Stolicą Apostolską o stanowisko wobec nauk jansenistycznych miał kluczowe znaczenie w procesie powstania niezależnego od Rzymu Kościoła Utrechtu. Śmierć niepogodzonego z papieżem arcybiskupa w 1710 r. i poparcie jakiego udzielało mu katolickie społeczeństwo holenderskie spowodowała zaostrzenie stanowiska Kurii Rzymskiej wobec księży niderlandzkich niezgadzających się na formalne potępienie jansenizmu.

</doc>
<doc id="1015177" url="https://pl.wikipedia.org/wiki?curid=1015177" title="Magda Gessler">
Magda Gessler

Magda Gessler, właśc. Magdalena Daria Gessler, z domu Ikonowicz (ur. 10 lipca 1953 w Komorowie) – polska restauratorka, właścicielka lub współwłaścicielka kilkunastu restauracji, malarka, felietonistka i osobowość telewizyjna.
Rodzina i edukacja.
Urodziła się w Komorowie. Jest córką Mirosława Ikonowicza, byłego korespondenta Polskiej Agencji Prasowej, i Olgi z domu Łucek (1931−2001), która pracowała jako reżyserka dźwięku w Polskim Radiu. Jej matka była pochodzenia rosyjskiego, a ojciec pochodzi z Wileńszczyzny; matka Ikonowicza miała pochodzenie włoskie, a rodzina jego ojca wywodziła się z Bałkanów. Młodszy brat Magdy Gessler, Piotr Ikonowicz, jest lewicowym politykiem, prawnikiem i dziennikarzem. Jej ojcem chrzestnym był przyjaciel rodziny, Ryszard Kapuściński. Ze względu na słaby stan zdrowia matki chorującej na gruźlicę, Magda Gessler po narodzinach trafiła pod opiekę dziadków, cukierników Ireny i Leona Łucków, którzy mieszkali w Komorowie. Następnie zamieszkała z rodziną na warszawskim Muranowie. Ze względu na charakter pracy ojca, w latach 1956–1959 mieszkała także w Sofii i w latach 1963–1967 w Hawanie.
Przez dwa lata uczyła się w IX Liceum Ogólnokształcącym im. Klementyny Hoffmanowej w Warszawie, ostatecznie ukończyła XXII Liceum Ogólnokształcące im. Jose Marti w Warszawie. Przez rok pracowała w archiwum Galerii Arsenał. Ukończyła studia malarskie w Królewskiej Akademii Sztuk Pięknych św. Ferdynanda w Madrycie. Swoją pierwszą wystawę malarską zaprezentowała w trakcie studiów, w Klubie Prasy Zagranicznej przy La Castellana. W tym czasie dorabiała, pracując jako opiekunka do dzieci, tłumaczka i menedżerka w restauracji Tijo Pepe. Biegle mówi w języku hiszpańskim, komunikuje się również w językach: włoskim, portugalskim, niemieckim, rosyjskim i angielskim.
Kariera zawodowa.
W latach 80. prowadziła w Madrycie firmę cateringową, po czym zajęła się przygotowywaniem dań na przyjęciach dla hiszpańskich dygnitarzy i członków dworu królewskiego – jej kunszt kulinarny docenił m.in. król Juan Carlos I oraz ekspertka kulinarna Clara María de A’Mesua, dzięki której poprowadziła autorskie warsztaty w Królewskiej Hiszpańskiej Akademii Gastronomicznej. Swoją pierwszą restaurację „W Ogrodzie” otworzyła w 1989 razem z braćmi Adamem i Piotrem Gesslerami w pałacu Zamoyskich przy ul. Foksal w Warszawie. Następnie otworzyli restaurację „Trębacka” w Warszawie. Po podziale rodzinnej firmy w 1991 jej i Piotrowi Gesslerowi przypadła restauracja „U Fukiera” na Rynku Starego Miasta w Warszawie, którą otworzyli 6 marca 1991.
Wydała trzy książki kucharskie: „Kuchnia moja pasja” (2005), „Kocham gotować – Magdy Gessler przepis na życie” (2007) i „Kuchenne Rewolucje. Przepisy Magdy Gessler” (2012). W latach 2010–2012 pisała felietony kulinarne publikowane w tygodniku „Wprost”, a w latach 2012–2018 była felietonistką tygodnika „Newsweek”.
Od 2010 jest związana z telewizją TVN. Od marca 2010 prowadzi program "Kuchenne rewolucje", od września 2012 jest jedną z jurorek w polskiej edycji programu "MasterChef", a w 2022 poprowadziła liczący cztery odcinki programu "Święta z Gesslerami". Ponadto w 2016 i 2019 wystąpiła gościnnie w kilku odcinkach programu "MasterChef Junior Polska", a w 2017 i 2018 była jurorką w specjalnym wydaniu programu pt. "MasterChef – Najlepsi". W latach 2017–2019 była prezenterką programów stacji Food Network: "Sexy kuchnia Magdy Gessler" (2017–2019) i "Odkrycia Magdy Gessler" (2019). 
16 grudnia 2010 została wyróżniona certyfikatem przez Ministra Rolnictwa i Rozwoju Wsi Artura Ławniczaka za promocję polskich produktów.
W lutym 2014 nawiązała współpracę z Targami Produktów Tradycyjnych i Ekologicznych „Regionalia”. Użyczała twarzy parówkom pod nazwą "Besos", produkowanym przez firmę ZM Peklimar SA. Zaprojektowała własną kolekcję obrusów i serwet dla Fabryki Lnu Żyrardów oraz grę planszową "Kuchenny poker".
Wystąpiła gościnnie w jednym z odcinków seriali TVN "Niania" (2008) i "Na Wspólnej" (2014). Zagrała w polskim zwiastunie szóstego sezonu serialu Netfliksa "Orange Is the New Black" (2018). Użyczyła głosu żółwicy Magdzie w filmie animowanym "Mniam!" (2011). W 2019 była bohaterką reality show "Starsza pani musi fiknąć" i gościem w programie "Big Brother", a jesienią 2022 była gościem w jednym z odcinków programu TVN "Lego Masters". Wzięła udział w kampaniach reklamowych marki Ulgix, produkującej środki ułatwiające uwalnianie gazów jelitowych oraz poprawiających procesy trawienne.
W 2021 wydała autobiografię pt. "Magda". W 2022 ogłoszono, że powstanie film fabularny opowiadający o życiu Gessler, którego scenariusz ma być inspirowany książką "Magda".
Życie prywatne.
20 maja 1982 wzięła ślub cywilny z Volkhartem Müllerem (1942–1987), korespondentem tygodnika „Der Spiegel” w Madrycie. 13 lipca 1985 wzięli ślub kościelny. Mają syna, Tadeusza (ur. 13 sierpnia 1983), a dwa lata później urodziła im się w szóstym miesiącu ciąży córka Anna, jednak zmarła dwa tygodnie po porodzie. Po śmierci męża wróciła do Polski i wyszła za Piotra Jacka Gesslera (1958-2021), syna warszawskiego restauratora Zbigniewa Gesslera. Mają córkę, Aleksandrę Larę (ur. 19 września 1989). Miała kilkumiesięczny romans z Mariuszem Diakowskim, z którym w 2001 otworzyła restaurację „Zielnik”, przez trzy miesiące pozostawała także w nieformalnym związku z aktorem Piotrem Adamczykiem. Na początku lat 2000. wzięła ślub ekumeniczny z Waldemarem Kozerawskim, lekarzem medycyny rodzinnej i estetycznej mieszkającym na co dzień w Toronto.
Bywa niekiedy mylona z Martą Gessler, właścicielką restauracji „Qchnia Artystyczna” i kwiaciarni „Warsztat Woni” w Warszawie. Obie są kolejnymi żonami Piotra Gesslera, stąd zbieżność nazwisk.
Mieszka w Łomiankach pod Warszawą. Deklaruje wyznanie prawosławne.
W 2018 wyznała, że cierpi na paraliż nerwu trójdzielnego twarzy.

</doc>
<doc id="1015182" url="https://pl.wikipedia.org/wiki?curid=1015182" title="Józef Tomala">
Józef Tomala

Józef Tomala (ur. 12 lutego 1959 w Ziębicach) – polski polityk, strażak i rolnik, poseł na Sejm IV kadencji.
Życiorys.
W 1978 ukończył Zasadniczą Zawodową Szkołę Mechanizacji Rolnictwa. Prowadzi 54-hektarowe gospodarstwo rolne (hodowla trzody chlewnej) w Lipnikach. W latach 1978–1993 pracował w PSP. Od 1998 do 2001 zasiadał w radzie gminy Kamiennik. Był członkiem zarządu wojewódzkiego ZZR „Samoobrona”.
W wyborach w 2001, otrzymawszy 5042 głosy, został wybrany do Sejmu z listy Samoobrony RP w okręgu opolskim. Zasiadał w Komisji Administracji i Spraw Wewnętrznych, Komisji Infrastruktury oraz pięciu podkomisjach. W lipcu 2003 opuścił Samoobronę RP, pozostając do końca kadencji posłem niezrzeszonym.
Nie ubiegał się o reelekcję w wyborach parlamentarnych w 2005. W 2006 wrócił do partii Andrzeja Leppera i bezskutecznie wystartował z jej listy w wyborach do rady powiatu nyskiego. Następnie ponownie wystąpił z ugrupowania. W wyborach samorządowych w 2010 został ponownie wybrany na radnego gminy z listy lokalnego komitetu. W 2014 nie uzyskał reelekcji.
Życie prywatne.
Jest żonaty, ma troje dzieci.

</doc>
<doc id="1015184" url="https://pl.wikipedia.org/wiki?curid=1015184" title="Zorro (serial telewizyjny 1957)">
Zorro (serial telewizyjny 1957)

Zorro – przygodowy serial telewizyjny wyprodukowany przez wytwórnię Walta Disneya w latach 1957–1961, opowiadający o przygodach legendarnego Zorro. Składa się z ponad osiemdziesięciu 25–30 minutowych odcinków. Serial zdobył także w Polsce wielką popularność; po raz pierwszy był emitowany w Polsce na początku lat 60., a potem wielokrotnie powtarzany, m.in. w Teleranku. Po 2005 roku pokazywany był w TVP2, a następnie w 2009 ponownie w TVP1 i w 2014 na Pulsie 2. Dawniej TVP2 wyświetliło także czarno-biały film "The Sign of Zorro" z 1958, składający się z pierwszych 13 odcinków serialu, które w tym celu zostały odpowiednio przemontowane, a niektóre sceny usunięto. W 1992 roku serial został pokolorowany, oprócz sezonu 3. W Polsce wyemitowano jedynie pierwsze dwa sezony serialu.
Obsada.
W epizodach wystąpili m.in. Lee Van Cleef, Dan Blocker, Robert Vaughn i Rita Moreno.

</doc>
<doc id="1015185" url="https://pl.wikipedia.org/wiki?curid=1015185" title="Znak Zorro (film 1920)">
Znak Zorro (film 1920)

Znak Zorro () – amerykański niemy film płaszcza i szpady z roku 1920 w reżyserii Freda Niblo na podst. powieści "The Curse of Capistrano" Johnstona McCulleya, z Douglasem Fairbanksem w roli głównej. Pierwsza ekranizacja postaci Zorro stworzonej przez McCulleya w 1919 roku, opartej na autentycznej sylwetce historycznego kalifornijskiego banity, Joaquína Muriety.
Niemy film z Fairbanksem był „mniej ugrzeczniony” od późniejszych ekranizacji, m.in. serialu Disneya. Zorro rabował bogatych (by pomagać biednym), „Z” wycinał wprost na twarzach swych przeciwników, potrafił też płatać żołnierzom sztubackie figle (wiązanie karabinów etc.).
W kolejnych latach powstało jeszcze kilka filmów i seriali telewizyjnych o Zorro. Sam film został zremake’owany w latach 1940 i 1974.
Fabuła.
Kalifornia, ok. 1820 rok. W Capistrano chodzą wieści o zamaskowanym obrońcy uciśnionych, Señorze Zorro chroniącym ludzi przed skorumpowaną administracją gubernatora Alvarado. Swym wrogom zostawia „znak Zorro” – bliznę w kształcie litery Z wyciętą na twarzy. Brutalny i nadużywający swych uprawnień sierżant Gonzáles marzy o pochwyceniu Zorro. Na moment do szynku wkracza przyjaciel Gonzalesa, młody szlachcic Don Diega Vega powracający z Hiszpanii.
Gonzáles wie, że Zorro zawsze pojawia, gdy dzieje się krzywda Indianom lub duchownym. Gdy atakuje Indianina, wtem zjawia się Zorro toczący z nim zwycięski pojedynek. Zorro wraca do swej kryjówki i okazuje się nim być Don Diego, którego sekret zna tylko niemy Indianin Bernardo. Udaje zniewieściałego i dziecinnego przed wszystkimi, szczególnie przed swym ojcem, Don Alejandro. Ten irytuje się, że jego syn jeszcze się nie ożenił.
Rządy gubernatora dotykają także majętnych – rodzinę Pulido, której grozi bankructwo. Państwo Pulido aranżują spotkanie ich córki Lolity z Don Diego licząc na małżeństwo. Randka jest nieudana i Lolita uznaje Don Diega za mięczaka. Gdy rozpacza w ogrodzie, pod hacjendę Pulido zajeżdża Zorro, który podbija serce Lolity. Informacje o Zorro docierają do komendanta Los Angeles – kapitana Ramóna, który pożąda Lolity. Don Diego w porę udaje się uciec i wrócić do cywilnej tożsamości.
Państwo Pulido zostawiają Lolitę samą na czas, by złożyć apelację. Ponownie przybywa do niej bardziej natarczywy Ramón. Z opresji ratuje ją Zorro, który zostawia u Ramóna swój znak. W późniejszym czasie gubernator zostaje administratorem wioski, gdzie niesłusznie oskarżony zostaje franciszkanin ojciec Felipe o nielegalny handel skórami. Zorro wkrótce dopada urzędnika, który zlecił chłostę na ojcze Felipe i robi z nim odkładnie to samo. Wzburzony gubernator organizuje polowanie na Zorro, a Ramónowi rozkazuje aresztować rodzinę Pulido, która zdaje się współpracować z przestępcą.
Caballeros szukający Zorro zatrzymują się w hacjendzie Vegi, gdzie musi się wstydzić za łatwo męczącego się Don Diego. Gdy ten idzie spać, zjawia ponownie jako Zorro i oskarża zgromadzonych o gnuśność, gdy tyrania rośnie w siłę. Ci rozumiejąc swój błąd przysięgają pomoc Zorro. Pierwszą wspólną misją jest odbicie rodu Pulido z więzienia. Niestety o planie dowiaduje się Ramón, który z żołnierzami ściga Zorro i jego zamaskowanych towarzyszy, a sam podszywa się pod jednego z nich by dobrać się do Lolity.
Rodzice Lolity są bezpiecznie eskortowani do hacjenty Don Alberta. Szybko się orientują, że córka jest nieobecna. Zorro w tym samym czasie skutecznie ucieka żołnierzom Gonzálesa. Dostrzega Ramóna z Lolitą, którą zanosi do swej hacjendy. Ramón, żołnierze i gubernator przeszukują hacjendę, Zorro jako Don Diego sprzeciwia się najściu. Lolita zostaje odnaleziona, zaś Don Diego zwymyślany przez Ramóna toczy z nim pojedynek i ujawnia przy wszystkich swą tajną tożsamość. Triumfujący lud wspierany przez Gonzálesa kończy się zmuszeniem Ramóna do dymisji, a gubernatora – do abdykacji.

</doc>
<doc id="1015186" url="https://pl.wikipedia.org/wiki?curid=1015186" title="Markubowo">
Markubowo

Markubowo (kaszb. "Markùbòwò", niem. "Makubowo") - część miasta Kościerzyna, dawniej folwark, położony na północnym brzegu jeziora Wierzysko w odległości około 250 m od jeziora.
Obecnie Markubowie znajduje się zabudowania na planie zbliżonym do prostokąta z jednym budynkiem mieszkalnym o adresie ul. Sedliskowa 2.
Z Kościerzyny do folwarku prowadziła ulica nazwa od folwarku Markubowo. Po wybudowaniu obwodnicy Kościerzyny ulica została przecięta obwodnicą i nie można nią dojechać do Markubowa. 
Przy ulicy Markubowej znajduje się cmentarz, ogródki działkowe, wodociągi miejskie oraz niewielkie osiedle domków jednorodzinnych.
Wzmiankowane w 1875 jako "Makubowo". Na początku XX wieku majątek zamieszkały przez 25 osób.
W latach 1942–1945 ta część Kościerzyny nosiła nazwę "Markhof".
Nazwa polska ma charakter dzierżawczy od imion Marek i Kuba. Występowanie oboczności "Markubowo || Makubowo" związane jest z procesem fonetyczym zwanym haplologią.

</doc>
<doc id="1015190" url="https://pl.wikipedia.org/wiki?curid=1015190" title="Nagaswaram">
Nagaswaram



</doc>
<doc id="1015194" url="https://pl.wikipedia.org/wiki?curid=1015194" title="Zorro (film 1975)">
Zorro (film 1975)

Zorro – włosko-francuski film przygodowy z 1975 roku w reżyserii Duccia Tessariego, zrealizowany na podstawie postaci Zorro stworzonej przez pisarza Johnstona McCulleya. 
Rolę tytułową zagrał francuski gwiazdor Alain Delon. Choć większość ekipy stanowili Włosi, zdjęcia do filmu powstały w Hiszpanii - w Almerii i Madrycie.
Fabuła.
Wicekrólestwo Peru, początek XIX wiek. Don Miguel Vega de la Serna ma być nowym gubernatorem Nowej Aragonii po zmarłym na malarię wuju, don Fernandzie. Jego przyjaciel – zawadiaka i awanturnik Diego, zwraca uwagę, że w tych regionach nie ma malarii. Nocą, gdy Diego ma wrócić do Hiszpanii, don Miguel ginie zamordowany przez skrytobójców. Diego ich zabija i dowiaduje, że zleceniodawcą zabójstwa był pułkownik Huerta. Żądny zemsty zamierza podszyć się pod Miguela jako gubernator. Chce zabić ludzi odpowiedzialnych za śmierć Miguela, ale wiąże go przysięga dana umierającemu, by nie przelewał w krwi jego imieniu.
Diego jako don Miguel przybywa do Nowej Aragonii, której faktycznym władcą jest pułkownik Huerta. Poznaje też wdowę po don Fernandzie – Carmen, która nigdy nie miała okazji zobaczyć swego siostrzeńca. Podczas spotkania z adiutantem zmarłego gubernatora, Prusakiem kapitanem Fritzem von Merkelem odkrywa zatrute jedzenie. Diego konsekwentnie udający oderwanego od rzeczywistości lalusia prosi Huertę, wybitnego szermierza o przydzielenie ochroniarza. Gdy zostaje nim żarłoczny i fajtłapowaty sierżant Garcia, Diego wie, że to kwestia czasu, gdy i jego Huerta zabije. 
Wraz z niemym służącym Joaquínem odkrywa tajne przejście, którego don Fernando używał do schadzek. W przebraniu chłopów dowiadują się, że Huerta jest okrutnym despotą ciemiężącym coraz uboższą ludność na różne sposoby. Diego widząc figle zamboańskiego chłopca imieniem Chico poznaje znaczenie znaku Zorro – ducha czarnego lisa, który według lokalnych legend ma uwolnić zwierzęta. Gdy brat zakonny Francisco, wspierający ubogich, zostaje skazany w nieuczciwym procesie ratuje go ubrany na czarno zamaskowany jeździec zwany jako Zorro i inicjuje samosąd na jego oprawcach. Jest nim Diego, który przywdziewa maskę walcząc z opresją żołnierzy Huerty i zachęcając mieszkańców do walki o swoje.
Diego poznaje kuzynkę don Miguela, Ortensię z rodu Pulidów pozbawioną majątku za rzekomy spisek przeciw Nowej Aragonii, a tak naprawdę za głośny sprzeciw wobec rządom Huerty. Gdy jako Zorro rozprawia się z żołnierzami Garcii, skrywa się w domu Pulidów. Przybywa też szukający go Huerta, który chce wymusić na Ortensii poślubienie go. Z opresji ratuje ją Zorro, który wypędza Huertę i Ortensia się w nim zakochuje. Nocą Zorro pomaga odeprzeć pozorowany przez żołnierzy napad na Carmen i von Fritza, którzy się wzajemnie zakochują. Huerta zwiększa swój terror i aresztuje więcej ludzi do pracy w kamieniołomach.
Diego jako don Miguel organizuje przyjęcie dla arystokracji i wysyła sobie groźby porwania z rąk Zorro. Huerta decyduje się aresztować Ortensię jako przynętę dla Zorro. Ten opracował odbicia Ortensii i ukrywa ją w klasztorze brata Francisca. Huerta zaczyna podejrzewać don Miguela o bycie Zorro, jako że tylko jemu powiedział o swym planie. Diego udaje się odsunąć te podejrzenia i proponuje bycie przynętą. Nie zakłada kostiumu Zorro i to zaprzyjaźnieni biedacy przebierają za niego, by zmylić wojsko. On sam pozoruje swe porwanie i jako Zorro zmusza pilnującego Garcię do kamieniołomu, gdzie zwraca wolność wszystkim więźniom. 
Zorro umyka wojsku zeskakując z klifu do wody, przekonując tym samym Huertę, że on i don Miguel nie żyją. Przejmuje oficjalnie władzę i przymusza Ortensię do ślubu. Na szczęście ceremonię przerywają więźniowie pod wodzą brata Francisca. Ujawnia się także Zorro. Gdy brat Francisco chce powstrzymać Huertę, ginie z jego pistoletu. Budzi to gniew więźniów, do których dołącza arystokracja. Szturm przerywa sam Zorro, który w tym przypadku zamierza złamać przysięgę daną don Miguelowi i staje do pojedynku na szpady z Huertą. Intensywna walka przenosi się do siedziby gubernatora i kończy się ujawnieniem tożsamości Zorro i śmiercią Huerty. Nowa Aragonia jest wolna od terroru, a Ortensia ogłasza, że gdy znów pojawi się niesprawiedliwość, Zorro powróci. 
Odbiór.
Maciej Dalczyński pod pseudonimem Jacek Tabęcki na łamach „Filmu” dał pozytywną recenzję. Dostrzegł odmienność wersji Tessariego w stosunku do innych produkcji o Zorro, szczególnie kreację Alaina Delona zbliżającą postać do bohatera romantycznego i egzystencjalnego. Pochwalił realizację oraz grę aktorską, a także zaznaczył, iż to lepszy obraz na tle innych filmów z gatunku płaszcza i szpady.

</doc>
<doc id="1015195" url="https://pl.wikipedia.org/wiki?curid=1015195" title="Cheap Trick">
Cheap Trick

Cheap Trick – amerykański zespół powstały w 1975 r. Ich muzyka łączyła punk-rock, pop i heavy metal. W 1977 r. grupa wydała swój pierwszy album "Cheap Trick". W tym samym roku powstała druga płyta "In Color".
Zespół Cheap Trick bardzo rzadko cieszył się mainstreamowym sukcesem, chociaż miał wielu miłośników, co zawdzięczał częstym trasom koncertowym i połączeniu popowych dźwięków z melodyjnością Beatlesów i energią punk rocka. Był z pewnością pierwszym zespołem grającym pop-punk. Muzyka tej formacji zyskała szczególną sławę w Japonii.
Zespół wydał łącznie ponad 20 albumów i ma na koncie takie utwory jak: „The Flame”, „Can’t Stop Falling Into Love”, „Don’t Be Cruel” czy „I Want You to Want Me”.
Od 2009 roku zespół kontynuuje tournée w oryginalnym składzie. O zespole można często znaleźć wzmianki w japońskiej prasie. Zespół często nazywany jest tam „Amerykańskimi Beatlesami”. Stan Illinois uchwalił dzień 1 kwietnia dniem Cheap Trick. Zespół zajmuje 25. pozycję na liście VH1, 100 Najlepszych Artystów Hardrockowych.
Historia.
Powstanie zespołu (1967–1978).
W 1961 roku Nielsen zaczął grywać lokalnie w stanie Illinois na cennych i rzadkich gitarach. Założył on kilka lokalnych zespołów takich jak The Pagans, The Boyz i The Grim Reapers. W 1967 rok utworzył wraz z Peterssonem zespół Fuse.
Fuse wydało płytę długogrającą w 1968 roku za pośrednictwem Epic Records. Na LP znajdowały się utwory hardrockowe oraz czerpiące brzmienie z progresywnego rocka. Bun E. Carlos, ówczesny perkusista Fuse, zdenerwowany brakiem sukcesu i pierwszej płyty, wyjechał w 1971 roku do Filadelfii. Reszta składu w latach 1972–1973 tworzyła zespół Sick Man of Europe. Po europejskiej trasie koncertowej Nielsen i Petersson powrócili do Rockford i dołączyli do Carlosa.
Randy Xeno Hogan był pierwszym wokalistą Cheap Trick, jednak opuścił zespół tuż po jego utworzeniu. Zastąpił go Robin Zander.
Z Robinem Zanderem na wokalu, zespół nagrał demo w 1975 roku i grał w magazynach, kręgielniach i innych miejscach w środkowo-zachodnich Stanach Zjednoczonych. Zespół podpisał kontrakt płytowy z Epic Records na początku 1976 roku. Pierwsza płyta grupy zatytułowana po prostu "Cheap Trick" miała premierę w 1977 roku. Ich drugi album, "In Color" ukazał się jeszcze tego samego roku. Wydawnictwo osiągnęło 443 miejsce na liście 500 największych albumów wszech czasów Rolling Stone.
Trzeci album zespołu, "Heaven Tonight," został wydany w maju 1978 roku. Otwierający płytę utwór „Surrender” stał się jednym z najważniejszych przebojów grupy.

</doc>
<doc id="1015197" url="https://pl.wikipedia.org/wiki?curid=1015197" title="Piotr Kozłowski (ur. 1961)">
Piotr Kozłowski (ur. 1961)

Piotr Kozłowski (ur. 25 czerwca 1961 w Miliczu) – polski polityk, przedsiębiorca, technik budowy dróg, poseł na Sejm IV kadencji.
Życiorys.
Wykształcenie i praca zawodowa.
W 1982 ukończył Policealne Studium Zawodowe. W latach 1982–1987 pracował jako dyżurny ruchu w PKP, a następnie – do 1989 – jako specjalista ds. budowy i modernizacji dróg w urzędzie gminy. W 1989 założył własną firmę transportowo-handlową, którą prowadził z przerwą do 2001. W okresie 1998–2001 zasiadał w radzie gminy Cieszków. Kierował Klubem Inicjatyw Samorządowych.
W 2001 został prezesem Stowarzyszenia Podmiotów Gospodarczych Branży Motoryzacyjnej. W tym samym roku stanął na czele protestu importerów samochodów (tzw. laweciarzy) blokujących przejścia graniczne z Niemcami w Jędrzychowicach w sprzeciwie wobec wprowadzonego przez rząd Jerzego Buzka zakazu sprowadzania do Polski uszkodzonych i zniszczonych pojazdów.
W 2007 powrócił do prowadzenia działalności gospodarczej.
Działalność polityczna.
W wyborach we wrześniu 2001 został posłem IV kadencji, wybranym z pierwszego miejsca na liście Samoobrony RP w okręgu wrocławskim (otrzymał 10 920 głosów). Tuż po wyborach wstąpił do tej partii i zasiadł w jej władzach wojewódzkich. Pracował w Komisji Infrastruktury, Komisji Gospodarki, Komisji Nadzwyczajnej ds. informatyzacji oraz trzynastu podkomisjach.
W wyborach do Sejmu w 2005 bezskutecznie ubiegał się o reelekcję (uzyskał 3851 głosów), a rok później o mandat radnego sejmiku dolnośląskiego. W latach 2006–2007 kierował gabinetem politycznym Andrzeja Aumillera, ministra budownictwa w rządzie Jarosława Kaczyńskiego. W 2007 odszedł z Samoobrony RP.
W wyborach samorządowych w 2010 został wybrany do rady gminy Cieszków z własnego komitetu wyborczego wyborców. W wyborach w 2014 bez powodzenia kandydował z własnego komitetu na wójta gminy Cieszków oraz z ramienia komitetu Dariusza Stasiaka – Dolny Śląsk XXI do rady powiatu milickiego.
Życie prywatne.
Jest żonaty, ma jedno dziecko.

</doc>
<doc id="1015202" url="https://pl.wikipedia.org/wiki?curid=1015202" title="Szydlice (Kościerzyna)">
Szydlice (Kościerzyna)

Szydlice (kaszb. "Szëdlëce", niem. "Schidlitz") - dawna wieś (folwark), a następnie przedmieście położone na zachód od centrum Kościerzyny, przy obecnej drodze krajowej nr 20 ze Stargardu do Gdyni. 
W 1772 znajdował się tu folwark, należący do miasta Kościerzyna. W końcu XIX wieku Szydlice były siedzibą gminy o powierzchni 596 ha, obejmującej Cegielnię, Wierzysko i Szarlotę, zamieszkiwanej przez 262 osoby (168 katolików i 94 ewangelików). W początku XX wieku liczba mieszkańców wzrosła do 740.
Nazwę Szydlice, wzmiankowaną po raz pierwszy w 1570, Stefan Hrabec wywodził od nazwy gdańskiego przedmieścia Siedlce, zwanego dawniej gwarowo Szydlicami.
W północnej części dzielnicy znajduje się szpital specjalistyczny, którego budowę rozpoczęto w latach 80. XX wieku. Koncepcja militarna Układu Warszawskiego zakadała wykorzystanie infrastruktury kompleksu szpitalnego jako zaplecza sanitarnego dla Trójmiasta w wypadku użycia broni masowego rażenia.
Zobacz też.
Szydlice

</doc>
<doc id="1015203" url="https://pl.wikipedia.org/wiki?curid=1015203" title="Fernando Daucik">
Fernando Daucik



</doc>
<doc id="1015204" url="https://pl.wikipedia.org/wiki?curid=1015204" title="I Liceum Ogólnokształcące im. Hetmana Jana Zamoyskiego w Zamościu">
I Liceum Ogólnokształcące im. Hetmana Jana Zamoyskiego w Zamościu

I Liceum Ogólnokształcące im. Jana Zamoyskiego w Zamościu – szkoła ponadpodstawowa, mieszcząca się od 1916 roku w gmachu zabytkowej, zbudowanej w stylu wczesnobarokowym, dawnej Akademii Zamojskiej.
Historia.
W 1594 roku hetman wielki koronny Jan Zamoyski utworzył Akademię Zamoyską, aby uczyć młodzież szlachecką i katolicką „myśleć kategoriami obywatelskimi” i przygotować ją do „służby publicznej”. Fakt powołania Akademii zatwierdził bullą tegoż roku papież Klemens VIII, a uroczyste otwarcie uczelni miało miejsce 15 marca 1595 roku. Była to trzecia szkoła wyższa w Polsce – po Uniwersytecie Jagiellońskim i Uniwersytecie Wileńskim. W Akademii wykładano w językach łacińskim i greckim – prawo, medycynę, filozofię i teologię. Pierwszym jej rektorem był Melchior Stefanides.
W roku 1784 Akademia Zamojska została zamknięta przez zaborcze władze austriackie. Przed odzyskaniem niepodległości przez Polskę – w roku 1916 w gmachu Akademii Zamojskiej utworzono I Liceum Ogólnokształcące imienia Jana Zamoyskiego. Wpierw liceum funkcjonowało jako tzw. Realne Gimnazjum Męskie, a dyrektorem szkoły został Kazimierz Lewicki. Pierwsze matury odbyły się w 1922 roku. W czasie wojny (1939–1944) miało miejsce tajne nauczanie licealistów przez Tadeusza Gajewskiego i Stanistawę Żochowską. Gimnazjum zostało wznowione w 1944 roku. W 1992 roku na terenie liceum realizowany był film Grzegorza Królikiewicza "Przypadek Pekosińskiego".
Pierwszą kobietą-dyrektorem została Halina Chwiejczak – rusycystka, która pełniła tę funkcję w latach 1997–2002. Drugą kobietą na tym stanowisku jest Bożena Krupa, nauczycielka języka francuskiego, która sprawuje tę funkcję od 2017 roku.

</doc>
<doc id="1015205" url="https://pl.wikipedia.org/wiki?curid=1015205" title="Czarny Legion (ujednoznacznienie)">
Czarny Legion (ujednoznacznienie)



</doc>
<doc id="1015206" url="https://pl.wikipedia.org/wiki?curid=1015206" title="Born to Run">
Born to Run

Born to Run – trzeci album Bruce’a Springsteena wydany 25 sierpnia 1975 nakładem Columbia Records.
Album okazał się wielkim sukcesem, który otworzył Springsteenowi drogę do światowej kariery. "Born to Run" zadebiutował na trzecim miejscu listy Billboard 200 i utrzymywał się na niej ponad dwa lata. Do 2006 roku w USA sprzedano ponad 6 milionów kopii albumu i jest to drugi najlepiej sprzedający się album Springsteena po "Born in the U.S.A.".
W 2003 roku magazyn Rolling Stone uplasował album jako 18. na liście 500 albumów wszech czasów.

</doc>
<doc id="1015207" url="https://pl.wikipedia.org/wiki?curid=1015207" title="Kevin Cosgrove">
Kevin Cosgrove

Kevin Michael Cosgrove (ur. 6 stycznia 1955, zm. 11 września 2001) – jedna z ofiar zamachów z 11 września. 
Cosgrove został uwięziony w wieży World Trade Center, w biurze, w północno-zachodnim rogu na 105 piętrze południowej wieży. Wraz z nim uwięzieni zostali pracująca w tym samym biurze Doug Cherry i niezidentyfikowana osoba.
Zaraz po tym, jak dodzwonił się do obsługi technicznej budynku, Cosgrove wykonał telefon do centrali policji pod numerem 911. Gdy wciąż był na linii, budynek zaczął się zawalać i Cosgrove wypowiedział swoje ostatnie słyszane słowa: „Oh God! Oh…”, po czym połączenie zostało zerwane. Nagrania z rozmową ofiary z centralą policji zostały opublikowane tuż po całym zdarzeniu.
W chwili śmierci miał 46 lat. Jego ciało znaleziono w ruinach WTC i zidentyfikowano tydzień po zamachach. Został pochowany 22 września na cmentarzu St. Patrick's w Nowym Jorku.

</doc>
<doc id="1015208" url="https://pl.wikipedia.org/wiki?curid=1015208" title="Trakija Płowdiw">
Trakija Płowdiw



</doc>
<doc id="1015209" url="https://pl.wikipedia.org/wiki?curid=1015209" title="Wierzbowski">
Wierzbowski

Wierzbowski (forma żeńska: Wierzbowska; liczba mnoga: Wierzbowscy) - polskie nazwisko. Na początku lat 90. XX wieku w Polsce nosiło je 3798 osób.

</doc>
<doc id="1015210" url="https://pl.wikipedia.org/wiki?curid=1015210" title="Adam Miauczyński">
Adam Miauczyński



</doc>
<doc id="1015215" url="https://pl.wikipedia.org/wiki?curid=1015215" title="Plebanka (Kościerzyna)">
Plebanka (Kościerzyna)

Plebanka (kaszb. "Kòscerzkô Plebônka") - wschodnia część Kościerzyny, położona w pradolinie rzeki Wierzycy i na zachód od linii kolejowej nr 201 Nowa Wieś Wielka – Gdynia Port. W kierunku północno-zachodnim znajduje się nieopodal stacji kolejowej część miasta zwana "Osiedle Plebanka".
Nazwa kulturowa, pochodzi od apelatywu "plebanka" = mieszkanie plebana (plebania).

</doc>
<doc id="1015216" url="https://pl.wikipedia.org/wiki?curid=1015216" title="Hellas Verona Football Club">
Hellas Verona Football Club



</doc>
<doc id="1015218" url="https://pl.wikipedia.org/wiki?curid=1015218" title="Icewind Dale II">
Icewind Dale II

Icewind Dale II – komputerowa gra fabularna wyprodukowana przez Black Isle Studios i wydana przez Interplay Entertainment 27 sierpnia 2002. Akcja gry, podobnie jak pierwszej części, osadzona jest w "Dolinie Lodowego Wichru", będącej częścią świata "Forgotten Realms". Gracz przejmuje kontrolę nad drużyną najemników, w trakcie gdy 10 miast walczy z grupą prześladowanych ras i religii.
"Icewind Dale II" została zaprojektowana jako gra akcji, w przeciwieństwie do innych gier używających silnika Infinity Engine. Mniejszy nacisk położono na fabułę i eksplorację, a rozgrywkę oparto na trzeciej edycji Dungeons &amp; Dragons. Jest to ostatnia gra stworzona przy pomocy tego silnika.
Gra zyskała przychylność krytyków, którzy chwalili walkę, tempo rozgrywki i użycie trzeciej edycji Dungeons &amp; Dragons. Krytykowano przestarzały silnik i przeciętną grafikę.
Fabuła.
Akcja gry toczy się w fikcyjnym świecie fantasy Dungeons &amp; Dragons na kontynencie Faerûn. Opowieść rozgrywa się w północnej części Doliny Lodowego Wichru, 30 lat po wydarzeniach z "Icewind Dale". Gra zaczyna się w przystani Targos, należącej do grupy dziesięciu miast, która właśnie jest atakowana przez grupę goblinów. Stwory te są częścią legionu Chimery, armii stworzonej z wygnanych ras i sekt religijnych.
Gra rozpoczyna się, gdy grupa najemników przybywa statkiem aby bronić Targos. Dostają się na miejską palisadę i odpierają atak armii goblinów. Następnie burmistrz Targos rozkazuje im rozpocząć ofensywę na armię goblinów. Najemnicy zabijają ich wodza i odkrywają, że był pod dowództwem kobiety imieniem Sherincal. Kiedy wracają na Targos, burmistrz prosi ich o spotkanie z posiłkami z Neverwinter. Grupa podróżuje na ich spotkanie w sterowcu pilotowanym przez Oswalda Fiddlebendera.
Burza powoduje rozbicie statku. Kiedy grupa budzi się, odkrywa że lodowiec blokuje ścieżkę dla odsieczy. Podczas badania lodowca drużyna znajduje Sherincal, półsmoczycę, która strzeże wejścia do świątyni bogini Auril. Dowiadują się, że Sherincal przewodzi zachodnim siłom Chimery i że przywódcy legionu, bliźniaki o imionach Isair i Madae rezydują w Odciętej Dłoni. Wewnątrz świątyni Auril, bohaterowie znajdują więźnia z Kuldahar, który prosi ich o ostrzeżenie miasta o zagrożeniu ze strony legionu. Następnie grupa przedostaje się przez lodowiec i spotyka się z posiłkami.
Gdy drużyna podróżuje do Kuldahar, spotyka drowa imieniem Nym, który mówi bohaterom, że przejście do miasta jest strzeżone przez oddziały Chimery i że istnieje alternatywna ścieżka przez Podmrok. Później Isair i Madae znajdują grupę dzięki informacjom od Nyma. Oświadczają, że mają zamiar zaatakować Kuldahar i ostrzegają ich, aby się nie wtrącali. Drużyna przechodzi przez klasztor Czarnego Kruka i wchodzi do Podmroku. Po udanym przejściu przez podziemia zostają przewiezieni do Kuldahar przez Oswalda Fiddlebendera.
Kiedy grupa pojawia się na miejscu, okazuje się, że wioska została już najechana przez legion Chimery. Arcydruid Kuldahar mówi im, że został otwarty portal, aby umożliwić przejście wrogich yuan-ti z dżungli Chult. Po tym, jak grupa zapobiega atakowi, arcydruid mówi im, że mogą dotrzeć do Odciętej Dłoni przez wyjście na dolnym piętrze Smoczego Oka. Po dotarciu okazuje się, że wojnę między dziesięcioma miastami a legionem spowodował burmistrz Bryn Shander, który wysłał Isairowi i Madae zatrute jedzenie. W końcu bohaterowie odnajdują Isair i Madae i zabijają ich.
Rozgrywka.
"Icewind Dale II" to komputerowa gra fabularna oparta o trzecią edycję Dungeons &amp; Dragons. Rozgrywka toczy się na dwuwymiarowych planszach widzianych z góry poprzez tzw. rzut izometryczny. Interfejs gry zajmuje dolną część ekranu. Z jego poziomu można uzyskać dostęp np. do automapy czy dziennika, w którym zapisywane są zadania i ważne wydarzenia. Interakcja z grą przypomina tą z gier typu wskaż i kliknij. Na przykład kliknięcie na ziemi przesuwa wybraną postać gracza, a kliknięcie na postać niezależną zainicjuje dialog. Podczas rozmów gra prezentuje często kilka opcji dialogowych. Świat gry jest podzielony na osobne obszary. Początkowo każdy jest przesłonięty mgłą wojny, która odsłania się w miarę eksploracji obszaru. Tryb wieloosobowy jest dostępny dla maksymalnie sześciu graczy za pośrednictwem sieci lokalnej lub internetu. Dostępny jest również tryb Serce Furii, który zwiększa poziom trudności gry i zawiera potężniejsze przedmioty.
Rozpoczynając grę, gracz może wybrać wcześniej stworzoną drużynę lub stworzyć grupę złożoną z maksymalnie sześciu postaci; w przeciwieństwie do serii "Baldur’s Gate", "Icewind Dale II" nie pozwala graczowi na importowanie postaci z poprzedniej gry "Icewind Dale". Podczas tworzenia postaci gracz wybiera między innymi płeć, rasę, klasę, nastawienie i atrybuty. Gracz może czasami wybrać podgrupę rasy lub klasy, taką jak księżycowy elf lub nekromanta. Rasa, nastawienie i atrybuty wpływają na dostępne opcje dialogowe postaci gracza, a także na reakcje napotkanych postaci. Na przykład niektórzy będą uprzedzeni wobec pewnych ras lub postać o niskiej inteligencji będzie miała ograniczone opcje dialogowe. Niektóre rasy podrzędne w grze są znacznie potężniejsze niż rasy podstawowe obecne w trzeciej edycji Dungeons &amp; Dragons; te rasy podrzędne muszą zdobyć więcej punktów doświadczenia niż inne, zanim awansują. W każdej chwili możliwe jest dodanie dodatkowych postaci do drużyny, także podczas walki.
Rozgrywka "Icewind Dale II" koncentruje się na walce. System walki jest adaptacją w czasie rzeczywistym systemu turowego używanego w Dungeons &amp; Dragons, co spowodowało, że programiści usunęli pewne aspekty, takie jak ataki okazyjne. Gra symuluje rzut kostką. Zamiast turowych rund używanych w D&amp;D, postacie mają niezależne rundy, podczas których mogą wykonać jedną lub więcej akcji, w zależności od takich czynników, jak czas trwania akcji. Gracz może w dowolnym momencie wstrzymać grę i wydawać rozkazy postaciom. Każda postać może nosić ograniczoną liczbę przedmiotów.
Produkcja.
Latem 2001 roku Black Isle Studios posiadało trzy zespoły programistów. Obejmowały one zespół "Icewind Dale", zespół rozwijający grę "Torn" i zespół pracujący nad niezapowiedzianym projektem. Przed i podczas prac nad "Torn" kilku członków tego zespołu wyraziło zainteresowanie opracowaniem kolejnej gry wykorzystującej silnik Infinity. Zespół deweloperski nie został poinformowany o decyzji Black Isle Studios o opracowaniu "Icewind Dale II" aż do anulowania gry "Torn". Według głównego projektanta Josha Sawyera nie wiadomo, kiedy producenci zdecydowali się stworzyć grę. W środę po południu Feargus Urquhart poprosił Sawyera, aby do czwartku po południu razem ze Stevem Bokkesem napisali zarys fabuły i obszaru na którym będzie się rozgrywać gra. Po przekazaniu dokumentów, w piątek po spotkaniu działu projekt był oficjalnie w fazie rozwoju. W tym okresie firma Interplay Entertainment polegała na grach Black Isle Studios, aby złagodzić problemy finansowe, co skutkowało presją na szybkie wydawanie gier. Decyzja o opracowaniu kontynuacji była częściowo oparta na dobrym przyjęciu pierwszego "Icewind Dale" i możliwości stosunkowo szybko gry na silniku Infinity. Zdaniem Sawyera stworzenie "Icewind Dale II" miało związek z ograniczeniem ryzyka i maksymalizacją naszych szans na popularny tytuł. Wstępne prace postępowały podczas jednoczesnego zaangażowania w dodatki do "Icewind Dale", a produkcja właściwa rozpoczęła się pod koniec lipca 2001 roku, krótko po ukończeniu "". Po sześciu miesiącach rozwoju gra została oficjalnie ogłoszona 4 lutego 2002 roku.
"Icewind Dale II" pierwotnie planowano jako niepełną konwersję trzeciej edycji Dungeons &amp; Dragons z pominięciem wielu zasad. Miał zostać użyty system specjalizacji klasowych wprowadzony w "", ale ten pomysł został później porzucony. Sawyer i kilku innych członków zespołu naciskało na konwersję gry do trzeciej edycji. Zespołowi programistom ostatecznie przyznano rozszerzenie, które pozwoliło im dokończyć zmianę zasad do trzeciej edycji. Silnik Infinity wymagał szeroko zakrojonych modyfikacji, aby był zgodny z regułami trzeciej edycji, ponieważ pierwotnie został zaprojektowany dla reguł drugiej edycji; niektóre elementy zostały usunięte z powodu problemów z interfejsem i silnikiem. Interfejs gry został przeprojektowany. Zawiera nowe ikony przedmiotów i ikony zaklęć autorstwa Briana Menze; Menze wcześniej stworzył ikony zaklęć "Planescape: Torment". Jason Manley, autor portretów z "Icewind Dale", opuścił Black Isle Studios pod koniec 2001 roku; kilka z jego prac, które namalował przed wyjazdem, zostało później wykorzystanych w "Icewind Dale II". Rozdzielczość gry została zwiększona do minimalnej rozdzielczości 800 na 600.
J. E. Sawyer był odpowiedzialny za implementację zasad D&amp;D, ale już obszary gry zostały podzielone między kilku projektantów. Na przykład projektant Chris Avellone stworzył sekwencję otwierającą w tym Targos, projektant Dave Maldonado opracował klasztor Czarnego Kruka i duży obszar dzikiej przyrody, a projektanci John Deiley i Damien Foletto stworzyli obszary końcowe. W trakcie prac Sawyer opuścił zespół, aby pracować jako główny projektant przy innym wewnętrznym projekcie; Dave Maldonado i Chris Avellone otrzymali jego obszary do wykończenia. Twórcy chcieli, aby w porównaniu do poprzedniej odsłony gra zawierała więcej przerw od walki takich jak zagadki i interakcja z postaciami. Na decyzję o dołączeniu większej liczby zagadek wpłynął ich pozytywny odbiór w "Trials of the Luremaster".
Gra osiągnęła status złoty 5 sierpnia 2002 roku i została wydana 27 sierpnia. Po oficjalnej premierze Sawyer wyraził niezadowolenie z całej serii. Powiedział, że nie był szczególnie zachwycony tym, jak wyszła jego praca nad "Icewind Dale", a wkład w dodatek "Heart of Winter" był gorszy od podstawki. W odniesieniu do dwójki w jego ocenie wyszło lepiej, niż się spodziewał, ale nadal niezupełnie to, co chciał. Z kolei Chris Avellone powiedział później, "Icewind Dale" to była fajna seria, ale gra nie próbowała ustawiać poprzeczki wyżej dla swoich rywali. Ludzie mogą pamiętać, że spędzili miło czas, ale nie próbowaliśmy przełamać żadnego trendu ani zrobić niczego rewolucyjnego. Pod pewnymi względami był to właściwie krok wstecz w stosunku do innych gier. Wydano także edycję kolekcjonerską zawierającą dodatkowe rzeczy, takie jak kolorowa mapa z materiału i ścieżka dźwiękowa na płycie CD. "Icewind Dale II" była ostatnią grą opracowaną przy użyciu silnika Infinity.
Muzykę do gry skomponował Inon Zur, którego poprzednie prace obejmowały ' i '. Jego współpracownikiem był kompozytor pierwszej części Jeremy Soule. Inon Zur powiedział, że komponując ścieżkę dźwiękową, kilkakrotnie przepisywał motyw główny, próbując stworzyć utwór, który zachowałby brzmienie pierwszej odsłony i jednocześnie był oryginalny. Uchwycenie tego wszystkiego w 30–45 sekund nie było łatwe, ale w ocenie Zura, w końcu znaleźli właściwy ton dla oprawy dźwiękowej. Muzyka została skomponowana w pięć tygodni, a nagrywanie i miksowanie trwały trzy tygodnie. Z uwagi na ograniczony budżet do nagrania muzyki wykorzystano małą orkiestrę z Los Angeles. W wersji angielskiej głosu użyczyli m.in. Gabrielle Carteris, Peter Stormare i Gray DeLisle. W wersji polskiej byli to Henryk Talar, Mikołaj Müller i Andrzej Tomecki.
Studio Beamdog odpowiadające za odnowione wersje starszych gier w tym pierwszej części "Icewind Dale" wyraziło chęć stworzenia remaku dwójki. Niestety firma nie była w stanie odnaleźć kodu źródłowego gry. Szef Beamdog Trent Oster jest zdania, że ponowne wydanie bez kodu jest możliwe, jednak jest zbyt drogie i czasochłonne.
Odbiór gry.
Gra spotkała się z pozytywnym odbiorem recenzentów, uzyskując średnią wynoszącą 83/100 punktów według serwisu Metacritic. Kristian Brogger z czasopisma „Game Informer” opisał ją jako jedną z najlepszych gier cRPG, jakie kiedykolwiek wyszły na PC, a Greg Kasavin z GameSpotu uznał za świetną grę fabularną. Jednakże Ross Atherton z redakcji „PC Format” napisał: Brak w niej natchnienia i nie inspiruje, dając sobie wąski zakres wymagań wypełnia je bez widowiska. Niektórzy recenzenci porównali grę do "Neverwinter Nights". Barry Brenesal z IGN napisał, że tempo "Icewind Dale II" jest bardziej zróżnicowane[w porównaniu z "Neverwinter Nights"], rozgrywka lepiej zbalansowana i wciągająca, a Brogger stwierdził, że interfejs jest znacznie lepszy od tego w "Neverwinter Nights". Według Athertona w świetle "Neverwinter Nights" w grze jest niewiele wyjątkowych rzeczy, które się na tyle wyróżniają, żeby ją polecić. Chris Anderson z redakcji PC Zone napisał, że nie jest to wyczekiwany zabójca "", a także nie umywa się do "Neverwinter Nights". Redakcja serwisu Gry-Online w 2014 roku przyznała "Icewind Dale II" 61. miejsce na liście najlepszych gier cRPG wszech czasów.
Wielu recenzentów chwaliło walkę i tempo gry. Sam Hayne z amerykańskiej telewizji G4 nazwał walkę wysublimowaną i powiedział, że żadna gra Infinity Engine nie miała do tej pory tak interesującej i skomplikowanej walki taktycznej. Greg Kasavin pochwalił tempo rozgrywki. Anderson narzekał, że niektóre elementy stały się przestarzałe, ale jedynym prawdziwym minusem jest archaiczny system zaklęć i niewytłumaczalna konieczność odpoczynku po każdej walce. Gra była również chwalona za implementację zasad trzeciej edycji D&amp;D. „Computer Gaming World” powiedział, że twórcy dobrze zrozumieli zasady i jest to najbardziej widoczne podczas rozwijania postaci, a Matthew Peckham z „PC Gamera” powiedział, że ma dobrą implementację zasad D&amp;D. Kasavin nazwał interfejs dużym ulepszeniem w stosunku do podzielonego interfejsu wszystkich poprzednich gier Infinity Engine. Zdaniem Brenesala możliwość dostosowywania interfejsu, która wydaje się tak naturalna, sprawia, że zastanawiasz się, dlaczego wcześniej o tym nie pomyślano. Brogger wyróżnił interfejs, a w szczególności ekran ekwipunku.
Gra została skrytykowana za grafikę i silnik, który recenzenci uznali za przestarzały. Hayne określił silnik starym i niezgrabnym, a Atherton powiedział, że całość jest ograniczona przez skrzypiący silnik. Z drugiej strony niektóre media chwaliły stronę techniczną. Brogger nazwał Infinity najlepszym silnikiem RPG, jaki kiedykolwiek wynaleziono, a Kasavin powiedział, że nieśmiertelny może być dobrym słowem na określenie silnika, ponieważ faktem jest, że "Icewind Dale II" jest ostatecznie dobrą grą. Jeśli chodzi o grafikę, Kasavin powiedział, że pod wieloma względami gra reprezentuje najlepsze jak dotąd wykorzystanie wstępnie renderowanych grafik izometrycznych, ale to nie zmienia faktu, że finalny produkt ogólnie wygląda na niedzisiejszy. Brenesal uważał, że sprity stały się przestarzałe i że animacje są prymitywne jak na dzisiejsze standardy. New Straits Times zgodził się, mówiąc, że chociaż niektóre efekty były atrakcyjne, przestarzała oprawa graficzna nie może równać się ze współczesnymi grami pokroju "Dungeon Siege" i "Neverwinter Nights". Redaktor Computer Gaming World wierzył, że gra konsekwentnie oferuje te same uderzające i pełne wyobraźni obszary, które nadają ton i urok gry, a Computer Games Magazine powiedział: może nie wygląda wspaniale, ale ma w sobie coś wyjątkowego. Prerenderowane tła w grze otrzymały pochwały. Brenesal powiedział, że grafika w akcji wygląda bardzo atrakcyjnie, a Brogger określił tła pięknymi. Wielu recenzentów narzekało na wyszukiwanie ścieżki, którą Anderson nazwał skandalicznie słabą.
Brogger porównał główną fabułę do tych z powieści fantasy. Peckham powiedział, że posiada imponującą fabułę oraz jedne z najbogatszych i najprzyjemniejszych dialogów od czasów "Planescape Torment". Kasavin nazwał historię wciągającą i stwierdził, że gra jest bardzo dobrze napisana, oferuje wiele wyrazistych postaci i poważnych tematów. Anderson zauważył, że dzięki znakomicie napisanym postaciom bitwy mają o wiele więcej znaczenia, dzięki czemu za niekończącą się walką kryje się ciekawa fabuła. Atherton uznał, że "Icewind Dale II" również cierpi, tak jak jej poprzednik, z powodu historii osłabionej przez anonimowe główne postacie, które gracz tworzy samemu. Jeśli chodzi o dźwięk, Kasavin powiedział, że Inon Zur wykonał naprawdę fantastyczną robotę, być może nawet lepszą niż Soule w oryginalnym "Icewind Dale" i że dubbing jest na takim poziomie, jakiego możesz oczekiwać od gry fabularnej Black Isle Studios. Computer Gaming World napisał, że efekty dźwiękowe, muzyka i lektor są doskonałe.
"Icewind Dale II" była nominowana przez „Computer Gaming World” do nagrody gry RPG roku, która ostatecznie trafiła do "". Redaktorzy napisali, że jest ostatnią świetną grą opartą na starym silniku. Była także nominowana do najlepszej gry fabularnej 2002 na PC („PC Gamer US”) i najlepszej gry RPG (The Electric Playground), ale przegrała w obu przypadkach z "Neverwinter Nights". Allen Rausch, pisząc materiał dla GameSpy w 2004 roku dotyczący gier D&amp;D na PC, stwierdził, że choć nikt by nie powiedział, że jest to gra roku 2002, Black Isle Studios zdołało stworzyć ostatnią wspaniałą grę na leciwym silniku.

</doc>
<doc id="1015222" url="https://pl.wikipedia.org/wiki?curid=1015222" title="Gra o tron (powieść)">
Gra o tron (powieść)

Gra o tron (ang. "A Game of Thrones") – powieść z gatunku fantasy, pierwszy tom sagi "Pieśń lodu i ognia" George’a R.R. Martina. Pierwsze wydanie w języku angielskim miało premierę 1 sierpnia 1996 roku. Polski przekład ukazał się w roku 1998 nakładem wydawnictwa Zysk i S-ka. Akcja książki toczy się w fikcyjnym świecie na kontynentach Westeros i Essos, gdzie pory roku mogą trwać wiele lat.
Na podstawie powieści powstał serial "Gra o tron" realizowany przez telewizję HBO, a także gra fabularna, gra planszowa oraz gry komputerowe.
Fabuła.
W Siedmiu Królestwach.
Lord Eddard Stark, pan na Winterfell osobiście zabija dezertera z Nocnej Straż, bractwa strzeżącego Siedmiu Królestw Westeros. Wracając z synami Robbem i Branem Starkami, Jonem Snowem i uczniem Theonem Greyjoyem, znajdują sześć młodych wilkorów - cztery samce i dwie samice, co zbiega się z liczbą i płcią dzieci Lorda Starka - i postanawiają wziąć je dla siebie.
Lord Eddard Stark gości władcę całego królestwa, Roberta Baratheona, i jego żonę Cersei Lannister. Król Robert prosi Eddarda, swego starego przyjaciela, o przyjęcie stanowiska Królewskiego Namiestnika – drugiej po królu najważniejszej osoby w państwie. Eddard początkowo odmawia, zaniepokojony tym, że poprzedni namiestnik, Jon Arryn, nagle zmarł, jednak później przyjmuje stanowisko namiestnika. Jego syn Bran, wspinając się na wieżę Winterfell, zobaczył królową z jej bratem podczas stosunku płciowego. Jaime, brat bliźniak królowej, zrzuca go z wieży, wierząc, że zginie. Ku jego zdziwieniu Bran przeżył, ale jest w śpiączce.
Lord Eddard udaje się do Królewskiej Przystani ze swoimi córkami – Sansą i Aryą. Odkrywa tam, że dwór jest pełen intryg i krwawych sekretów. Podczas gdy Bran jest w stanie śpiączki, następuje nieudana próba zabójstwa. Po tym zdarzeniu Catelyn Stark zmierza na południe, aby podzielić się z mężem nowiną o próbie morderstwa syna. Catelyn podejrzewa o to Lannisterów, co powoduje napięcie między rodami, mogące być przyczyną rychłej wojny domowej. Owo zachwianie równowagi zauważa dawny wróg z dalekiej północy oddzielony monumentalnym Murem.
Na Murze.
Jon Snow, syna Neda, zostaje zainspirowany przez swojego wuja, Benjena Starka, do dołączenia do Nocnej Straży, ale staje się rozczarowany, gdy odkrywa, że jego podstawową funkcją jest kolonia karna. Jon jednoczy swoich kolegów rekrutów przeciwko ich surowemu instruktorowi i chroni, ale dobrodusznego i inteligentnego Samwella Tarly'ego. Jon zostaje mianowany zarządcą przywódcy Straży, Lorda Komandora Jeora Mormonta, co czyni go potencjalnym następcą Mormonta. Benjen nie wraca z wyprawy na północ od Muru. Sześć miesięcy później odnaleziono zwłoki dwóch mężczyzn z jego grupy; te ożywiają się jako nieumarłe upiory.
Kiedy wiadomość o egzekucji ojca dociera do Jona, próbuje dołączyć do Robba przeciwko Lannisterom, ale zostaje przekonany, aby pozostać lojalnym wobec Straży. Następnie Mormont deklaruje zamiar marszu na północ, aby znaleźć Benjena, martwego lub żywego, i zbadać pogłoski o "Królu za Murem" jednoczącym dzikich ludzi.
Na wschodzie.
Trzynastoletnia Daenerys Targaryen, córka nieżyjącego króla Aerysa Targaryena, zostaje sprzedana przez swojego brata Viserysa Khalowi Drogo – władcy plemienia Dothraków. W zamian za rękę siostry Viserys ma otrzymać armię zdolną do podbicia Westeros oraz do odzyskania tronu należącego kiedyś do jego rodu. Niedługo po tym ślubie Viserys zaczyna odsłaniać swoją niepoczytalną naturę odziedziczoną po ojcu, co prowadzi do jego śmierci z ręki Drogo.
Tymczasem Daenerys, początkowo przerażone dziecko wydane za obcego mężczyznę, odnajduje swoje miejsce wśród ludzi z plemienia. Odkrywa w sobie miłość do męża, zachodzi z nim w ciążę. Podczas rabowania wioski Drogo zostaje ranny. Daenerys prosi szamankę o pomoc, która, poświęcając życie ich nienarodzonego dziecka, ratuje Drogo, ale pozostawia go w stanie wegetacji. Daenerys decyduje, że nie jest w stanie mu pomóc, i postanawia spalić go na stosie. Podczas ceremonii pogrzebowej Daenerys razem z trzema smoczymi jajami wchodzi w płomienie. Gdy ogień przygasa, niezraniona Dany pojawia się razem z trzema wyklutymi smokami.
Narracja.
Saga "Pieśń lodu i ognia" jest opowieścią widzianą oczyma wielu ludzi, często przebywających od siebie bardzo daleko. W pierwszej części sagi można wyróżnić dziewięcioro bohaterów, z których perspektywy opisywane są wydarzenia:
Odbiór.
Powieść została wyróżniona Nagrodą Locusa w 1997. W tym samym roku została nominowana do nagród Nebula i World Fantasy Award. W styczniu 2011 roku książka stała się bestsellerem The New York Timesa i była najczęściej kupowaną w lipcu 2011.

</doc>
<doc id="1015223" url="https://pl.wikipedia.org/wiki?curid=1015223" title="Kaplica Matki Bożej Śnieżnej na górze Hvězda">
Kaplica Matki Bożej Śnieżnej na górze Hvězda

Kaplica Matki Boskiej Śnieżnej na górze Hvězda (czes. Kaple Panny Marie Sněžné) – kaplica w czeskiej części Gór Stołowych (czes. "Broumovska vrchovina") w Broumowskich Ścianach (czes. "Broumovské stěny").
Kaplica znajduje się na wzniesieniu Hvězda (pol. "Gwiazda" lub "Policka Góra"), w granicach czeskiego obszaru chronionego krajobrazu "Chráněna krajinná oblast Broumovsko "CHKO Broumovsko"", w środkowo-wschodniej części Broumowskich Ścian, stanowiących czeską część Gór Stołowych, około 12 km na północny zachód od polskiej miejscowości Radków.
Kaplica Matki Bożej Śnieżnej stoi na szczycie wzniesienia Hvězda, na skalnej krawędzi obrywu, na wysokości 674 m n.p.m. Została zbudowana w 1733 przez Othmara Zinkego, opata klasztoru benedyktynów w Broumovie, według projektu K. I. Dienzehofera. W 1787 na polecenie cesarza Józefa II, w związku z reformami józefińskimi, kaplicę zamknięto z zamiarem sprzedania lub zburzenia, ale z braku zainteresowania zaczęła stopniowo popadać w ruinę tak, że zostały z niej jedynie fundamenty okien i drzwi oraz mostek łączący skały. W latach 50. XIX wieku na górze przebywał opat Jan Nepomucen Rotter, który, widząc ruiny kaplicy, postanowił ją odbudować. Dzięki wieloletnim staraniom kaplicę odbudowano w stylu barokowym. W 1855 odbyło się poświęcenie. Mury wykonano z piaskowca ciosowego, na rzucie pięcioramiennej gwiazdy, której ramiona zakończone stożkowymi daszkami zwieńczono dachem w kształcie kopuły z okrągłą wieżyczką zakończoną gwiazdą. Architektonicznie kaplicę wkomponowano w skalne otoczenie, z którym idealnie harmonizuje.
Kaplicę zbudowano w miejscu, w którym w 1670 roku ustawiono krzyż z pozłacaną pięcioramienną gwiazdą, stanowiący punkt orientacyjny dla podróżnych.

</doc>
<doc id="1015229" url="https://pl.wikipedia.org/wiki?curid=1015229" title="Prva crnogorska fudbalska liga">
Prva crnogorska fudbalska liga

Prva crnogorska liga (czarnog. Прва лига Црне Горе) – najwyższa w hierarchii klasa męskich ligowych rozgrywek piłkarskich w Czarnogórze, będąca jednocześnie najwyższym szczeblem centralnym (I poziom ligowy), utworzona w 2006 roku i od samego początku zarządzana przez Czarnogórski Związek Piłki Nożnej (FSCG). Zmagania w jej ramach toczą się cyklicznie (co sezon) i przeznaczone są dla 10 najlepszych krajowych klubów piłkarskich. Jej triumfator zostaje Mistrzem Czarnogóry, zaś najsłabsze drużyny są relegowane do Drugiej ligi (II ligi czarnogórskiej).
Historia.
Mistrzostwa Czarnogóry w piłce nożnej rozgrywane są od 1922 roku. Od 1922 do końca sezonu 1991/92 liga macedońska była jedną z niższych lig w byłej Jugosławii. Niejednokrotnie zmieniał się format rozgrywek. Po upadku SFR Jugosławii w 1992 roku formalnie powstała Federalna Republika Jugosławii (jug. Savezna Republika Jugoslavija), obejmująca tylko Serbię i Czarnogórę. Od sezonu 1992/93 rozpoczęto mistrzostwa SR Jugosławii, w pierwszej lidze uczestniczyło w sumie 7 klubów czarnogórskich. 4 lutego 2003 roku Federalna Republika Jugosławii została rozwiązana, a w jej miejscu powstało państwo związkowe nazwane Serbią i Czarnogórą. W kolejnych sezonach rozgrywano mistrzostwa Serbii i Czarnogóry. 3 czerwca 2006 roku proklamowano niepodległość przez Czarnogórę. W sezonie 2006/07 startowała Prva liga.
System rozgrywek.
Obecny format ligi zakładający podział rozgrywek na 4 koła obowiązuje od sezonu 2017/18.
Rozgrywki składają się z 36 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą cztery mecze – dwa w roli gospodarza, dwa jako goście. Od sezonu 2017/18 w lidze występuje 10 zespołów. W przeszłości liczba ta wynosiła od 12. Drużyna zwycięska za wygrany mecz otrzymuje 3 punkty, 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Czarnogóry w piłce nożnej. Mistrz Czarnogóry kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Czarnogóry startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie ostatniego miejsca wiąże się ze spadkiem drużyny do Drugiej ligi. Druga i trzecia drużyna od dołu tablicy walczą w barażach play-off z drugą i trzecią drużyną Drugiej ligi o utrzymanie w najwyższej lidze.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Czarnogóry zostało do tej pory zdobyte przez 6 różnych drużyn.
Stan po zakończeniu sezonu 2020/2021.

</doc>
<doc id="1015230" url="https://pl.wikipedia.org/wiki?curid=1015230" title="Zivilprozessordnung">
Zivilprozessordnung

Zivilprozessordnung (ZPO) – niemiecka ustawa z 30 stycznia 1877 regulująca postępowanie sądowe w procesie cywilnym. Akty prawne o tej samej nazwie i zakresie regulacji obowiązują również w Austrii i niektórych kantonach Szwajcarii.
Niemiecka ustawa procesowa weszła w życie 1 października 1879 w ramach pakietu ustaw dotyczących wymiaru sprawiedliwości Rzeszy. Zasadniczo obejmuje wszystkie kwestie procesu cywilnego. Z ważniejszych spraw uregulowanych w innych ustawach wymienić należy określanie zakresu właściwości miejscowej sądów oraz ich wewnętrznej struktury, zawarte w ustawie o ustroju sądów ("Gerichtsverfassungsgesetz") oraz zasady wykonywania orzeczeń sądowych zamieszczone w ustawie o licytacji egzekucyjnej ("Zwangsversteigerungsgesetz"). Przepisy "ZPO" stosuje się także w postępowaniu niespornym, jeżeli właściwa ustawa ("Gesetz über die Angelegenheiten der freiwilligen Gerichtsbarkeit") tak stanowi. "ZPO" znajduje zastosowanie we wszelkich sprawach o charakterze cywilnoprawnym, a także pomocniczo w postępowaniach z zakresu innych gałęzi prawa – przede wszystkim przed sądami pracy i przed sądami administracyjnymi.
Najważniejszymi rodzajami postępowań przewidzianymi w "ZPO" są postępowanie rozpoznawcze, upominawcze i przed sądem polubownym. Niemiecki proces cywilny zna powództwo o świadczenie, o ukształtowanie oraz dwa rodzaje powództw o ustalenie.

</doc>
<doc id="1015231" url="https://pl.wikipedia.org/wiki?curid=1015231" title="Michael Fink">
Michael Fink

Michael Fink (ur. 1 lutego 1982 w Waiblingen) – niemiecki piłkarz występujący na pozycji obrońcy w klubie SV Waldhof Mannheim, w którym jest również asystentem trenera.

</doc>
<doc id="1015232" url="https://pl.wikipedia.org/wiki?curid=1015232" title="ZPO">
ZPO



</doc>
<doc id="1015234" url="https://pl.wikipedia.org/wiki?curid=1015234" title="Dobrowola">
Dobrowola

2 miejscowości w Polsce:
1 miejscowość na Białorusi:

</doc>
<doc id="1015242" url="https://pl.wikipedia.org/wiki?curid=1015242" title="America Manaus">
America Manaus



</doc>
<doc id="1015249" url="https://pl.wikipedia.org/wiki?curid=1015249" title="Cegielnia (Kościerzyna)">
Cegielnia (Kościerzyna)

Cegielnia (niem. "Ziegelberg" (1878), też "Ceglarnia") – osiedle Kościerzyny, dawny przysiółek, położone w odległości 1,5 km od centrum, w południowo-zachodniej części miasta, przy drodze prowadzącej do wsi Szarlota.

</doc>
<doc id="1015253" url="https://pl.wikipedia.org/wiki?curid=1015253" title="Kajetan Stefanowicz (malarz)">
Kajetan Stefanowicz (malarz)

Kajetan Stefanowicz ps. „Soplica” (ur. 12 lipca 1886 w Drohobyczu, zm. 20 września 1920 w Rohaczowie) – żołnierz Legionów Polskich, podporucznik kawalerii Wojska Polskiego, kawaler Orderu Virtuti Militari, artysta malarz, przedstawiciel lwowskiej secesji.
Życiorys.
Urodził się 12 lipca 1886 w Drohobyczu, ówczesnym mieście powiatowym Królestwa Galicji i Lodomerii, w rodzinie Antoniego (1858–1920, artysty malarza, pedagoga, i Marii z Krzysztofowiczów, która była pochodzenia ormiańskiego. Jego siostrą była Emilia (1885–1938), po mężu Polak, działaczka społeczna, radna Lwowa. Jego dziadek, także Kajetan Stefanowicz, właściciel ziemski i polityk, prezydent krajowej Rady kultury w Księstwie Bukowiny 5 lipca 1914 został odznaczony austro-węgierskim Krzyżem Komandorskim z Gwiazdą Orderu Franciszka Józefa.
Podstaw rysunku i malarstwa uczył go ojciec. Studiował na ASP w Krakowie u prof. Józefa Pankiewicza i prof. Józefa Mehoffera, a następnie w Akademie der Bildenden Künste w Monachium u prof. Otto Seitza i w École Nationale des Arts Décoratifs w Paryżu w pracowni prof. Ferdinanda Humberta.
Wybił się głównie jako ilustrator. W twórczości artystycznej sięgał do bajek i życia Wschodu. Rysował ilustracje dla Książnicy Polskiej (np. kompozycja figuralna „Do Opery”), plakaty, projektował damskie stroje. Zaprojektował między innymi wystrój malarski siedziby Towarzystwa Kredytowego we Lwowie. Był współzałożycielem poświęconego polskiej twórczości artystycznej czasopisma „Wianki”.
20 lutego 1915 roku wstąpił do Legionu Wschodniego we Lwowie – do ułanów Beliny. Przyjął przydomek „Soplica” i przeszedł całą kampanię legionową. W 1918 roku brał udział w obronie Lwowa. W wojnie bolszewickiej 1919–1920 brał udział w zdobywaniu Wilna, walkach pod Koziatyniem, Chyrowem, Samborem, szarży na Kostoreń i zdobywaniu Przemyśla. Zginął śmiercią bohaterską 20 września 1920 roku w Rohaczowie nad Słuczą (Wołyń), tuż przed zawarciem rozejmu. Został pochowany na Cmentarzu Obrońców Lwowa. 9 listopada 1920 „w uznaniu zasług okupionych bohaterską śmiercią na polu walki” został mianowany rotmistrzem.
Kajetan Stefanowicz jest autorem projektu Odznaki 1 pułku ułanów i wybitnego dzieła sztuki legionowej „Pieśń Legionisty w rysunkach Kajetana Stefanowicza – podoficera 1 Pułku Legionów Polskich”. 16 dzieł Kajetana Stefanowicza znajduje się w Lwowskiej Galerii Sztuki, a także w Muzeum Narodowym w Krakowie, Muzeum Historycznym we Wrocławiu i Elblągu, kilka w zbiorach prywatnych.
Jego imieniem 21 marca 2012 nazwano jedną z ulic Krakowa.

</doc>
<doc id="1015255" url="https://pl.wikipedia.org/wiki?curid=1015255" title="Vidalia (program)">
Vidalia (program)

Vidalia - nakładka graficzna dla programu tor, zapewniającego anonimowość w Internecie.
Aplikacja ta umożliwia uruchamianie, wyłączanie oraz sprawdzanie statusu usługi Tor. Ponadto dostępny jest monitor zużycia łącza oraz mapa odzwierciedlająca geograficzną lokalizację poszczególnych serwerów sieci Tor. Opierając się na programie Tor, Vidalia gwarantuje wysoką, choć nie całkowitą anonimowość. Należy zaznaczyć, że kluczową rolę odgrywa tu konkretny program korzystający z sieci tor, zapewniający anonimowość tylko w przypadku prawidłowej konfiguracji. 
Vidalia dostępna jest w polskiej wersji językowej jako odrębny program lub pakiet instalacyjny w skład którego wchodzą:
Program wydawany jest na licencji GNU i możliwe jest jego uruchomienie na każdej platformie wspierającej Qt 4.2.

</doc>
<doc id="1015258" url="https://pl.wikipedia.org/wiki?curid=1015258" title="Stary Commonwealth">
Stary Commonwealth

Stary Commonwealth (lub Biały Commonwealth) – potoczne określenie grupy państw członkowskich Wspólnoty Narodów o przeważającym udziale białej ludności, stanowiących zarazem rdzeń, z którego narodziła się organizacja. Do grupy tej zaliczana jest Wielka Brytania oraz większość jej byłych dominiów: Kanada, Australia i Nowa Zelandia. Dawniej do grupy tej zaliczano także Nową Fundlandię (do czasu połączenia z Kanadą), Irlandię (do wystąpienia ze Wspólnoty) oraz Południową Afrykę (do zniesienia apartheidu).
W ostatnich latach, gdy na forum Wspólnoty coraz wyraźniej zauważalny jest podział na bogatą Północ i biedne Południe, termin ten bywa używany jako pejoratywne określenie bogatszych członków organizacji, którzy nie troszczą się o interesy biedniejszych partnerów, a w ich działaniu widać rzekomo rasizm i neokolonializm. Tego rodzaju interpretację propagował w szczególności prezydent Zimbabwe, Robert Mugabe.

</doc>
<doc id="1015270" url="https://pl.wikipedia.org/wiki?curid=1015270" title="Flokusy">
Flokusy

Flokusy (dawniej "Flakusy"; kaszb. "Flokùsë") - północno-zachodnia część Kościerzyny , oraz obszar pomiędzy nim a rezerwatem Strzelnica oraz trasą linii kolejowej Kościerzyna-Brusy-Chojnice. Nazwa pochodzi od przezwiska Flakus, według ks. Sychty pochodnego od apelatywu "flak" oznaczającego jelito. 

</doc>
<doc id="1015272" url="https://pl.wikipedia.org/wiki?curid=1015272" title="Związek Postępowo-Demokratyczny">
Związek Postępowo-Demokratyczny

Związek Postępowo-Demokratyczny (in. Postępowa Demokracja lub „pedecja”) – liberalno-demokratyczna partia polityczna działająca w Królestwie Polskim w latach 1904–1907
Został założony w grudniu 1904 jako liberalna i demokratyczna partia, z inicjatywy Aleksandra Świętochowskiego, Stanisława Aleksandra Kempnera i Aleksandra Lednickiego, jako alternatywa dla narodowej demokracji. Program Związku został przyjęty 1 stycznia 1905. Domagano się w nim: "przywrócenia Królestwu charakteru politycznego, w jakim zostało ono przyłączone do Rosji. Ma ono więc być, zastosowaną do wymogów – czasu i potrzeb społeczeństwa odrębną organizacją prawno-polityczną, nie zaś prowincją Cesarstwa rosyjskiego, przezwaną „Krajem Prywiślańskim”". Uważano, że "Królestwo Polskie jako odrębna organizacja prawno-polityczna otrzyma samorząd oparty na własnej ustawie zasadniczej uchwalonej przez sejm, wybrany powszechnym, tajnym, równym i bezpośrednim głosowaniem." Ponadto postulowano wprowadzenie ustawodawstwa socjalnego, przeprowadzenie parcelacji majątków ziemskich, stworzenie nowoczesnego systemu szkolnego oraz upowszechnienie instytucji spółdzielczych.
Na łamach organu Związku, „Gazety Handlowej” propagowano zasady wolnej konkurencji i niczym nie krępowanej inicjatywy jednostek, jako najbardziej sprzyjające rozwojowi gospodarczemu. Celem, który sobie stawiano, było dążenie do jak największego rozwinięcia przemysłu krajowego w oparciu o najnowsze zdobycze techniki, tak aby mógł on skutecznie przeciwstawić się konkurencji zagranicznej, tak na obcych rynkach, jak i na rynku wewnętrznym. Istotnym elementem powstającej doktryny postępowców była próba zaszczepienia na grunt polski zasad radykalizmu francuskiego – który w założeniu miał stanowić syntezę dziewiętnastowiecznego liberalizmu z socjalizmem, uzupełnionego o założenia solidaryzmu, uważającego życie społeczne za wzajemną wymianę usług.
Wiele z postulatów pedecji próbowało wprowadzić w życie związane z nią Towarzystwo Kultury Polskiej. Głównymi działaczami byli: Aleksander Świętochowski, Aleksander Lednicki, Henryk Konic, Władysław Smoleński, Rafał Radziwiłłowicz, Stanisław Krzemiński, Tadeusz Balicki, Stanisław Leszczyński, Andrzej Niemojewski, Wacław Łypacewicz. Organami prasowymi były pisma: „Prawda”, „Gazeta Handlowa”, następnie „Nowa Gazeta” także „Echa Kieleckie”.W końcu rewolucji 1905–1907 część działaczy coraz bardziej ewoluujących w kierunku prawicowym w 1906 dokonało rozłamu i utworzyło, najpierw, Związek Demokratyczny, a później – na jego bazie – Polską Partię Postępową, na czele z Henrykiem Konicem. Pozostali w Związku działacze o bardziej lewicowej proweniencji odbudowali jedność pedecji i wraz z działaczami PPP tworzyli w latach 1907–1909 Polskie Zjednoczenie Postępowe. Definitywny kres tej jedności przyniósł 1909 rok, od którego działały już dwie partie liberalne: Polska Partia Postępowa (dawna prawica ZP-D) i Polskie Zjednoczenie Postępowe (dawna lewica ZP-D).

</doc>
<doc id="1015273" url="https://pl.wikipedia.org/wiki?curid=1015273" title="Oscar Pistorius">
Oscar Pistorius

Oscar Pistorius (ur. 22 listopada 1986 w Johannesburgu) – południowoafrykański lekkoatleta, biegacz niepełnosprawny. Uczestnik igrzysk paraolimpijskich, na których zdobył sześć złotych medali.
15 lipca 2007 na mitingu IAAF, biegnąc na specjalnych protezach z włókna węglowego, wystąpił jako pierwszy niepełnosprawny biegacz razem ze sprawnymi zawodnikami.
Pistorius w wyniku wrodzonych wad stracił obydwie nogi w pierwszym roku życia (11 miesięcy). Mimo zaawansowanego stopnia kalectwa od zawsze intensywnie uprawiał sport – rugby, tenis, piłkę wodną, boks i zapasy. Jest rekordzistą wśród niepełnosprawnych w biegach na dystansie 100, 200 i 400 m, z czasami odpowiednio 10,91 s, 21,30 s i 45,07 s.
Protezy.
Po przeprowadzonych badaniach biomechanicznych naukowcy orzekli, że używane przez biegacza protezy dają mu dużą przewagę nad w pełni sprawnymi zawodnikami. Miał wobec tego nie wystartować na Igrzyskach Olimpijskich w Pekinie w 2008. Przełomowy wyrok wydał 16 maja 2008 Trybunał Arbitrażowy przy Międzynarodowym Komitecie Olimpijskim, od którego sądów nie ma odwołania. Werdykt brzmi: Werdykt nie oznacza powszechnego dopuszczenia niepełnosprawnych, którzy korzystają z pomocy nowych technologii, do rywalizacji ze zdrowymi. Każdy przypadek ma być rozpatrywany osobno. Trybunał stwierdził, że nie ma wystarczających przesłanek, aby uznać, że protezy dają Pistoriusowi przewagę nad pełnosprawnymi sportowcami.
Aby wystąpić w Pekinie, musiał przebiec 400 metrów w czasie 45,55 s. W najlepszym swoim występie osiągnął czas o 0,7 s gorszy, więc nie miał szans na indywidualny start na igrzyskach. Pozostała nadzieja na start w sztafecie 4 × 400 metrów. Krajowy komitet olimpijski nie zdecydował się jednak wysłać Pistoriusa jako członka sztafety, tłumacząc to względami bezpieczeństwa (w biegu sztafetowym zawodnicy biegną razem, a nie każdy po swoim torze jak ma to miejsce w starcie indywidualnym). Niezrażony tym lekkoatleta wystąpił na igrzyskach paraolimpijskich, zdobywając złote medale na 100, 200 oraz 400 metrów. Jednocześnie rozpoczął już plan przygotowań do kolejnych Igrzysk Olimpijskich – Londyn 2012
19 lipca 2011 poprawił swój rekord w biegu na 400 m i wywalczył minimum na mistrzostwa świata w Daegu wynikiem 45,07.
Podczas mistrzostw świata odpadł w półfinale na 400 metrów, a w sztafecie 4 × 400 metrów ustanowił rekord kraju – 2:59,21.
Letnie Igrzyska Olimpijskie w Londynie (2012).
Podczas Letnich Igrzysk Olimpijskich w 2012 w Londynie Pistorius został pierwszym paraolimpijczykiem po amputacji obu kończyn, który wziął udział w igrzyskach olimpijskich. Pistorius brał udział w wyścigu na 400 metrów i był częścią reprezentacji RPA w 4 × 400 metrów, gdzie był przekaźnikiem zespołu. Wziął również udział w Letnich Igrzyskach Paraolimpijskich 2012, gdzie wystąpił w wyścigach na 100 metrów, 200 metrów i 400 metrów w klasyfikacji T44, a w T42-T46 4 × 100 metrów znów był przekaźnikiem. Zdobył złote medale w wyścigu na 400 metrów, pobijając dotychczasowy paraolimpijski rekord (46,68 s) oraz w biegu 4 × 100 metrów – pobijającym dotychczasowy rekord (41,78 s). Pistorius również zdobył srebro w wyścigu na 200 metrów, gdzie w półfinale ustanowił kolejny rekord Świata (21,30 s).
Zabójstwo i proces.
14 lutego 2013 został zatrzymany przez policję i oskarżony o to, że w swoim domu w Pretorii zastrzelił swoją dziewczynę, 29-letnią modelkę Reevę Steenkamp, a następnie strzelał do już nieżyjącej, trafiając w głowę i ramię. Pistorius oświadczył policji, że wziął Reevę za włamywacza. W akcie oskarżenia prokurator zarzucił Pistoriusowi morderstwo z premedytacją i nielegalne posiadanie amunicji, żądając dla niego kary dożywotniego więzienia. Rozprawa, która rozpoczęła się wiosną 2014, zakończona została 21 października 2014 wyrokiem skazującym za zabójstwo na pięć lat bezwzględnego więzienia (plus dodatkowo trzy lata w zawieszeniu, za nielegalne posiadanie broni).
3 grudnia 2015 Najwyższy Sąd Apelacyjny RPA przychylił się do wniosku prokuratora i uznał Pistoriusa winnym morderstwa, jednocześnie kierując sprawę do ponownego rozpatrzenia. 6 lipca 2016 mężczyzna został skazany na 6 lat pozbawienia wolności. W kolejnym procesie w 2017 został skazany na 13 lat więzienia za zabójstwo.
Z powodu trwającego procesu nie wziął udziału w mistrzostwach świata w Moskwie (2013).

</doc>
<doc id="1015274" url="https://pl.wikipedia.org/wiki?curid=1015274" title="Hamed Namouchi">
Hamed Namouchi

Hamed Namouchi (arab. حامد ناموشي, ur. 14 lutego 1984 w Cannes) – tunezyjski piłkarz grający na pozycji ofensywnego pomocnika.
Kariera klubowa.
Rodzina Namouchiego pochodzi z Tunezji, ale on sam urodził się już we Francji. Piłkarską karierę rozpoczął w klubie AS Cannes. W 2001 roku trafił do pierwszej drużyny, grającej w trzeciej lidze, ale wystąpił zaledwie jeden raz w sezonie 2002/2003. W 2003 Hamed przeszedł do szkockiego Rangers. W Rangersach zadebiutował 5 lutego 2004 w zremisowanym 1:1 spotkaniu z Hibernian F.C., rozegranym w ramach półfinału Pucharu Ligi Szkockiej. W lidze natomiast Hamed wystąpił w 7 spotkaniach i zdobył 3 gole (pierwszego w lutowym wygranym 2:0 meczu z Kilmarnock F.C.). Na koniec sezonu został wicemistrzem Szkocji. Natomiast w sezonie 2004/2005 został mistrzem kraju (20 meczów, 2 gole w mistrzowskim sezonie). W sezonie 2005/2006 zadebiutował w rozgrywkach Ligi Mistrzów dochodząc z Rangersami do 1/8 finału, a w lidze zajął 3. pozycję.
Przed sezonem 2006/2007 menedżer Rangersów Paul Le Guen wystawił Tunezyjczyka na listę transferową. Za 750 tysięcy euro przeszedł do drużyny Ligue 1, FC Lorient. W pierwszej lidze Francji zadebiutował 9 września w zremisowanym 1:1 meczu z Le Mans FC. W Lorient grał do 2009 roku i był zazwyczaj podstawowym zawodnikiem i swoją grą przyczynił się do utrzymania zespołu w lidze. W dwóch kolejnych sezonach pełnił jednak rolę rezerwowego. Łącznie dla Lorient rozegrał 47 ligowych spotkań.
Po odejściu z Lorient Namouchi łączony był z przejściem do Sivassporu. Ostatecznie, w grudniu 2009 roku podpisał kontrakt z SC Freiburg. We Freiburgu rozegrał jedno spotkanie i latem 2010 stał się wolnym zawodnikiem. Następnie występował w takich zespołach jak Grenoble Foot 38, Étoile du Sahel, Łokomotiw Płowdiw oraz ES Le Cannet-Rocheville.
Kariera reprezentacyjna.
W reprezentacji Tunezji Namouchi zadebiutował 25 marca 2005 roku w wygranym 7:0 meczu z Malawi, rozegranym w ramach eliminacji do Mistrzostw Świata w Niemczech.
W 2006 roku Hamed wystąpił w Pucharze Narodów Afryki w Egipcie i z Tunezją dotarł do ćwierćfinału. W tym samym roku został powołany przez selekcjonera Rogera Lemerre’a do kadry na Mundial w Niemczech. Tam wystąpił we wszystkich 3 meczach grupowych: zremisowanym 2:2 z Arabią Saudyjską i przegranych 1:3 z Hiszpanią oraz 0:1 z Ukrainą.

</doc>
<doc id="1015280" url="https://pl.wikipedia.org/wiki?curid=1015280" title="Shrine Auditorium">
Shrine Auditorium

Shrine Auditorium – miejsce, w którym odbywają się najważniejsze wydarzenia w Los Angeles. Zostało ono otwarte w 1926 roku, kiedy to zastąpiło Świątynię Al Malaikah, która spłonęła 11 stycznia 1920 roku. Nowe audytorium zostało zaprojektowane przez G. Alberta Lansburgha przy współpracy z Johnem C. Austinem i A. M. Edelman.
Shrine Auditorium mieści 6300 widzów (przed renowacją miało pojemność 6700 widzów). Szerokość sceny wynosi 194 stopy, a głębokość 69 stóp. Miały tu miejsce między innymi: ceremonie wręczania Oscarów, Nagród Grammy, MTV Video Music Awards, Nagrody Emmy oraz wiele innych wydarzeń.
W 2002 roku przeprowadzono renowację budynku, która kosztowała 15 milionów dolarów.

</doc>
<doc id="1015282" url="https://pl.wikipedia.org/wiki?curid=1015282" title="Rittal-Arena">
Rittal-Arena

Rittal-Arena hala widowiskowo-sportowa w Wetzlar, Niemcy.
Została otwarta w 2005 roku i jest w stanie pomieścić maksymalnie 6000 widzów. Jej wybudowanie kosztowało 16 milionów €.

</doc>
<doc id="1015283" url="https://pl.wikipedia.org/wiki?curid=1015283" title="Bébidjia">
Bébidjia

Bébidjia (Bébédjia) – miasto w Czadzie, w regionie Logon Wschodni, departament Nya; 28 195 mieszkańców (2009), położone na południu kraju.

</doc>
<doc id="1015286" url="https://pl.wikipedia.org/wiki?curid=1015286" title="Arthur Thurman">
Arthur Thurman

Arthur Thurman (ur. 12 września 1879 w Flintstone, Georgia, zm. 30 maja 1919 w Indianapolis, Indiana) – amerykański kierowca wyścigowy. Zginął w wypadku podczas wyścigu Indianapolis 500.

</doc>
<doc id="1015288" url="https://pl.wikipedia.org/wiki?curid=1015288" title="Joaquín Murieta">
Joaquín Murieta

Joaquín Murieta (również pisany jako Murrieta lub Murietta, ur. 1829, zm. ok. 1853) – półlegendarna postać, kalifornijski banita z okresu tzw. gorączki złota w San Francisco.

</doc>
<doc id="1015289" url="https://pl.wikipedia.org/wiki?curid=1015289" title="Jan Czapliński">
Jan Czapliński

Jan Kazimierz Czapliński (ur. 7 października 1870 w Rzeszowie, zm. 29 września 1934 w Krakowie) – generał brygady Wojska Polskiego, doktor nauk prawnych.
Życiorys.
Urodził się 7 października 1870 w Rzeszowie, w rodzinie Antoniego Jana Kantego (1829–1907), dyrektora okręgu skarbowego w Tarnowie, i Józefy Petronelli z Wilkoszów (1839–1922). Był bratem: Stanisława (1867–1900), Zofii (1873–1972), Marii (1876–1950), Józefa (1877–1955) i Wandy (ur. 1879). Uczył się w gimnazjum w Krakowie, a następnie studiował na Wydziale Prawa Uniwersytetu Jagiellońskiego.
30 maja 1893 rozpoczął praktykę w korpusie oficerów audytorów, a dwa lata później został powołany do służby w tym korpusie i przydzielony do Galicyjskiego Pułku Piechoty Nr 15 we Lwowie na stanowisko audytora. W latach 1900–1904 pełnił służbę w Sądzie Garnizonowym w Przemyślu, a w latach 1904–1914 w Sądzie Garnizonowym w Krakowie. W czasie I wojny światowej, od 1 sierpnia 1914 do 15 września 1915 pełnił służbę na froncie. W latach 1916–1918 był referentem prawnym 1 Korpusu.
1 lutego 1919 roku został przyjęty do Wojska Polskiego z zatwierdzeniem posiadanego stopnia pułkownika audytora. Został sędzią Naczelnego Sądu Wojskowego w Warszawie.
26 marca 1921 roku został zatwierdzony z dniem 1 kwietnia 1920 roku w stopniu generała podporucznika Korpusu Sądowego. Z dniem 1 września 1921 roku został przeniesiony w stały stan spoczynku z prawem noszenia munduru. 26 października 1923 roku Prezydent RP Stanisław Wojciechowski zatwierdził go w stopniu generała brygady.
Zmarł 29 września 1934 roku w Krakowie. Został pochowany na cmentarzu Rakowickim w Krakowie, w części wojskowej przy ulicy Prandoty (kwatera 6 WOJ-wsch-10).
Był żonaty z Jadwigą z Pogorzelskich (1877–1955), córką prezesa sądu w Krakowie. Dzieci nie mieli.

</doc>
<doc id="1015290" url="https://pl.wikipedia.org/wiki?curid=1015290" title="Joaquin Murrieta">
Joaquin Murrieta



</doc>
<doc id="1015291" url="https://pl.wikipedia.org/wiki?curid=1015291" title="Joaquin Murieta">
Joaquin Murieta



</doc>
<doc id="1015292" url="https://pl.wikipedia.org/wiki?curid=1015292" title="Chhunly Pagenburg">
Chhunly Pagenburg

Chhunly Pagenburg (ur. 10 listopada 1986 w Norymberdze) – piłkarz niemiecki pochodzenia kambodżańskiego grający na pozycji napastnika.
Kariera klubowa.
Pagenburg urodził się w Norymberdze. Ojciec jest Niemcem, natomiast matka pochodzi z Kambodży. Piłkarską karierę Chhunly rozpoczął w małym klubie SB Phönix Nürnberg, a w latach 1998–1999 trenował w młodzieżowej drużynie SpVgg Greuther Fürth. Niedługo potem trafił do 1. FC Nürnberg i w 2005 roku awansował do kadry pierwszej drużyny. 25 lutego 2006 zadebiutował w Bundeslidze w przegranym 0:2 wyjazdowym spotkaniu z FC Schalke 04. Był to jego jedyny mecz w tamtym sezonie. Natomiast w sezonie 2006/2007 wystąpił już w 10 spotkaniach i zdobył jednego gola (w wygranym 1:0 kwietniowym meczu z Alemannią Aachen). Był czwartym w hierarchii napastnikiem zespołu. Zajął z nim 6. miejsce w lidze i zdobył Puchar Niemiec. W 2008 roku był wypożyczony do TSV 1860 Monachium.
W 2009 roku przeszedł do Rot-Weiß Erfurt. Następnie występował w Eintrachcie Trewir i FSV Frankfurt. W 2015 roku zakończył karierę.
Kariera reprezentacyjna.
Pagenburg występował w młodzieżowej reprezentacji Niemiec U-19, a w 2006 roku był zawodnikiem kadry U-20. W 2013 roku rozegrał jedno spotkanie w reprezentacji Kambodży.

</doc>
<doc id="1015298" url="https://pl.wikipedia.org/wiki?curid=1015298" title="Askold i Dir">
Askold i Dir

Askold i Dir (starorus. "Асколдъ", trl. "Askoldǔ" i "Диръ", trl. "Dirǔ") – wodzowie ruscy, wymieniani w latopisie "Powieść minionych lat" jako władcy Kijowa i przywódcy wyprawy na Konstantynopol.
W kronice Nestora.
Rozstanie z drużyną Ruryka.
Według Nestora byli członkami drużyny Ruryka, przy czym autor podkreśla, że nie byli jego plemiennikami (przez to słowo można rozumieć tak przynależność do jednego plemienia, jak i pokrewieństwo), nie jest natomiast jasne, czy byli bojarami, gdyż część rękopisów podaje dalej: "lecz bojarami", a część: "ani bojarami". Za zgodą Ruryka oddzielili się od drużyny książęcej ok. 862 i udali się wzdłuż Dniepru "wraz z rodem swoim" w stronę Carogrodu.
Opanowanie Kijowa.
Płynąc w dół Dniepru, trafili do Kijowa, głównego miasta Polan uzależnionego wówczas od Chazarów i przejęli władzę w tym plemieniu, gromadząc jednocześnie "mnóstwo Waregów".
Wyprawa na Konstantynopol.
W roku 866 Askold i Dir mieli zorganizować wyprawę na Konstantynopol, w sile 200 łodzi. Kiedy namiestnik Konstantynopola odkrył, że ruska flota zbliża się do miasta, poinformował o tym cesarza Michała, znajdującego się na wyprawie wojennej przeciwko Arabom (w okolicach Czarnej Rzeki). Kiedy Rusowie weszli w zatokę Złoty Róg, zabili mnóstwo chrześcijan i oblegali miasto. Cesarz wszedł do miasta i razem z patriarchą Focjuszem modlił się w . Konstantynopol został uratowany dzięki burzy wywołanej zanurzeniem sukni , która rozbiła łodzie Rusów, tak że mało kto przeżył. Opis ten jest niemal identyczny z bizantyjskimi opisami ataku Rusów z roku 860. Wedle badaczy wierzących świadectwu Nestora należy uznać, że chodzi o tę właśnie wyprawę. Inni uważają, że Nestor bezpodstawnie połączył, znane sobie z jakichś ruskich źródeł imiona Askolda i Dira, ze znanym z latopisów bizantyjskich atakiem na Konstantynopol.
Śmierć.
Po śmierci Ruryka władzę w Nowogrodzie przejął Oleg, który w 882 roku z wielką armią ruszył na południe. Gdy dotarł do wzgórz kijowskich, dowiedział się, że miastem rządzą Askold i Dir. Część swoich wojów zostawił w tyle, część ukrył w łodziach i sam podpłynął pod wzniesienie Węgierskie wraz z małoletnim Igorem. Udając kupca, Oleg zwabił podstępem Askolda i Dira do swoich łodzi, a tam Oleg kazał ich zabić jako uzurpatorów, którzy nie są "kniaziami ani kniaziowego rodu". 
Po śmierci pochowano ich osobno, Askolda na wzniesieniu Węgierskim, gdzie Olma wybudował cerkiew świętego Mikołaja, a Dira w innym miejscu, za funkcjonującą w Kijowie w latach 1037–1240. Ten oddzielny pochówek i zaszczytne miejsce złożenia zwłok Askolda, zdaniem niektórych badaczy sugerują (obok innych źródeł), że wbrew Nestorowi, dwaj wodzowie nie zginęli razem. Askold miałby umrzeć wcześniej i być pochowanym jako legalny władca. Zbudowanie cerkwi w pobliżu, lub wręcz na grobie Dira, niektórzy historycy uważają za potwierdzenie teorii o przyjęciu przez niego chrześcijaństwa.
W innych źródłach.
W arabskim dziele Al-Masudiego "Złote łąki" wspomniane jest słowiańskie królestwo "ad-Dir", które wielu naukowców identyfikuje z kijowskim państwem Askolda i Dira, ewentualnie samego Dira, który miałby przeżyć Askolda i panować samodzielnie. Jako odnosząca się do Askolda i Dira jest też przytaczana uwaga al-Jakubiego o władcy Słowian, do którego w 854 lub 855 zwrócili się o pomoc, kaukascy górale walczący z Arabami. O którymś z nich, zapewne o Dirze, miałby też pisać Focjusz, wspominający w jednym z listów nawrócenie bezimiennego ruskiego księcia.

</doc>
<doc id="1015304" url="https://pl.wikipedia.org/wiki?curid=1015304" title="Constanze Manziarly">
Constanze Manziarly

Constanze Manziarly (ur. 14 kwietnia 1920 w Innsbrucku, zaginęła 2 maja 1945 w Berlinie) – kucharka dietetyczna Adolfa Hitlera od września 1944 do 29 kwietnia 1945.
Córka góralki z Tyrolu i Greka. Dzieciństwo spędziła w Innsbrucku, gdzie ukończyła szkołę gospodarstwa domowego. Od 1943 pracowała w sanatorium profesora Zabla w Bischofswiesen koło Berchtesgaden w charakterze dietetyczki. Wykazywała także duży talent pianistyczny, którego nie wykorzystano.
We wrześniu 1944, po zwolnieniu z funkcji kucharki dietetycznej Hitlera Heleny Marii von Exner, objęła jej posadę w Führerhauptquartier. Była częstym uczestnikiem tzw. „herbatek” – tj. spotkań towarzyskich organizowanych przez Hitlera nocą w najbliższym gronie.
Podczas zorganizowanych ucieczek z bunkra Hitlera w Berlinie nocą z 1 na 2 maja 1945 została przydzielona do tzw. I. grupy uciekinierów pod dowództwem Wilhelma Mohnkego. W trakcie ucieczki zaginęła bez wieści. Z zachowanych relacji wynika, że ostatni raz była widziana przez Traudl Junge, według której Manziarly została najprawdopodobniej zgwałcona i zamordowana w tunelu metra przez dwóch żołnierzy radzieckich. Inne pogłoski mówiły o samobójstwie przy pomocy trucizny, rozdawanej w bunkrze przez Hitlera 29 kwietnia.
W filmie "Hitler – ostatnie 10 dni" w reż. Ennio De Conciniego z 1973 w rolę Manziarly wcieliła się Phyllida Law, zaś w filmie "Upadek" w reż. Olivera Hirschbiegela z 2004 w jej postać wcieliła się Bettina Redlich.
W 2020 ukazała się poświęcona jej książka autorstwa Stefana Dietricha "Constanze Manziarly: Hitlers letzte Diätköchin" (Berlin Story Verlag, 2020; ).
Ze względu na podobieństwo nazwiska do marcepanu, otoczenie Führera nazywało ją „Miss Marzipani”.

</doc>
<doc id="1015305" url="https://pl.wikipedia.org/wiki?curid=1015305" title="Postępowa Demokracja">
Postępowa Demokracja



</doc>
<doc id="1015307" url="https://pl.wikipedia.org/wiki?curid=1015307" title="Rebecca Cartwright">
Rebecca Cartwright



</doc>
<doc id="1015308" url="https://pl.wikipedia.org/wiki?curid=1015308" title="Polskie Stronnictwo Postępowe">
Polskie Stronnictwo Postępowe

Polskie Stronnictwo Postępowe (inaczej Stronnictwo Postępowo-Demokratyczne) – liberalno-demokratyczna partia polityczna działająca w Galicji w latach 1910–1918,
Utworzone zostało na wiosnę 1910 w wyniku secesji części polityków z Polskiego Stronnictwa Demokratycznego. Działało przede wszystkim we Lwowie i głównych miastach wschodniej Galicji Stanisławowie i Tarnopolu. Skupiało głównie inteligencję i drobnych przedsiębiorców. Program stronnictwa pod nazwą „Wytyczne programu PSP” uchwalono na krajowym zjeździe partii 27 listopada 1910 roku. Stwierdzano w nim: "Polskie Stronnictwo Postępowe skupić chce w swoim obozie wszystkich w tym kraju zamieszkałych Obywateli, którzy broniąc niezłomnie przyrodzonych każdemu człowiekowi, już z mocy jego człowieczeństwa przysługujących praw obywatelskich i narodowych, nie uznają podziału narodu polskiego na zabory i dążyć chcą do zupełnego oswobodzenia i zjednoczenia narodu polskiego – w wolnej i niepodległej Ojczyźnie – Polsce Ludowej""." Dalej domagało się wprowadzenia m.in. czteroprzymiotnikowego prawa wyborczego, praw politycznych dla kobiet, laicyzacji szkolnictwa, oraz oddzielenia państwa od Kościoła. Prezesem Stronnictwa był Bronisław Pawlewski, sekretarzem Władysław Sikorski. Do działaczy należeli: Stanisław Downarowicz, Bolesław Dybowski, Michał Janik, Ludwik Kulczycki, Bronisław Laskownicki, Aleksander Lisiewicz, Hipolit Śliwiński, Tobiasz Aszkenaze, Kazimierz Bogdanowicz, Stefan Garczyński, Józef Jaskólski, Antoni Rehman, Leon Wassenberg. Niemal od razu po powstaniu PSP odniosło znaczny sukces: mimo kontrakcji endeków i demokratów w czerwcu 1910 dwóch reprezentantów PSP, Hipolit Śliwiński i Aleksander Lisiewicz, otrzymało mandaty w wyborach do parlamentu austriackiego. Organami prasowym było czasopismo „Wiek Nowy” i „Życie”. W tym okresie dzięki swym działaczom i dobrze redagowanej prasie Stronnictwa znacznie rozszerzyło zasięg swych wpływów. Na III Zjeździe PSP (18–24 marca 1912) stwierdzono, że organizacje partyjne PSP działały już w 20 miastach. Stronnictwo było jednym z organizatorów a następnie wchodziło w skład Komisji Skonfederowanych Stronnictw Niepodległościowych (1912–1914). Po wybuchu I wojny światowej PSP weszło w skład Naczelnego Komitetu Narodowego (1914–1917). Podczas I wojny światowej szeregi członków PSP stopniały do nielicznej grupy, znacząca ich część zasiliła szeregi Ligi Niezawisłości Polski

</doc>
<doc id="1015309" url="https://pl.wikipedia.org/wiki?curid=1015309" title="Neo punk">
Neo punk

Neo punk (w tym terminie zawierają się głównie zespoły grające pop punk i melodyjny hardcore wydające się w dużych wytwórniach) – piąta fala punk rocka, wywodząca się z Kalifornii.
W przeciwieństwie innych odmian, które zazwyczaj dążą do uzyskania jak najbardziej radykalnego brzmienia (jak np. hardcore lub crust punk), Neo punk charakteryzuje się miękkim, wygładzonym brzmieniem oraz tekstami opisującymi zazwyczaj problemy przeciętnych nastolatków. W oczach wielu ortodoksyjnych słuchaczy zespoły te nie są postrzegane jako punkowe tylko jako popowe (zob. komercja). Wiele zespołów (np. Offspring, Good Riddance) uważanych za Neo punk czy Kalifornijski punk nie uznają tych etykiet postrzegając je jako sztuczny twór prasy muzycznej oraz przemysłu muzycznego. 

</doc>
<doc id="1015311" url="https://pl.wikipedia.org/wiki?curid=1015311" title="Kompensator mocy biernej">
Kompensator mocy biernej



</doc>
<doc id="1015313" url="https://pl.wikipedia.org/wiki?curid=1015313" title="Polska Partia Postępowa">
Polska Partia Postępowa

Polska Partia Postępowa – liberalna partia polityczna działająca w Królestwie Polskim w latach 1909–1919.
W 1906 ze Związku Postępowo-Demokratycznego wyodrębniła się prawicowa grupa, na czele z Henrykiem Konicem, która przybrała nazwę najpierw Związku Demokratycznego, a następnie Polskiej Partii Postępowej. Wyodrębnienie to było krótkotrwałe, bo już w 1907 postępowcy zjednoczyli się ponownie w Polskim Zjednoczeniu Postępowym. Ostatecznie w 1909 Polska Partia Postępowa zerwała dotychczasowe więzy i rozpoczęła samodzielną działalność polityczną. Było to nieliczne ugrupowanie skupiające głównie inteligencję wolnych zawodów oraz sfery finansowe i gospodarcze. Po upadku rewolucji 1905–1907 stronnictwo stopniowo rezygnowało z postulatów liberalnych i demokratycznych i przechodziło na pozycje zachowawcze.
Po wybuchu I wojny światowej w zasadzie popierało orientację na Rosję, o czym świadczyła m.in. deklaracja z 16 sierpnia 1915 z uznaniem przyjmująca manifest wielkiego księcia Mikołaja Mikołajewicza. Niemniej mimo zabiegów Komitetu Narodowego Polskiego PPP nie weszła w jego skład. Należała natomiast najpierw do Zjednoczenia Organizacji Niepodległościowych a po jego rozpadzie do Bloku Centrum. W lutym 1915 PPP opuściła Blok Centrum, zaś w kwietniu wraz z Polskim Zjednoczeniem Postępowym utworzyła Klub Demokratyczny. W październiku 1915 przystąpiła do Międzypartyjnego Koła Politycznego. Należała jednocześnie do Stałego Porozumienia. Przywódcami partii byli: Henryk Konic, Aleksander Rosset, Wincenty Biskupski, Edward Langner, Stanisław Popowski, Stefan Przanowski, Emil Stanisław Rappaport. Organem prasowym PPP była „Ojczyzna i Postęp”.
W 1919 partia zakończyła samodzielną działalność i weszła w skład Związku Ludowo-Narodowego.

</doc>
<doc id="1015314" url="https://pl.wikipedia.org/wiki?curid=1015314" title="Edmund Łągiewka">
Edmund Łągiewka

Edmund Łągiewka (ur. 1934 w Garnku koło Częstochowy, zm. 9 kwietnia 2005 w Częstochowie) – polonista, pedagog, nauczyciel akademicki, naukowiec, filolog, humanista, znawca literatury.
Życiorys.
W czasach okupacji naukę pobierał na tajnych kompletach. Po II wojnie światowej w 1945 zdał egzamin do Gimnazjum im. Romualda Traugutta w Częstochowie; następnie ukończył tamtejsze dwuletnie liceum. Maturę zdał w 1951 i przez rok pracował jako nauczyciel w rodzinnej miejscowości. Podjął studia polonistyczne w Wyższej Szkole Pedagogicznej w Katowicach, którą ukończył w 1957, pozostając tam jako asystent. W 1960 powrócił do Częstochowy i rozpoczął pracę jako nauczyciel w szkołach średnich. Uczył w II Liceum im. Romualda Traugutta oraz Szkole Gospodarczej Sióstr Zmartwychwstanek. 
W latach 1973-1975 był polonistą w IV Liceum Ogólnokształcącym im. Henryka Sienkiewicza. Za namową prof. Jerzego Starnawskiego w 1975 zamienił pracę w szkole na asystenturę przy powstającym na częstochowskiej Wyższej Szkole Pedagogicznej Instytucie Filologii Polskiej. Wtedy również rozpoczął przygotowywanie pracy doktorskiej na temat Konstantego Wojciechowskiego – badacza i krytyka literatury żyjącego na przełomie XIX i XX wieku. Obronił ją w 1985 na Uniwersytecie Łódzkim. Wykładał literaturę staropolską, uczył polonistów przygotowywania warsztatu bibliograficznego. Był pasjonatem książek. Przez ponad pół wieku działał w częstochowskim oddziale Towarzystwa im. Adama Mickiewicza, do którego tworzenia zaprosił go – młodego wówczas absolwenta Wyższej Szkoły Pedagogicznej w Katowicach – Józef Mikołajtis, jego mistrz i nauczyciel z liceum. Wygłosił tam wiele odczytów a także napisał wiele pism dotyczących m.in. czasopism częstochowskich dwudziestolecia międzywojennego. 
Na początku lat 90. zaangażował się w tworzenie Liceum Społecznego w Częstochowie. W latach 1992-1995 był jego dyrektorem. Z jego inicjatywy w 2002 szkoła przyjęła imię Zbigniewa Herberta. Po przejściu na emeryturę pracował nadal na pół etatu w Liceum jako polonista. W 2003 był przewodniczącym jury w "III Konkursie Literackim im. prof. Zofii Martusewicz". Jest autorem monografii "10 lat I Społecznego Liceum Ogólnokształcącego STO w Częstochowie", wydanej w Częstochowie w 2000.
Miał żonę Barbarę, poetkę.

</doc>
<doc id="1015315" url="https://pl.wikipedia.org/wiki?curid=1015315" title="Pedecja">
Pedecja



</doc>
<doc id="1015316" url="https://pl.wikipedia.org/wiki?curid=1015316" title="Trypanosomoza">
Trypanosomoza

Trypanosomoza lub synonimy: trypanosomatoza, trypanosomiaza – nazwa kilku chorób pasożytniczych wywoływanych u kręgowców przez świdrowce.

</doc>
<doc id="1015317" url="https://pl.wikipedia.org/wiki?curid=1015317" title="Puchar Europy Mistrzów Klubowych (1985/1986)">
Puchar Europy Mistrzów Klubowych (1985/1986)

XXXI Puchar Europy Mistrzów Klubowych 1985/1986. Rozgrywki wygrała Steaua Bukareszt.
I runda.
Wolny los: RSC Anderlecht

</doc>
<doc id="1015320" url="https://pl.wikipedia.org/wiki?curid=1015320" title="Gama (Czad)">
Gama (Czad)



</doc>
<doc id="1015322" url="https://pl.wikipedia.org/wiki?curid=1015322" title="Bugeria">
Bugeria

Bugeria – osada w Polsce położona na Pojezierzu Chełmińskim, w województwie kujawsko-pomorskim, w powiecie wąbrzeskim, w gminie Ryńsk.
Według podziału administracyjnego Polski obowiązującego w latach 1975–1998, miejscowość należała do województwa toruńskiego.
Osada niesamodzielna podlega pod Pływaczewo. Osadę stanowią dwa skupiska zbudowań oddalone od siebie ok. 1 km, połączone drogą lokalną, oznaczane nieoficjalnie numerami:

</doc>
<doc id="1015324" url="https://pl.wikipedia.org/wiki?curid=1015324" title="Ngama">
Ngama

Ngama, Gama – miasto w Czadzie, w regionie Hadjer-Lamis, departament Dababa; 12 438 mieszkańców (2005), ok. 240 km na wschód od Ndżameny.

</doc>
<doc id="1015325" url="https://pl.wikipedia.org/wiki?curid=1015325" title="Andrusziwka">
Andrusziwka



</doc>
<doc id="1015330" url="https://pl.wikipedia.org/wiki?curid=1015330" title="Al di Meola">
Al di Meola



</doc>
<doc id="1015331" url="https://pl.wikipedia.org/wiki?curid=1015331" title="Power of Trinity">
Power of Trinity

Power of Trinity – polski zespół pochodzący z Koluszek w województwie łódzkim, założony w 1996 roku. Muzyka grana przez grupę charakteryzuje się łączeniem gatunków rocka, dub, reggae oraz elektroniki.
Biografia.
W 2005 roku POT wygrał przegląd "Młode Wilki" w warszawskiej Stodole, a następnie podpisał kontrakt z S.P. Records, skutkiem czego 15 czerwca 2007 ukazała się ich debiutancka płyta pt. "11". Krążek znalazł się wśród 10 najważniejszych polskich debiutów ostatniego 10-lecia magazynu "Teraz Rock". Utwór pochodzący z tego longplaya, "Heaven", znalazł się także na składance z polską muzyką reggae, "Far Away From Jamaica", obok hitów zespołów Vavamuffin, Habakuk oraz Indios Bravos. Zespół pojawił się też na wielu festiwalach, m.in. Union of Rock Węgorzewo, Camerimage, Ostróda Reggae Festiwal, Hunter Fest, Beer Fest Belgrad czy Eska Rock Tour.
W 2011 roku zespół podpisał kontrakt z wytwórnią MJM Music PL.  W tym samym roku, 31 października, ukazał się drugi album Power of Trinity – "Loccomotiv". Album stał się jedną z najbardziej popularnych polskich rockowych płyt roku 2011. Singiel "Chodź ze mną" podbił playlisty wielu stacji radiowych. Album uzyskał nagrodę „Płyta Roku” łódzkiego wydania magazynu „Co jest Grane”. W roku 2012 Zespół zdobył prestiżowe Grand Prix Orange Warsaw Festiwal, na którym wystąpił min. u boku Lauren Hill, Prodigy i Linkin Park. Kolejna była nagroda publiczności Festiwalu w Jarocinie. POT zagrał także z Red Hot Chili Peppers, Kasabian i PIL na 1. edycji warszawskiego Impact Festival.
W przerwach między nagrywaniem nowego materiału, a koncertami, muzycy nie próżnowali. Kuba Koźba udzielał się jako wokalista projektu Zbigniewa Hołdysa – "Kosmos", a basista Krzysiek Grudziński występował z legendarną, punkową Moskwą.
8 września 2014 roku premierę miał trzeci studyjny krążek: "Legorock". Album został wydany przy wsparciu ponad 200 fanów użytkowników Megatotal.pl - najstarszego polskiego serwisu finansowania społecznościowego. Singlami promującymi wydawnictwo były utwory: "Poniedziałek", "Suma Ran" oraz "Oko".

</doc>
<doc id="1015333" url="https://pl.wikipedia.org/wiki?curid=1015333" title="Century Black">
Century Black



</doc>
<doc id="1015334" url="https://pl.wikipedia.org/wiki?curid=1015334" title="Sekretarze generalni Wspólnoty Narodów">
Sekretarze generalni Wspólnoty Narodów

Sekretarz generalny Wspólnoty Narodów – funkcjonariusz międzynarodowy stojący na czele Sekretariatu Wspólnoty Narodów. Funkcja ta została utworzona, podobnie jak sam Sekretariat, w 1965 roku. Sekretarz oprócz zadań natury administracyjnej jest także ważnym wyrazicielem głosu Wspólnoty na zewnątrz. Wyboru na to stanowisko dokonują przywódcy państw Wspólnoty. Nie należy mylić tej funkcji z Głową Wspólnoty Narodów, którą jest z urzędu monarcha brytyjski. 

</doc>
<doc id="1015335" url="https://pl.wikipedia.org/wiki?curid=1015335" title="Adré">
Adré

Adré – miasto w Czadzie, w regionie Wadaj, departament Assoungha; 15 361 mieszkańców (2009), położone blisko granicy z Sudanem.
W czasie konfliktu w Darfurze 3 lutego 2006 doszło tu starcia pomiędzy rebeliantami sudańskimi i wojskami czadyjskimi, w wyniku którego zginęło od 100 do 300 rebeliantów.

</doc>
<doc id="1015338" url="https://pl.wikipedia.org/wiki?curid=1015338" title="Czarnogórska Prva Liga 2006/2007">
Czarnogórska Prva Liga 2006/2007



</doc>
<doc id="1015339" url="https://pl.wikipedia.org/wiki?curid=1015339" title="Prva crnogorska liga 2006/2007">
Prva crnogorska liga 2006/2007



</doc>
<doc id="1015344" url="https://pl.wikipedia.org/wiki?curid=1015344" title="Czarnogórska Prva Liga 2007/2008">
Czarnogórska Prva Liga 2007/2008



</doc>
<doc id="1015345" url="https://pl.wikipedia.org/wiki?curid=1015345" title="Guélengdeng">
Guélengdeng

Guélengdeng – miasto w Czadzie, w regionie Mayo-Kebbi Est, departament Mayo Lemie; 11 379 mieszkańców (2005), położone 140 km na południowy wschód od Ndżameny.

</doc>
<doc id="1015350" url="https://pl.wikipedia.org/wiki?curid=1015350" title="Black Arts Leads To Everlasting Sins">
Black Arts Leads To Everlasting Sins



</doc>
<doc id="1015352" url="https://pl.wikipedia.org/wiki?curid=1015352" title="Funkcjonariusz międzynarodowy">
Funkcjonariusz międzynarodowy

Funkcjonariusz międzynarodowy (funkcjonariusz organizacji międzynarodowej) – osoba pracująca w organizacji międzynarodowej i ciesząca się z tego tytułu pewnymi przywilejami i immunitetami, porównywalnymi z tymi przysługującymi dyplomatom. 
Zakres przywilejów i immunitetów funkcjonariuszy poszczególnych organizacji regulują:
Dokumenty te decydują również o tym, komu przysługuje status funkcjonariusza organizacji. Najczęściej z pełni przywilejów korzystają urzędnicy wyższego szczebla oraz pracownicy merytoryczni. Z kolei członkowie personelu pomocniczego i technicznego (kierowcy, ochroniarze, tłumacze itp.) nie korzystają z przywilejów i immunitetów lub ich zakres jest w stosunku do nich ograniczony. Przywileje i immunitety mają także zwykle znacznie mniejszy zakres dla funkcjonariuszy przebywających w danej chwili w państwie, którego są obywatelami. 

</doc>
<doc id="1015353" url="https://pl.wikipedia.org/wiki?curid=1015353" title="Gad Rechlis">
Gad Rechlis

Gad Rechlis (ur. 5 lutego 1967) – izraelski szachista, arcymistrz od 1990 roku.
Kariera szachowa.
Na przełomie lat 80. i 90. należał do czołówki izraelskich szachistów. W latach 1988 i 1990 dwukrotnie reprezentował swój kraj na szachowych olimpiadach, a w roku 1989 - w drużynowych mistrzostwach Europy. W 1990 wystąpił w turnieju międzystrefowym (eliminacji mistrzostw świata) w Manili, zajmując XXII miejsce wśród 64 zawodników.
W latach 1984, 1986 i 1987 reprezentował Izrael w mistrzostwach świata juniorów do lat 20, uzyskując dobre wyniki: 1984 - 8 pkt w 13 partiach (dzielone VI-X m.), 1986 - 8½ z 13 (dz. VI-IX m.), 1987 - 8 z 13 (dz. VI-XI m.). W roku 1986 zajął IV miejsce w finale mistrzostw kraju, natomiast w 1988 zdobył w finałowym turnieju złoty medal. W 1987 r. zwyciężył w turnieju "Berliner Sommer" w Berlinie. W 1990 triumfował (przed Erikiem Lobronem) w turnieju strefowym w Bernie, a w 1991 zwyciężył w Ostrawie. W 1995 podzielił II miejsce (za Emilem Sutowskim) w Tel Awiwie oraz zwyciężył (wraz z Matthiasem Wahlsem, Wiaczesławem Dydyszką i Jonnym Hectorem) w turnieju "Berliner Sommer". W 1996 zwyciężył (przed Aleksandrem Czerninem) w Wiedniu. W 2003 podzielił V miejsce w otwartych mistrzostwach Izraela, rozegranych w Aszdodzie.
Najwyższy ranking w karierze osiągnął 1 lipca 1996 r., z wynikiem 2535 punktów zajmował wówczas 14. miejsce wśród izraelskich szachistów.

</doc>
<doc id="1015354" url="https://pl.wikipedia.org/wiki?curid=1015354" title="Rich Skrenta">
Rich Skrenta

Richard "Rich" Skrenta (ur. 1967 w Pittsburghu w stanie Pensylwania) programista komputerowy, który w 1982 będąc 15-letnim uczniem Mt. Lebanon High School stworzył wirusa o nazwie Elk Cloner, który atakował komputery Apple II. Wirus ten został uznany za pierwszy w historii informatyki. Skrenta ukończył studia na Uniwersytecie Northwestern. Pracował w takich firmach jak: Commodore Business Machines, Unix System Labs czy Sun Microsystems.

</doc>
<doc id="1015356" url="https://pl.wikipedia.org/wiki?curid=1015356" title="Dębowiec (Karsin)">
Dębowiec (Karsin)

Dębowiec (dodatkowa nazwa w j. kaszub. Dãbówc) – osada wsi Karsin w Polsce, położona w województwie pomorskim, w powiecie kościerskim, w gminie Karsin.
W latach 1975–1998 Dębowiec należał administracyjnie do województwa gdańskiego.
Dębowiec leży na pograniczu Równiny Charzykowskiej i kompleksu leśnego Borów Tucholskich, w pradolinie rzeki Niechwaszcz.

</doc>
<doc id="1015357" url="https://pl.wikipedia.org/wiki?curid=1015357" title="Gwaii Haanas">
Gwaii Haanas



</doc>
<doc id="1015359" url="https://pl.wikipedia.org/wiki?curid=1015359" title="Suppe Franz">
Suppe Franz



</doc>
<doc id="1015367" url="https://pl.wikipedia.org/wiki?curid=1015367" title="Piaski (województwo podkarpackie)">
Piaski (województwo podkarpackie)

Piaski – wieś w Polsce położona w województwie podkarpackim, w powiecie jarosławskim, w gminie Radymno.
W latach 1975–1998 miejscowość administracyjnie należała do województwa przemyskiego.

</doc>
<doc id="1015368" url="https://pl.wikipedia.org/wiki?curid=1015368" title="Arnold Smith">
Arnold Smith

Arnold Cantwell Smith (ur. 18 stycznia 1915 w Toronto, zm. 7 lutego 1994 tamże) – kanadyjski dyplomata, pierwszy w historii sekretarz generalny Wspólnoty Narodów.
W latach 1958-1961 był ambasadorem Kanady w Egipcie, a następnie w latach 1961-1963 w Związku Radzieckim. Po utworzeniu w 1965 Sekretariatu Wspólnoty Narodów został mianowany jego pierwszym szefem. Uważa się go, obok ówczesnego premiera Kanady, Pierre'a Trudeau, za jednego z pomysłodawców flagi Wspólnoty Narodów. Pełnił urząd przez 10 lat, do 1975.
W 1984 został uhonorowany Orderem Kanady, najwyższym kanadyjskim cywilnym odznaczeniem państwowym.

</doc>
<doc id="1015369" url="https://pl.wikipedia.org/wiki?curid=1015369" title="Kanał Indiry Gandhi">
Kanał Indiry Gandhi

Kanał Indiry Gandhi - jeden z największych kanałów w Indiach, biegnący od miejsca, w którym zbiegają się rzeki Sutlej i Bjas w zachodniej części Pendżabu do okolic miasta Jaisalmer w Radżastanie. Długość kanału wynosi około 650 kilometrów.
Historia.
Budowa kanału rozpoczęła się w 1958 i związana była z Zieloną Rewolucją. W 1984, po śmierci Indiry Gandhi nazwano kanał (wcześniej noszący nazwę Kanału Radżastańskiego jej imieniem. Budowa kanału przyczyniła się do rozwoju terenów północno-wschodniego Radżastanu, zmieniając półpustynne i pustynne tereny Thar w tereny uprawne.

</doc>
<doc id="1015372" url="https://pl.wikipedia.org/wiki?curid=1015372" title="Mbulaeni Mulaudzi">
Mbulaeni Mulaudzi

Mbulaeni Tongai Mulaudzi (ur. 8 września 1980 w Muduluni w prowincji Limpopo, zm. 24 października 2014) – południowoafrykański lekkoatleta, biegacz średniodystansowy, wicemistrz olimpijski, mistrz świata.
Do jego największych sukcesów należy srebrny medal letnich igrzysk olimpijskich w Atenach w 2004 i złoty mistrzostw świata w Berlinie na dystansie 800 m.
W swojej karierze odnosił także inne liczne sukcesy na dystansie 800 metrów:
Życie prywatne.
W 2013 ogłosił zakończenie kariery. Zginął w wypadku samochodowym.

</doc>
<doc id="1015373" url="https://pl.wikipedia.org/wiki?curid=1015373" title="Masz i Pomyśl">
Masz i Pomyśl



</doc>
<doc id="1015377" url="https://pl.wikipedia.org/wiki?curid=1015377" title="Białe Błoto (Osowo)">
Białe Błoto (Osowo)

Białe Błoto (dodatkowa nazwa w j. kaszub. Biôłé Błota ; niem. "Weisbruch") – część wsi Osowo w Polsce, położona w województwie pomorskim, w powiecie kościerskim, w gminie Karsin.
W oficjalnym spisie miejscowości do 2015 roku miejscowość figurowała jako Białe Błota.
Białe Błoto położona jest na pograniczu Równiny Charzykowskiej i kompleksu leśnego Borów Tucholskich.
W latach 1975–1998 Białe Błoto należało administracyjnie do województwa gdańskiego.

</doc>
<doc id="1015380" url="https://pl.wikipedia.org/wiki?curid=1015380" title="Moïssala">
Moïssala

Moïssala – miasto w Czadzie, w regionie Mandoul, departament Barh Sara; 11 264 mieszkańców (2005), położone 520 km na południowy wschód od Ndżameny przy granicy z Republiką Środkowoafrykańską.

</doc>
<doc id="1015382" url="https://pl.wikipedia.org/wiki?curid=1015382" title="Baldwin II z Bourcq">
Baldwin II z Bourcq



</doc>
<doc id="1015384" url="https://pl.wikipedia.org/wiki?curid=1015384" title="Puchar CEV w piłce siatkowej mężczyzn (2007/2008)">
Puchar CEV w piłce siatkowej mężczyzn (2007/2008)

Puchar CEV 2007/2008 – 1. sezon Pucharu CEV rozgrywanego od 2008 roku, organizowanego przez Europejską Konfederację Piłki Siatkowej (CEV) w ramach europejskich pucharów dla męskich klubowych zespołów siatkarskich „starego kontynentu”.
Pod koniec 2006 władze CEV podjęły decyzję o gruntownym zreformowaniu – od sezonu 2007/2008 – wszystkich rozgrywek europejskich pucharów w piłce siatkowej. W związku z tym zasadniczej zmianie uległa formuła Pucharu CEV. Od tej edycji stał się on bowiem – po Lidze Mistrzów – drugim najważniejszym z europucharów.
System rozgrywek.
Sporządzenie "drabinki pucharowej" i losowanie poszczególnych par tej edycji pucharu odbyło się 30 czerwca 2007 w Luksemburgu, natomiast zmagania sportowe zainaugurowano w dniach 20 i 21 października 2007, gdy odbyły się pierwsze mecze 1/16 finału. Rywalizacja w pierwszych czterech rundach toczy się w parach na zasadzie dwumeczów (mecz i rewanż) "systemem pucharowym" (gorszy odpada). Jedną z istotniejszych zmian w regulaminie jest fakt wprowadzenia od sezonu 2007/2008 tzw. "Rundy Challenge", która nastąpi po zakończeniu ćwierćfinałów, a do której zostaną zakwalifikowani 4 zwycięzcy ćwierćfinałów Pucharu CEV oraz 4 najlepsze ekipy z 3 miejsc fazy grupowej Ligi Mistrzów sezonu 2007/2008 (w sumie 8 drużyn). Zwycięzcy tego szczebla awansują do "Final Four".
Ważnym punktem regulaminu jest również zapis dotyczący sposobu wyłaniania zwycięzców danego dwumeczu. Po uwagę nie jest brany - jak dotychczas - bilans obydwu spotkań (tj. liczba wygranych setów, bądź ratio), tylko liczba zwycięstw jednego z zespołów (2 wygrane = awans do kolejnej fazy zmagań). Natomiast w przypadku remisu (1 zwycięstwo i 1 porażka), w drugim ze spotkań zostaje rozegrany tzw. "złoty set"(do 15 punktów), a jego triumfator przechodzi na następnej rundy.
Rozgrywki.
Wszystkie godziny według czasu lokalnego.
Turniej finałowy.
Miejsce: Palazzetto dello Sport, Rzym

</doc>
<doc id="1015388" url="https://pl.wikipedia.org/wiki?curid=1015388" title="Popia Góra">
Popia Góra

Popia Góra (kasz. "Pòpiô Góra") – osada kaszubska w Polsce, położona w województwie pomorskim, w powiecie kościerskim, w gminie Karsin, na pograniczu Równiny Charzykowskiej i kompleksu leśnego Borów Tucholskich. Miejscowość wchodzi w skład sołectwa Zamość.
W latach 1975–1998 miejscowość należała administracyjnie do województwa gdańskiego.
Nazwy źródłowe miejscowości.
kasz. "Pôpiô Góra", niem. "Popiagorra".

</doc>
<doc id="1015389" url="https://pl.wikipedia.org/wiki?curid=1015389" title="Biltine">
Biltine

Biltine – miasto w Czadzie, stolica regionu Wadi Fira, departament Biltine; 11 000 mieszkańców (2005), położone ok. 670 km na północny wschód od Ndżameny.
W Biltine urodził się Issa Serge Coelo, czadyjski reżyser, który zdobył międzynarodową sławę i uznanie.
Działa tu lotnisko

</doc>
<doc id="1015391" url="https://pl.wikipedia.org/wiki?curid=1015391" title="Randy Brecker">
Randy Brecker

Randal "Randy" Edward Brecker (ur. 27 listopada 1945 w Cheltenham, Pensylwania) – amerykański trębacz jazzowy i flugelhornista. Pięciokrotny laureat nagrody amerykańskiego przemysłu fonograficznego Grammy. Nagrywał z takimi artystami jak Billy Cobham, Bruce Springsteen, Charles Mingus, Blood, Sweat and Tears, Horace Silver, Frank Zappa, Chris Parker, Jaco Pastorius, Dire Straits i wielu innymi. Grał także na pierwszym albumie Blood, Sweat and Tears – "Child Is Father to the Man", lecz odszedł z grupy, razem z założycielem Alem Kooperem i trębaczem Jerrym Weissem.
Randy Brecker jest starszym bratem saksofonisty jazzowego Michaela Breckera, z którym grał w zespołach Dreams i Brecker Brothers.

</doc>
<doc id="1015398" url="https://pl.wikipedia.org/wiki?curid=1015398" title="Shridath Ramphal">
Shridath Ramphal

Shridath Surendranath „Sonny” Ramphal (ur. 3 października 1928 w Nowym Amsterdamie) – gujański polityk i dyplomata, w latach 1972-1975 minister spraw zagranicznych Gujany, a następnie w latach 1975-1990 sekretarz generalny Wspólnoty Narodów.
Pochodzi z rodziny o indyjskich korzeniach. Ukończył prawo na London School of Economics, nosi prestiżowy tytuł Radcy Królowej ("Queen's Counsel"). Po przejściu na polityczną emeryturę poświęcił się pracy uniwersyteckiej: w latach 1989-2002 był kanclerzem Uniwersytetu w Warwick, pełni także funkcję kanclerza Uniwersytetu Gujańskiego oraz Uniwersytetu Indii Zachodnich.
Jest posiadaczem najwyższych odznaczeń państwowych Australii i Nowej Zelandii, a także brytyjskiego Orderu św. Michała i św. Jerzego.

</doc>
<doc id="1015401" url="https://pl.wikipedia.org/wiki?curid=1015401" title="Bol (Czad)">
Bol (Czad)

Bol – miasto w Czadzie, stolica regionu Lac, departament Mamdi; 10 551 mieszkańców (2005), położone ok. 500 km na południowy wschód od Ndżameny.
W mieście działa lotnisko

</doc>
<doc id="1015405" url="https://pl.wikipedia.org/wiki?curid=1015405" title="Okręty podwodne typu Mackerel">
Okręty podwodne typu Mackerel

Okręty podwodne typu Mackerel – zaliczany do fleet boats typ amerykańskich okrętów podwodnych wybudowanych w latach 1939-1940. Zbudowano tylko dwa okręty typu "Mackerel", obie jednostki podczas II wojny światowowej zostały przydzielone do Submarine Squadron 1 w New London w stanie Connecticut. Pełniły funkcję głównie jako okręty szkoleniowe i testowe (m.in. zwalczanie wrogich okrętów podwodnych). Podczas całej wojny na Pacyfiku tylko jeden raz USS „Mackerel” (SS-204) miał kontakt z wrogim okrętem podwodnym. W nocy 14 kwietnia 1942 r. w kierunku USS „Mackerel” wrogi okręt odpalił dwie torpedy, jednak okręt amerykański zdążył w porę zauważyć niebezpieczeństwo i bezpiecznie oddalić się.
Po wojnie oba okręty wycofano ze służby w listopadzie 1945 r., a następnie zostały sprzedane na złom.

</doc>
<doc id="1015406" url="https://pl.wikipedia.org/wiki?curid=1015406" title="Jean-François Fauchille">
Jean-François Fauchille

Jean-François Fauchille (ur. 24 listopada 1947, zm. 13 stycznia 2014) – francuski pilot rajdowy. Pracował m.in. z Bruno Sabym pod koniec lat 80. Pilotował ponadto takich kierowców, jak Jean-Louis Clarr, Bernard Béguin, Franz Hummel, Christian Dorche, Alain Ambrosino, Guy Fréquelin czy Carlos Reutemann.
Jako pilot Guya Fréquelina w 1983 roku został mistrzem Francji i wicemistrzem Europy. Ogółem jako pilot odniósł zwycięstwo w 18 rajdach, w tym dwóch rajdach mistrzostw świata.

</doc>
<doc id="1015409" url="https://pl.wikipedia.org/wiki?curid=1015409" title="Goundi">
Goundi

Goundi – miasto w Czadzie, w regionie Mandoul, departament Mandoul Oriental; 10 052 mieszkańców (2005), położone ok. 400 km na południowy wschód od Ndżameny.

</doc>
<doc id="1015410" url="https://pl.wikipedia.org/wiki?curid=1015410" title="Sotiris Kirjakos">
Sotiris Kirjakos

Sotiris Kirjakos (gr. Σωτήρης Κυργιάκος; ur. 23 lipca 1979 r. w Trikali) – grecki piłkarz występujący na pozycji obrońcy w VfL Wolfsburg.
Kariera.
Sotiris Kirjakos zaczynał karierę w 1998 w Panathinaikosie Ateny. W 1999 został wypożyczony do II-ligowego Ajos Nikolaos, gdzie miał się "oswajać" z piłką na wysokim poziomie. Po 2 całkiem udanych sezonach wrócił do "Koniczynek", natomiast w 2002 był już podstawowym zawodnikiem. W 2004 Grekiem zainteresowało się Rangers. W lidze szkockiej rozegrał 43 mecze (1 gol), po czym przeszedł do niemieckiego Eintrachtu Frankfurt i grał tam do 2008 roku. Latem odszedł na zasadzie wolnego transferu do AEK Ateny. W 2009 roku przeszedł do angielskiego Liverpoolu, z którym podpisał dwuletni kontrakt z opcją przedłużenia na rok. Był pierwszym Grekiem w drużynie "The Reds". 16 stycznia 2010 w meczu ligowym z Stoke City (1:1) strzelił swojego premierowego gola w barwach drużyny z Anfield.
22 sierpnia podpisał kontrakt z niemieckim klubem VfL Wolfsburg.
31 stycznia 2012 roku został wypożyczony z Wolfsburga do Sunderlandu.
Kariera reprezentacyjna.
W reprezentacji Grecji debiutował w 2002 i jak dotąd wystąpił w 52 spotkaniach i 4-krotnie trafił do siatki. Zabrakło go na Mistrzostwach Europy 2004, gdzie Grecy zdobyli 1. miejsce.
W sierpniu 2010 roku, ogłosił zakończenie kariery reprezentacyjnej.

</doc>
<doc id="1015411" url="https://pl.wikipedia.org/wiki?curid=1015411" title="Cooper Temple Clause">
Cooper Temple Clause

The Cooper Temple Clause to brytyjska grupa grająca muzykę alternatywną post hardcore. Została założona w 1998 w Reading przez wokalistę i gitarzystę Bena Gautrey'ego, multiinstrumentalistę Toma Bellamy'ego, perkusistę Jona Harpera, klawiszowca Kierana Mahona, basistę Didza Hammonda i gitarzystę Dana Fishera. W 2005 roku Didz Hammond odszedł do Dirty Pretty Things, na basie zastąpił go Dan Fisher. Ten z kolei postanowił opuścić zespół w 2007, co doprowadziło do rozłamu grupy.
The Cooper Temple Clause nagrali trzy albumy: "See This Through and Leave" (2002), "Kick Up the Fire and Let the Flames Break Loose" (2003) i "Make This Your Own" (2007).
Najbardziej znanym utworem The Cooper Temple Clause jest "Promises, Promises".

</doc>
<doc id="1015413" url="https://pl.wikipedia.org/wiki?curid=1015413" title="Gounou Gaya">
Gounou Gaya

Gounou Gaya – miasto w Czadzie, w regionie Mayo-Kebbi Est, departament Kabbia; 9521 mieszkańców (2005), położone ok. 280 km na południowy wschód od Ndżameny.

</doc>
<doc id="1015417" url="https://pl.wikipedia.org/wiki?curid=1015417" title="Beinamar">
Beinamar

Beinamar – miasto w Czadzie, w regionie Logone Occidental, departament Dodjé; 7445 mieszkańców (2005), położone ok. 380 km na południowy wschód od Ndżameny.

</doc>
<doc id="1015420" url="https://pl.wikipedia.org/wiki?curid=1015420" title="Dywizja Szturmowa Rhodos">
Dywizja Szturmowa Rhodos

Dywizja Szturmowa Rhodos ("niem. Sturm-Division Rhodos") – jedna z niemieckich dywizji z okresu II wojny światowej.
Utworzona w maju 1943 roku; w jej skład weszły jednostki stacjonujące na wyspie Rodos i innych wyspach Morza Egejskiego (głównie oddziały forteczne) oraz resztki 999 Lekkiej Dywizji Afrykańskiej (które nie mogły zostać przetransportowane do Tunezji). Dywizja podlegała Grupie Armii E. W październiku 1944 roku w okolicach Belgradu dywizja została włączona w skład Dywizji Grenadierów Pancernych Brandenburg, a sztab posłużył do utworzenia IV Korpusu Pancernego. Dywizją dowodził generał-porucznik Helmuth Kleemann.

</doc>
<doc id="1015422" url="https://pl.wikipedia.org/wiki?curid=1015422" title="Countrywide Classic 2007">
Countrywide Classic 2007

Countrywide Classic 2007 – tenisowy turniej ATP rangi ATP International Series z cyklu Countrywide Classic rozgrywany w dniach 14–22 lipca 2007 roku w Los Angeles na kortach twardych o puli nagród 525 000 dolarów amerykańskich.

</doc>
<doc id="1015424" url="https://pl.wikipedia.org/wiki?curid=1015424" title="See This Through and Leave">
See This Through and Leave

See This Through and Leave – pierwszy album brytyjskiej grupy rockowej The Cooper Temple Clause. Album ukazał się 11 lutego 2002 i zawiera 11 utworów. Tytuł albumu pochodzi z tekstu "Murder Song". Single z tej płyty to: "Let's Kill Music", "Film-maker", "Been Training Dogs" i "Who Needs Enemies?"

</doc>
<doc id="1015426" url="https://pl.wikipedia.org/wiki?curid=1015426" title="Kantor (Gwiezdne wojny)">
Kantor (Gwiezdne wojny)



</doc>
<doc id="1015427" url="https://pl.wikipedia.org/wiki?curid=1015427" title="Baïbokoum">
Baïbokoum

Baïbokoum – miasto w Czadzie, w regionie Logon Wschodni, departament Monts de Lam; 9250 mieszkańców (2009), położone w południowej części kraju przy granicy z Kamerunem.

</doc>
<doc id="1015431" url="https://pl.wikipedia.org/wiki?curid=1015431" title="Daniel Grataloup">
Daniel Grataloup

Daniel Grataloup (ur. 19 maja 1960) – francuski pilot rajdowy.
W WRC zadebiutował, startując jednorazowo w Rajdzie Wielkiej Brytanii w 1985 roku z Bernardem Verhackiem.
Prestiż jako pilot zdobył, jeżdżąc z Erikiem Mauffreyem. Sławę przyniosły mu starty z Brunonem Sabym w fabrycznym zespole Peugeota. Od Rajdu Katalonii rozpoczął serię startów z François Delecourem. To właśnie u jego boku wygrywał takie rajdy, jak Rajd Portugalii, Rajd Korsyki czy chociażby prestiżowy Rajd Monte Carlo.
Po Rajdzie Australii Grataloup zakończył karierę w rajdach. Na ostatni w sezonie – Rajd Anglii zastąpił go Dominique Savignoni, jednak zupełnie nieudany start zaowocował wcześniej planowaną decyzją François Delecoura o zakończeniu kariery rajdowca.

</doc>
<doc id="1015434" url="https://pl.wikipedia.org/wiki?curid=1015434" title="Savaneta">
Savaneta

Savaneta – miasto na Arubie (terytorium autonomiczne Holandii), położone w południowo-wschodniej części terytorium. Według danych z 2010 roku liczy 11 518 mieszkańców. Miasto było pierwszą stolicą Aruby do 1797, gdy został nią Oranjestad.

</doc>
<doc id="1015435" url="https://pl.wikipedia.org/wiki?curid=1015435" title="999 Lekka Dywizja Afrykańska">
999 Lekka Dywizja Afrykańska

999 Lekka Dywizja Afrykańska () – jedna z niemieckich dywizji z okresu II wojny światowej. 
Utworzona 2 lutego 1943 roku z przekształcenia 999 Brygady Afrykańskiej. Była to jednostka karna, w której służyli więźniowie polityczni (35%) i kryminaliści (65%). W marcu dwa pułki strzelców (961. i 962.), pułk artylerii oraz część oddziałów dywizyjnych przerzucono do Tunezji, gdzie walczyły w ramach Grupy Armii Afryka. W maju 1943 r., oddziały te w całości dostały się do niewoli. Pozostała część dywizji została użyta w Grecji do stworzenia oddziałów fortecznych i Dywizji Szturmowej Rodos.

</doc>
<doc id="1015436" url="https://pl.wikipedia.org/wiki?curid=1015436" title="Kick Up the Fire and Let the Flames Break Loose">
Kick Up the Fire and Let the Flames Break Loose

Kick Up the Fire, and Let the Flames Break Loose – drugi album brytyjskiej grupy rockowej The Cooper Temple Clause. Został wydany 8 września 2003. Znalazło się na nim 10 utworów. Jest największym osiągnięciem grupy, dotarł do 5. miejsca na listach przebojów w Wielkiej Brytanii. Utwory singlowe to "Blind Pilots" i "Promises, Promises" (znalazł się na ścieżce dźwiękowej FIFA Football 2004).
Tytuł płyty jest cytatem z poematu Philipa Larkina
Lista utworów.
CD.
Japońska wersja albumu zawiera utwór "I Know" jako bonus.

</doc>
<doc id="1015438" url="https://pl.wikipedia.org/wiki?curid=1015438" title="Ceru Colorado">
Ceru Colorado

 
Ceru Colorado − miasto na południowym wschodzie Aruby (terytorium autonomiczne Holandii). Według danych z 2006 liczy 10 000 mieszkańców. Jest to ośrodek przemysłowy.

</doc>
<doc id="1015440" url="https://pl.wikipedia.org/wiki?curid=1015440" title="Koloman Arpadowicz">
Koloman Arpadowicz



</doc>
<doc id="1015441" url="https://pl.wikipedia.org/wiki?curid=1015441" title="Melfi (miasto w Czadzie)">
Melfi (miasto w Czadzie)

Melfi – miasto w Czadzie, w regionie Guéra, departament Barh Signaka; 5784 mieszkańców (2005), położone w centralnej części kraju.
Znajduje się tu lotnisko Melfi z nieutwardzoną nawierzchnią (kod IATA: MEF).

</doc>
<doc id="1015442" url="https://pl.wikipedia.org/wiki?curid=1015442" title="The Black Arts / The Everlasting Sins">
The Black Arts / The Everlasting Sins



</doc>
<doc id="1015446" url="https://pl.wikipedia.org/wiki?curid=1015446" title="Otton Lipkowski">
Otton Lipkowski

Otton Lipkowski (ur. 5 września 1907 w Człuchowie, zm. 12 października 1982 w Warszawie) – pedagog, uczeń i współpracownik Marii Grzegorzewskiej.
Życiorys.
Absolwent Instytutu Pedagogiki Specjalnej i Wolnej Wszechnicy Polskiej w dziedzinie pedagogiki, doktor nauk humanistycznych Uniwersytetu Warszawskiego (1963). Nauczyciel dzieci upośledzonych, od 1954 wykładowca akademicki w dziedzinie metodyki niedostosowanych społecznie, w latach 1960–1965 dyrektor Instytutu Głuchoniemych im. Jakuba Falkowskiego w Warszawie, dziekan Wydziału Resocjalizacji (przekształconej z PIPS) Wyższej Szkoły Pedagogiki Specjalnej. Od 1975 kierownik zbiorowych badań nad uwarunkowaniami niedostosowania społecznego i resocjalizacji. Kierownik polskiego zespołu pedagogów specjalnych współpracującego z ekipą międzynarodową przy Uniwersytecie Humboldtów w Berlinie nad ujednoliceniem nazewnictwa.
W latach 1968–1982 członek a następnie przewodniczący Zarządu Sekcji Wychowania FICE przy UNESCO. Autor pierwszego opracowania podręcznika dla studentów i nauczycieli „Pedagogika specjalna” (1974), opracowań metodycznych „Wychowanie dzieci społecznie niedostosowanych” (1966), „Resocjalizacja” (1970), „Dziecko społecznie niedostosowane i jego resocjalizacja” (1971) oraz 20 artykułów w czasopismach zagranicznych i krajowych. Jego imię noszą: Specjalny Ośrodek Szkolno-Wychowawczy nr 15 dla Dzieci Słabosłyszących w Warszawie przy ul. Zakroczymskiej 6 oraz Młodzieżowy Ośrodek Wychowawczy w Krupskim Młynie. Pochowany na warszawskim cmentarzu wojskowym na Powązkach (kwatera B23-7-19).

</doc>
<doc id="1015449" url="https://pl.wikipedia.org/wiki?curid=1015449" title="Santa Cruz (Aruba)">
Santa Cruz (Aruba)

 
Santa Cruz − miasto na Arubie (terytorium autonomiczne Holandii), położone w środkowej części państwa. Według danych z 2006 liczy ok. 10 000 mieszkańców. Jest to ośrodek przemysłowy.

</doc>
<doc id="1015450" url="https://pl.wikipedia.org/wiki?curid=1015450" title="Airborne Laser Testbed">
Airborne Laser Testbed

YAL-1 Airborne Laser Testbed (ALTB) – element amerykańskiego systemu obrony antybalistycznej, którego zadaniem jest zwalczanie wrogich pocisków balistycznych, w pierwszej silnikowej fazie ich lotu ("Boost Phase Defense"). Głównym zadaniem ALTB ma być dotarcie do dowolnego miejsca na Ziemi w czasie krótszym niż doba i patrolowanie granic państw przez 18 godzin oraz unieszkodliwianie wystrzelonych pocisków balistycznych, poprzez uszkodzenie elektroniki pocisku lub spowodowanie eksplozji jego paliwa dzięki podgrzaniu jego powłoki.
Zainstalowany na pokładzie specjalnej wersji samolotu Boeing 747-400F tlenowo-jodowy laser "Chemical Oxygen Iodine Laser" (COIL) o mocy trzech megawatów z lustrem o średnicy 1 metra i zasięgiem 700 kilometrów do zwalczania pocisków rakietowych z paliwem ciekłym, lub ponad 300 km dla paliwa stałego, mogący na jednym naładowaniu wykonać 40 wystrzałów kosztujących po 50 dolarów USD za każdy strzał wraz z samolotem tworzy system ALTB. "Airborne Laser Testbed" ma być elementem walki w tzw. Boost Phase zintegrowanym z pozostałymi elementami amerykańskiego systemu "Ballistic Missile Defense".
Poza niszczeniem pocisków balistycznych krótkiego i międzykontynentalnego zasięgu ABL może przepalać czujniki satelitów umieszczonych na niskiej orbicie okołoziemskiej czy niszczyć myśliwce oraz wystrzelone z nich pociski powietrze-powietrze.
Sam ALTB przechodzi fazę testów, jednak laser chemiczny był do tej pory testowany jedynie na lądzie.
Do początku 2007 roku przeprowadzono około 70 próbnych strzałów z lasera. W kwietniu 2009 roku rozpoczęto testy kompletnie wyposażonego systemu w powietrzu. Pierwszy pełnoskalowy test systemu połączony z zestrzeleniem pocisku balistycznego odbył się 12 lutego 2010 roku – próba zakończyła się sukcesem.
Program zakończono w 2012 roku, głównie ze względu na zbyt wysokie koszty. Samolot przeleciał do Bazy Lotniczej Davis-Monthan, gdzie trafił na składowisko AMARG i z czasem został rozmontowany. Odzyskane części przekazano siedemnastu instytucjom rządowym.

</doc>
<doc id="1015451" url="https://pl.wikipedia.org/wiki?curid=1015451" title="Béboto">
Béboto

Béboto – miasto w Czadzie, w regionie Logone Oriental, departament Pendé; 5432 mieszkańców (2005), położone w południowej części kraju.

</doc>
<doc id="1015454" url="https://pl.wikipedia.org/wiki?curid=1015454" title="Make This Your Own">
Make This Your Own

Make This Your Own – trzeci i ostatni album brytyjskiej grupy rockowej The Cooper Temple Clause. Płyta została wydana 22 stycznia 2007. Na albumie większy udział w wokalu niż dotychczas mieli Tom Bellamy i Dan Fisher. Single z tego albumu to "Damage", "Homo Sapiens", "Head" (wokal Bena Gautrey'ego) i "Waiting Games" (wokal Fishera). Trzy miesiące po wydaniu płyty z zespołu odszedł Dan Fisher i Cooper Temple Clause rozpadł się.

</doc>
<doc id="1015455" url="https://pl.wikipedia.org/wiki?curid=1015455" title="Włodzimierz Kopijkowski">
Włodzimierz Kopijkowski

Włodzimierz Kopijkowski (ur. 10 kwietnia 1919 w Żytyniu na Wołyniu, zm. 24 marca 2014 w Warszawie) – generał brygady ludowego Wojska Polskiego, dowódca pułku, dywizji i korpusu, szef sztabu okręgu wojskowego.
Życiorys.
Urodził się w Żytyniu (Wołyń). Po likwidacji cukrowni w tej miejscowości wraz z rodziną przeniósł się do wsi Aleksandria, gdzie ukończył 7 klas szkoły powszechnej. W 1934 rozpoczął naukę w Gimnazjum w Równem, jednak po roku przerwał ją ze względu na trudności finansowe rodziny. Od września 1935 uczył się w Podoficerskiej Szkoły dla Małoletnich Nr 3 w Nisku, którą ukończył 30 lipca 1938 z oceną dobrą. Następnie został na własną prośbę wcielony do 45 Pułku Piechoty Strzelców Kresowych 13 Dywizji Piechoty w Równem, gdzie służył na stanowisku dowódcy drużyny szkolnej kompanii ckm, a następnie był instruktorem do zapoznania kadry pułku z bronią produkcji polskiej.
Brał udział w Wojnie Obronnej 1939 w szeregach 13 Dywizji Piechoty, która weszła w skład Armii „Prusy”. W dniu 6 września dywizja i pułk zostały rozbite przez czołgi XVI Korpusu Pancernego armii niemieckiej. Jako dowódca plutonu ckm 3 szkolnej kompanii ckm wziął udział w walkach w rejonie Tomaszowa Mazowieckiego, przeprawiając się przez Wisłę i maszerując na Lwów, gdzie 19 września rozwiązano jego oddział. Po powrocie do domu rodzinnego pracował jako robotnik leśny. Ukończył w trybie zaocznym Technikum Leśne w Krzemieńcu. Następnie był kierownikiem robót leśnych w miejscowości Stara Lubomirka, a w 1941 kierownikiem tartaku w Lubomirsku koło Równego. W latach okupacji niemieckiej organizator i dowódca samoobrony osiedla Lubomirsk przed terrorem nacjonalistów ukraińskich. W 1944 na czele polskiego oddziału samoobrony 5 Pułku Piechoty Gwardii Armii Czerwonej brał udział w wyzwoleniu miasta Równe. Następnie 22 lutego 1944 w Sumach wstąpił do LWP. Został skierowany do 1 zapasowego pułku piechoty, gdzie zweryfikowano go w stopniu podporucznika piechoty i wyznaczono na dowódcę kompanii ckm. Na początku 1945 wraz z pułkiem dotarł do Warszawy. W 1945 odbył roczne przeszkolenie w Akademii Wojskowej im. Michaiła Frunzego w Moskwie.
Po powrocie do kraju był komendantem pułkowej szkoły podoficerskiej w 11 pułku piechoty w Kaliszu (w strukturze 4 Dywizji Piechoty). Od 1946 roku był szefem sztabu 30 pułku piechoty w Rzeszowie (wraz z pułkiem brał w 1947 udział w akcji „Wisła” przeciwko oddziałom ukraińskim na Rzeszowszczyźnie i w Bieszczadach). Następnie był dowódcą 54 pułku piechoty w Mrągowie. Stamtąd został wytypowany i skierowany do Wojskowej Akademii Sztabu Generalnego Sił Zbrojnych ZSRR im. Woroszyłowa w Moskwie, gdzie studiował w latach 1948–1950. Po ukończeniu akademii otrzymał stanowisko dowódcy 2 pułku piechoty w Skierniewicach. Następnie był kolejno: szefem sztabu 1 Dywizji Piechoty im. Tadeusza Kościuszki (1950–1951), dowódcą 15 Dywizji Piechoty w Olsztynie (1951–1952) oraz szefem sztabu 8 Korpusu Armijnego w Olsztynie (1952–1956).
14 lipca 1956 na mocy zarządzenia Prezesa Rady Ministrów otrzymał nominację na stopień generała brygady. W roku 1956 był krótko dowódcą 8 Korpusu Armijnego w Olsztynie, a następnie szefem sztabu – zastępcą dowódcy Warszawskiego Okręgu Wojskowego (1956–1957) oraz szefem sztabu – zastępcą dowódcy Śląskiego Okręgu Wojskowego we Wrocławiu (1957–1959). W 1959 został zastępcą komendanta Akademii Sztabu Generalnego WP im. gen. Karola Świerczewskiego w Rembertowie ds. liniowych.
W latach 1965–1966 pełnił funkcję przedstawiciela PRL w Komisji Nadzorczej Państw Neutralnych w Korei w randze ministra pełnomocnego. Następnie powrócił na stanowisko zastępcy komendanta Akademii Sztabu Generalnego WP ds. liniowych. W latach 1972–1979 zastępca inspektora nadzoru zaplecza gospodarczego i technicznego WP (gen. dyw. Czesława Waryszaka). W stanie spoczynku od 20 maja 1980 roku. W związku z zakończeniem zawodowej służby wojskowej został 19 listopada 1979 przyjęty i pożegnany przez wiceministra obrony narodowej gen. broni Józefa Urbanowicza. Otrzymał też list gratulacyjny od ministra obrony narodowej gen armii Wojciecha Jaruzelskiego.
Członek PPR i PZPR. Aktywny działacz kombatancki – prezes Zarządu Środowiska Małoletnich – uczestników Wojny Obronnej 1939 oraz przewodniczący Krajowej Rady Żołnierzy Września 1939 roku przy Zarządzie Głównym Związku Kombatantów RP i Byłych Więźniów Politycznych. Przyczynił się do przyznania w 1994 przez Prezydenta RP stopni oficerskich wszystkim żyjącym absolwentom Szkół Podoficerskich Piechoty dla Małoletnich oraz do wprowadzenia tytułu Weterana Walk o Wolność i Niepodległość Ojczyzny.
Pochowany na Cmentarzu Wojskowym na Powązkach w Warszawie (kwatera MII-5-9).
Życie prywatne.
Był synem Ananiusza i Marii z domu Pyżł. Mieszkał w Warszawie. Był wdowcem, żona Emilia Kopijkowska zmarła w 1981. Małżeństwo miało dwie córki.

</doc>
<doc id="1015457" url="https://pl.wikipedia.org/wiki?curid=1015457" title="Park Narodowy Volcanos">
Park Narodowy Volcanos



</doc>
<doc id="1015458" url="https://pl.wikipedia.org/wiki?curid=1015458" title="Massenya">
Massenya



</doc>
<doc id="1015460" url="https://pl.wikipedia.org/wiki?curid=1015460" title="Piedra Plat">
Piedra Plat

Piedra Plat − miasto na Arubie (terytorium autonomiczne Holandii); 2558 mieszkańców (2013). Ośrodek przemysłowy.

</doc>
<doc id="1015462" url="https://pl.wikipedia.org/wiki?curid=1015462" title="Massénya">
Massénya

Massénya – miasto w Czadzie, w regionie Chari-Baguirmi, departament Baguirmi; 3368 mieszkańców (2005), położone w centralnej części kraju, 145 km na południowy wschód od Ndżameny.
Miasto było stolicą królestwa Baguirmi, muzułmańskiego państwa, istniejącego w latach 1522-1897. W mieście działa lotnisko.

</doc>
<doc id="1015478" url="https://pl.wikipedia.org/wiki?curid=1015478" title="Aouzou">
Aouzou

Aouzou, Aʿūđu – miasto w Czadzie, w regionie Bourkou-Ennedi-Tibesti, departament Tibesti; 1965 mieszkańców (2005), położone w północnej części kraju.

</doc>
<doc id="1015484" url="https://pl.wikipedia.org/wiki?curid=1015484" title="Flatts Village">
Flatts Village

Flatts Village – miejscowość na Bermudach; 1000 mieszkańców (2006). Przemysł spożywczy.

</doc>
<doc id="1015490" url="https://pl.wikipedia.org/wiki?curid=1015490" title="Parana Kurytyba">
Parana Kurytyba



</doc>
<doc id="1015491" url="https://pl.wikipedia.org/wiki?curid=1015491" title="Szpital Żydowski we Wrocławiu (ul. Sudecka)">
Szpital Żydowski we Wrocławiu (ul. Sudecka)

Szpital Żydowski we Wrocławiu – żydowska placówka medyczna we Wrocławiu, mieszcząca się przy ulicy Sudeckiej 92/96. Był trzecim z rzędu szpitalem żydowskim w mieście i jednym z najnowocześniejszych w ówczesnych Niemczech.
W 1897 roku podjęto decyzję o budowie nowego szpitala żydowskiego. W tym samym roku zakupiono również obszerną działkę przy ulicy Sudeckiej. W 1898 r. rozpisano konkurs na projekt architektoniczny. Werdyktem komisji konkursowej, w której zasiadali m.in. przez Richard Plüdemann i Jan Mikulicz-Radecki, projekt architektoniczny wykonał Reinhard Herold, a nadzorem budowlanym kierowali bracia Ehrlichowie oraz H. Schmieden. Środki na kosztujący 1 mln 650 tys. marek w większości przekazali mieszkańcy Wrocławia lub w inny sposób z nim związani, wśród nich Marcus Fuchs, rodzina Schottländerów, Isidor Alexander, Heinrich Heimann, Salomon Kauffmann, Adolf Schwerin oraz rodzina Goldsmichdtów, ale była też wśród nich paryska baronowa Clara Hirsch von Gereucht, która darowała 0,3 mln marek. Natomiast połowę środków zebrano z datków od drobnych darczyńców.
Uroczyste otwarcie szpitala posiadającego oddziały chirurgiczny i wewnętrzny nastąpiło pod koniec kwietnia 1903 roku. W szpitalu wyróżniano sale dla chorych I, II i III klasy, przy czym do III klasy przyjmowano też pacjentów leczonych bezpłatnie. Finansowanie szpitala zapewniały datki zamożnych Żydów. Jeszcze przed I wojną światową, w 1912 r., zbudowano nowy budynek, w którym otwarto oddział okulistyczny i ginekologiczny. W 1927 roku otwarto pierwszą we Wrocławiu pracownię rentgenologiczną w nowym pawilonie projektu Ehrlichów. W jednym z dużych pomieszczeń szpitala przez cały jego okres istnienia znajdowała się synagoga przeznaczona dla personelu oraz pacjentów, a kuchnia szpitalna gotowała koszernie. Jednocześnie szybko rósł odsetek pacjentów niebędących Żydami: od 28% w 1913 r. do ponad 60% w latach 1920.
Szpital w latach 1930. był trzecim co do wielkości szpitalem Wrocławia i dysponował 400 łóżkami, obsługując ponad 4,5 tys. pacjentów. W tym czasie dyrektorem szpitala był Ludwig Guttmann, a po jego wyjeździe z Niemiec zastąpił go Siegmund Hadda. Po rozpoczęciu przygotowań do wybuchu II wojny światowej szpital odebrano gminie żydowskiej i przeznaczono na potrzeby wojska. Żydowskich chorych wówczas przeniesiono do budynków prywatnych i gminnych, m.in. do siedziby Zarządu Gminy Wyznaniowej Żydowskiej czy budynków nowego cmentarza żydowskiego. Dyrektor Hadda aż do ostatecznej deportacji wrocławskich Żydów w 1943 r. prowadził pogotowie chirurgiczne w budynku gminy żydowskiej. 
W 1945 roku budynki szpitalne zostały znacznie uszkodzone, a po zakończeniu wojny wyremontowano je i przekazano Szpitalowi Kolejowemu, który funkcjonował do 2015 r., a dwa lata później nieużywane budynki kupiła firma deweloperska celem przebudowy na biura i mieszkania.

</doc>
<doc id="1015494" url="https://pl.wikipedia.org/wiki?curid=1015494" title="Somerset (Bermudy)">
Somerset (Bermudy)

Somerset – miejscowość na Bermudach; 1000 mieszkańców (2006). Przemysł spożywczy.

</doc>
<doc id="1015497" url="https://pl.wikipedia.org/wiki?curid=1015497" title="Tucker’s Town">
Tucker’s Town

Tucker's Town – miejscowość na Bermudach.

</doc>
<doc id="1015505" url="https://pl.wikipedia.org/wiki?curid=1015505" title="Emeka Anyaoku">
Emeka Anyaoku

Emeka Anyaoku, właśc. Eleazar Chukwuemeka Anyaoku (ur. 18 stycznia 1933 w Obosi) – nigeryjski polityk, dyplomata i działacz społeczny. W 1983 pełnił krótko funkcję ministra spraw zagranicznych Nigerii, w latach 1990-1999 był sekretarzem generalnym Wspólnoty Narodów. Przewodniczący World Wildlife Fund w latach 2001-2010.
Ukończył filologię klasyczną na Uniwersytecie Londyńskim. Karierę zawodową rozpoczął w Korporacji na rzecz Rozwoju Wspólnoty Narodów. Po uzyskaniu przez Nigerię niepodległości, dołączył do jej służby dyplomatycznej i w 1963 podjął pracę w stałym przedstawicielstwie tego państwa przy ONZ w Nowym Jorku. W 1966 został wicedyrektorem ds. międzynarodowych w Sekretariacie Wspólnoty Narodów. W 1977 został wybrany na zastępcę sekretarza generalnego tej organizacji. Pełnił tę funkcję przez trzynaście lat, z krótką przerwą na kierowanie nigeryjską dyplomacją w rządzie, który został szybko obalony przez wojskowy przewrót. W 1989 zgromadzeni w Kuala Lumpur szefowie rządów państw członkowskich wybrali go na sekretarza generalnego, a w 1995 uzyskał reelekcję.
Oprócz swojej kariery międzynarodowej, Anyaoku przez większość życia udzielał się także w tradycyjnych strukturach ludu Igbo, z którego pochodzi. Zarówno on, jak i jego żona, posiadają prestiżowe tytuły wodzów plemiennych.

</doc>
<doc id="1015510" url="https://pl.wikipedia.org/wiki?curid=1015510" title="Bailey’s Bay">
Bailey’s Bay

Bailey’s Bay – miejscowość na Bermudach; 1000 mieszkańców (2006). Przemysł spożywczy.

</doc>
<doc id="1015515" url="https://pl.wikipedia.org/wiki?curid=1015515" title="Volkodav. Ostatni z rodu Szarych Psów">
Volkodav. Ostatni z rodu Szarych Psów

Volkodav. Ostatni z rodu Szarych Psów (, "Wołkodaw iz roda Sierych Psow") – film fantasy produkcji rosyjskiej w reżyserii Nikołaja Lebiediewa, ekranizacja powieści Marii Siemionowej, wydanej w Polsce pod tytułem "Wilczarz".
W 2006 zrealizowany został dwunastoodcinkowy serial "Mołodoj Wołkodaw" (ros. "Молодой Волкодав"), stanowiący prequel filmu i opowiadający o młodości Wołkodawa.
Fabuła.
Tytułowy bohater jest ostatnim przedstawicielem swojego klanu. W dzieciństwie był świadkiem morderstwa dokonanego na jego rodzicach. Sam ocalał, jako niewolnik zabójców. W wieku dojrzałym zajął się poszukiwaniem sprawców mordu. W trakcie poszukiwań towarzyszy mu niewidomy mag mający moc przywracania życia, piękna księżniczka, dziewczyna oraz matrona i nietoperz. Według krytyka, Marcina Niemojewskiego film "grzeszy nadmiarem klisz i powierzchownością", jest przewidywalny, a postacie są płaskie i oczywiste.

</doc>
<doc id="1015525" url="https://pl.wikipedia.org/wiki?curid=1015525" title="Iain Dowie">
Iain Dowie

Iain Dowie (ur. 9 stycznia 1965 w Hatfield, Hertfordshire) – piłkarz pochodzący z Irlandii Północnej.
Jako trener prowadził Queens Park Rangers, Oldham Athletic, Crystal Palace, Charlton Athletic, Coventry City. Pracował także w Newcastle United jako asystent menadżera. 17 marca 2009 został szkoleniowcem Hull City, zastępując na tym stanowisku zwolnionego 2 dni wcześniej Phila Browna.
Linki zewnętrzne.
Statystyki w bazie playerhistory.com

</doc>
<doc id="1015528" url="https://pl.wikipedia.org/wiki?curid=1015528" title="Fígols y Aliñá">
Fígols y Aliñá



</doc>
<doc id="1015533" url="https://pl.wikipedia.org/wiki?curid=1015533" title="Gradzanowo Zbęskie-Kolonia">
Gradzanowo Zbęskie-Kolonia

Gradzanowo Zbęskie-Kolonia – wieś w Polsce położona w województwie mazowieckim, w powiecie mławskim, w gminie Radzanów.
W latach 1975–1998 miejscowość administracyjnie należała do województwa ciechanowskiego.

</doc>
<doc id="1015534" url="https://pl.wikipedia.org/wiki?curid=1015534" title="Leśniczówka Ratowo">
Leśniczówka Ratowo

Leśniczówka Ratowo – osada leśna w Polsce położona w województwie mazowieckim, w powiecie mławskim, w gminie Radzanów.
W latach 1975–1998 miejscowość administracyjnie należała do województwa ciechanowskiego.

</doc>
<doc id="1015535" url="https://pl.wikipedia.org/wiki?curid=1015535" title="Michael Amott">
Michael Amott

Michael Amott (ur. 28 lipca 1969 w Halmstadie) – szwedzki gitarzysta i kompozytor. Znany przede wszystkim z występów w grupach: Carnage, Carcass, Spiritual Beggars, Arch Enemy, czy Candlemass. Wykonał także gościnnie gitarowe, solowe partie w utworze "Murder Fantasies", znajdującym się na albumie pt. "Enemy of God" grupy Kreator.
Działalność artystyczną rozpoczął w 1983 roku, w punkrockowej grupie Disaccord.
W 2004 roku muzyk został sklasyfikowany na 74. miejscu listy 100 najlepszych gitarzystów heavymetalowych wszech czasów według magazynu Guitar World.
Od 2008 roku Amott gra na gitarach firmy Dean.
Życie prywatne.
Amott ma młodszego brata, także muzyka - Christophera znanego z dokonań w Arch Enemy. Ma też córkę. Amott jest wegetarianinem.

</doc>
<doc id="1015536" url="https://pl.wikipedia.org/wiki?curid=1015536" title="Trientalis">
Trientalis



</doc>
<doc id="1015542" url="https://pl.wikipedia.org/wiki?curid=1015542" title="West Bay (Kajmany)">
West Bay (Kajmany)

West Bay – miasto na Kajmanach, na wyspie Wielki Kajman. W 2010 roku miasto liczyło 11 269 mieszkańców.

</doc>
<doc id="1015546" url="https://pl.wikipedia.org/wiki?curid=1015546" title="Marysinek (gmina Radzanów)">
Marysinek (gmina Radzanów)

Marysinek – przysiółek część wsi Budy-Matusy położony w Polsce, w województwie mazowieckim, w powiecie mławskim, w gminie Radzanów.
W latach 1975–1998 miejscowość administracyjnie należała do województwa ciechanowskiego.

</doc>
<doc id="1015549" url="https://pl.wikipedia.org/wiki?curid=1015549" title="Nowiny (Wygonin)">
Nowiny (Wygonin)

Nowiny (kaszb. "Nowinë") – osada wsi Wygonin w Polsce, położona w województwie pomorskim, w powiecie kościerskim, w gminie Stara Kiszewa.
W latach 1975–1998 osada położona była w województwie gdańskim.

</doc>
<doc id="1015551" url="https://pl.wikipedia.org/wiki?curid=1015551" title="Bodden Town">
Bodden Town

Bodden Town – miasto na Kajmanach, na południowym wybrzeżu wyspy Wielki Kajman. W 2010 roku miasto liczyło 10 341 mieszkańców.
Założone pod nazwą South Side miasto było pierwszą osadą na wyspie. W 1773 roku mieszkała w nim połowa spośród 400 osadników na Wielkim Kajmanie.

</doc>
<doc id="1015555" url="https://pl.wikipedia.org/wiki?curid=1015555" title="East End (Kajmany)">
East End (Kajmany)

East End – miejscowość turystyczna na Kajmanach, położona na wyspie Wielki Kajman. Liczy 1369 mieszkańców (2010).

</doc>
<doc id="1015557" url="https://pl.wikipedia.org/wiki?curid=1015557" title="Köditz">
Köditz

Köditz – gmina w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Leży przy autostradzie A72, drodze B173 i linii kolejowej Hof – Bad Steben/Schwarzenbach am Wald.
Gmina położona jest 5 km na północny zachód od centrum Hof i 45 km na północny wschód od Bayreuth.
Podział administracyjny.
W skład gminy wchodzą następujące dzielnice:

</doc>
<doc id="1015558" url="https://pl.wikipedia.org/wiki?curid=1015558" title="Liceum Zamojskie">
Liceum Zamojskie



</doc>
<doc id="1015559" url="https://pl.wikipedia.org/wiki?curid=1015559" title="Dekanat Słupsk Wschód">
Dekanat Słupsk Wschód

Dekanat Słupsk Wschód – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1015560" url="https://pl.wikipedia.org/wiki?curid=1015560" title="Fran Mérida">
Fran Mérida

Francisco Mérida Pérez (ur. 4 marca 1990 w Barcelonie) – hiszpański piłkarz występujący na pozycji pomocnika w CA Osasuna.
Kariera klubowa.
Mérida pochodzi z Barcelony. Swoją karierę piłkarską rozpoczął w roku 1998 w juniorskiej ekipie miejscowej FC Barcelony. Następnie, osiem lat później przeszedł do szkółki piłkarskiej Arsenalu. W drużynie juniorskiej grał przez jeden rok, po czym został włączony do drużyny rezerw.
W pierwszej drużynie Arsenalu zadebiutował 25 września 2007 w wygranym 2:0 meczu Pucharu Ligi z Newcastle United. W tym pojedynku zmienił w 91. minucie Eduardo. W sezonie 2007/08 wystąpił jeszcze w dwóch meczach. 9 stycznia 2008 roku został wypożyczony na cztery miesiące do hiszpańskiego Realu Sociedad. W trakcie pobytu w tym klubie wystąpił w 14 ligowych pojedynkach oraz strzelił w nich jedną bramkę. 3 kwietnia tego samego roku przedłużył swój kontrakt z Arsenalem.
3 marca 2009 w 83. minucie wygranego spotkania z West Bromwich Albion zadebiutował w Premier League zmieniając Samira Nasriego. W styczniu 2010 roku Merida wszedł z ławki w meczach ligowych z Evertonem (2:2) i Boltonem (2:0) - oba spotkania zostały rozegrane na Emirates Stadium. W tym drugim meczu zdobył swoją pierwszą bramkę w Premier League.
Po sezonie 2009/10 wygasł jego kontrakt z Arsenalem, który zawodnik postanowił nie przedłużać. Pod koniec maja podpisał kontrakt z Atlético Madryt, do którego Merida przejdzie za darmo.
Kariera reprezentacyjna.
Mérida ma za sobą występy w reprezentacji Hiszpanii U-17, z którą wystąpił na Mistrzostwach Europy 2007 oraz Mistrzostwach Świata, które odbyły się w tym samym roku.

</doc>
<doc id="1015561" url="https://pl.wikipedia.org/wiki?curid=1015561" title="North Side">
North Side

North Side – miejscowość na Kajmanach; na wyspie Wielki Kajman; 1437 mieszkańców (2010).

</doc>
<doc id="1015563" url="https://pl.wikipedia.org/wiki?curid=1015563" title="Töpen">
Töpen

Töpen – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof, wchodzi w skład wspólnoty administracyjnej Feilitzsch. Leży w Vogtlandzie, nad rzeką Soławą, przy autostradzie A72 i drodze B2.
Gmina położona jest 9 km na północ od Hof i 12 km na północny wschód od Bayreuth, przy granicy z Turyngią i Saksonią.
Dzielnice.
W skład gminy wchodzą następujące dzielnice: 

</doc>
<doc id="1015568" url="https://pl.wikipedia.org/wiki?curid=1015568" title="West End (Kajmany)">
West End (Kajmany)

West End – miejscowość na Kajmanach, w zachodniej części wyspy Cayman Brac; 1000 mieszkańców (2006).
W miejscowości znajduje się port lotniczy Charles Kirkconnell.

</doc>
<doc id="1015569" url="https://pl.wikipedia.org/wiki?curid=1015569" title="Parafia św. Antoniego Padewskiego w Jezierzycach">
Parafia św. Antoniego Padewskiego w Jezierzycach

Parafia pod wezwaniem świętego Antoniego Padewskiego w Jezierzycach – parafia rzymskokatolicka należąca do dekanatu Słupsk Wschód, diecezji koszalińsko-kołobrzeskiej, metropolii szczecińsko-kamieńskiej. Została utworzona 29 października 1987 r. Siedziba parafii mieści w Jezierzycach pod Słupskiem
Historia.
Ks. Wincenty Lesiak, proboszcz parafii pw. Najświętszego Serca Pana Jezusa w Słupsku, w skład której wchodziły Jezierzyce, przygotował lokalizację i materiały na nowy kościoła. W lutym 1985 r. utworzono wikariat samodzielny. Biskup Ignacy Jeż wizytował parafię w listopadzie 1987 r. Po 1991 r. nowy proboszcz, ks. Władysław Dańda.
W roku 2021, na stronie kurii podano liczbę wiernych w parafii: 2309.
Kościół parafialny.
Kościół pw. św. Antoniego Padewskiego w Jezierzycach z 1984 r., konsekrowany dnia 18 listopada 1990 przez biskupa Ignacego Jeża.
Cmentarz.
Cmentarz sąsiaduje z terenem kościoła od zachodu.

</doc>
<doc id="1015573" url="https://pl.wikipedia.org/wiki?curid=1015573" title="Zamek w Sully-sur-Loire">
Zamek w Sully-sur-Loire

Zamek w Sully-sur-Loire (fr. "Château de Sully-sur-Loire") – zamek w miejscowości Sully-sur-Loire we Francji, w regionie Centre, w departamencie Loiret. Zaliczany do zamków nad Loarą.
Wygląd zewnętrzny.
Zamek składa się z dwóch części:
Wnętrza.
W Sali Straż znajdują się ogromne kamienne kominki.

</doc>
<doc id="1015583" url="https://pl.wikipedia.org/wiki?curid=1015583" title="Parafia św. Józefa Rzemieślnika w Siemianicach">
Parafia św. Józefa Rzemieślnika w Siemianicach

Parafia pw. św. Józefa Rzemieślnika w Siemianicach – rzymskokatolicka parafia należąca do dekanatu Słupsk Wschód, diecezji koszalińsko-kołobrzeskiej, metropolii szczecińsko-kamieńskiej. Siedziba parafii mieści się w Siemianicach. Została utworzona dnia 26 sierpnia 2006 r. przez biskupa Kazimierza Nycza.
Miejsca święte.
Kościół parafialny.
Kościół pw. św. Józefa Rzemieślnika w Siemianicach

</doc>
<doc id="1015584" url="https://pl.wikipedia.org/wiki?curid=1015584" title="I liga brazylijska w piłce nożnej (2006)">
I liga brazylijska w piłce nożnej (2006)

Brazylia 2006
Mistrzem Brazylii został klub São Paulo, natomiast wicemistrzem Brazylii został klub SC Internacional.
Do Copa Libertadores w roku 2007 zakwalifikowały się następujące kluby:
Do Copa Sudamericana w roku 2007 zakwalifikowały się następujące kluby:
Cztery ostatnie w tabeli kluby spadły do drugiej ligi (Campeonato Brasileiro Série B):
Na miejsce spadkowiczów awansowały cztery najlepsze kluby drugiej ligi:
Campeonato Brasileiro Série A – sezon 2006.
Końcowa tabela sezonu 2006.
Według regulaminu do Copa Libertadores 2007 zakwalifikować się miały pierwsze 4 kluby w tabeli oraz zdobywca Pucharu Brazylii (Copa do Brasil), natomiast kluby z miejsc 5-11 miały uzyskać awans do Copa Sudamericana 2007. Ponadto w Copa Libertadores 2007 prawo udziału miał obrońca tytułu SC Internacional (ponieważ został wicemistrzem Brazylii, do Copa Libertadores zakwalifikował się piąty w tabeli klub Paraná Clube, a do Copa Sudamericana 12. w tabeli Botafogo FR). Zdobywca Pucharu Brazylii zajął w tabeli 11 miejsce, dzięki czemu do Copa Sudamericana zakwalifikował się 13. w tabeli klub Athletico Paranaense Kurytyba. Mistrz Brazylii kwalifikował się nie tylko do Copa Libertadores, ale także do Copa Sudamericana. Pozostałe kluby grały albo w jednym, albo w drugim pucharze.
Do drugiej ligi (Campeonato Brasileiro Série B) spadły 4 ostatnie w tabeli kluby: Ponte Preta Campinas, Fortaleza, São Caetano oraz Santa Cruz Recife.

</doc>
<doc id="1015585" url="https://pl.wikipedia.org/wiki?curid=1015585" title="Trogen (Bawaria)">
Trogen (Bawaria)

Trogen – gmina w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof, wchodzi w skład wspólnoty administracyjnej Feilitzsch. Leży w Vogtlandzie, przy autostradzie A72, A93, drodze B173 i linii kolejowej Monachium – Drezno.
Gmina położona jest 6 km na północny wschód od Hof i 53 km na północny wschód od Bayreuth.
Dzielnice.
W skład gminy wchodzą następujące dzielnice:
Oświata.
W gminie znajduje się 100 miejsc przedszkolnych (ze 106 dziećmi).

</doc>
<doc id="1015587" url="https://pl.wikipedia.org/wiki?curid=1015587" title="Gattendorf (Bawaria)">
Gattendorf (Bawaria)

Gattendorf – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof, wchodzi w skład wspólnoty administracyjnej Feilitzsch. Leży w Vogtlandzie, przy autostradzie A93.
Gmina położona jest 5 km na wschód od Hof i 50 km na północny wschód od Bayreuth.
Dzielnice.
W skład gminy wchodzą następujące dzielnice:
Oświata.
W gminie znajduje się 50 miejsc przedszkolnych (z 50 dziećmi).

</doc>
<doc id="1015595" url="https://pl.wikipedia.org/wiki?curid=1015595" title="Parafia Najświętszego Serca Jezusowego w Słupsku">
Parafia Najświętszego Serca Jezusowego w Słupsku

Parafia pw. Najświętszego Serca Jezusowego w Słupsku - rzymskokatolicka parafia należąca do dekanatu Słupsk Wschód, diecezji koszalińsko-kołobrzeskiej, metropolii szczecińsko-kamieńskiej. 
Historia.
Została utworzona 25 maja 1889 r. jako parafia pw. św. Ottona. 2 października 1991 nazwa parafii została zmieniona na obecną przez Biskupa Ignacego Jeża. Jest to najstarsza parafia katolicka na Ziemi Słupskiej.
Miejsca święte.
Kościół parafialny.
Kościół pw. Najświętszego Serca Jezusowego w Słupsku
Duszpasterze.
Proboszczowie.
Źródło: oficjalna strona parafii

</doc>
<doc id="1015599" url="https://pl.wikipedia.org/wiki?curid=1015599" title="Wawrzyniec z Przasnysza">
Wawrzyniec z Przasnysza

Wawrzyniec z Przasnysza, zwany też Wawrzyniec Discordia, Laurentius de Prasnisch, Prasnitius, Prząśnicki (ur. ok. 1515 w Przasnyszu, zm. między 1566 a 1569 w Wysocicach) – kaznodzieja nadworny króla Zygmunta II Augusta, działacz reformacji polskiej.
Życiorys.
Pochodził z rodziny mieszczańskiej. Studiował na Akademii Krakowskiej. Prawdopodobnie w 1533 uzyskał tytuł bakałarza. Na uniwersytecie zainteresował się nowymi ideami religijnymi głoszonymi przez Jakuba z Iłży, jednego z pierwszych propagatorów luteranizmu w Polsce. W 1545 dzięki poparciu Mikołaja Radziwiłła Czarnego został kaznodzieją królewskim na dworze w Wilnie.
Wawrzyniec znał dobrze Pismo Święte i odznaczał się doskonałą wymową. Był jednak kłótliwego usposobienia, stąd nadano mu przydomek "Discordia". Synod łęczycki w 1547 uznał go za heretyka, nakazał go zwolnić z zajmowanych stanowisk i przede wszystkim wydalić z dworu królewskiego. Discordia zatrzymał się na pewien czas w Grzebsku, następnie przebywał w Prusach Królewskich. Gdy zmuszony był opuścić zajmowane tam probostwo, wrócił i związał się z ruchem reformatorskim w Wielkopolsce, potem na Podlasiu, wreszcie w Małopolsce. W 1556 głosił kazania w Wieliczce. Wawrzyniec objął stanowisko ministra i zajął się pracą pisarską. W 1559 wydał dzieło "O urzędzie zwierzchności" i "Naukę o prawdziwej i fałszywej pokucie z Pisma św. i doktorskiego wiernie zebrana przez Wawrzyńca z Przasznisza, sługę słowa bożego". Po raz ostatni w charakterze ministra w Wysocicach wystąpił na synodzie włodzisławskim w październiku 1566.

</doc>
<doc id="1015600" url="https://pl.wikipedia.org/wiki?curid=1015600" title="Knieja (powiat kościerski)">
Knieja (powiat kościerski)

Knieja (kaszb. "Kniejô" lub "Knieja", niem. "Klawitterbude") – osada kaszubska w Polsce, położona w województwie pomorskim, w powiecie kościerskim, w gminie Karsin.
Osada położona na Równinie Charzykowskiej, nad południowo-zachodnim brzegiem jeziora Wdzydze, na obszarze Wdzydzkiego Parku Krajobrazowego. Miejscowość wchodzi w skład sołectwa Przytarnia.
W latach 1975–1998 miejscowość należała administracyjnie do województwa gdańskiego.

</doc>
<doc id="1015601" url="https://pl.wikipedia.org/wiki?curid=1015601" title="Wawrzyniec Discordia">
Wawrzyniec Discordia



</doc>
<doc id="1015602" url="https://pl.wikipedia.org/wiki?curid=1015602" title="Regnitzlosau">
Regnitzlosau

Regnitzlosau – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Leży w Vogtlandzie, przy autostradzie A93.
Gmina położona jest ok. 10 km na wschód od Hof i ok. 50 km na północny wschód od Bayreuth. Regnitzlosau jest członkiem związku partnerskiego Freunde im Herzen Europas (pol. "Przyjaźń w Sercu Europy") zrzeszającego niemieckie i czeskie miejscowości.
Dzielnice.
W skład gminy wchodzą następujące dzielnice: Regnitzlosau, Draisendorf, Förtschenbach, Haag, Henriettenlust, Hinterprex, Hohenberg, Hohenschwesendorf, Hohenvierschau, Huschermühle, Kirchbrünnlein, Klötzlamühle, Mittelhammer, Mühlberg, Nentschau, Neumühle, Oberprex, Oberzech, Osseck a. Wald, Prex, Raitschin, Schanz, Schwesendorf, Trogenau, Unterhammer, Vierschau, Weinzlitz, Wieden, Zech, Ziegelhaus i Ziegelhütte.
Polityka.
Wójtem jest Hans-Jürgen Kropf (Wolny Związek Wyborczy Regnitzlosau). Rada gminy składa się z 15 członków:

</doc>
<doc id="1015605" url="https://pl.wikipedia.org/wiki?curid=1015605" title="Korytów A">
Korytów A

Korytów A – wieś w Polsce położona w województwie mazowieckim, w powiecie żyrardowskim, w gminie Radziejowice.
W latach 1954–1972 wieś należała i była siedzibą władz gromady Korytów A. W latach 1975–1998 miejscowość należała administracyjnie do województwa skierniewickiego. 
Według ustnych przekazów, nazwa wsi pochodzi z okresu parcelacji majątku Radziejowice przed 1914 rokiem. Hrabia Krasiński, ówczesny właściciel Radziejowic, obawiając się utrudnień z uzgodnieniem z władzami administracyjnymi w Sankt Petersburgu (był to teren zaboru rosyjskiego) parcelacji, którą chciał przeprowadzić we wsi Wólka Brzozokalska obecnie Adamów, wprowadził nazwę Korytów A dla wsi Korytów (dla tej wsi miał zgodę na parcelację) i Korytów B dla parcelowanych pól we wsi Wólka Brzozokalska, dla których nie miał zgody. W odległym Petersburgu odległości kilku kilometrów dzielące ww. wsie nie miały znaczenia i zbieżność nazw ułatwiła podjęcie decyzji. Parcelacja pól we wsi Wólka Brzozokalska została przeprowadzona w bezpośrednim sąsiedztwie obecnej ul. Nowiny (na styku ze wsią Grzymek), a nazwa Korytów A pozostała w Korytowie.

</doc>
<doc id="1015608" url="https://pl.wikipedia.org/wiki?curid=1015608" title="Parafia Najświętszej Maryi Panny Królowej Różańca Świętego w Słupsku">
Parafia Najświętszej Maryi Panny Królowej Różańca Świętego w Słupsku

Parafia pw. Najświętszej Maryi Panny Królowej Różańca Świętego w Słupsku – rzymskokatolicka parafia należąca do dekanatu Słupsk Wschód, diecezji koszalińsko-kołobrzeskiej, metropolii szczecińsko-kamieńskiej.
Historia.
Została utworzona 1 czerwca 1946 r. przez gorzowskiego administratora apostolskiego Edmunda Nowickiego.
Miejsca święte.
Kościół parafialny.
Kościół pw. Najświętszej Maryi Panny Królowej Różańca Świętego w Słupsku

</doc>
<doc id="1015609" url="https://pl.wikipedia.org/wiki?curid=1015609" title="Józef Psarski">
Józef Psarski

Józef Piotr Psarski (ur. 19 marca 1868 w Grabowej, k. Piotrkowa Trybunalskiego, zm. 6 października 1953 w Ostrołęce) – lekarz, działacz narodowy, społeczny i oświatowy, członek stowarzyszeń niepodległościowych. Jeden z najbardziej zasłużonych ludzi dla Ostrołęki i okolic.
Życiorys.
Pochodził z drobnoszlacheckiej rodziny o rycerskich tradycjach (herbu Jastrzębiec). W 1894 ukończył studia na uczelni medycznej w Kijowie, uzyskując dyplom doktora medycyny o specjalizacji internisty, pediatry oraz ginekologa-położnika. W Ostrołęce osiedlił się po zakończeniu studiów i pracował jako lekarz kolejowy. Ponadto zajmował się działalnością oświatową. Organizował m.in. tajne nauczanie, był założycielem biblioteki, która stanowiła pierwszą książnicę na terenie Ostrołęki. Za swoją działalność kilkakrotnie zsyłany był do Rosji. W czasie I wojny światowej udzielał pomocy (głównie lekarskiej) wygnańcom z terenów Kurpiowszczyzny. 
Po wojnie zaangażował się mocno w rozwój oświaty i szkolnictwa w Ostrołęce. To głównie dzięki jego staraniom powstało w 1919 Gimnazjum im. Króla Stanisława Leszyńskiego. W 1921 z jego inicjatywy założona została szkoła ślusarsko-mechaniczna. Celem szkoły, zwanej powszechnie rzemieślniczą, było kształcenie młodzieży z rodzin robotniczych i chłopskich. J. Psarski sens istnienia szkoły widział w możliwości zdobycia zawodu przez przedstawicieli biedniejszych grup społecznych. Na bazie tej szkoły szerzono w terenie – na ile to było możliwe – przemysł, choćby produkcję pieców CO i kłódek. W swojej szkole Doktor prowadził zajęcia z higieny. Wobec dużej śmiertelności niemowląt przetłumaczył z francuskiego i przepisywał stalówką dla dziewcząt zasady pielęgnacji noworodków. 
W latach 1927–1933 prowadził wykłady na Uniwersytecie Ludowym w Ostrołęce. 
Ponadto angażował się w działalność polityczną i społeczną. Był członkiem kilku organizacji niepodległościowych, m.in. Ligi Narodowej. Znane są jego powiązania z endecją i Romanem Dmowskim. W okresie poprzedzającym I wojnę światową utrzymywał kontakt z ośrodkami konspiracyjnymi w Warszawie. W 1919 został wybrany członkiem Rady Miejskiej w Ostrołęce, wcześniej pełnił stanowisko Starosty Ostrołęckiego (do wykonywania tych ostatnich obowiązków powrócił w latach 1944–1945). Dzięki jego staraniom powstał w okresie międzywojennym pierwszy w Ostrołęce sklep spółdzielczy, a także bezprocentowa kasa zapomogowo-pożyczkowa oraz Towarzystwo Wioślarskie. Był również aktywnym działaczem ZHP. Harcerstwo działało wówczas na terenie wszystkich szkół, zrzeszało także młodzież pozaszkolną. Józef Psarski ma duży wkład w rozwój harcerstwa na terenie Ostrołęki.
Józef Psarski znany był z tego, że żył bardzo skromnie, za swoją działalność nie został nigdy uhonorowany żadnym odznaczeniem. Zmarł przeżywając blisko 85 lat. Został pochowany na cmentarzu parafialnym w Ostrołęce. 
Upamiętnienie.
Jego imieniem został w Ostrołęce nazwany Zespół Szkół Zawodowych nr 1, a także szpital i jedna z ulic. W maju 2010 odsłonięty został w Ostrołęce pomnik J. Psarskiego.
W 2016 Związek Kurpiów apelował o nazwanie ulic we wsiach i miastach na terenie regionu nazwiskami ważnych dla Kurpiów postaci historycznych, wśród nich Psarskiego.

</doc>
<doc id="1015610" url="https://pl.wikipedia.org/wiki?curid=1015610" title="Port lotniczy Gdynia-Babie Doły">
Port lotniczy Gdynia-Babie Doły



</doc>
<doc id="1015615" url="https://pl.wikipedia.org/wiki?curid=1015615" title="Francisco Merida Perez">
Francisco Merida Perez



</doc>
<doc id="1015621" url="https://pl.wikipedia.org/wiki?curid=1015621" title="Piątkowo (Wiele)">
Piątkowo (Wiele)

Piątkowo (dodatkowa nazwa w j. kaszub. Piątkòwò; niem. "Piontkowo") – osada leśna wsi Wiele w Polsce, położona w województwie pomorskim, w powiecie kościerskim, w gminie Karsin, na Równinie Charzykowskiej, w pobliżu południowego brzegu jeziora Wielewskiego, na zachód od Kalwarii Wielewskiej.
W latach 1975–1998 osada należała administracyjnie do województwa gdańskiego.

</doc>
<doc id="1015623" url="https://pl.wikipedia.org/wiki?curid=1015623" title="Maria Marevna">
Maria Marevna

Maria Marevna, Maria Rozanowicz-Vorobieff (ros. Воробьёва-Стебельская, Мария Брониславовна) (ur. 14 lutego 1892 w Czeboksarach, zm. 4 maja 1984 w Londynie) znana z przydomka Marevna nadanego jej przez Gorkiego - malarka kubistyczna.
Urodziła się jako nieślubna córka Polaka Bronisława Stebelskiego i aktorki Marii Worobiowej. Kształciła się w Szkole Rysunkowej Stroganowa wraz z Osipem Zadkinem.
W roku 1912 zamieszkała w Paryżu, w którym poznała większość bohemy francuskiej. W "La Rotonde" poznała Modiglianiego, Chagalla, Kislinga i wielu innych. Z Diego Riverą miała córkę. Oprócz malarstwa zajmowała się sztuką użytkową i projektowaniem mody.
Po II wojnie światowej zamieszkała 1948 w Londynie. 

</doc>
<doc id="1015624" url="https://pl.wikipedia.org/wiki?curid=1015624" title="América Futebol Clube de Manaus">
América Futebol Clube de Manaus



</doc>
<doc id="1015625" url="https://pl.wikipedia.org/wiki?curid=1015625" title="Parafia św. Jacka w Słupsku">
Parafia św. Jacka w Słupsku

Parafia pw. św. Jacka w Słupsku – rzymskokatolicka parafia należąca do dekanatu Słupsk Wschód, diecezji koszalińsko-kołobrzeskiej, metropolii szczecińsko-kamieńskiej. Siedziba parafii mieści się przy ul. św. ojca Pio 3 w Słupsku.
Historia parafii.
Parafia została utworzona dnia 24 czerwca 1981 roku przez biskupa Ignacego Jeża. Pierwszym proboszczem został ks. prałat Jan Giriatowicz, który pełnił ten urząd w latach 1981–2015. Obecnie proboszczem jest ks. kan. Józef Domińczak.
Miejsca święte.
Kościół parafialny.
Kościół pw. św. Jacka w Słupsku

</doc>
<doc id="1015627" url="https://pl.wikipedia.org/wiki?curid=1015627" title="América Futebol Clube (AM)">
América Futebol Clube (AM)



</doc>
<doc id="1015628" url="https://pl.wikipedia.org/wiki?curid=1015628" title="Steve Rothman">
Steve Rothman

Steven R. „Steve” Rothman (ur. 14 października 1952) – amerykański polityk, członek Partii Demokratycznej. Od 1997 roku jest przedstawicielem dziewiątego okręgu wyborczego w stanie New Jersey do Izby Reprezentantów Stanów Zjednoczonych.

</doc>
<doc id="1015632" url="https://pl.wikipedia.org/wiki?curid=1015632" title="Mariusz Parlicki">
Mariusz Parlicki

Mariusz Parlicki (ur. 31 stycznia 1974 w Radomiu) – polski poeta, prozaik, satyryk, krytyk literacki oraz eseista. Doktor nauk humanistycznych, nauczyciel akademicki, w latach 2007–2014 adiunkt, kierownik Zakładu Zdrowia Rodziny na Wydziale Psychologii i Nauk Humanistycznych Krakowskiej Akademii im. Andrzeja Frycza Modrzewskiego.
Życiorys.
W latach 1991–1993 był redaktorem naczelnym radomskiego kwartalnika społeczno-kulturalnego „Na luzie”, a w latach 1992–1993 współpracownikiem „Dziennika Radomskiego”. W 1996 roku otrzymał roczne Stypendium Twórcze Miasta Krakowa w dziedzinie literatury. W latach 1994–2005 był członkiem Związku Literatów Polskich.
W latach 1989–1993 Mariusz Parlicki uczęszczał do klasy o profilu humanistycznym III Liceum Ogólnokształcącego im. płk. Dionizego Czachowskiego w Radomiu.
Po zdaniu z wyróżnieniem matury, rozpoczął w 1993 roku studia magisterskie na Uniwersytecie Jagiellońskim. Jest absolwentem Filologii Polskiej – Teatrologii Uniwersytetu Jagiellońskiego z 1999 roku.
W 2005 roku otrzymał stopień naukowy doktora nauk humanistycznych w zakresie nauk o zarządzaniu, broniąc na Wydziale Zarządzania i Komunikacji Społecznej Uniwersytetu Jagiellońskiego rozprawę doktorską "Analiza i ocena warsztatów terapii zajęciowej w aspekcie rozwiązań strukturalnych i sposobów finansowania (na przykładzie Małopolski)".
Wykładał w Instytucie Spraw Publicznych Uniwersytetu Jagiellońskiego, na Wydziale Rehabilitacji Ruchowej Akademii Wychowania Fizycznego im. Bronisława Czecha w Krakowie i na Wydziale Humanistycznym Wyższej Szkoły Umiejętności im. Stanisława Staszica w Kielcach.
Kariera literacka.
Jego debiut literacki miał miejsce w „Gazecie Radomskiej” w 1990 roku. Kolejne utwory poetyckie publikowane były m.in. w „Krzywym Kole Literatury”, „Magdalence Literackiej”, „Prowincjach Literackich”, „Społeczeństwie Otwartym”, „Nowym Wieku”, „Poezji”, „Newsweek Polska”, „Dedalu”, „Parnasiku”, „Zeszytach Poetyckich”, "e-Tygodniku Literacko-Artystycznym Pisarze.pl".
Mariusz Parlicki jest autorem książek: "Kasyno życia" (1993), "Hamlet współczesny" (1996), "Kij w mrowisko" (1997), "Podszepty chwili : Haiku" (1997), "Rozkosze giętkiego języka : Limeryki, lepieje, altruitki i odwódki" (2015), "Osądy ostateczne i niecierpiące zwłoki : Satyry, bajki, moskaliki, fraszki, epitafia" (2016), "Wesołe epitafia i inne śmiertelnie niepoważne wiersze" (2017), "Absztyfikant Gryzeldy z Brunszwiku : Limeryki" (2017), "Muza beztroska : Satyry, humoreski, fraszki i onamudaje" (2018), "Kizi-mizi w Pizie : 366 limeryków" (2018). Jego publikacje ukazały się w szeregu almanachów i antologii: "Rekolekcje Wielkopostne", "Wiatr w szuwarach", "XXII, XXIII, XXIV, XXV, XXVIII Krakowska Noc Poetów", "Poeci Krakowa – Skawinie", "Stypendyści Miasta Krakowa. Antologia poezji i prozy 1994–2002", "Proza, proza, proza, Peron literacki antologia", "Antologia Poetów Polskich 2017".
W 2004 roku Mariusz Parlicki nawiązał współpracę z Radiem Kraków Małopolska, dla którego przygotowywał wiersze satyryczne w ramach cyklu "Satyra tygodnia Mariusza Parlickiego".
Jego wiersze tłumaczone były na język angielski, niemiecki, rosyjski i ukraiński.
W 2007 r. Mariusz Parlicki wraz z Bronisławem Majem, Grzegorzem Turnauem i Michałem Rusinkiem był jurorem konkursu na limeryk o Krakowie z okazji 750 rocznicy lokacji Miasta Krakowa, współautorem wyboru limeryków do książki „Smocze jajo”, jednym z autorów limeryków zamieszczonych w pozakonkursowej części tej publikacji „Jajo z górnej półki”.
Mariusz Parlicki jest współautorem tekstów do rewii z udziałem znanych polityków i dziennikarzy „Reality Shopka Szoł” w Teatrze Groteska w Krakowie (2003–2015).
W latach 2016–2017 Mariusz Parlicki podjął współpracę z Wydawnictwem Pisarze.pl, redagując antologie, popularyzujące różne formy współczesnej twórczości poetyckiej o charakterze humorystycznym i satyrycznym. Z inicjatywy i pod redakcją M. Parlickiego powstały trzy obszerne antologie z ilustracjami znanego rysownika i karykaturzysty Szczepana Sadurskiego: "Seks w pewnym mieście : Antologia limeryków kosmatych" (2016), "Od ucha do ucha : Antologia współczesnej satyry i humoreski" (2017) i "Jowialna twórczość funeralna : Antologia wesołych epitafiów i nagrobków" (2017).
W twórczości poetyckiej Mariusza Parlickiego znaleźć można zarówno wiersze klasyczne, jak i wiersze wolne, białe, a wśród gatunków poetyckich uprawianych przez poetę: erotyki, humoreski, haiku, satyry, bajki, fraszki, epitafia, limeryki, moskaliki, altruitki, lepieje, czy odwódki. 
Działalność społeczna.
W 2007 roku Mariusz Parlicki wraz z m.in. Wojciechem Modelskim, Zdobysławem Milewskim, Piotrem Popikiem był członkiem założycielem "Stowarzyszenia Centrum Teorii i Praktyki Demokracji".
W marcu 2008 roku Mariusz Parlicki, Wojciech Modelski i Piotr Popik (reprezentujący "Centrum Teorii i Praktyki Demokracji") oraz Jan Rokita, Zdzisław Jurkowski i Adam Kalita (reprezentujący "Stowarzyszenie NZS 1980") był sygnatariuszem odezwy o ustanowienie dnia inauguracji Igrzysk Olimpijskich w Pekinie – 8 sierpnia 2008 roku Dniem Solidarności z Tybetem. W odezwie stwierdzono: „(...) Apelujemy do władz państwowych, samorządowych, organizacji społecznych by 8 sierpnia – dzień otwarcia Olimpiady w Pekinie stał się Dniem Solidarności z Tybetem. Niech w tym dniu na budynkach państwowych, samorządowych, siedzibach firm, budynkach prywatnych zawisną tybetańskie flagi, niech w miastach, miasteczkach, wsiach odbywają się tysiące różnorakich imprez z Tybetem w roli głównej. Niech dzień ten stanie się dniem wstydu dla chińskich oprawców”. Skutkiem wystosowanej odezwy było zawieszenie tybetańskiej flagi 8 sierpnia 2008 roku na 156 budynkach należących do Urzędu Marszałkowskiego Województwa Małopolskiego i podległych mu instytucji w ramach "Małopolskiego Dnia Solidarności z Tybetem".
W 2011 roku Mariusz Parlicki był jednym z członków założycieli "Stowarzyszenia Instytut Wiedzy Obywatelskiej".
Odznaczenia.
W 2015 roku Minister Kultury i Dziedzictwa Narodowego Małgorzata Omilanowska uhonorowała Mariusza Parlickiego honorową odznaką „Zasłużony dla Kultury Polskiej”.
12 maja 2015 roku Zarząd Województwa Małopolskiego Uchwałą Nr 575/15 nadał Mariuszowi Parlickiemu Odznakę Honorową Województwa Małopolskiego – Krzyż Małopolski. Uroczystość wręczenie odznaczenia miała miejsce ponad rok później 11 czerwca 2016 roku podczas Święta Małopolski 2016, zorganizowanego na Zamku Kmitów i Lubomirskich w Nowym Wiśniczu. Uroczystość ta miała szczególny charakter ze względu na fakt, uhonorowania podczas niej Złotym Medalem za Zasługi dla Małopolski wybitnego reżysera i zdobywcy statuetki Oscara Andrzeja Wajdy.
Reality Shopka Szoł.
Rewie z udziałem znanych polityków i dziennikarzy "Reality Shopka Szoł" w Teatrze Groteska w Krakowie, do których teksty piosenek i wiersze napisał Mariusz Parlicki:

</doc>
<doc id="1015633" url="https://pl.wikipedia.org/wiki?curid=1015633" title="Donald M. Payne">
Donald M. Payne

Donald Milford (Don) Payne (ur. 16 lipca 1934, zm. 6 marca 2012) – amerykański polityk, członek Partii Demokratycznej. Od 1989 roku był przedstawicielem dziesiątego okręgu wyborczego w stanie New Jersey w Izbie Reprezentantów Stanów Zjednoczonych.

</doc>
<doc id="1015638" url="https://pl.wikipedia.org/wiki?curid=1015638" title="Albio Sires">
Albio Sires

Albio Sires (ur. 26 stycznia 1951 na Kubie) – amerykański polityk, członek Partii Demokratycznej. W latach 2006-2023 roku był przedstawicielem trzynastego okręgu wyborczego w stanie New Jersey w Izbie Reprezentantów Stanów Zjednoczonych.

</doc>
<doc id="1015643" url="https://pl.wikipedia.org/wiki?curid=1015643" title="Krzysztof Niszczycki">
Krzysztof Niszczycki

Krzysztof Niszczycki herbu Prawdzic (ur. ok. 1540, zm. w 1617 przed 20 maja) – wojewoda bełski od 1615, kasztelan raciąski po 1606, od 1576 starosta ciechanowski i starosta przasnyski, prawnik, kalwinista.
Życiorys.
Syn wojewody płockiego Stanisława z Radzanowa herbu Prawdzic i Agnieszki z Sienieńskich z Sienna herbu Dębno. Krzysztof Niszczycki był czterokrotnie żonaty. Z pierwszą nieznaną z imienia i nazwiska żoną miał trzech synów: Jana, Andrzeja i Stefana oraz córkę Elżbietę, która wyszła za mąż za Jana Bardzkiego. Z drugą żoną Katarzyną Kucieńską z Kutna herbu Ogończyk nie miał dzieci. Trzecia żona Katarzyna Kossobudzka z Kossobud herbu Pobóg dała mu synów Piotra (późniejszego starostę ciechanowskiego, działacza kalwińskiego i uczestnika rokoszu sandomierskiego) i Zygmunta. Zmarła przed 1584. Z czwartą żoną N. Dembowską, córką chorążego łęczyckiego Andrzeja, miał syna Pawła. Wnukiem Krzysztofa Niszczyckiego był Krzysztof Karol Niszczycki, królewski sekretarz, archidiakon płocki i kanonik gnieźnieński, teolog i prawnik. 
Możliwe, że uczył się w kalwińskim gimnazjum. W młodości przebywał na dworze Zygmunta Augusta, w 1557 notowano go jako pokojowca królewskiego. Potem gospodarował na dziedzicznych dobrach na Mazowszu i w województwie bełskim (w 1575 w majątku z centrum w Uhnowie wraz z bratem Piotrem). Podczas pierwszego bezkrólewia uczestniczył w zjeździe szlachty województwa bełskiego 21 lipca 1572, podpisał też uchwaloną na zjeździe konstytucję. Podczas drugiej elekcji opowiedział się za Stefanem Batorym. Był posłem z ziemi ciechanowskiej, m.in. sejm koronacyjny 1576. 2 maja 1576 został mianowany starostą przasnyskim, a 6 listopada 1576 ciechanowskim. Latem 1578 w Wyszogrodzie napadł na wojewodę mazowieckiego Stanisława Kryskiego, zarzucając mu stopedowanie nadania kolejnego starostwa – łomżyńskiego. 
Latem 1577 stał na czele prywatnego pieszego pocztu oblegającego latarnię w Gdańsku. Jako doświadczny rotmistrz zaciężnej jazdy husarskiej dowodził 150 jeźdźcami w wojnie inflanckiej. Gdy 30 sierpnia 1579 załoga Połocka kapitulowała, był jednym z kilku komisarzy królewskich, którzy przejęli zamek. Na początku października hetman wielki koronny Mikołaj Mielecki mianował Niszczyckiego dowódcą jednego z trzech pułków jazdy koronnej przeznaczonego do obrony pogranicza Wielkiego Księstwa Litewskiego. Później dołączył jako straż tylna do wojska dowodzonego przez Janusza Zbaraskiego, wojewodę bracławskiego. Zimą na przełomie 1580 i 1581 strzegł linii Dniepru między Orszą a Mohylewem. Na przełomie czerwca i lipca 1581 odparł atak moskiewski na górne Naddniestrze. Dotem dołączył do wojsk królewskich w Zawołoczu, skąd powędrował do Worońca, gdzie mianowano go dowódcą straży przedniej. Pod nieobecność hetmana nadwornego koronnego Jana Zborowskiego dowodził nadwornym wojskiem liczącym prawie 1,5 tysiąca ludzi. Brał udział w oblężeniu i blokadzie Pskowa. Służbę wojskową zakończył wiosną 1582, po podpisaniu rozejmu w Jamie Zapolskim. 
Piętnowany przez hierarchów Kościoła rzymskokatolickiego za wyznawanie kalwinizmu, skupił się na działalności gospodarczej. Inwestował w wykorzystanie zachodniej części Zagajnicy. Zakładał kuźnice żelaza i zajmował się rozwijaniem bartnictwa. Działalność gospodarcza Niszczyckiego doprowadziła jednak do konfliktu z poddanymi. W 1580 uzyskał dożywocie na starostwo ciechanowskie. 
Był posłem z województwa płockiego na konwokację 1587. W czasie elekcji 1587 głosował najpierw na "Piasta", potem na Zygmunta Wazę. W sierpniu 1587 był w gronie witających szwedzkiego królewicza na Pomorzu. Podpisał pacta conventa Zygmunta III Wazy w 1587. Jesienią 1587 zabezpieczał przejazd elekta do Krakowa. W nagrodę w 1589 otrzymał dożywocie na starostwo przasnyskie wraz z żoną Katarzyną Kucińską i zgodę na przekazanie starostwa ciechanowskiego synowi Piotrowi. W 1597 i 1605 reprezentował szlachtę mazowiecką na sejmach. Po 1606 został kasztelanem raciąskim. W 1613 zmienił kasztelanię raciąską na bełską. 
Twórczość.
Dokonał kodyfikacji zwyczajów i praw bartników. Spisał je w 94 artykułach pt. "Prawo bartne, bartnikom należące, którzy według niego sprawować się i sądzić mają, jako się niżej opisze". Data kodyfikacji (1559) podana przez K.W. Wójcickiego w wydaniu "Prawa" z 1843 – najprawdopodobniej jest błędna. Prawo zostało spisane prawdopodobnie w 1589. Prawem tym posługiwali się bartnicy z Puszczy Zielonej (Kurpiowskiej) do upadku I Rzeczypospolitej.

</doc>
<doc id="1015645" url="https://pl.wikipedia.org/wiki?curid=1015645" title="Vidua paradisea">
Vidua paradisea



</doc>
<doc id="1015647" url="https://pl.wikipedia.org/wiki?curid=1015647" title="Książęta oświęcimscy">
Książęta oświęcimscy

Książęta oświęcimscy – lista obejmuje książąt oświęcimskich. Pierwszym księciem oświęcimskim był Władysław, syn Mieszka cieszyńskiego. Jego potomkowie w linii męskiej wymarli w 1406 roku, a księstwo oświęcimskie przypadło Przemysławowi, synowi księcia cieszyńskiego Przemysława I Noszaka. 
Księstwo oświęcimskie (od 1314/15) i toszeckie (od 1405).
"1314/15 – podział ziem księstwa cieszyńsko-oświęcimskiego pomiędzy Kazimierza I (otrzymuje Cieszyn, zobacz książęta cieszyńscy) i Władysława I (otrzymuje Oświęcim)"
Księstwo zatorskie (1445-1494).
"1445 – księstwo zatorskie powstaje w wyniku podziału ziem księstwa oświęcimskiego między synów Kazimierza I"

</doc>
<doc id="1015650" url="https://pl.wikipedia.org/wiki?curid=1015650" title="Campeonato Brasileiro Série A 2006">
Campeonato Brasileiro Série A 2006



</doc>
<doc id="1015651" url="https://pl.wikipedia.org/wiki?curid=1015651" title="Gekon płaczący">
Gekon płaczący

Gekon płaczący ("Lepidodactylus lugubris") – gatunek jaszczurki z rodziny gekonowatych (Gekkonidae).
Wygląd.
Jeden z najmniejszych występujących gekonów. Bardzo drobna budowa ciała. Ogon walcowaty, stanowi połowę całkowitej długości ciała. Głowa spłaszczona, kształtu trójkąta. Oczy żółte z pionową źrenicą, bez powiek. Po bokach głowy biegną ciemniejsze paski. Na grzbiecie i ogonie posiada charakterystyczny, ciemny wzór o kształcie zygzakowatych linii. Palce wyposażone w przylgi (lamelle) zakończone pazurkami.
Zasięg występowania.
Spotykany na dużym obszarze. Zamieszkuje m.in. Mjanmę (Birmę), Zachodnią Malezję, Wietnam, Japonię (Ryukyu, Bonin), Indonezję (m.in. Borneo, Sulawesi (Celebes), Lombok, Halmahera), Sri Lankę (Cejlon), Filipiny, Nową Zelandię, Nową Gwineę, Archipelag Bismarcka, Wyspy Salomona, Wyspy Fidżi,Indie (m.in. Andamany), Nową Kaledonię, Wyspy Lojalności, Samoa Zachodnie, Guam, północno-wschodnią część Australii (m.in. Queensland). Introdukowany do Panamy, Chile, Kostaryki, Meksyku, Nikaragui, Kolumbii, USA (Hawaje), Ekwadoru (wyspy Galapagos). W środowisku naturalnym najczęściej zamieszkuje drzewa lasów deszczowych, palmy, w pobliżu siedzib ludzkich, w komórkach, na strychach, często wewnątrz domów.
Zachowanie.
Gekon jest płochliwy i nieufny w stosunku do ludzi. W naturze prowadzi stadny tryb życia (w terrarium najlepiej trzymać co najmniej 4 osobniki). Podczas hodowli po czasie są w stanie przyzwyczaić się do opiekuna. Mają bardzo drobną budowę ciała, więc branie go na rękę nie jest rozsądne. Potrafią bardzo szybko biegać i dość daleko skakać, przez co schwytanie może być kłopotliwe.
Pożywienie.
W naturze żywią się głównie owadami. Podczas hodowli warto jak najobficiej urozmaicać pokarm (np. koniki polne, ćmy, muchy). Trzeba pamiętać, że owady z odłowu mogą przenosić pasożyty, grzyby czy roztocza. Owady, jakie mu podajemy, nie mogą być zbyt wielkie i nie mogą posiadać zbyt twardego chitynowego pancerza.
Terrarium.
Terrarium najlepiej typu wertykalnego (wysokie) ze względu na wspinaczkę. Wentylowane. Optymalne wymiary dla dwóch osobników 30/30/40 cm (długość/szerokość/wysokość), im większe, tym bardziej komfortowo będą się czuły. Przynajmniej jedna, a najlepiej wszystkie ściany z korka. Obowiązkowo mata grzewcza lub kamienie podgrzewane. Jako podłoże najlepiej stosować włókno kokosowe (nie może to być piasek). Ważne jest, by posiadało co najmniej kilka kryjówek. Jest to zwierzę towarzyskie, więc w terrarium powinny znajdować się przynajmniej 2 osobniki.

</doc>
<doc id="1015660" url="https://pl.wikipedia.org/wiki?curid=1015660" title="Konklawe 1623">
Konklawe 1623

Konklawe 19 lipca – 6 sierpnia 1623 – konklawe, które wybrało Urbana VIII na następcę Grzegorza XV.
Śmierć Grzegorza XV.
Grzegorz XV zmarł 8 lipca 1623 w wieku 69 lat po dwóch latach i pięciu miesiącach pontyfikatu. Papież ten w listopadzie 1621 wydał bullę "Aeterni patris", w której zawarł nowe regulacje dotyczące konklawe. Papieże odtąd mieli być wybierani w tajnym głosowaniu na piśmie. Wybór przez aklamację (a tak został wybrany sam Grzegorz XV i większość papieży w XVI wieku) był nadal dopuszczalny, ale musiał być następnie potwierdzony w tajnym, pisemnym głosowaniu. Bulla zakazywała też tworzenia list „popierających” i „wykluczających” przez świeckich monarchów, takich jak te sporządzone przez króla Hiszpanii Filipa II na drugim konklawe 1590.
Lista uczestników.
W konklawe uczestniczyło 55 z 67 kardynałów, jeden musiał jednak opuścić je przed końcem z powodu choroby:
Skład narodowościowy: po dwóch Hiszpanów i Niemców, reszta Włosi.
Dziewięciu elektorów było nominatami Grzegorza XV (1621-1623), trzydziestu dwóch Pawła V (1605-1621), dziewięciu Klemensa VIII (1592-1605), trzech Sykstusa V (1585-1590), po jednym Grzegorza XIII (1572-1585) i Grzegorza XIV (1590-1591).
Nieobecni.
Jedenastu kardynałów (Niemiec, czterech Francuzów, czterech Hiszpanów, dwóch Włochów):
Trzech nieobecnych mianował Klemens VIII, sześciu Paweł V, dwóch Grzegorz XV.
Nieuprawnieni do udziału w konklawe.
14-letni syn króla Hiszpanii z racji młodego wieku i braku jakichkolwiek święceń nie miał uprawnień elektorskich:
Podziały w Kolegium Kardynalskim.
Kolegium Kardynałów dzieliło się na dwie duże partie:
Ponadto wyróżniano kilka pomniejszych grup:
Kandydaci na papieża.
Dziewiętnastu kardynałów uważano za papabile:
Najwięcej potencjalnych kandydatów należało więc do frakcji kardynała Borghese, jednak nie wszyscy z nich mogli liczyć na poparcie swego lidera. Siostrzeniec Pawła V nie życzył sobie wyboru kardynałów Lante ani Cobelluzio, niechętnie spoglądał też na ewentualne kandydatury Galaminy i Barberiniego. Faworyzowani przez niego byli natomiast Cennini, Millini i przede wszystkim Campori.
Z uwagi na przewagę liczebną „borghesian” wydawało się oczywiste, że to z ich grona będzie pochodził nowy papież. Za kandydatów z tej partii akceptowalnych dla bloku przeciwnego („ludovisian”) uchodzili Campori, Cobelluzio i Galamina. Cobelluzio i Galamina nie mieli poparcia kardynała Borghese, a Galaminę ponadto odrzucali Hiszpanie, którzy byli przeciwni także kandydaturze Federico Borromeo. W tym stanie rzeczy na zdecydowanego faworyta wyrastał Pietro Campori, główny kandydat kardynała Borghese, który był akceptowalny dla Ludovisiego i Aldobrandiniego i mógł liczyć na poparcie Hiszpanii.
W wyniku wstępnych negocjacji przed konklawe stronnictwo hiszpańskie oraz reprezentujący Francję Maurizio di Savoia dołączyli do obozu kardynała Borghese. Dla Ludovisiego istotną sprawą w toku konklawe było rozdzielenie reprezentantów Francji i Hiszpanii od frakcji „borghesian”. Wykonaniu tego zadania sprzyjała okoliczność, że większość kardynałów prohiszpańskich, pomimo instrukcji swego dworu, sprzyjała bratankowi Grzegorza XV, a nie jego rywalowi.
Przebieg konklawe.
Konklawe rozpoczęło się 19 lipca z udziałem 51 purpuratów. Kardynał Serra przybył 20 lipca, Borromeo i Scaglia 21 lipca, a Priuli dopiero 31 lipca. Do pierwszego głosowania doszło 20 lipca. Po zsumowaniu wyników z fazy pisemnej z ustnego akcesu najwięcej głosów uzyskali kardynałowie Bandini (13), Cobelluzio (11), Veralli i Galamina (po ok. 10) oraz Barberini (4). Od tego momentu Ottavio Bandini stał się głównym kandydatem Ludovisiego, którego wsparli Borromeo, Farnese i Hiszpanie. W porannym głosowaniu 22 lipca otrzymał on 21 głosów. Wówczas Borghese wysunął jako kontrkandydata Giovanni Milliniego i z pomocą kardynała Sforzy w wieczornym głosowaniu zebrał na jego rzecz 26 głosów. Borghese był przekonany, że następnego dnia rano Millini zostanie papieżem, ale ten scenariusz został skutecznie udaremniony przez Ludovisiego. Zdołał on przekonać kardynałów d’Este, di Savoia oraz „sykstyńczyków” do nie popierania Milliniego. W rezultacie rankiem 23 lipca Millini dostał jedynie 20 głosów.
Przez następnych kilka dni, do 27 lipca, trwał pat. Regularnie najwięcej głosów (po około 20) dostawali Millini i Bandini, przy czym na pierwszego głosowali „borghesianie”, a na drugiego „ludovisianie”. 26 lipca kardynałowie d’Este, di Savoia oraz Borja y Velasco podjęli się próby mediacji między Borghese a Ludovisim. Spotkanie liderów w kaplicy Sykstyńskiej nie doprowadziło do żadnych rezultatów, miało jednak duże znaczenie. Ludovisiemu udało się bowiem zrzucić odpowiedzialność za jego niepowodzenie na kardynała Borghese, co osłabiło pozycję tego drugiego, szczególnie w oczach Hiszpanów.
28 lipca Ludovisi wysunął kandydaturę kardynała Borromeo i już w porannym głosowaniu uzbierał 18 głosów na jego korzyść, w tym kardynałów di Savoia oraz Valiero z obozu „borghesian”. Przeciw Borromeo zdecydowanie opowiedzieli się jednak Hiszpanie, którzy przekonali Borghese do nie popierania go. W wieczornym głosowaniu najwięcej głosów, aż 26, uzbierał ponownie Millini, podczas gdy poparcie dla Borromeo stopniało do 11 głosów.
Do 31 lipca najwięcej głosów (kilkanaście do dwudziestu) otrzymywali nadal Millini i Borromeo, ale było oczywiste, że żaden z nich nie jest już poważnym kandydatem. 29 lipca kardynałowie Farnese i Caetani zaproponowali kandydaturę Maffeo Barberiniego. Ludovisi, Borja i Borghese skłaniali się ku zaakceptowaniu go, jednak propozycja ta napotkała na sprzeciw starszych kardynałów, dla których Barberini był za młody (miał 55 lat). Dwa dni później wszelkie wysiłki na jego rzecz musiały zostać zarzucone wobec zbyt silnej opozycji. W międzyczasie Borja i Ludovisi proponowali też Scaglię, ale ponieważ był on jedynie rok starszy od Barberiniego, nie uzyskał poparcia starszych członków Świętego Kolegium.
1 sierpnia ponownie inicjatywę przejął Ludovisi, proponując kardynała Cobelluzio. Borghese, aby udaremnić ten manewr, znów wysunął Milliniego. W wieczornym głosowaniu tego dnia Cobelluzio otrzymał 24 głosy, a Millini 22. Dzień później nad ranem Cobelluzio dostał 25 głosów, a Millini 21, ale Borghese jasno dał do zrozumienia, że Cobelluzio nie uzyska jego poparcia. W następnym głosowaniu dostał jeszcze 22 głosy, ale było oczywiste, że manewr Ludovisiego nie powiódł się.
Wskutek potwornych upałów i ciężkiego powietrza wśród uczestników konklawe zaczęła się szerzyć malaria. W pierwszych dniach sierpnia kardynałowie Peretti, Gherardi, Borghese, Sanseverino i Pignatelli dostali wysokiej gorączki. Peretti i Gherardi 3 sierpnia opuścili obrady konklawe (Peretti na stałe, Gherardi wrócił trzy dni później). Siedmiu kardynałów uczestniczących w tym konklawe zmarło w przeciągu pół roku po jego zakończeniu.
Choroba znacznie utrudniła kardynałowi Borghese kierowanie swoją frakcją. Wprawdzie jeszcze 4 sierpnia próbował podjąć działania na rzecz swego głównego kandydata, kardynała Campori, ale wieczorem tego dnia jego stan znacznie się pogorszył. W tym momencie Maurizio di Savoia ponownie wysunął kandydaturę Barberiniego, którą poparli także Ubaldini, Farnese i Rivarola. W ciągu 5 sierpnia trwała intensywna agitacja zwolenników Barberiniego, którzy zdołali przekonać do niego Ludovisiego. Wczesnym popołudniem Barberini mógł liczyć już na 22 głosy. Następnie poparcia udzielili mu Hiszpanie oraz wszyscy „kardynałowie-książęta”. Kardynał Borghese był przeciwny tej kandydaturze, wciąż licząc na wybór Camporiego lub Cenniniego, ale jego opór, ze względu na chorobę, trwał krótko. Wieczorem jego stan pogorszył się na tyle, że postanowił poprosić dziekana Świętego Kolegium o zgodę na natychmiastowe opuszczenie obrad. Dziekan Sauli, za namową Borja y Velasco i Ludovisiego, odmówił udzielenia tej zgody, wobec czego Borghese uznał, że trzeba konklawe jak najszybciej zakończyć i skapitulował. Uzgodniono, że następnego dnia rano blok Ludovisiego zagłosuje na Barberiniego od razu, a „borghesianie” dołączą swe głosy w procedurze akcesu. Na końcowe głosowanie sprowadzono ponownie na konklawe chorego kardynała Gherardi.
Wybór Urbana VIII.
Rankiem 6 sierpnia odbyły się dwa głosowania. Wprawdzie już pierwsze przyniosło wymaganą większość Barberiniemu, ale unieważniono je z przyczyn proceduralnych. W kolejnym, powtórzonym głosowaniu Maffeo Barberini dostał 26 głosów w pierwszej turze i 24 kolejne przez akces, co razem dało mu 50 głosów na 54. Jedynie trzech kardynałów do końca było mu przeciwnych. Sam Barberini oddał głos na kardynała Cobelluzio. Elekt przybrał imię Urbana VIII. Ponieważ nowy papież również chorował, uroczystości koronacyjne odbyły się dopiero 29 września.

</doc>
<doc id="1015665" url="https://pl.wikipedia.org/wiki?curid=1015665" title="Głuszyna (województwo zachodniopomorskie)">
Głuszyna (województwo zachodniopomorskie)

Głuszyna (niem. "Dowenheide") - była osada w Polsce, obecnie nie wymieniana w TERYT i spisie miejscowości gminy w Polsce, położona w województwie zachodniopomorskim, w powiecie białogardzkim, w gminie Tychowo.

</doc>
<doc id="1015678" url="https://pl.wikipedia.org/wiki?curid=1015678" title="Skarszewice">
Skarszewice

Skarszewice (niem. "Rosalienhof") - osada w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM, na dzień 31 grudnia 2014 roku osada miała 11 stałych mieszkańców . Osada wchodzi w skład sołectwa Modrolas..
Osada leży ok. 3 km na południe od Dobrowa, między Dobrowem a Modrolasem.

</doc>
<doc id="1015685" url="https://pl.wikipedia.org/wiki?curid=1015685" title="Pape Malick Diop">
Pape Malick Diop

Pape Malick Diop (ur. 29 grudnia 1974 w Cherif-Lô) – senegalski piłkarz grający na pozycji środkowego obrońcy.
Kariera klubowa.
Diop rozpoczął piłkarską karierę w klubie z Dakaru o nazwie ASC Jeanne d’Arc. W jego barwach zadebiutował w 1994 w pierwszej lidze senegalskiej. Występował w nim przez 3 lata nie odnosząc większych sukcesów, a sezonie 1997/1998 wypożyczono go na rok do saudyjskiego An-Nassr i zdobył z nim Puchar Zdobywców Pucharów Azji. W sezonie 1998/1999 ponownie występował w Jeanne d’Arc.
Latem 1999 Diop przeszedł do francuskiego RC Strasbourg. W Ligue 1 zadebiutował 31 lipca w wygranym 1:0 spotkaniu z RC Lens. W tym samym sezonie został wypożyczony do angielskiego Norwich City, ale wystąpił w nim w zaledwie 5 meczach Division One i jeszcze w trakcie sezonu wrócił do Strasburga. W trakcie sezonu 2000/2001 odszedł do szwajcarskiego Neuchâtel Xamax, któremu dwukrotnie pomógł w utrzymaniu w lidze.
W styczniu 2002 Diop wrócił do Francji i został piłkarzem FC Lorient. Co prawda zdobył z nim Puchar Francji, ale spadł z ligi. W sezonie 2002/2003 wystąpił w Pucharze UEFA. Przez kolejne 3 lata występował z Lorient w rozgrywkach Ligue 2, ale ani razu nie udało mu się awansować do pierwszej ligi Francji. W sezonie 2005/2006 występował w En Avant Guingamp, z którym zajął miejsce w środku tabeli drugiej ligi, a od lata 2006 był zawodnikiem FC Metz. W 2007 roku wywalczył z tym klubem awans do Ligue 1. Rok później zakończył karierę.
Kariera reprezentacyjna.
W reprezentacji Senegalu Diop zadebiutował w 2000 roku. W 2002 roku został powołany przez selekcjonera Bruno Metsu do kadry na Mistrzostwa Świata w Korei Południowej i Japonii. Tam był podstawowym zawodnikiem Senegalu. Wystąpił we wszystkich 3 meczach grupowych, a następnie w 1/8 finału ze Szwecją (2:1 po dogrywce) i ćwierćfinale z Turcją (0:1 po dogrywce). W 2004 roku natomiast wystąpił w Pucharze Narodów Afryki i z Senegalem dotarł do ćwierćfinału. Po tym turnieju zakończył reprezentacyjną karierę. W kadrze rozegrał 52 mecze i zdobył 2 gole.

</doc>
<doc id="1015693" url="https://pl.wikipedia.org/wiki?curid=1015693" title="Peragus II">
Peragus II



</doc>
<doc id="1015697" url="https://pl.wikipedia.org/wiki?curid=1015697" title="Five Cays">
Five Cays

Five Cays – miasto w Turks i Caicos; 1963 mieszkańców w 2001

</doc>
<doc id="1015703" url="https://pl.wikipedia.org/wiki?curid=1015703" title="Krzysztof Gierczyński">
Krzysztof Gierczyński

Krzysztof Gierczyński (ur. 23 stycznia 1976 w Gubinie) – polski siatkarz, reprezentant kraju.
Kariera sportowa.
Krzysztof Gierczyński zadebiutował w kadrze w 1997 roku w meczu z Finlandią, kiedy trenerem reprezentacji był Hubert Jerzy Wagner. Na występ w dużej imprezie czekał do 2008, kiedy został powołany do kadry na Ligę Światową oraz Igrzyska Olimpijskie.
Karierę sportową zakończył w wieku 39-lat, w 2015 roku.
Życie prywatne.
Ma żonę Katarzynę i dwoje dzieci: Paulinę i Dawida.

</doc>
<doc id="1015707" url="https://pl.wikipedia.org/wiki?curid=1015707" title="Discovery Bay (Turks i Caicos)">
Discovery Bay (Turks i Caicos)

Canal Discovery Bay – mała miejscowość wypoczynkowa i przystań żeglarska na Turks i Caicos terytorium zależne Wielkiej Brytanii w Ameryce Środkowej, na Oceanie Atlantyckim. Populacja miasta wynosi 1041 mieszkańców (2001).

</doc>
<doc id="1015711" url="https://pl.wikipedia.org/wiki?curid=1015711" title="Krzemieniucha">
Krzemieniucha

Krzemieniucha () – wzniesienie o wysokości 288 m n.p.m. na Pojezierzu Suwalskim, położone na południowym krańcu Pojezierza Wschodniosuwalskiego, w woj. podlaskim, w powiecie suwalskim, w gminie Jeleniewo, we wsi Żywa-Woda, na północ od Suwałk, na północny wschód od jeziora Okmin, ok. 0,8 km na południowy wschód od wsi Czerwone Bagno. Na jej szczycie znajduje się mała kapliczka, kamienna grota z figurą Matki Bożej, oraz stalowy krzyż z masywnym głazem u podnóża. 
W czasie I wojny światowej była widownią krwawych bitew, stanowiąc dogodny punkt obserwacyjny dla dowódców wojskowych. Do dziś widoczne są pozostałości okopów z tamtego okresu. Na wierzchołku wzniesiono w okresie międzywojennym drewniany krzyż, zastąpiony przez wymurowaną przez okoliczną ludność kapliczkę, istniejącą w latach 1950-1999. Kapliczka ta została rozebrana i zastąpiona nową przez mieszkańców Żywej Wody, w środku znajduje się obraz Matki Boskiej Ostrobramskiej, patronki wsi.
Góra często mylona jest z Górą Krzemianucha, na której zlokalizowany jest RTCN Krzemianucha. Wzniesienie jest moreną czołową, pozostałością po ostatnim zlodowaceniu.

</doc>
<doc id="1015724" url="https://pl.wikipedia.org/wiki?curid=1015724" title="Pseudosobór lwowski">
Pseudosobór lwowski

Pseudosobór lwowski (Sobór lwowski) – nieuznany przez Stolicę Apostolską, zwołany przez stalinowskie władze ZSRR po aresztowaniu wszystkich biskupów i 1/3 kapłanów ukraińskiej Cerkwi greckokatolickiej – niekanoniczny sobór zwolenników likwidacji Cerkwi greckokatolickiej, przeprowadzony we Lwowie, w archikatedrze św. Jura, w dniach 8–10 marca 1946 roku, zakończony likwidacją Cerkwi i jej wcieleniem w struktury Rosyjskiego Kościoła Prawosławnego.
Przygotowania do soboru.
Po śmierci abp. Andrzeja Szeptyckiego w dniu 1 listopada 1944 arcybiskupem metropolitą lwowskim i halickim ukraińskiej Cerkwi greckokatolickiej został dotychczasowy biskup koadiutor Josyf Slipyj. Został on aresztowany przez NKWD już 11 kwietnia 1945. Tego samego dnia aresztowani zostali również biskupi: Nikita Budka (biskup pomocniczy archidiecezji lwowskiej), Hryhoryj Chomyszyn (biskup diecezji stanisławowskiej), Mykoła Czarnecki (apostolski wizytator Kościoła katolickiego obrządku bizantyjsko-słowiańskiego), Iwan Latyszewski (biskup sufragan stanisławowski), a także Wasyl Wełyczkowski, ihumen klasztoru w Tarnopolu i inni wysocy rangą duchowni. W pałacu arcybiskupim i archikatedrze św. Jura NKWD przeprowadziło rewizje. Aresztowani zostali wszyscy członkowie Episkopatu greckokatolickiego – skazani następnie przez NKWD na więzienie i długoletnią pracę przymusową w łagrach. NKWD aresztowało również ponad 800 z 2300 księży greckokatolickich skazując ich standardowo na 10 lat łagru. 1105 księży zgodziło się w tej sytuacji formalnie przejść na prawosławie.
Po aresztowaniu biskupów i księży i represjom skierowanym przeciw wiernym Józef Stalin podjął decyzję o likwidacji Cerkwi greckokatolickiej na terenie ZSRR. Miało to nastąpić w trybie formalnego zjednoczenia z Rosyjską Cerkwią Prawosławną na soborze tegoż Kościoła. Metropolita kijowski, prawosławny egzarcha Ukrainy Jan otrzymał polecenie zadbania o doktrynalną stronę planowanego zjazdu.
W kilka tygodni po aresztowaniu biskupów utworzono grupę inicjatywną do spraw przygotowania grekokatolików do przejścia do Cerkwi prawosławnej. Jej przywódcą został ksiądz greckokatolicki Hawryło Kostelnyk, szykowany już w 1940 roku przez władze sowieckie na kontrmetropolitę Andreja Szeptyckiego. Wtedy Kostelnyk się wzbraniał przed objęciem funkcji, ale po aresztowaniu syna wyraził zgodę. W objęciu stanowiska przeszkodził jednak atak Niemiec na ZSRR. Po ponownej okupacji Lwowa przez Armię Czerwoną w lipcu 1944 roku Kostelnyk został ponownie aresztowany przez NKWD i zmuszony do współpracy.
Chociaż przygotowania do soboru odbywały się po ponad roku intensywnych represji wymierzonych w kler greckokatolicki (aresztowania i zastraszanie księży przez NKWD), kierująca przygotowaniami do zjazdu Grupa Inicjatywna z ks. Kostełnykiem na czele nie była pewna co do jego skutków. Nadal istniała zorganizowana grupa księży otwarcie sprzeciwiających się unifikacji (głównie studytów), zaś członkowie Grupy Inicjatywnej zdawali sobie sprawę z faktu, że część księży formalnie deklarujących chęć przejścia na prawosławie działa tak jedynie ze strachu. Ponieważ Grupa Inicjatywna miała wystąpić w imieniu trzech diecezji greckokatolickich (lwowskiej, przemyskiej i stanisławowskiej), ks. Kostełnykowi dodano do pomocy ks. Mychajłę Melnyka z eparchii przemyskiej i ks. Antona Pelweckiego z eparchii stanisławowskiej. Grupa wydała odezwę wzywającą duchowieństwo greckokatolickie, aby po zjednoczeniu z ZSRR współdziałało w zjednoczeniu religijnym z prawosławiem.
Rada Komisarzy Ludowych USRR uznała Grupę Inicjatywną za jedyny organ kościelny mający status prawny i upoważniła ją do sprawowania nieograniczonego zarządu nad parafiami greckokatolickimi. Jednocześnie miała informować władze o wszystkich księżach nie okazujących posłuszeństwa. Wielu księży podpisało pisemny protest przeciw tym poczynaniom, nie przyniósł on jednak rezultatów.
20 lutego 1946 roku w Kijowie do Rosyjskiej Cerkwi Prawosławnej wstąpiła grupa księży greckokatolickich, wśród nich inicjatorzy przedsięwzięcia. 24 i 25 lutego 1946 roku księża Melnyk i Pełwećki (pozostający w celibacie) zostali wyświęceni na prawosławnych biskupów, ordynariuszy odpowiednio eparchii samborskiej i stanisławowskiej, a ksiądz Kostełnyk, jako żonaty, podniesiony do najwyższej rangi dostępnej dla żonatego księdza, czyli protoprezbitera.
Przebieg soboru.
W soborze nie wziął udziału żaden z biskupów greckokatolickich (aresztowanych przez NKWD i wywiezionych). Według listy obecności brało w nim udział 233 osoby, w tym 214 księży, jednak na liście znalazły się również nazwiska osób już nieżyjących. Resztę – 19 osób – stanowiły „osoby prywatne” dysponujące głosem doradczym, głównie agenci NKWD. O tym, kto nadawał się do wzięcia udziału w obradach, decydował płk NKWD Bogdanow, który osobiście weryfikował każdą osobę wstępnie zgłoszoną jako delegat na zjazd. Wielu z przyjeżdżających księży nie zdawało sobie sprawy, jakiego rodzaju spotkanie jest planowane, gdyż zostało powiadomionych jedynie o konferencji zwolenników jedności z prawosławiem. Dokładny przebieg obrad był zresztą dokładnie zaaranżowany na zamkniętym spotkaniu 20 spośród ogółu uczestników, zorganizowanym 6 marca, na dwa dni przed formalnym otwarciem rozmów. Żaden z trzech członków Grupy Inicjatywnej nie powiadomił zgromadzenia, że nie są już członkami Kościoła greckokatolickiego.
Raporty i przemówienia wygłaszane na soborze były starannie przygotowane wcześniej. Pelwećkyj i Kostelnyk przedstawili dotychczasowe działania „grupy inicjatywnej” i bilans jej działań propagandowych. Kostelnyk powtórzył również swoje wcześniejsze argumenty przeciwko istnieniu Kościoła greckokatolickiego i raz jeszcze oznajmił, że unifikacja z prawosławiem jest jedynym słusznym, zarówno z religijnego, jak i politycznego punktu widzenia, rozwiązaniem. Dyskusja nad dwoma przemówieniami, której przebieg również ustalono wcześniej, nie wniosła do omawianych problemów nic nowego.
Delegaci w jawnym głosowaniu zdecydowali o likwidacji unii brzeskiej i przyłączeniu Ukraińskiej Cerkwi Greckokatolickiej do moskiewskiego prawosławia. W dalszym toku obrad uchwalili kilka rezolucji przedstawiających dalsze plany działania, apel do wiernych greckokatolickich o pozytywne przyjęcie ustaleń soborowych oraz telegramy do Stalina, Chruszczowa, patriarchy ekumenicznego Maksyma, patriarchy Aleksego i egzarchy Jana. Nad przebiegiem rozmów cały czas czuwało NKWD.
9 marca biskupi Michał (Melnyk) i Antoni (Pelwećki), wraz z innymi biskupami prawosławnymi: lwowskim Makarym i mukaczewskim Nestorem, odebrali od obecnych na soborze obietnicę „wyrzeczenia się łacińskich błędów”. Po zakończeniu soboru delegacja pod przewodnictwem ks. Kostełnyka pojechała do Moskwy. 5 kwietnia została przyjęta na audiencji u patriarchy Aleksego, a 7 kwietnia Aleksy odprawił uroczyste nabożeństwo, które koncelebrowali Kostełnyk i Pelwećki.
Po soborze rząd ZSRR uznał Kościół greckokatolicki za rozwiązany, i przystąpił do jego likwidacji. Aresztowano i skazano około 50% duchownych, około 10% wyemigrowało za granicę, 20% przeszło na prawosławie, a 10% rozpoczęło działalność w podziemiu jako „Kościół katakumbowy”. Papież Pius XII zaprotestował przeciw postępowaniu Sowietów w dwóch encyklikach: "Orientales Omnes" (1946) i "Orientales Ecclesias" (1952), w których wezwał do zainteresowania się losem prześladowanych i wsparcia Kościoła greckokatolickiego.
Wkrótce później nastąpiła również oficjalna likwidacja Rusińskiej Cerkwi Greckokatolickiej na Zakarpaciu (1946–1949) i w Czechosłowacji (1950). W Polsce biskup przemyski Jozafat Kocyłowski i biskup sufragan przemyski Hryhorij Łakota zostali aresztowani przez funkcjonariuszy Ministerstwa Bezpieczeństwa Publicznego i przekazani NKWD, a oficjalne struktury Kościoła greckokatolickiego po akcji „Wisła” zlikwidowane.
Likwidacja skutków soboru lwowskiego nastąpiła wkrótce przed upadkiem Związku Sowieckiego, w latach 1989–1990. Z punktu widzenia prawa kanonicznego Kościoła katolickiego, którego Kościół katolicki obrządku bizantyjsko-ukraińskiego jest częścią od samego początku był on całkowicie nieważny. Kościół greckokatolicki obrządku ukraińskiego przez cały czas kontynuował oficjalną działalność w diecezjach na Zachodzie, działał również w podziemiu na terenie ZSRR. W latach 1946–1990 Kościół greckokatolicki był największą podziemną organizacją religijną w ZSRR, udzielającą wbrew sowieckim władzom sakramentów i nauczającą potajemnie religii. W katedrze łacińskiej we Lwowie o. Rafał Kiernicki udzielał sakramentów wiernym Kościoła greckokatolickiego. Samizdatowe pismo Kościoła greckokatolickiego "Віра Батьків (Wira Bat’kiw)" (pol. "Wiara ojców") redagował i wydawał Teodozjusz Starak, po uzyskaniu niepodległości przez Ukrainę pierwszy poseł Ukrainy w Polsce.

</doc>
<doc id="1015727" url="https://pl.wikipedia.org/wiki?curid=1015727" title="Monastyr Dżwari">
Monastyr Dżwari

Monastyr Dżwari (gruz. ჯვარი, ჯვრის მონასტერი) – prawosławny monastyr z VI w. położony niedaleko miasta Mccheta we wschodniej Gruzji. Nazwę można tłumaczyć jako "monastyr krzyża".
Według tradycyjnych źródeł Święta Nino, która nawróciła Gruzję na chrześcijaństwo, zatrzymała się na modlitwę na najwyższym wzniesieniu Mcchety i postawiła na nim krzyż. Około 545 na tym miejscu został wzniesiony pierwszy, mniejszy kościół, który został nazwany "Małym Kościołem Dżwari". Drugi, większy, zwany "Wielkim Kościołem Dżwari", został wybudowany obok pierwszego w latach 586-605.
Jest to czteroapsydowa świątynia (tzw. tetrakonchos), bardzo popularny typ architektoniczny na całym Południowym Kaukazie. Kościół ten służył jako wzór przy budowie innych świątyń. Jego fasadę zdobią rzadko spotykane i różnorodne płaskorzeźby. Znaczenie monastyru Dżwari rosło wraz z upływem czasu i przyciągało wielu pielgrzymów. Także dzisiaj "Wielki Kościół" jest wykorzystywany podczas ważniejszych uroczystości. Zachowały się też fragmenty krzyża św. Nino.
Przez wieki budynki monastyru ulegały zniszczeniu na skutek erozji oraz niewłaściwego utrzymania i braku konserwacji. Jest on obecnie wpisany na listę stu najbardziej zagrożonych zniszczeniem zabytków świata.

</doc>
<doc id="1015730" url="https://pl.wikipedia.org/wiki?curid=1015730" title="Dżwari">
Dżwari



</doc>
<doc id="1015731" url="https://pl.wikipedia.org/wiki?curid=1015731" title="Monastyr Jvari">
Monastyr Jvari



</doc>
<doc id="1015733" url="https://pl.wikipedia.org/wiki?curid=1015733" title="Jvari">
Jvari



</doc>
<doc id="1015739" url="https://pl.wikipedia.org/wiki?curid=1015739" title="Arthur Hedley">
Arthur Hedley

Arthur Hedley (ur. 12 listopada 1905 w Newcastle upon Tyne, zm. 8 listopada 1969) – angielski muzykolog
Był wybitnym znawcą twórczości Fryderyka Chopina, twórcą wielu pozycji biograficznych-krytycznych i analitycznych o kompozytorze i jego twórczości, oraz jednym z największych specjalistów w zakresie autografów chopinowskich (zapisy nutowe, listy). Aby poznać bliżej kulturę polską, przez kilka lat mieszkał w Polsce, nauczył się też języka polskiego.
W 1959 roku odkrył nieznany wcześniej walc Chopina. W sporze z M. Glińskim o autentyczność domniemanych listów Chopina do Delfiny Potockiej Hedley był zdecydowanym przeciwnikiem ich autentyczności.

</doc>
<doc id="1015740" url="https://pl.wikipedia.org/wiki?curid=1015740" title="Bogumił Luft">
Bogumił Luft

Bogumił Luft (ur. 7 października 1955 w Warszawie) – polski publicysta i dyplomata; członek rady redakcyjnej miesięcznika „Więź”, w latach 1993–1999 ambasador RP w Rumunii, zaś w latach 2010–2012 ambasador RP w Mołdawii.
Życiorys.
W 1980 ukończył studia z dziedziny filologii polskiej na Uniwersytecie Warszawskim. Był kierownikiem Sekcji Kultury Klubu Inteligencji Katolickiej w Warszawie i członkiem zarządu KIK-u w kadencji 1980/1981. Od grudnia 1980 do czerwca 1989 pracował w miesięczniku „Więź”, m.in. jako sekretarz redakcji i kierownik działu społecznego. Od lipca do września 1989 był publicystą „Tygodnika Solidarność”. W grudniu 1989 został członkiem redakcji „Rzeczpospolitej”, w której był zastępcą kierownika działu politycznego. Od lipca 1990 do lutego 1992 pracował jako kierownik działu zagranicznego tygodnika „Spotkania”, a także współpracownikiem TVP.
Od marca 1993 do czerwca 1999 był ambasadorem RP w Rumunii. Po powrocie do Polski ponownie pracował w „Rzeczpospolitej”, m.in. jako korespondent w Bukareszcie (od maja 2001 do grudnia 2003), kierownik działu Opinie (od września 2004 do października 2005). Od października 2006 pracował jako niezależny publicysta, ekspert instytucji rządowych i organizacji pozarządowych oraz tłumacz. Od września 2010 był ambasadorem RP w Mołdawii. Z tego stanowiska został odwołany w 2012.
W 1999 został odznaczony komandorią Orderu Gwiazdy Rumunii.
W 2014 opublikował książkę "Rumun goni za happy endem".
Żonaty, ma czworo dzieci. Jest synem reumatologa prof. Stanisława Lufta oraz bratem Krzysztofa Lufta.

</doc>
<doc id="1015743" url="https://pl.wikipedia.org/wiki?curid=1015743" title="System z Bretton Woods">
System z Bretton Woods

System z Bretton Woods – system walutowy, który stworzył podstawy relacji międzynarodowych w sferze zarządzania systemami monetarnymi. Był pierwszym w pełni negocjowalnym takim systemem kierowanym przez rządy państw.
W trzech pierwszych tygodniach lipca 1944 (1–22 lipca 1944) w hotelu Mount Washington w Bretton Woods w Stanach Zjednoczonych odbyła się "United Nations Monetary and Financial Conference" (znana również jako konferencja w Bretton Woods), owocem której było podpisanie tak zwanego porozumienia z Bretton Woods. W konferencji uczestniczyło 730 delegatów z 44 państw alianckich. Gustaw Gottesman reprezentował polski emigracyjny rząd w Londynie.
W celu przestrzegania i kontroli postanowień systemu uczestnicy konferencji powołali do życia Międzynarodowy Bank Odbudowy i Rozwoju oraz Międzynarodowy Fundusz Walutowy.
System z Bretton Woods nakładał na każde państwo obowiązek stosowania polityki monetarnej, której jednym z celów było utrzymanie kursów wymiany w jednoprocentowym przedziale wahań. Teoretycznie kursy walut krajów uczestniczących w systemie z Bretton Woods miały być oparte na parytecie złota, lecz stosowana praktyka polityki kursowej prowadziła do światowej dominacji roli dolara amerykańskiego. Interwencje walutowe prowadzone przez banki centralne, zmierzające do obrony ustalonego kursu wymiany, realizowane były w celu obrony kursu waluty do dolara. Wraz z upływem lat, gdy podaż dolara na świecie rosła szybciej od podaży złota, ustalony kurs 35 dolarów za uncję złota stał się niemożliwy do obrony przez amerykański bank centralny. Z powodu wzrastających obciążeń system załamał się w 1971, a jednym z powodów było wstrzymanie przez Stany Zjednoczone wymienialności dolara na złoto.
Do wczesnych lat 70. system z Bretton Woods w efektywny sposób zapobiegał konfliktom oraz pomagał w osiąganiu wspólnych celów jego twórcom, w szczególności Stanom Zjednoczonym.
Funkcjonowanie systemu.
Początki.
Polityczne uwarunkowania systemu z Bretton Woods wynikają z kilku kluczowych czynników: pamięci Wielkiego kryzysu, koncentracji władzy w niewielkiej liczbie państw oraz chęci do uporządkowania i ustabilizowania sytuacji w handlu międzynarodowym po II wojnie światowej.
Podstawą wypracowanego porozumienia była wspólna wiara w kapitalizm. Jednakże kraje rozwinięte różniły się w opiniach co do rodzajów kapitalizmu, jaki byłby najlepszy dla ich gospodarek (Francja na przykład preferowała większe planowanie i interwencje rządowe, z kolei Stany Zjednoczone były za ograniczeniem interwencjonizmu państwowego), wszystkie jednak odwoływały się do uznania dominacji mechanizmów rynkowych i własności prywatnej w działalności gospodarczej.
Wszyscy uczestnicy konferencji w Bretton Woods zgadzali się, że chaos monetarny poprzedzający wojnę dostarczył kilku ważnych lekcji.
Nadal w 1944 roku doświadczenia związane z wielkim kryzysem były w świadomości ówcześnie rządzących. Uczestnicy konferencji w Bretton Woods mieli nadzieje na uniknięcie sytuacji z lat 30. Rządy w latach 30. XX wieku stosowały politykę dewaluacji waluty, zwiększając konkurencyjność swoich produktów w handlu międzynarodowym, co poprawiało bilans płatniczy, nakręcając inflację w kraju, spowodowało zmniejszenie popytu, spadek dochodu krajowego, zwiększenie bezrobocia i w konsekwencji zmniejszenie obrotów w handlu międzynarodowym.
Handel w latach 30. XX wieku był głównie ograniczony do bloków walutowych (np. Imperium Brytyjskie używało funta). Bloki te nie pozwalały na przepływ kapitału i inwestycji do państw w innych blokach. Mimo że ta strategia przynosiła korzyści dla budżetu w krótkim okresie, to już w średnim i długim okresie odbijała się negatywnie.
Uczestnicy konferencji w Bretton Woods popierali liberalny system, który polegałby na zasadach wolnorynkowych, z minimalną liczbą barier dla prywatnych przepływów kapitału. Mimo że mieli różne poglądy co do sposobu wprowadzenia nowego systemu, to zgadzali się, że będzie to otwarty system.
Na podstawie doświadczenia z lat przed wojną planiści ze Stanów Zjednoczonych wypracowali koncept bezpiecznej ekonomii – liberalnego systemu ekonomicznego, który pomoże w utrzymaniu powojennego pokoju. Jednym z tych, którzy dostrzegli taką możliwość, był Cordell Hull, sekretarz stanu USA w latach 1933–1944. Hull uważał, że fundamentalnymi przyczynami II wojny światowej była dyskryminacja ekonomiczna i wojna handlowa. Dokładnie miał na myśli czynniki kontrolujące handel i kursy walutowe (porozumienia bilateralne) nazistowskich Niemiec i politykę protekcyjną w Imperium brytyjskim.
Efekty konferencji i rozpad systemu.
Główne założenia systemu zostały zawarte w statucie MFW. Obejmowały one: wyznaczenie parytetów krajowych walut w złocie lub dolarach USA; dolar amerykański stał się międzynarodową, wymienialną na złoto walutą na szczeblu banków centralnych po urzędowym kursie (kurs walutowy) 35 dolarów USA za uncję złota; zmiany parytetu można było dokonać tylko w wypadku zachwiania bilansu płatniczego danego kraju, ale w uzgodnieniu z MFW; transakcje walutowe między krajami MFW musiały być oparte na parytecie walutowym (wahania kursów mogły wynosić ± 1%).
Celem systemu Bretton Woods było doprowadzenie do stabilizacji kursów i powszechnej wymienialności walut krajów członkowskich MFW na złoto. W ramach systemu Bretton Woods funkcjonowały 2 strefy walutowe: funta szterlinga i franka francuskiego, do których należały kraje ekonomicznie powiązane z Wielką Brytanią i Francją. W latach 1950–1958 działała Europejska Unia Płatnicza, a 1958 r., po wprowadzeniu zewnętrznej wymienialności walut krajów Europy Zachodniej, Europejski Układ Walutowy. Zmiany parytetów nastąpiły dwukrotnie: w 1949 i 1967 r., gdy nastąpiła dewaluacja funta szterlinga. Pierwszą poprawkę do statutu MFW wprowadzono w 1969 r., po podjęciu decyzji o emisji specjalnych praw ciągnienia.
Kryzys systemu z Bretton Woods wiązał się z szybszym wzrostem podaży dolara na świecie od wzrostu podaży złota. Wraz z rozwojem handlu międzynarodowego rósł popyt krajów na rezerwy walutowe, które z powodu płynności, w większym stopniu gromadzone były w dolarze niż złocie. W efekcie system z Bretton Woods generował napięcia określane mianem dylematu Triffina, zgodnie z którym nie jest jednocześnie możliwe posiadanie sztywnego kursu waluty, niezależnej polityki pieniężnej oraz swobody przepływów kapitałowych.
System Bretton Woods zaczął się załamywać, gdy 15 sierpnia 1971 r. USA zawiesiły wymienialność dolara na złoto. W porozumieniu waszyngtońskim z grudnia 1971 część krajów ustaliła nowe parytety swoich walut, inne oparły je na dolarze USA. Ostatecznie system Bretton Woods załamał się w 1973 r. po dewaluacji dolara i wprowadzeniu kursu płynnego. Nowe zasady funkcjonowania MFW uchwalone w kwietniu 1976 r. i wprowadzone w życie w 1978 r. położyły kres systemowi Bretton Woods.
Kursy walutowe.
"Daty pokazują kiedy wprowadzono kursy"

</doc>
<doc id="1015746" url="https://pl.wikipedia.org/wiki?curid=1015746" title="Frank Pallone">
Frank Pallone

Frank Pallone Jr. (ur. 30 października 1951) – amerykański polityk, członek Partii Demokratycznej. Od 1988 roku jest przedstawicielem stanu New Jersey w Izbie Reprezentantów Stanów Zjednoczonych, najpierw z trzeciego, a od 1993 roku z szóstego okręgu wyborczego.
W 2002 został odznaczony indyjskim Orderem Padma Bhushan.

</doc>
<doc id="1015750" url="https://pl.wikipedia.org/wiki?curid=1015750" title="PBG">
PBG

PBG S.A. – spółka akcyjna, od 15 czerwca 2007 wchodząca w skład indeksu WIG20 na warszawskiej Giełdzie Papierów Wartościowych. Stoi na czele Grupy PBG w skład której wchodzą m.in. RAFAKO S.A. oraz PBG oil and gas Sp. z o.o.
Spółka zajmuje się projektowaniem, wykonawstwem oraz naprawami rurociągów i urządzeń do transportu ropy naftowej, gazu ziemnego, wody i ścieków, infrastruktury dla ciepłownictwa oraz infrastruktury do magazynowania paliw. Spółka wytwarza także instalacje LNG i rurociągi z polietylenu. Wchodzące w skład Grupy PBG spółki wybudowały inwestycje istotne dla Polski. Trzy stadiony na Euro 2012: Stadion Narodowy w Warszawie, PGE Arena w Gdańsku oraz INEA Stadion w Poznaniu, Autostrady A1 i A4, pierwszą w Polsce Kopalnię Ropy Naftowej i Gazu Ziemnego Lubiatów (KRNiGZ Lubiatów) oraz Gazoport w Świnoujściu.
Kapitalizacja spółki 29 sierpnia 2008 wynosiła ponad 3 miliardy złotych (3 196 000 000 zł).
4 czerwca 2012 grupa PBG, złożyła wniosek o upadłość układową, która została ogłoszona postanowieniem z dnia 13 czerwca 2012. 8 października 2015 Sąd Upadłościowy zatwierdził Układ zawarty przez Spółkę z Wierzycielami.
Akcjonariat.
Według danych z listopada 2019, znanymi akcjonariuszami spółki są:

</doc>
<doc id="1015751" url="https://pl.wikipedia.org/wiki?curid=1015751" title="Leszek Podhorodecki">
Leszek Podhorodecki

Leszek Podhorodecki (ur. 11 stycznia 1934 w Pruszkowie, zm. 7 grudnia 2000 w Wołominie) – polski historyk, autor kilkudziesięciu książek i artykułów, w większości dotyczących Rzeczypospolitej Obojga Narodów. Specjalizował się w historii wojskowości.
Życiorys.
W 1955 ukończył studia historyczne na Uniwersytecie Warszawskim. Uczestniczył w seminariach Stanisława Herbsta, u którego zamierzał otworzyć przewód doktorski, ostatecznie z powodów osobistych (warunki materialne i intensywna praca zawodowa) zrezygnował. Po 30 latach, w 1983, doktoryzował się na Uniwersytecie Jagiellońskim pod kierunkiem Władysława Serczyka na podstawie rozprawy "Jan Karol Chodkiewicz 1560–1621".
Spoczywa na cmentarzu w Wołominie.

</doc>
<doc id="1015753" url="https://pl.wikipedia.org/wiki?curid=1015753" title="Jim Saxton">
Jim Saxton

Hugh James „Jim” Saxton (ur. 22 stycznia 1943 w Nicholson, Pensylwania) – amerykański polityk, członek Partii Republikańskiej. W latach 1984-2009 był przedstawicielem stanu New Jersey w Izbie Reprezentantów Stanów Zjednoczonych, najpierw z trzynastego, a od 1993 roku z trzeciego okręgu wyborczego.

</doc>
<doc id="1015755" url="https://pl.wikipedia.org/wiki?curid=1015755" title="George B. McClellan">
George B. McClellan



</doc>
<doc id="1015756" url="https://pl.wikipedia.org/wiki?curid=1015756" title="Bitwa nad Beaver Dam Creek">
Bitwa nad Beaver Dam Creek

Bitwa nad Beaver Dam Creek, znana również jako bitwa pod Mechanicsville lub bitwa pod Ellerson's Mill – bitwa stoczona 26 czerwca 1862 roku pomiędzy oddziałami Unii i Skonfederowanych Stanów Ameryki. Bitwa uważana jest za jedną z bitew siedmiodniowych, które miały miejsce w trakcie kampanii półwyspowej, podczas wojny secesyjnej. Bitwa zakończyła się taktycznym zwycięstwem Unii.

</doc>
<doc id="1015758" url="https://pl.wikipedia.org/wiki?curid=1015758" title="Szermierka na Letnich Igrzyskach Olimpijskich 1896 – floret">
Szermierka na Letnich Igrzyskach Olimpijskich 1896 – floret

Turniej florecistów na igrzyskach olimpijskich w Atenach w 1896 odbył się w dniu 7 kwietnia. Była to jedna z trzech konkurencji szermierczych na ateńskich igrzyskach. Zwycięzcą został Eugène-Henri Gravelotte.
Do konkurencji przystąpiło 8 zawodników, wśród nich 5 Greków i 3 Francuzów. Zwycięzcy 2 grup eliminacyjnych spotkali się w finale, w którym lepszy okazał się Eugène-Henri Gravelotte. Trzecie miejsce przypadło Grekowi Mawromichalisowi, mimo że lepszy bilans miał drugi z Greków Wuros. Sędziowie uznali jednak, że 3 miejsce przypadnie temu pierwszemu, ponieważ ten drugi ostatnią swoją walkę wygrał walkowerem.

</doc>
<doc id="1015759" url="https://pl.wikipedia.org/wiki?curid=1015759" title="Szermierka na Letnich Igrzyskach Olimpijskich 1896 – floret zawodowcy">
Szermierka na Letnich Igrzyskach Olimpijskich 1896 – floret zawodowcy

Turniej zawodowych florecistów na igrzyskach olimpijskich w Atenach w 1896 odbył się w dniu 7 kwietnia. Była to jedna z trzech konkurencji szermierczych na ateńskich igrzyskach. Była też jedyną konkurencją na tych igrzyskach, do której dopuszczono zawodowców. Do konkurencji zgłosiło się 2 zawodników, zwycięzcą został Grek Leonidas Pirgos.

</doc>
<doc id="1015760" url="https://pl.wikipedia.org/wiki?curid=1015760" title="Szermierka na Letnich Igrzyskach Olimpijskich 1896 – szabla">
Szermierka na Letnich Igrzyskach Olimpijskich 1896 – szabla

Turniej szablistów na igrzyskach olimpijskich w Atenach w 1896 odbył się w dniu 9 kwietnia. Była to jedna z trzech konkurencji szermierczych na ateńskich igrzyskach. Zwycięzcą został Joanis Jeorjadis.
Do konkurencji rozegranej 2 dni po zmaganiach we florecie przystąpiło 5 zawodników, 3 Greków, Duńczyk i Austriak.
Faworytem zawodów był Adolf Schmal, który rozpoczął zmagania od zwycięstw - 3:0 z Joanisem Jeorjadisem oraz 3:1 nad Nielsenem. Zawody zostały jednak rozegrane od nowa w momencie, gdy rodzina królewska pojawiła się na zawodach. W powtórzonych zawodach Austriak odniósł tylko jedno zwycięstwo zajmując ostatecznie 4 miejsce.

</doc>
<doc id="1015761" url="https://pl.wikipedia.org/wiki?curid=1015761" title="Nilpotent">
Nilpotent



</doc>
<doc id="1015763" url="https://pl.wikipedia.org/wiki?curid=1015763" title="Kūya">
Kūya

 (ur. 903, zm. 972 w Kioto) – japoński mnich buddyjski, prekursor i nauczyciel amidyzmu w Japonii.
Życie.
Nie wiadomo gdzie się urodził i o jego latach dziecięcych także nie zachowały się żadne informacje. Krążyły plotki, że był piątym synem cesarza Daigo, jednak nie jest to prawdą.
Jeszcze jako młody chłopiec prowadził życie świeckiego buddysty (jap. ubasoku); podróżował do słynnych gór Japonii i świętych jaskiń. Po drodze wyrównywał wyboje na traktach, wyszukiwał źródeł wodnych swoim kijem i zbierał porzucone kremacyjne resztki ciał - wszystko w imieniu buddy Amidy.
W wieku ok. 20 lat wstąpił do świątyni Owari i został kapłanem (jednak nieoficjalnym, gdyż to było zarezerwowane dla dobrze urodzonych). Przyjął wtedy imię Kūya.
W tym okresie zapewne rozwinął się styl jego praktyk: wędrówka (pielgrzymka, skt angya), żebranie, ascetyzm, poszukiwanie dobrych znaków (omen), praktyka bodhisattwy i zachęcanie innych do dawania jałmużny.
Przez kilka lat studiował także sutry i komentarze w Mineai-dera w prowincji Harima. Oczekując dobrego znaku, przez kilka miesięcy poddawał się różnym ascetycznym praktykom (nie jadł ziaren, spalał kadzidełka na swoim ramieniu i przez długie okresy pozbawiał się snu i ruchu). W końcu otrzymał znak i udał się do północnych rejonów Honsiu, gdzie buddyzm był prawie w ogóle nieznany. Niósł ze sobą posążki buddy Amidy i teksty buddyjskie.
Powrócił do Kioto w 938 r. na dwa lata przed wojną domową, która wybuchła w 940 r. W 938 r. nazwa ery został zmieniona na Tengyō (dosł. Niebiańska Radość), ale kraj pogrążył się w wojnie, wystąpiły trzęsienia ziemi. Był to zwrotny punkt w życiu Kūyi.
Gdy Kūya wszedł do Kioto cały ówczesny system rządów zwany ritsuryō zawalił się. Dotychczasowi liderzy i elity arystokratyczne straciły swój status i powiązania z prowincjonalną szlachtą. Część z nich została zredukowana do zwykłych mieszkańców miast. Cała zachodnia część Kioto została zniszczona przez powódź i opuszczona przez mieszkańców, którzy schronili się w części wschodniej, tworząc niesamowite zagęszczenie. Wybuchały nieustannie pożary, które trawiły również sąsiednie domy. Grasowały bandy uzbrojonych złodziei. Wszędzie widać było żebraków. Ludzi trapiły także epidemie.
Kūya wykonywał posługi religijne i otrzymywał żywność do swoich misek żebraczych. Pożywienie rozdawał najbiedniejszym. Rynek zatłoczony ludźmi wykorzystywał do głoszenia nauki o Czystej Krainie (Krainie Czystej Ziemi) i do nauki nembutsu, przynosząc pocieszenie ludziom pozbawionym nadziei.
Wkrótce stał się szeroko znany. Był szanowany nawet przez złodziei i bandytów, którzy nigdy na niego nie napadli. Gdy zabrakło wody, kopał studnie, znane jako źródła Amidy. Budował drogi, naprawiał stare i nieprzejezdne, budował mosty i tamy. Wznosił małe kamienne pagody przed bramami do więzień, aby więźniowie mogli oddawać cześć buddzie Amidzie.
W 944 r. wykonał 33 wyobrażenia bodhisattwy Kannon (skt. Awalokiteśwara) i rysował Czystą Krainę Amidy (Zachodni Raj) i górę Potalaka, gdzie przebywa Kannon.
W 948 r. udał się na górę Hiei, gdzie z rąk prowadzącego szkołę tendai Enshō przyjął wskazania kapłańskie. Otrzymał także nowe imię Kōshō, którego nigdy nie używał, co świadczy o tym, że wolał uchodzić za osobę o niższym statusie, aby być bliżej prostych ludzi. Jednak ten oficjalny status kapłański automatycznie zbliżył go także do arystokracji, gdzie nawiązał wiele bliskich kontaktów. Nauczał więc coraz większe i różnorodne grupy ludzi od najbiedniejszych aż do rządowych warstw arystokratycznych, co przysparzało mu sławy i wiernych.
W 951 r. wykonał statuetki Kannon i innych buddyjskich postaci i umieścił je w świątyni Saikō (później znana jako Rokuharamitsu-ji), którą wybudował. Gdy w tym czasie wybuchła w Kioto epidemia przechodził ulicami miasta z Kannon o 11 twarzach i epidemia zaniknęła.
14 września 963 r. nastąpiło poświęcenie Sutry Wielkiej Doskonałej Mądrości. Do ceremonii tej przygotowywał się od 950 r., kiedy ślubował przygotować taką ceremonię. Wykonał 600 egzemplarzy Sutry napisanej złotymi znakami. Projekt ów został zrealizowany z drobnych składek najbiedniejszych wyznawców, co zostało podkreślone w dedykacji. Ceremonia odbyła się na wschodnim brzegu rzeki Kamo i zaproszono na nią m.in. 600 kapłanów. Ceremonia trwała dzień i noc, i zakończono ją festiwalem 10,000 latarni.
Po tej ceremonii Kūya, czczony i szanowany najpewniej zamieszkał w Saikō-ji. Niewiele jest informacji o jego późniejszych losach.
Zmarł w swojej świątyni w Kioto. Usiadł zwrócony w stronę zachodu ubrany w białą szatę i trzymając kadzidełko w swoich dłoniach. Powiedział wiernym, że wielka liczba buddów i bodhisattwów przyszła powitać go w raju i z tymi słowami na ustach zmarł.
Nauki i zasługi.
Kūya był jednym z pierwszych Japończyków propagujących recytowanie imienia buddy Amidy czyli "nembutsu". Dlatego często nazywany jest Patriarchą Nembutsu.
Przede wszystkim wyprowadził praktykę ze świątyń na ulice i place miast, między zwyczajnych, prostych ludzi. Ponieważ nieustannie intonował zwrot "Biorę schronienie w buddzie Amidzie" nazywany był Wędrownym Mędrcem Amidy (jap. Amida Hijiri), a ponieważ działał wśród prostych ludzi nazywano go także Wędrownym Mędrcem z Targowiska (Ichi no Hijiri).
Jego wpływ na szerzenie się amidyzmu był olbrzymi. Przed erą Tengyō (938-947) praktyka nembutsu była prawie w ogóle nieznana; po tej erze – stała się niezwykle popularną. Kūya głosił swoją naukę arystokracji, uczonym, prostym ludziom, złodziejom i kryminalistom. Również wielu kapłanów porwał swoim oddaniem buddzie Amidzie (np. Senkan, Ippen, założyciel szkoły Ji nazywał go "przewodnikiem na Drodze" i wzorował się w swojej działalności na Kūyi).
Chociaż osobiście Kūya czcił bodhisattwę Kannon i Buddę Amidę oraz wierzył w Sutrę Lotosu i Sutrę Wielkiej Doskonałej Mądrości, to podstawą jego religii była wiara w Czystą Krainę i praktyka z nią związana.
Z przekazów jego przyjaciół wynika, że jego praktyka była jeszcze w typie szkoły tendai, tzn. nie była to pojedyncza praktyka (jak w późniejszych szkołach Czystej Krainy), tylko wieloraka; kult bodhisattwy Kannon i Amidy, poleganie na wymienionych wyżej sutrach, podkreślanie recytacji imienia Amidy, surowo także przestrzegał wskazań mahajany, które otrzymał od Enshō. Równocześnie jego praktyka miała jeszcze stronę magiczną, co często wykorzystywał, ale najważniejszą jej cechą był jej społeczny charakter.

</doc>
<doc id="1015765" url="https://pl.wikipedia.org/wiki?curid=1015765" title="Kuya">
Kuya



</doc>
<doc id="1015766" url="https://pl.wikipedia.org/wiki?curid=1015766" title="Gra pojedyncza mężczyzn w tenisie ziemnym na Letnich Igrzyskach Olimpijskich 1896">
Gra pojedyncza mężczyzn w tenisie ziemnym na Letnich Igrzyskach Olimpijskich 1896

Rywalizacja w grze pojedynczej mężczyzn w tenisie ziemnym na I Letnich Igrzyskach Olimpijskich w Atenach trwała od 8 do 11 kwietnia. W turnieju startowało 13 zawodników z 6 krajów, w tym 7 Greków. Złoty medal zdobył Brytyjczyk John Pius Boland, srebrny Grek Dimitrios Kasdaglis, a brązowe Węgier Momcsilló Tapavicza i Grek Konstandinos Paspatis.

</doc>
<doc id="1015768" url="https://pl.wikipedia.org/wiki?curid=1015768" title="Gra podwójna mężczyzn w tenisie ziemnym na Letnich Igrzyskach Olimpijskich 1896">
Gra podwójna mężczyzn w tenisie ziemnym na Letnich Igrzyskach Olimpijskich 1896

Rywalizacja w grze podwójnej mężczyzn w tenisie ziemnym na I Letnich Igrzyskach Olimpijskich w Atenach trwała od 8 do 11 kwietnia. W turnieju startowało 10 zawodników – 5 debli z 4 krajów. Złoty i brązowy medal zdobyły drużyny z zawodnikami różnych narodowości, a po srebro sięgnęli Grecy. Złotymi medalistami zostali John Pius Boland i Friedrich Traun, srebro otrzymali Dimitrios Kasdaglis i Dimitrios Petrokokinos, a brąz zdobyli Teddy Flack i George Stuart Robertson.

</doc>
<doc id="1015769" url="https://pl.wikipedia.org/wiki?curid=1015769" title="Bitwa pod Seven Pines">
Bitwa pod Seven Pines

Bitwa pod Seven Pines (znana również jako bitwa pod Fair Oaks) – starcie zbrojne, stoczone 31 maja i 1 czerwca 1862 pomiędzy oddziałami Unii i Konfederacji w trakcie kampanii półwyspowej podczas wojny secesyjnej. Miało miejsce niedaleko i w hrabstwie Henrico w stanie Wirginia.
Bitwa rozpoczęła się 31 maja, gdy konfederaci postanowili zaatakować dwa korpusy Armii Potomaku, odizolowane od reszty przez wezbrane wody rzeki Chickahominy River. Posiłkom Północy udało się jednak przekroczyć rzekę i ustabilizować sytuację. Obie strony poniosły poważne straty. W czasie walk dwukrotnie ranny został dowódca Armii Północnej Wirginii, Joseph Johnston i dowództwo przejął generał major G.W. Smith. Konfederaci ponowili ofensywę 1 czerwca, nie odnosząc jednak znaczących sukcesów. Bitwa zakończyła się bez wyłonienia zdecydowanego zwycięzcy. Mimo tego obie strony ogłosiły swój sukces.
Tło konfliktu.
Johnston wycofał swą 60-tysięczną armię z półwyspu wirginijskiego z armią George’a McClellana idącą jego śladem i zbliżającą się do stolicy Konfederacji w Richmond. Linie obronne Johnstona zaczynały się na brzegu rzeki James w Drewry’s Bluff, miejscu niedawnego zwycięstwa Konfederatów nad flotą Unii i ciągnęły się aż do brzegów szeroko rozlanej Chickahominy River, która zmieniła tereny na wschód od Richmond w grzęzawisko. Ludzie Johnstona spalili większość mostów na Chickahominy River i stworzyli silne punkty oporu na północ i wschód od miasta. McClellan kierował swoją 105-tysięczną armię na północny wschód z dwóch powodów. Po pierwsze, rzeka Pamunkey, płynąca mniej więcej równolegle do Chickahominy, stanowiła ciąg komunikacyjny, który mógł wyprowadzić McClellana poza lewe skrzydło Johnstona. Po drugie, McClellan spodziewał się przybycia I Korpusu generała-majora Irwina McDowella maszerującego na południe z Fredericksburga celem zasilenia jego armii, musiał więc zabezpieczyć mu drogę.
Armia Potomaku posuwała się wolno w górę rzeki Pamunkey zakładając punkty zaopatrzenia w Eltham’s Landing, Cumberland Landing i White House Landing. White House, plantacja Williama Lee, syna generała Roberta E. Lee, stała się bazą operacyjną McClellana. Wykorzystując linię kolejową Richmond &amp; York River, McClellan mógł podciągnąć swe ciężkie działa oblężnicze aż na przedpola Richmondu. Posuwał się naprzód wolno i ostrożnie, wierząc błędnym doniesieniom wywiadu, że Konfederaci mają znaczną przewagę liczebną. Do końca maja armia zbudowała mosty przez Chickahominy i zbliżała się do Richmondu po obu stronach rzeki, z ⅓ sił na południe od niej i ⅔ na północ.
Przeciwnicy.
Trzy korpusy (wszystkie dowodzone przez wojskowych w randze generała brygadiera) 105-tysięcznej Armii Potomaku znajdowały się na północ od rozlewisk Chickahominy River, gdzie strzegły zaopatrzeniowej linii kolejowej. Były to: V Korpus dowodzony przez Fitza Portera, VI Korpus – Williama Franklina i II Korpus – Edwina Sumnera. Na południe od rzeki stał, wysunięty daleko do przodu i blisko linii Konfederatów, IV Korpus pod dowództwem gen. bryg. Erasmusa Keyesa, za nim natomiast III Korpus dowodzony przez gen. bryg. Samuela Heintzelmana. 31 maja, a więc w dniu rozpoczęcia bitwy, McClellan był przykuty do łóżka, powalony kolejnym atakiem chronicznej malarii. 
60-tysięczna Armia Północnej Wirginii Johnstona stała na przedpolach Richmondu, podzielona na trzy grupy (wszystkie pod dowództwem wojskowych w randze generała majora). Prawym skrzydłem (3 dywizje) dowodził James Longstreet, lewym skrzydłem (również 3 dywizje) – G.W. Smith, a siłami rezerwy (2 dywizje) – John Magruder.
Plan Johnstona.
Johnston, który wycofał się z półwyspu na przedmieścia Richmondu, wiedział, że nie jest w stanie wytrzymać zmasowanego oblężenia miasta, postanowił więc zaatakować siły McClellana. Pierwotny plan zakładał uderzenie na prawe skrzydło wojsk Unii na północ od Chickahominy River, zanim dołączy maszerujący z Fredericksburga korpus McDowella. Jednak 27 maja, gdy stoczona została bitwa pod Hanover Court House na północny wschód od Richmondu, Johnston zorientował się, że korpus McDowella został skierowany w stronę doliny Shenandoah i nie wesprze Armii Potomaku. Zmienił więc zdanie i − zamiast atakować przez rozlaną Chickahominy − postanowił wykorzystać rozproszenie sił przeciwnika i uderzyć na 2 korpusy stojące na południe od rzeki. 
Gdyby plan został zrealizowany bezbłędnie, Johnston mógłby rzucić ⅔ swojej armii (22 z 29 brygad piechoty, około 51 tys. ludzi) przeciw 33 tys. żołnierzy III i IV Korpusu. Plan był skomplikowany i wymagał, by dywizje A. P. Hilla i Magrudera nacisnęły lekko na wojska Unii na północ od rzeki i odwróciły ich uwagę od rzeczywistego kierunku natarcia, podczas gdy Longstreet, dowodzący atakiem na południe od rzeki, uderzyć miał na Keyesa z trzech stron jednocześnie: 6 brygad pod dowództwem samego Longstreeta i 4 brygady D.H. Hilla miałyby pomaszerować oddzielnymi drogami do skrzyżowania noszącego nazwę Seven Pines (od grupy siedmiu wielkich sosen rosnących w tym miejscu); 3 brygady Hugera miały wesprzeć prawe skrzydło Hilla; dywizja Whitinga miała posuwać się za kolumną Longstreeta jako rezerwa. Akcja mogła powieść się zaraz na samym początku, bowiem najbardziej wysunięta, 6-tysięczna dywizja IV Korpusu, która kopała umocnienia 1,5 km na zachód od Seven Pines, a którą dowodził gen.bryg. Silas Casey, była najmniej doświadczoną w korpusie Keyesa. Gdyby Keyes został pokonany, III Korpus, przyciśnięty do rzeki Chickahominy, zostałby zniszczony.
Zawiły plan nie mógł się jednak powieść. Johnston zdecydował się przekazać swe rozkazy Longstreetowi ustnie podczas długiej i burzliwej narady 30 maja. Inni generałowie otrzymali rozkazy na piśmie, ale były one niejasne i sprzeczne. Johnston zapomniał również powiadomić dowódców dywizji, że mianował Longstreeta dowódcą wszystkich wojsk na południe od rzeki (ten drobny na pozór szczegół był poważnym niedopatrzeniem, bowiem zarówno Huger jak i Smith formalnie przewyższali Longstreeta rangą). Z kolei Longstreet albo nie zrozumiał rozkazów, albo postanowił zmodyfikować je bez powiadomienia Johnstona. Zamiast skierować się do celu po Nine Mile Road, jego kolumna dołączyła do kolumny Hilla na Williamsburg Road, co nie tylko spowolniło marsz, ale również ograniczyło czoło natarcia i pozwoliło na wykorzystania jedynie ułamka wszystkich sił. Problemy obu walczących stron pogorszyła ciężka burza w nocy 30 maja, która poszerzyła rozlewisko rzeki, zniszczyła większość mostów wzniesionych przez żołnierzy Unii i zamieniła drogi w grząskie błoto.
Bitwa.
Atak 31 maja rozpoczął się źle. Longstreet pomaszerował wzdłuż Charles City Road, a następnie skręcił w Williamsburg Road zamiast w Nine Mile Road. Rozkaz, jaki otrzymał Huger, nie wymieniał czasu rozpoczęcia natarcia, a obudził go dopiero odgłos przemarszu piechoty w pobliżu jego kwatery. Johnston i jego zastępca, Smith, nie wiedząc gdzie znajduje się Longstreet, ani że Huger jest spóźniony, czekali w swej kwaterze na wiadomości z placu boju. Pięć godzin po planowanym rozpoczęciu ataku, o godz. 13, zniecierpliwiony D.H. Hill posłał swe brygady do ataku na dywizję Caseya.
Tyraliery Caseya, złożone z niedoświadczonych żołnierzy, ugięły się nieco, gdy część ludzi zaczęła się cofać, ale później walczyły zaciekle o utrzymanie swoich okopów, co spowodowało ciężkie straty obu stron. Konfederaci wprowadzili tego dnia do walki jedynie 4 z 13 brygad prawego skrzydła, nie uderzali więc siłami, jakie skoncentrowali przeciw temu słabemu odcinkowi linii wojsk Unii. Casey posłał po posiłki, ale Keyes reagował wolno. Ostatecznie masy Konfederatów przełamały linie obronne, zdobyły redutę Unionistów, a ludzie Caseya wycofali się na drugą linię umocnień ziemnych w okolicę siedmiu wybitnych sosen. Żaden z naczelnych dowódców obu stron nie zdawał sobie jeszcze sprawy z zaciętości walk. Dopiero o 14.30 Heintzelman zawiadomił McClellana, ciągle leżącego w łóżku, że nie ma żadnych informacji od Keyesa. Johnston znajdował się zaledwie 4 km od linii frontu, ale cień akustyczny nie pozwalał mu słyszeć kanonady dział czy ognia karabinowego; w rezultacie ani on, ani nikt z jego sztabu aż do godz. 16 nie wiedział, że bitwa się rozpoczęła.
Armii Potomaku towarzyszył Korpus Balonowy Armii Unii, którym dowodził prof. Thaddeus S. C. Lowe. Utworzył on dwa stanowiska balonowe na północ od rzeki, jedno na farmie Gainesa, a drugie w Mechanicsville. Lowe donosił 29 maja o koncentracji sił konfederatów na lewo od New Bridge, czy też naprzeciw stacji kolejowej Fair Oaks. Z powodu ulewnego deszczu 30 maja i silnego wiatru 31 maja rano, aerostaty "Washington" i "Intrepid" wystartowały dopiero w południe. Lowe dostrzegł wojska Konfederacji maszerujące w formacjach bojowych, o czym osobiście powiadomił kwaterę główną McClellana o godz. 14. Przez resztę dnia Lowe przekazywał informacje z "Intrepida" za pomocą telegrafu. 1 czerwca Lowe donosił, że nad konfederackimi barakami na lewo od Richmondu przestał unosić się dym. McClellan nie wykorzystał tej informacji i nie uderzył na miasto siłami korpusów na północ od Chickahominy River.
Około godz. 16.40 Hill, wzmocniony posiłkami przysłanymi przez Longstreeta, uderzył na drugą linię wojsk Unii w pobliżu Seven Pines, gdzie trzymały się resztki dywizji Caseya, dywizja gen.bryg. Dariusa Coucha oraz dywizja gen.bryg. Philipa Kearny'ego z III Korpusu Heintzelmana. Hill przeprowadził manewr flankujący, rzucając 4 regimenty pod dowództwem płk. Micaha Jenkinsa do ataku na prawe skrzydło Keyesa. Ten atak zepchnął wojska federalne w tył, aż do Williamsburg Road, ponad 3 km za siedmioma sosnami. Walki na tym odcinku ustały o godz. 19.30.
Tuż przed rozpoczęciem ataku Hilla Johnston otrzymał notatkę od Longstreeta, w której ten domagał się, by wziął osobiście udział w bitwie (była to pierwsza informacja o bitwie, jaką otrzymał). Johnston posunął się naprzód wzdłuż the Nine Mile Road z trzema brygadami dywizji Whitinga i w pobliżu stacji Fair Oaks, na prawym skrzydle linii Keyesa, napotkał zdecydowany opór. Wkrótce nadciągnęły silne uzupełnienia wojsk Unii. Gen.bryg. Edwin Sumner, dowódca II Korpusu, słyszał odgłosy toczącej się bitwy ze swego miejsca na północnym brzegu rzeki. Na rozkaz McClellana skierował dywizję gen.bryg. Johna Sedgwicka przez jedyny istniejący jeszcze most. Ten niepewny most był bliski zerwania przez szalejącą rzekę, ale ciężar kolumny marszowej spowodował, że stał się odporny na nacisk wody. Kiedy powiedziano Sumnerowi, że rzeki nie da się sforsować, odpowiedział: „Nie da się?! Ja ją sforsuję! Dostałem rozkaz!”. Gdy ostatni żołnierz przeszedł bezpiecznie, most zawalił się, a jego resztki zabrała woda. Ludzie Sedgwicka odegrali wiodącą rolę w odparciu ataku Whitinga. Jak ciężkie to były zmagania dowodzi fakt, że Whiting stracił trzech z czterech dowódców brygad. Gen.bryg. Wade Hampton został ranny, Robert Hatton zginął, a Johnston Pettigrew został ranny i wzięty do niewoli. Po stronie Unii gen.bryg. Oliver Howard został trafiony w prawe ramię pociskiem Minié. Rękę trzeba było amputować, a on sam wrócił do linii dopiero po kilku miesiącach.
Z historycznego punktu widzenia najbardziej znaczące wydarzenie miało miejsce o zmierzchu: Johnston został trafiony w prawe ramię kulą karabinową i zaraz potem odłamkiem pocisku artyleryjskiego w pierś. Nieprzytomny Johnston spadł z konia. Ze złamaniami barku i dwóch żeber został ewakuowany do Richmondu. Tymczasowo dowodzenie armią przejął G.W. Smith. Smith, człowiek słabego zdrowia, nie był w stanie podjąć decyzji co do następnych kroków w bitwie, co skutkowało niepochlebną opinią prezydenta Konfederacji Jeffersona Davisa, jak również generała Roberta Lee, doradcy Davisa. Po zakończeniu walk następnego dnia Davis zastąpił Smitha − na stanowisku dowódcy Armii Północnej Wirginii − generałem Lee.
1 czerwca Konfederaci raz jeszcze próbowali uderzyć na pozycje wojsk federalnych, ale bez powodzenia. Wojska Unii ściągnęły dodatkowe posiłki, ale również nie zdobyły przewagi. Dywizja gen.bryg. Israela Richardsona z II Korpusu przybyła wraz z dwiema brygadami dywizji gen.bryg. Josepha Hookera z III Korpusu (trzecia, pod dowództwem gen.bryg. Cuviera Grovera została by strzec mostów nad bagnami White Oak). Jednostki te starły się z dywizjami Hugera i Longstreeta, które ostatecznie podały tyły. Walki ustały około godz. 11.30, kiedy to Konfederaci wycofali się. W tym też czasie pojawił się na polu walki McClellan, ale Armia Unii nie podjęła działań zaczepnych.
Rezultaty.
Każda ze stron ogłosiła się zwycięzcą, ale tak naprawdę zwycięzcy nie było. Próba zajęcia Richmondu przez McClellana nie powiodła się, a Armia Północnej Wirginii musiała się wycofać i − gdy zagrożenie ze strony Armii Potomaku minęło − wróciła do prac nad umocnieniami Richmondu. Straty wojsk Unii wyniosły 5031 ludzi (790 zabitych, 3594 rannych, 647 zaginionych lub wziętych do niewoli), zaś straty Konfederatów 6134 (980 zabitych, 4749 rannych, 405 zaginionych lub wziętych do niewoli). Przez żołnierzy Unii starcie najczęściej zwane było bitwą pod Fair Oaks Station, bowiem w tym miejscu wiodło im się najlepiej, podczas gdy Konfederaci, z tych samych powodów, zwali ją bitwą pod siedmioma sosnami. Historyk Stephen W. Sears zauważył, że powszechnie współcześnie używana nazwa, "Seven Pines", jest najbardziej właściwa, bo w tym właśnie miejscu – na skrzyżowaniu dróg pod siedmioma sosnami – toczyły się najcięższe walki i obie strony poniosły największe straty.
Mimo że ogłosił zwycięstwo, McClellan był wstrząśnięty. Pisał do żony: „Nie mogę znieść obrazu pola bitwy, pełnego pogruchotanych zwłok i nieszczęsnych rannych! Zwycięstwo, osiągnięte takim kosztem, nie ma dla mnie uroku”. Przerzucił na inne odcinki wszystkie swe wojska z wyjątkiem V Korpusu na południe od rzeki, z którym wiązał nadzieję na ponowny atak na Richmond, ale stracił inicjatywę strategiczną. Nowy dowódca Konfederatów, gen. Robert Lee, zaczął przygotowywać nową ofensywę, podczas gdy wojska Unii stały bezczynnie pod Richmondem. Bitwy siedmiodniowe, stoczone w dniach 25 czerwca − 1 lipca 1862 roku, spowodowały zepchnięcie Armii Unii nad rzekę James i ocaliły stolicę Konfederacji. Miały minąć jeszcze prawie 3 lata nim wpadła ona w ręce wojsk Unii.

</doc>
<doc id="1015771" url="https://pl.wikipedia.org/wiki?curid=1015771" title="(5620) Jasonwheeler">
(5620) Jasonwheeler

(5620) Jasonwheeler – planetoida z pasa głównego asteroid okrążająca Słońce w ciągu 3 lat i 62 dni w średniej odległości 2,15 j.a. Została odkryta 19 lipca 1990 roku w "Palomar Observatory" przez Briana Romana i Eleanor Helin. Planetoida została nazwana imieniem "Jasona Wheelera Romana", syna odkrywcy. Przed nadaniem nazwy planetoida nosiła oznaczenie tymczasowe (5620) 1990 OA.

</doc>
<doc id="1015774" url="https://pl.wikipedia.org/wiki?curid=1015774" title="Park Stanowy Cave Lake">
Park Stanowy Cave Lake



</doc>
<doc id="1015775" url="https://pl.wikipedia.org/wiki?curid=1015775" title="Park Stanowy Kanion Echa">
Park Stanowy Kanion Echa



</doc>
<doc id="1015776" url="https://pl.wikipedia.org/wiki?curid=1015776" title="Gimnastyka na Letnich Igrzyskach Olimpijskich 1896">
Gimnastyka na Letnich Igrzyskach Olimpijskich 1896

Wyniki zawodów gimnastycznych podczas Igrzysk Olimpijskich w Atenach w roku 1896.
Tabela medalowa.
 Bułgaria, Dania, , Szwecja, Węgry i także startowały w zawodach, ale nie zdobyły żadnych medali.

</doc>
<doc id="1015777" url="https://pl.wikipedia.org/wiki?curid=1015777" title="(5588) Jennabelle">
(5588) Jennabelle

(5588) Jennabelle – planetoida z pasa głównego asteroid okrążająca Słońce w ciągu 4 lat i 237 dni w średniej odległości 2,78 j.a. Została odkryta 23 września 1990 roku w "Palomar Observatory" przez Briana Romana. Planetoida została nazwana imieniem "Jenny Belle Weathers Roman", babci odkrywcy. Przed nadaniem nazwy planetoida nosiła oznaczenie tymczasowe (5588) 1990 SW3.

</doc>
<doc id="1015778" url="https://pl.wikipedia.org/wiki?curid=1015778" title="(5589) De Meis">
(5589) De Meis

(5589) De Meis – planetoida z grupy pasa głównego asteroid okrążająca Słońce w ciągu 4 lat i 204 dni w średniej odległości 2,75 j.a. Została odkryta 23 września 1990 roku w Europejskim Obserwatorium Południowym przez Henriego Debehogne. Nazwa planetoidy została nadana na cześć "Salvatore De Meisa" (ur. 1930), włoskiego astronoma i historyka astronomii. Nazwa planetoidy została zaproponowanna przez Jeana Meeusa, belgijskiego astronoma amatora.

</doc>
<doc id="1015779" url="https://pl.wikipedia.org/wiki?curid=1015779" title="Bąbnica">
Bąbnica

Bąbnica (do 1945 r. niem. "Bamnitz") – była osada w Polsce, do końca 2006 roku figurująca w SIMC jako 313874, położona w województwie zachodniopomorskim, w powiecie białogardzkim, w gminie Tychowo. W latach 1975–1998 wieś należała do województwa koszalińskiego.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
Od 1 stycznia 2007 roku jako ulica Dębowa stanowi integralną część Tychowa.

</doc>
<doc id="1015780" url="https://pl.wikipedia.org/wiki?curid=1015780" title="Tychówko (powiat białogardzki)">
Tychówko (powiat białogardzki)

Tychówko (niem. "Tychower Mühle") – była osada w Polsce, nie wymieniana w TERYT ani w spisie miejscowości, położona nad rzeką Leszczynką w województwie zachodniopomorskim w powiecie białogardzkim, w gminie Tychowo, na turystycznym szlaku im. Józefa Chrząszczyńskiego.
W latach 1975–1998 osada należała do województwa koszalińskiego.
Stary Młyn w okresie od lipca do grudnia 1945 r. był ostatnią siedzibą leśnictwa Tyczewo.
Ostatnim mieszkańcem Starego Młyna był leśniczy Leopold Głodowski. Mieszkańcy zapamiętali go jako leśnego poetę.

</doc>
<doc id="1015782" url="https://pl.wikipedia.org/wiki?curid=1015782" title="Kyeyul">
Kyeyul

Kyeyul chong – koreański odpowiednik szkoły winai (chiń. lüzong).
Założycielem szkoły był koreański mnich Kyŏmik, który w 526 r. powrócił z wyprawy do Indii. Przywiózł ze sobą "Abhidharmapitakę" oraz pięć wersji Winai. Z 28 mnichami przetłumaczył 72 woluminy "Winai" i dlatego traktuje się go jako założyciela szkoły w Baekje.
W 588 r. kilka mniszek japońskich przybyło studiować nauki winai na trzy lata. Wśród nich była Zenshinni, która prowadziła pierwszą buddyjską świątynię w Japonii. Mniszki owe przyczyniły się do rozwoju studiów nad Winają w Japonii.
Pod wpływem wskazań Winai król Baekje Beop wydał w 599 r. rozporządzenie, w którym nakazywał nie zabijać [żadnych żywych stworzeń], uwolnić wszelkie ptactwo domowe i spalić wszelką broń myśliwską. Ponieważ buddyzm był jeszcze stosunkowo młodą religią w Korei, skutek tego rozporządzenia był raczej negatywny.
W okresie Silla szkoła ta była jedną z pięciu tzw. szkół doktrynalnych czy scholastycznych.
Za czasów dynastii Koryŏ szkoła ta nosiła nazwę "namsan chong". Za jej założyciela uchodzi mnich Chajang (608–686), który w 643 r. powrócił z Chin. Napisał wiele komentarzy, ale szczególnie interesowała go Winaja, gdyż chciał podnieść moralność ludzi oraz poprawić zaangażowanie mnichów i mniszek w praktykę buddyjską.

</doc>
<doc id="1015789" url="https://pl.wikipedia.org/wiki?curid=1015789" title="Kyŏmik">
Kyŏmik

Kyŏmik (겸익)(ur. V wiek; zm. VI wiek) – koreański mnich buddyjski, założyciel szkoły winai.
Na początku VI wieku udał się drogą morską do Indii. Było to w latach panowania chińskiego cesarza Wu (502–549) z dynastii Liang. Przybył do Indii środkowych, gdzie przebywał w klasztorze Changqiena (prawdopodobnie Sangana-mahāvinaya-vihara). Studiował sanskryt przez 5 lat i opanował go całkowicie. Głęboko także studiował "Winaję".
Powrócił do Paekche w 526 r. razem z mistrzem "Tipitaki" Vedattą (kor. Paedatta). Przywiózł ze sobą "Abhidharmapitakę" oraz pięć wersji "Winai", nie wiadomo jednak których.
Z całego kraju ściągnął 28 koreańskich uczonych i w klasztorze Hŭngnyun wspólnie przetłumaczono "Winaję" w 72 woluminach, tytułując pracę jako "Pŏmbon adamjang obuyulmun" (Sanskrycki tekst winai abhidharmy składający się z pięciu części). Uczniowie Kyŏmika Tamuk i Hyein (Hyerin?) napisali obszerny komentarz w 36 woluminach i efekt ich pracy został przedstawiony królowi. Król Sŏng (523-554) napisał wstęp zarówno do "Abhidharmy" jak i "Winai". Teksty te zostały przekazane do budynku T'aeyo na przechowanie. Król chciał skopiować pisma i rozesłać je po kraju, ale jego śmierć nie pozwoliła na zrealizowanie tych planów.
Tłumaczenie Kyŏmika nie przetrwało do naszych czasów.

</doc>
<doc id="1015792" url="https://pl.wikipedia.org/wiki?curid=1015792" title="Paso de la Cumbre">
Paso de la Cumbre

Paso de la Cumbre (Uspallata, Paso de Bermejo) - przełęcz w Andach położona na granicy Argentyny i Chile, na wysokości 3832 m n.p.m. Przez przełęcz przebiega transandyjska linia kolejowa (funkcjonowała w latach 1910-1982). Przez przełęcz przebiega droga Mendoza–Valparaíso.

</doc>
<doc id="1015793" url="https://pl.wikipedia.org/wiki?curid=1015793" title="Cumbre">
Cumbre



</doc>
<doc id="1015795" url="https://pl.wikipedia.org/wiki?curid=1015795" title="Kozi Rynek (Pogódki)">
Kozi Rynek (Pogódki)

Kozi Rynek – nazwa zwyczajowa części wsi Pogódki w Polsce położona na Kociewiu w województwie pomorskim, w powiecie starogardzkim, w gminie Skarszewy, w pradolinie rzeki Wierzycy.
Nazwa ta nie występuje w spisie miejscowości TERYT.
W latach 1975–1998 miejscowość administracyjnie należała do województwa gdańskiego.

</doc>
<doc id="1015799" url="https://pl.wikipedia.org/wiki?curid=1015799" title="Solno (województwo zachodniopomorskie)">
Solno (województwo zachodniopomorskie)

Solno – mała, leśna osada w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM na dzień 31 grudnia 2014 roku osada miała 8 stałych mieszkańców. Osada wchodzi w skład sołectwa Pobądz.
Osada leży ok. 1,5 km na północ od Pobądza

</doc>
<doc id="1015806" url="https://pl.wikipedia.org/wiki?curid=1015806" title="Morski Hird">
Morski Hird

Morski Hird (nor. Hirdmarinen) – ochotnicza morska sekcja młodzieżowa Hird, organizacji podległej partii Nasjonal Samling, istniejąca podczas II wojny światowej w Norwegii
Hirdmarinen powstało na początku 1942 r.. Miało swoją przybudówkę dziecięcą pod nazwą Unghirdmarinen, utworzoną 5 marca. Szkoliło młodych Norwegów w umiejętnościach żeglarskich i morskich. Dostarczało też ochotników do Kriegsmarine. Na jego czele stał løytnant Bertel Bruun (do 17 listopada 1943 r.), a następnie Hirdmarinefører Thorleif Fjeldstad (do końca wojny).

</doc>
<doc id="1015812" url="https://pl.wikipedia.org/wiki?curid=1015812" title="Solno">
Solno

2 miejscowości w Polsce:

</doc>
<doc id="1015815" url="https://pl.wikipedia.org/wiki?curid=1015815" title="Alarmowe Oddziały Hird">
Alarmowe Oddziały Hird

Alarmowe Oddziały Hird (nor. Hirdens Alarmenheter, HAE) – ochotnicza formacja zbrojna Hird, organizacji podległej partii Nasjonal Samling (NS), istniejąca podczas II wojny światowej w Norwegii.
Hirdens Alarmenheter zostały utworzone w sierpniu 1943 r. Składały się z członków Hird, którzy pełnili zadania ochronne i pomocnicze wobec Policji Państwowej (Statspolitiet), zapewniając bezpieczeństwo w kraju. Operacyjnie podlegały zwierzchnictwu wyższego dowódcy SS i policji w okupowanej Norwegii, ale nie mogły być użyte bez zgody przywódcy NS Vidkuna Quislinga. Wchodziły w skład Rikets bevæpnede makt. Oprócz Straży Fabrycznej Hird była to druga uzbrojona formacja Hird. Ostatnim jej dowódcą był SS-Sturmbannführer Frode Halle.

</doc>
<doc id="1015817" url="https://pl.wikipedia.org/wiki?curid=1015817" title="RIM-116 RAM">
RIM-116 RAM



</doc>
<doc id="1015819" url="https://pl.wikipedia.org/wiki?curid=1015819" title="Anin (ujednoznacznienie)">
Anin (ujednoznacznienie)



</doc>
<doc id="1015824" url="https://pl.wikipedia.org/wiki?curid=1015824" title="Tychówko">
Tychówko

1 miejscowość w Polsce:
Miejscowość historyczna, nieistniejąca:
Zobacz też: Tychowo, Tychy

</doc>
<doc id="1015826" url="https://pl.wikipedia.org/wiki?curid=1015826" title="Doustne leki przeciwcukrzycowe">
Doustne leki przeciwcukrzycowe

Doustne leki przeciwcukrzycowe, doustne leki hipoglikemizujące – grupa leków stosowanych w cukrzycy. Leki te różnią się pod względem mechanizmu działania, profilu farmakologicznego, ale ich wspólną cechą jest zasadniczy efekt działania – obniżanie stężenia glukozy we krwi (działanie hipoglikemizujące).
Doustne leki przeciwcukrzycowe znajdują zastosowanie przede wszystkim w leczeniu cukrzycy typu 2, oraz niektóre z nich (pochodne biguanidowe) pomocniczo w wybranych przypadkach cukrzycy typu 1 (zmniejszenie wahań glikemii poposiłkowej, obniżenie poziomu lipidów).
Pierwszym lekiem był karbutamid z grupy pochodnych sulfonylomocznika zastosowany w leczeniu cukrzycy w roku 1955.
Leki tej grupy, wpływając na proces uwalniania insuliny z aktywnych jeszcze wysp trzustkowych pozwalają na leczenie pacjenta przy użyciu endogennej (własnej) insuliny, co z wielu względów jest najkorzystniejsze dla chorego. Mają poza tym znikome działanie uboczne i są dobrze tolerowane. Ich działanie obniżają kortykosteroidy, natriuretyki, sympatykomimetyki oraz hormony tarczycy.
Pochodne biguanidu są nieco gorzej tolerowane, ponadto może wystąpić w trakcie ich stosowania groźne powikłanie (kwasica mleczanowa). Natomiast ich zaletą jest działanie obniżające poziom trójglicerydów, wpływają też korzystnie jeśli chodzi o redukcję wagi ciała.
Zdecydowana większość chorych na cukrzycę typu 2 może być z powodzeniem leczona tymi lekami w pierwszym okresie choroby. W późniejszym okresie, wraz z postępem choroby, dochodzi do wtórnej nieskuteczności tych leków i zachodzi konieczność leczenia przy użyciu insuliny. Najczęściej kojarzy się pochodną sulfonylomocznika z metforminą. Stosowanie doustnych leków przeciwcukrzycowych jest przeciwwskazane w trakcie ciąży i karmienia piersią.
Podział.
Grupy doustnych leków hipoglikemizujących.
Zarówno pochodne sulfonylomocznika, jak i glinidy, wpływają na wychwyt glukozy przez komórki β wysp trzustki. Są one blokerami kanałów potasowych we wspomnianych wcześniej komórkach, powodując zmniejszenie przepuszczalności błony komórkowej dla jonów K+ oraz otwarcie zależnych od napięcia kanałów wapniowych i wzrost poziomu Ca 2+ w komórce. Zwiększają tym samym wrażliwość komórek β na insulinę. Bywają nazywane lekami insulinotropowymi.
Pochodne sulfonylomocznika wpływają na wychwyt glukozy przez komórki β wysp trzustki. Są one blokerami kanałów potasowych we wspomnianych wcześniej komórkach powodując zmniejszenie przepuszczalności błony komórkowej dla jonów K+ oraz otwarcie zależnych od napięcia kanałów wapniowych i wzrost poziomu Ca 2+ w komórce. Zwiększają tym samym wrażliwość komórek β na insulinę. Nasilają proces glikogenogenezy oraz uwrażliwiają tkanki na działanie insuliny. Pochodne sulfonylomocznika dobrze wchłaniają się z przewodu pokarmowego. Ich biodostępność wynosi 50-90%. Wyjątek stanowi glibenklamid. Podawane są rano, przed śniadaniem. Leki z tej grupy mogą powodować przyrost masy ciała, dlatego nie są zalecane do stosowania u osób z nadwagą. Do najpowszechniejszych działań niepożądanych należą zaburzenia żołądkowo-jelitowe. Przy przyjmowaniu leków z tej grupy może pojawić się hipoglikemia. Przeciwwskazaniem do ich stosowania jest ciężka niewydolność nerek i wątroby oraz śpiączka cukrzycowa.
Mają podobny mechanizm działania do pochodnych sulfonylomocznika, lecz działają od nich szybciej i krócej. Także przy ich stosowaniu mniejsze jest ryzyko hipoglikemii. Działania niepożądane, jak i przeciwwskazania również podobne do pochodnych sulfonylomocznika.
Eksenatyd jest analogiem ludzkiego glukagonopodobnego peptydu-1 (GLP-1). Zwiększa wydzielanie insuliny przez komórki β trzustki oraz hamuje wydzielanie glukagonu. W związku z tym prowadzi do zmniejszenia procesu glikolizy i glukoneogenezy. Zwalnia opróżnianie się żołądka, przez co zmniejsza szybkość przenikania do krwi glukozy pochodzącej z pokarmu. Poprawia kontrolę glikemii u chorych na cukrzycę typu 2 poprzez natychmiastowe i długotrwałe zmniejszenie stężenia glukozy zarówno po posiłku, jak i na czczo. Eksenatyd zalecany jest do stosowania u chorych, u których nie powiodła się terapia metforminą czy pochodnymi sulfonylomocznika. Lek podawany jest podskórnie 2 razy dziennie. Do najpowszechniejszych działań niepożądanych należą dolegliwości żołądkowo- jelitowe i przyrost masy ciała.
Liraglutyd, podobnie jak eksenatyd, jest analogiem ludzkiego glukagonopodobnego peptydu-1 (GLP-1), przez co jego działanie jest podobne do wyżej wspomnianego leku. W przeciwieństwie do eksenatydu, liraglutyd powoduje spadek masy ciała. Charakteryzuje się długotrwałym działaniem, dzięki czemu może być podawany raz dziennie.
Leki z tej grupy chronią przed rozkładem glukagonopodobny peptyd-1 (GLP-1) poprzez hamowanie enzymu- peptydazy dipeptydylowej-4. Powoduje to uwrażliwienie komórek β wysp trzustki na glukozę i lepsze wydzielanie insuliny. Dobrze wchłania się z przewodu pokarmowego i mogą być przyjmowane niezależnie od posiłków. Sitagliptyna jest bezpieczna dla pacjentów z niewydolnością nerek.
Grupy doustnych leków antyhiperglikemicznych.
U osób chorych na cukrzycę metformina zmniejsza syntezę glukozy w wątrobie. Hamuje ona glukoneogenezę i glikogenolizę. Przyczynia się do spadku poziomu glukozy we krwi a także lepszego jej wykorzystywania przez narządy. Przy jej stosowaniu poziom hemoglobiny glikozylowanej spada o 1-2%. Metformina korzystnie wpływa na profil lipidowy organizmu (obniża poziom złego cholesterolu LDL i VLDL oraz podnosi poziom HDL. Obniżona zostaje także masa ciała. Na poziomie molekularnym, metformina sprawia lepsze wiązanie się insuliny z jej receptorem. Nasila transport na powierzchnię błony komórkowej białek transportujących glukozę do wnętrza komórki, przez co spada jej stężenie we krwi. Metforminę można stosować samą bądź w skojarzeniu z innymi lekami przeciwcukrzycowymi. Jest dobrze wchłaniana z przewodu pokarmowego (ok. 50-60%). Metforminę zażywa się przy posiłku 2-3 razy na dobę. Do działań niepożądanych należą dolegliwości żołądkowo- jelitowe, metaliczny smak w ustach i rzadko alergie skórne. Jednak najpoważniejszym działaniem niepożądanym jest kwasica mleczanowa, a następnie śpiączka mleczanowa. Przeciwwskazaniem do stosowania metforminy jest niewydolność nerek i wątroby, kwasica ketonowa, śpiączka cukrzycowa, ciezka niewydolność serca, alkoholizm oraz przewlekła obturacyjna choroba płuc (POChP) i zespół bezdechu sennego.
Inhibitory α-glukozydazy hamują enzymatyczny rozkład oligosacharydów i disacharydów w rąbku szczoteczkowym jelita cienkiego. Prowadzi to do opóźnienia wchłaniania węglowodanów i tym samym uniknięcia hipoglikemii poposiłkowej. Podczas stosowania leków z tej grupy obniża się poziom patologicznej hemoglobiny HbA!C oraz spada stężenie triglicerydów we krwi.
Akarboza to najdłużej stosowany przedstawiciel tej grupy leków. Jest pseudotetrasacharydem. Wchłania się nieznacznie z przewodu pokarmowego (&lt;2%). Niewielkie wchłanianie rekompensuje zachowana aktywność jej metabolitu powstającego przez odczepienie cząsteczki glukozy. Można stosować ją w terapii skojarzonej z innymi lekami przeciwcukrzycowymi. Podawana jest również chorym na cukrzycę typu 1 w skojarzeniu z insuliną. Początkowa dawka preparatu jest niewielka (50–100 mg), następnie większa, by stosować go dwa- trzy razy na dobę. Lek przyjmowany jest bezpośrednio przed posiłkiem. Do najczęstszych działań niepożądanych należą wzdęcia, bóle brzucha, nudności czy biegunka. Szczególnie częste są wzdęcia ze względu na hamowanie rozkładu węglowodanów przez α- glukozydazę i fermentowanie cukrów przez bakterie jelitowe. Przeciwwskazaniem do stosowania akarbozy jest ciężka niewydolność nerek i wątroby.
Miglitol jest wielohydroksylową pochodną piperydyny. W przeciwieństwie do akarbozy dobrze wchłania się z przewodu pokarmowego. Działania niepożądane oraz przeciwwskazania są takie same jak w przypadku akarbozy.
W Polsce dostępna jest tylko akarboza.
Na poziomie molekularnym działają na peroksysomalne receptory aktywowane przez proliferator typu γ (PPAR γ). Poprzez oddziaływanie PPAR γ z DNA przyspieszone zostaje różnicowanie komórek tłuszczowych. Zostaje utrzymany właściwy poziom glukozy przez zwiększenie wychwytu glukozy przez komórki, nasilenie glikolizy i zmniejszenia glukoneogenezy w wątrobie. Glitazony zwiększają insulinowrazliwość, korygują profil lipidowy (spada poziom LDL i VLDL, a podnosi HDL) oraz zmniejszają nieenzymatyczną glikozyloacją hemoglobiny i powstawanie HbA1C. Są lekami dobrze wchłaniającymi się z przewodu pokarmowego. Do najczęstszych działań niepożądanych należą bóle brzucha, wzdęcia, zatrzymanie wody w organizmie, przyrost masy ciała, osteoporozę czy uszkodzenie szpiku. Rosiglitazon zwiększa poziom cholesterolu: HDL, jak i LDL, przez co zwiększa się ryzyko wystąpienia miażdżycy i zawału serca. Glitazonów nie mogą stosować osoby, u których wykryto uszkodzenia nerek czy wątroby oraz niewydolność krążenia.
Glitazary są agonistami PPAR. Wpływają na gospodarkę węglowodanową organizmu przez zmniejszenie stężenia glukozy we krwi i insulinooporności. Obniżają także poziom cholesterolu (również LDL) oraz triglicerydów.

</doc>
<doc id="1015828" url="https://pl.wikipedia.org/wiki?curid=1015828" title="Doustne leki hipoglikemizujące">
Doustne leki hipoglikemizujące



</doc>
<doc id="1015829" url="https://pl.wikipedia.org/wiki?curid=1015829" title="Gazeta Lwowska (1990–2007)">
Gazeta Lwowska (1990–2007)

Gazeta Lwowska: pismo Towarzystwa Kultury Polskiej Ziemi Lwowskiej – polski dwutygodnik społeczno-kulturalny wydawany od 24 grudnia 1990 do 2007 roku we Lwowie jako pismo Towarzystwa Kultury Polskiej Ziemi Lwowskiej; nawiązuje do tradycji polskiego dziennika o tym samym tytule.

</doc>
<doc id="1015832" url="https://pl.wikipedia.org/wiki?curid=1015832" title="Urwistki">
Urwistki

Urwistki, soredia – drobne wytwory plechy porostów, które składają się z komórek glonu oplecionych nielicznymi strzępkami grzyba. Służą do wegetatywnego rozmnażania się porostów i są podstawowym ich sposobem rozmnażania się. Mogą powstawać na powierzchni plechy lub w specjalnych soraliach. Urwistki powstające na powierzchni plechy tworzą na niej mączyste lub ziarenkowate naloty.
Urwistki powstające w soraliach wydostają się przez górną korę porostu, która pęka w niektórych miejscach. Każdy urwistek składa się z jednej lub kilku komórek glonów oraz strzępek otaczającej go grzybni, jest więc miniaturowym porostem. Urwistki roznoszone są przez wiatr lub zwierzęta. Gdy znajdą się w sprzyjających warunkach rozrastają się podobne jako porost.
W niektórych rodzajach porostów, np. "Usnea" (brodaczka), "Parmeliopsis" (płaskotka), "Physcia" (obrost), powstają tzw. soredia izydiowe. Są to drobne izydia powstająca na soraliach.

</doc>
<doc id="1015834" url="https://pl.wikipedia.org/wiki?curid=1015834" title="Janowo (powiat iławski)">
Janowo (powiat iławski)

Janowo – część wsi Lubnowy Małe w Polsce, położona w województwie warmińsko-mazurskim, w powiecie iławskim, w gminie Susz.
W latach 1975–1998 Janowo administracyjnie należało do województwa elbląskiego.
W latach 90. XX wieku mieszkało tu jeszcze 6 osób.

</doc>
<doc id="1015835" url="https://pl.wikipedia.org/wiki?curid=1015835" title="Soredia">
Soredia



</doc>
<doc id="1015842" url="https://pl.wikipedia.org/wiki?curid=1015842" title="Starcie królów">
Starcie królów

Starcie królów (ang. "A Clash of Kings") – drugi tom siedmioczęściowej sagi fantasy "Pieśń lodu i ognia" amerykańskiego pisarza George’a R.R. Martina. Pierwsze wydanie, w języku angielskim, pochodzi z 1998 r. Polskie tłumaczenie zostało wydane w 2000 r. nakładem wydawnictwa Zysk i S-ka. Książka zdobyła prestiżową Nagrodę Locusa i była nominowana do Nagrody Nebula za najlepszą powieść fantasy w 1999 r.
Fabuła.
Akcja książki toczy się w fantastycznym świecie w Westeros i Essos, gdzie pory roku mogą trwać kilka lat.
Brat zmarłego króla Roberta, Stannis Baratheon, obwołuje się królem, podobnie jak jego młodszy brat – Renly. Wypływa ze Smoczej Skały i za pomocą czarów zabija Renly'ego zdobywając tym samym połowę jego wielotysięcznej armii. Maszeruje na Królewską Przystań i rozgłasza, że chłopiec zasiadający na tronie – Joffrey – nie jest synem Roberta ani jego dziedzicem.
Arya Stark ukrywa się przed królem i namiestnikiem, którym został Tywin Lannister, lecz jego obowiązki sprawuje Tyrion. Zostaje zabrana z Królewskiej Przystani przez Yorena – człowieka z Nocnej Straży, który wędruje po Westeros i poszukuje ludzi do służby na Mur. Chce ją odprowadzić do Winterfell w drodze na mur, lecz nie udaje się to. Dziewczynka krąży po całym dorzeczu Tridentu, chcąc trafić do matki.
Tymczasem w dorzeczu trwają walki Tullych i Starków przeciwko Lannisterom. Balon Greyjoy zdobywa Fosę Cailin – klucz do północy. Obwołuje się królem Wysp i Północy, a jego syn, Theon, zdradza Robba i zdobywa Winterfell.
Tyrion Lannister broni Królewskiej Przystani przed Stannisem, ale w ostatniej chwili z odsieczą przybywa jego ojciec, który połączył siły z resztą armii Renly'ego – wszystkimi siłami Wysogrodu. Zaręczyny Sansy Stark z Joffreyem zostają zerwane, gdyż Wysogród zawarł z nim sojusz tylko pod warunkiem małżeństwa damy Margaery z młodym królem.
Tymczasem na wschodzie jedyna prawna żyjąca potomkini smoczych królów, Daenerys Targaryen, chce odzyskać tron. Razem ze swymi trzema smokami przemierza Czerwone Pustkowie.
Na północy 300 ludzi z Nocnej Straży wyruszyło za Mur, aby zmierzyć się z Mancem Rayderem, przywódcą dzikich ludzi. Jon Snow przystaje do wolnych ludzi, aby ich szpiegować.
Narracja.
Saga "Pieśń lodu i ognia" jest opowieścią widzianą oczyma wielu ludzi, często przebywających od siebie bardzo daleko. W drugiej części sagi możemy wyróżnić dziesięciu bohaterów-narratorów:

</doc>
<doc id="1015844" url="https://pl.wikipedia.org/wiki?curid=1015844" title="Kolarstwo na Letnich Igrzyskach Olimpijskich 1896 – jazda indywidualna na czas">
Kolarstwo na Letnich Igrzyskach Olimpijskich 1896 – jazda indywidualna na czas

Jazda indywidualna na czas – konkurencja kolarska na igrzyskach olimpijskich w 1896 roku, w której udział wzięło ośmiu zawodników. Zawody rozgrywano na stadionie Neon Phaleron Velodrome. 
Trasa liczyła dokładnie jedno okrążenie (333 i ⅓ m). Francuz Masson wygrał z wyraźną przewagą; Zawodnicy na drugim miejscu dojechali w tym samym czasie do mety (Grek Nikolopulos i Austriak Schmal). O drugiej pozycji zadecydował wyścig barażowy, w którym o ponad sekundę lepszy okazał się reprezentant Grecji.

</doc>
<doc id="1015846" url="https://pl.wikipedia.org/wiki?curid=1015846" title="Puchar Świata w Piłce Siatkowej Mężczyzn 2007">
Puchar Świata w Piłce Siatkowej Mężczyzn 2007

Puchar Świata w piłce siatkowej to jedna z kwalifikacji do igrzysk olimpijskich w Pekinie w 2008 roku. Odbyły się w dniach 18 listopada – 2 grudnia 2007 roku w Japonii.
Formuła Pucharu Świata.
Każdy zespół może zgłosić 12 zawodników do Pucharu Świata. Nie ma możliwości późniejszej zmiany zgłoszonych zawodników, nawet w przypadku kontuzji któregoś z nich.
Lista zakwalifikowanych zespołów (alfabetycznie):

</doc>
<doc id="1015848" url="https://pl.wikipedia.org/wiki?curid=1015848" title="Lepidodactylus lugubris">
Lepidodactylus lugubris



</doc>
<doc id="1015853" url="https://pl.wikipedia.org/wiki?curid=1015853" title="Kolarstwo na Letnich Igrzyskach Olimpijskich 1896 – sprint">
Kolarstwo na Letnich Igrzyskach Olimpijskich 1896 – sprint

Wyścig sprinterski był jednym z sześciu wyścigów kolarskich na igrzyskach w Atenach. Został rozegrany 11 kwietnia 1896 roku na Neon Phaleron Velodrome. Zawodnicy pokonywali dystans 2000 metrów. 
W wyścigu wzięło udział 4 kolarzy. Tego dnia było chłodno. Wyścig przebiegał w wolnym tempie, jednak najlepiej finiszował Francuz Masson, który zwyciężył z 2 sekundami przewagi nad Grekiem Nikolopulosem. Trzeci był inny Francuz Flameng. Czwartym zawodnikiem był Niemiec Rosemeyer, który najprawdopodobniej wyścig ukończył (choć niektóre dane wspominają o nieukończeniu przez niego rywalizacji).

</doc>
<doc id="1015856" url="https://pl.wikipedia.org/wiki?curid=1015856" title="Fabryka śmierci">
Fabryka śmierci



</doc>
<doc id="1015860" url="https://pl.wikipedia.org/wiki?curid=1015860" title="Microsoft Jet">
Microsoft Jet

Microsoft Jet ("Microsoft Jet Database Engine") – silnik baz danych produkcji Microsoftu, zastosowany głównie w Microsoft Access. JET jest skrótem "Joint Engine Technology". Silnik ten pojawił się razem z pierwszą wersją MS Access w 1992 roku.

</doc>
<doc id="1015862" url="https://pl.wikipedia.org/wiki?curid=1015862" title="Kolarstwo na Letnich Igrzyskach Olimpijskich 1896 – wyścig na 10 kilometrów">
Kolarstwo na Letnich Igrzyskach Olimpijskich 1896 – wyścig na 10 kilometrów

Wyścig na 10 kilometrów był jednym z pięciu halowych wyścigów kolarskich na igrzyskach w Atenach. 
Został rozegrany 11 kwietnia 1896 r. W wyścigu wzięło udział 6 kolarzy, Grek Kolettis wycofał się z wyścigu z powodu kontuzji odniesionej w wypadku. 

</doc>
<doc id="1015863" url="https://pl.wikipedia.org/wiki?curid=1015863" title="Vilcanota">
Vilcanota



</doc>
<doc id="1015869" url="https://pl.wikipedia.org/wiki?curid=1015869" title="Wądoły (województwo warmińsko-mazurskie)">
Wądoły (województwo warmińsko-mazurskie)

Wądoły (niem. "Friedrichsburg") – osada w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim.
W latach 1975–1998 miejscowość należała administracyjnie do województwa elbląskiego.
Zobacz też: Wądoły-Łąg 

</doc>
<doc id="1015872" url="https://pl.wikipedia.org/wiki?curid=1015872" title="Uruapan">
Uruapan

Uruapan, Uruapán del Progreso – miasto w południowym Meksyku, w górach Kordyliera Wulkaniczna, u podnóża wulkanu Paricutín, w stanie Michoacán. W mieście rozwinął się przemysł spożywczy oraz drzewny. Nazwa Uruapan pochodzi od słowa "urupani" w języku grupy etnicznej Purepecha, które oznacza kwitnienie i owocowanie rośliny w tym samym czasie, przez to sama nazwa Uruapan była tłumaczona jako miejsce, gdzie drzewa zawsze mają owoce. Ze względu właśnie na doskonałe warunki klimatyczne w regionie rozwija się uprawa awokado, a samo miasto otrzymało przydomek "Światowej Stolicy Awokado". W mieście znajduje się port lotniczy Uruapan.

</doc>
<doc id="1015875" url="https://pl.wikipedia.org/wiki?curid=1015875" title="Uruapán del Progreso">
Uruapán del Progreso



</doc>
<doc id="1015876" url="https://pl.wikipedia.org/wiki?curid=1015876" title="Kolarstwo na Letnich Igrzyskach Olimpijskich 1896 – wyścig na 100 kilometrów">
Kolarstwo na Letnich Igrzyskach Olimpijskich 1896 – wyścig na 100 kilometrów

Wyścig na 100 kilometrów był jednym z pięciu halowych wyścigów kolarskich na Ateńskich Igrzyskach. Został rozegrany 8 kwietnia. W wyścigu wzięło udział 9 kolarzy, ale tylko 2 go ukończyło. Francuz Léon Flameng zdobył złoty medal, drugi był Grek Koletis, który do zwycięzcy stracił 11 okrążeń.

</doc>
<doc id="1015877" url="https://pl.wikipedia.org/wiki?curid=1015877" title="Parafia św. Jana Kantego w Słupsku">
Parafia św. Jana Kantego w Słupsku

Parafia pw. Świętego Jana Kantego w Słupsku – parafia należąca do dekanatu Słupsk Wschód, diecezji koszalińsko-kołobrzeskiej, metropolii szczecińsko-kamieńskiej. Została utworzona i wydzielona z części parafii pw. Najświętszego Serca Jezusowego w Słupsku, przez biskupa Ignacego Jeża 1 września 1991 r.
Jest to parafia i kościół akademicki dla studentów ze Słupska.
Miejsca święte.
Kościół parafialny.
Kościół pw. św. Jana Kantego w Słupsku
Kościół przebudowany ze szpitalnego magazynu. Składa się z części kościelnej oraz katechetyczno – plebanijnej. Obecny wygląd jest efektem pracy Ks. Antoniego Tofila.
Kościoły filialne i kaplice.
Kościół pw. św. Teresy od Dzieciątka Jezus w Krępie

</doc>
<doc id="1015879" url="https://pl.wikipedia.org/wiki?curid=1015879" title="Kwatermistrz">
Kwatermistrz

Kwatermistrz (ang. "quartermaster") – oficer dowództwa (sztabu), który dowodzi w polu (w czasie wojny) z ramienia dowódcy (szefa sztabu) kwatermistrzostwem (tyłami), kieruje działalnością podległych mu szefów służb w zakresie zaopatrzenia i obsługi wojsk, organizuje dowóz i ewakuację, a na wyższych szczeblach - komunikację na obszarze tyłów oraz jest odpowiedzialny za organizację tyłów (etapów); w czasie pokoju kieruje gospodarką jednostki wojskowej będącej oddziałem gospodarczym (na wyższych szczeblach powierzonymi mu działami gospodarki) i prowadzi szkolenie podległych mu kadr. Aktualnie w Siłach Zbrojnych RP pojęcia kwatermistrz – kwatermistrzostwo rozszerzono i wprowadzono pojęcia: szef logistyki – logistyka. Funkcja kwatermistrza znana jest także w straży pożarnej, skautingu i harcerstwie.
Dawniej na okrętach (np. pirackich) kwatermistrzem nazywano zastępcę dowódcy (kapitana), który był szefem ludzi, ale tylko podczas spokojnej żeglugi (czyli nie podczas bitwy lub pościgu).

</doc>
<doc id="1015880" url="https://pl.wikipedia.org/wiki?curid=1015880" title="Kwatermistrzostwo">
Kwatermistrzostwo



</doc>
<doc id="1015881" url="https://pl.wikipedia.org/wiki?curid=1015881" title="Leibstandarte-SS Adolf Hitler">
Leibstandarte-SS Adolf Hitler



</doc>
<doc id="1015882" url="https://pl.wikipedia.org/wiki?curid=1015882" title="Zofiówka (Piotrkowo)">
Zofiówka (Piotrkowo)

Zofiówka – część wsi Piotrkowo w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim.
W latach 1975–1998 miejscowość należała administracyjnie do województwa elbląskiego.
W latach 90. XX wieku mieszkało tu jeszcze 7 osób.

</doc>
<doc id="1015883" url="https://pl.wikipedia.org/wiki?curid=1015883" title="Döhlau (Bawaria)">
Döhlau (Bawaria)

Döhlau – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Leży w Vogtlandzie, nad rzeką Schwesnitz, przy drodze B15 i linii kolejowej Norymberga - Drezno.
Gmina położona jest 3 km na południowy wschód od centrum Hof i 45 km na północny wschód od Bayreuth.
Dzielnice.
W skład gminy wchodzą następujące dzielnice: 
Historia.
Pierwsze wzmianki o Döhlau pochodzą z roku 1348. Döhlau było dobrem rycerskim rodziny von Pühel. Miejscowość jako część należącego do Hohenzollernów (od 1791 do Prus) Księstwa Bayreuth w wyniku Traktatu tylżyckiego w 1810 stała się częścią Bawarii. Gmina powstała w 1818. Podczas reform administracyjnych w 1978 do gminy dołączono ówczesne gminy Kautendorf i Tauperlitz.

</doc>
<doc id="1015884" url="https://pl.wikipedia.org/wiki?curid=1015884" title="Parafia św. Urszuli Ledóchowskiej w Wieszynie">
Parafia św. Urszuli Ledóchowskiej w Wieszynie

Parafia pw. św. Urszuli Ledóchowskiej w Wieszynie – rzymskokatolicka parafia należąca do dekanatu Słupsk Wschód, diecezji koszalińsko-kołobrzeskiej, metropolii szczecińsko-kamieńskiej. Została utworzona dnia 4 sierpnia 1989, przez biskupa Ignacego Jeża.

</doc>
<doc id="1015890" url="https://pl.wikipedia.org/wiki?curid=1015890" title="Parafia św. Wojciecha Biskupa i Męczennika we Włynkówku">
Parafia św. Wojciecha Biskupa i Męczennika we Włynkówku

Parafia pw. Świętego Wojciecha Biskupa i Męczennika we Włynkówku – parafia rzymskokatolicka dekanatu Słupsk Wschód, diecezji koszalińsko-kołobrzeskiej, metropolii szczecińsko-kamieńskiej. Została erygowana przez biskupa Mariana Gołębiewskiego 27 sierpnia 1998 r.
Miejsca święte.
Kościół parafialny.
Kościół pw. św. Wojciecha Biskupa i Męczennika we Włynkówku

</doc>
<doc id="1015892" url="https://pl.wikipedia.org/wiki?curid=1015892" title="Mezozaur">
Mezozaur

Mezozaur – rodzaj żyjącego w karbonie i permie, około 300 mln lat temu bazalnego zauropsyda zaliczanego do anapsydów. Jedyny znany przedstawiciel rzędu Mesosauria.
Morfologia.
Był on jednym z pierwszych gadów, które wróciły do środowiska wodnego. Osiągał około 1 m długości. Wzdłuż ogona występowała płetwa, o czym świadczą rozrośnięte wyrostki na kręgach ogonowych. Zwierzę miało płetwowate kończyny, przy czym tylna para była dłuższa i razem z ogonem stanowiła główne źródło lokomocji w wodzie. Ciało mezozaura miało opływowy kształt i było bardzo elastyczne. Taka budowa pozwalała na wykonywanie bocznych ruchów kręgosłupa. Jednakże mezozaur nie potrafił dokonywać nagłych zwrotów z powodu pogrubienia żeber.
Mała czaszka zaopatrzona była w długie szczęki. Otwory nosowe umieszczone były podobnie jak u krokodyli w górnej części czaszki, co ułatwiało zwierzęciu oddychanie przy częściowym zanurzeniu. Bardzo liczne zęby, jego charakterystyczna cecha, były za słabe do chwytania zdobyczy i służyły najprawdopodobniej do filtrowania planktonu, jak fiszbiny współczesnych fiszbinowców. Być może w skład jego diety wchodziła ponadto rybia ikra i larwy bezkręgowców.
Zwyczaje.
Mezozaur prawdopodobnie zapadał w sen zimowy (Dzik 2003, s. 345). Zasiedlał wody słodkie i lekko zasolone, są też poglądy, że mógł żyć w typowych morzach. Przypuszcza się, że pływał słabo i nie był zdolny do przepływania wielkich dystansów bez odpoczynku.
Najważniejszym zagadnieniem związanym z mezozaurem nie jest jego budowa, ale dystrybucja jego szczątków, które odkryto zarówno na terenie obecnej Afryki południowo-zachodniej, jak i wschodniego wybrzeża Ameryki Południowej. Kontynenty te w czasie życia zwierzęcia wchodziły w skład superkontynentu o nazwie Gondwana lub Pangea. Obecność mezozaura po obu stronach dzisiejszego Atlantyku była jednym z ważniejszych argumentów przy dowodzeniu w I połowie XX wieku, że kontynenty zajmowały w przeszłości geologicznej inne położenie niż obecnie (tzw. Teoria Wegenera, wędrówka kontynentów).
Filatelistyka.
Poczta Polska wyemitowała 5 marca 1965 r. znaczek pocztowy przedstawiający mezozaura o nominale 60 groszy, w serii "Zwierzęta prehistoryczne". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 r..

</doc>
<doc id="1015894" url="https://pl.wikipedia.org/wiki?curid=1015894" title="Logone (rzeka)">
Logone (rzeka)



</doc>
<doc id="1015895" url="https://pl.wikipedia.org/wiki?curid=1015895" title="Oberkotzau">
Oberkotzau

Oberkotzau – gmina targowa w południowo-wschodnich Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Leży na pograniczu Smreczan i Vogtlandu, nad rzeką Lamitz i Schwesnitz, przy drodze B15 i linii kolejowej Norymberga - Drezno.
Gmina położona jest 5 km na południe od centrum Hof i 42 km na północny wschód od Bayreuth.
Dzielnice.
W skład gminy wchodzą następujące dzielnice: 

</doc>
<doc id="1015898" url="https://pl.wikipedia.org/wiki?curid=1015898" title="Piaski (powiat iławski)">
Piaski (powiat iławski)

Piaski – osada w Polsce położona w województwie warmińsko-mazurskim, w powiecie iławskim, w gminie Susz.
Osada leży w bliskim sąsiedztwie rezerwatu Jezioro Gaudy.
W latach 1975–1998 miejscowość administracyjnie należała do województwa elbląskiego.
Zobacz też: Piaski

</doc>
<doc id="1015899" url="https://pl.wikipedia.org/wiki?curid=1015899" title="Atak Rusów na Konstantynopol (860)">
Atak Rusów na Konstantynopol (860)

Atak Rusów na Konstantynopol – pierwszy atak Rusów na Bizancjum, a zarazem w ogóle pierwsza znana wyprawa wojenna Rusów, która miała miejsce w roku 860. W kronice Nestora zapisany pod rokiem 6374 (według kalendarza bizantyjskiego, co dawałoby rok 866), jako wyprawa Askolda i Dira.
Przyczyny wyprawy.
Wedle Nestora Askold i Dir, od momentu rozstania z Rurykiem, zamierzali iść do Carogrodu. Nie jest jednak jasne, czy chodziło o wyprawę łupieżczą, jaka nastąpiła w 860 roku, czy też o wyprawę handlową. Według Focjusza, wyprawa ta była zemstą za mordy na Rusach dokonane wcześniej w Bizancjum.
Skąd przyszli Rusowie i kto nimi dowodził?
Nestor jako jedyny podaje miejsce, z którego wyruszyła wyprawa i imiona jej organizatorów. Miejscem tym miał być według niego Kijów, a dowódcami Rusów byli Askold i Dir. Inne źródła nie podają, ani imion dowódców, ani miejsca pochodzenia wyprawy. Focjusz pisze jedynie, że Rusowie przyszli z dalekiej północy i w drodze do Bizancjum przepłynęli przez wiele krajów, co, o ile nie jest retoryczną przesadą, sugeruje, że jednak nie był to stosunkowo bliski Kijów, ale raczej znany również z Nestora i z innych źródeł, północny ośrodek kolonizacji Rusów wokół jeziora Ilmień. Również zaskoczenie Bizantyjczyków, świadczy według niektórych autorów, przeciwko Kijowowi, gdyż koncentracja dużych sił w stosunkowo bliskim mieście powinna wcześniej przyciągnąć uwagę Cesarstwa. Focjusz stwierdza też, że napastnicy nie mieli dowódcy, to jednak znaczy chyba jedynie tyle, że on go nie znał. Istnieje też koncepcja, że Rusowie ci, nie mieli związków z Normanami, lecz byli ludem pochodzenia słowiańskiego, zamieszkującym północne wybrzeża Morza Czarnego, jednak większość źródeł jednoznacznie potwierdza skandynawskie pochodzenie napastników.
Siły Rusów.
Źródła wahają się w ocenie sił floty ruskiej, od 200 (Nestor) do 360 łodzi (Jan Diakon), każda łódź mogła pomieścić kilkudziesięciu wojowników. Dane te uważa się dziś za zdecydowanie zawyżone.
Bitwa.
Rusowie zaatakowali Konstantynopol niespodziewanie w czasie wyprawy cesarza Michała III przeciw Arabom 18 czerwca 860. Cesarz zdołał jednak wrócić do miasta i podjąć obronę. Rusowie spalili przedmieścia i wymordowali wielu ich mieszkańców. Według Symeona Logotety i opierającego prawdopodobnie na nim Nestora, flota ruska została następnie zatopiona w wyniku cudu. Patriarcha Focjusz, wraz z cesarzem mieli zamoczyć w wodach zatoki suknię Bogarodzicy, po czym nastąpił sztorm, który rozbił flotę, a większość Rusów wyłapano. Nie wspominają o tym inne źródła, a sam Focjusz pisze, że Rusowie dzięki wyprawie zostali "wyniesieni do świetności i bogactwa", zaś wedle Jana Diakona mieli powrócić do siebie z triumfem.
Skutki wyprawy.
Poza zdobyciem bogactwa i sławy przez Rusów, najistotniejszym skutkiem wyprawy wydaje się rozpoczęcie, organizowanej przez Bizancjum, akcji chrystianizacji Słowian. Wprawdzie misja wysłana do Rusów, nawraca ich kilka lat później jedynie na krótki czas (na stałe przyjmą chrześcijaństwo ponad 100 lat później), jednak wśród Słowian południowych i zachodnich kierowana przez Cyryla i Metodego misja odnosi trwały sukces.

</doc>
<doc id="1015900" url="https://pl.wikipedia.org/wiki?curid=1015900" title="Fed Cup 2008">
Fed Cup 2008

Tenisowy Puchar Federacji w roku 2008 odbył się w następujących terminach:
Grupa Światowa II.
W Grupie Światowej II wystąpiły następujące reprezentacje:
Reprezentacja Polski.
Reprezentantki Polski: singlistki – Agnieszka Radwańska, Urszula Radwańska, deblistki – Klaudia Jans, Alicja Rosolska i rezerwowa Katarzyna Piter występowały w rozgrywkach Grupy Euroafrykańskiej I. W fazie grupowej przegrały oba mecze (z Rumunią 0:3 i z Serbią 1:2). W meczu o utrzymanie wygrały z Gruzją.
Polska 0:3 Rumunia
Polska 1:2 Serbia

</doc>
<doc id="1015901" url="https://pl.wikipedia.org/wiki?curid=1015901" title="Kolarstwo na Letnich Igrzyskach Olimpijskich 1896 – wyścig dwunastogodzinny">
Kolarstwo na Letnich Igrzyskach Olimpijskich 1896 – wyścig dwunastogodzinny

Wyścig dwunastogodzinny był jednym z pięciu halowych wyścigów kolarskich na ateńskich igrzyskach. Został rozegrany 13 kwietnia. W wyścigu wzięło udział 7 kolarzy, ale tylko 2 go ukończyło. 

</doc>
<doc id="1015903" url="https://pl.wikipedia.org/wiki?curid=1015903" title="Rosiglitazon">
Rosiglitazon



</doc>
<doc id="1015905" url="https://pl.wikipedia.org/wiki?curid=1015905" title="Weißdorf">
Weißdorf

Weißdorf – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof, wchodzi w skład wspólnoty administracyjnej Sparneck. Leży w Smreczanach, nad Soławą, przy drodze B289 i linii kolejowej Norymberga - Drezno.
Gmina położona jest 15 km na południe od Hof i 32 km na północny wschód od Bayreuth.
Dzielnice.
W skład gminy wchodzą następujące dzielnice: 
Polityka.
Wójtem jest Karl Baier. Rada gminy składa się z 12 członków:
Współpraca.
Miejscowość partnerska:
Oświata.
W gminie znajduje się przedszkole ewangelickie i szkoła podstawowa.

</doc>
<doc id="1015907" url="https://pl.wikipedia.org/wiki?curid=1015907" title="Data Transformation Services">
Data Transformation Services

Data Transformation Services (DTS) – graficzne narzędzie klasy ETL firmy Microsoft włączone do Microsoft SQL Server. W najnowszych wersjach narzędzie to nazwane zostało SQL Server Integration Services.

</doc>
<doc id="1015909" url="https://pl.wikipedia.org/wiki?curid=1015909" title="Ekwifinalność firmy">
Ekwifinalność firmy

Ekwifinalność firmy - określona zdolność danego przedsiębiorstwa do osiągnięcia końcowego sukcesu przy odmiennych warunkach początkowych oraz bardzo różnymi sposobami, a także posiadanie przez firmę możliwości samodzielnego dokonywania wyboru określonych celów bądź ich modyfikacji. Ekwifinalna firma odznacza się zdolnością do osiągania podobnych wyników w bardzo różnorodny sposób. Ekwifinalność firmy ma ogromne znaczenie dla zarządzania, ponieważ oznacza ono potrzebę odrzucenia mechanistycznej optyki w analizie działania firmy oraz poszukiwania alternatywnych rozwiązań.

</doc>
<doc id="1015911" url="https://pl.wikipedia.org/wiki?curid=1015911" title="Alex McLeish">
Alex McLeish

Alexander "Alex" McLeish (ur. 21 stycznia 1959 w Barrhead, Szkocja) – szkocki trener KRC Genk i piłkarz występujący na pozycji środkowego obrońcy. W swojej karierze występował w Aberdeen i Motherwell. Rozegrał 77 spotkań w reprezentacji Szkocji.

</doc>
<doc id="1015912" url="https://pl.wikipedia.org/wiki?curid=1015912" title="Sparneck (gmina)">
Sparneck (gmina)

Sparneck – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof, siedziba wspólnoty administracyjnej Sparneck. Leży w Smreczanach, przy drodze B289.
Gmina położona jest 17 km na południowy zachód od Hof i 30 km na północny wschód od Bayreuth.
Dzielnice.
W skład gminy wchodzą następujące dzielnice: 

</doc>
<doc id="1015914" url="https://pl.wikipedia.org/wiki?curid=1015914" title="Zell im Fichtelgebirge">
Zell im Fichtelgebirge

Zell im Fichtelgebirge (do 2007 "Zell") – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Leży w Smreczanach, przy drodze B2.
Gmina położona jest 20 km na południowy zachód od Hof i 26 km na północny wschód od Bayreuth.

</doc>
<doc id="1015920" url="https://pl.wikipedia.org/wiki?curid=1015920" title="Dioda laserowa">
Dioda laserowa



</doc>
<doc id="1015921" url="https://pl.wikipedia.org/wiki?curid=1015921" title="Jean de Dunois">
Jean de Dunois

Jean d'Orléans Bastard de Dunois (Jan Orleański, ur. 23 listopada 1402 w Paryżu, zm. 24 listopada 1468), naturalny syn Ludwika de Valois, księcia Orleanu, i Mariette d'Enghien. Zwany "Bastardem Orleańskim".
Jego ojciec zmarł w 1407 r., zamordowany przez swojego politycznego przeciwnika, księcia Burgundii Jana bez Trwogi, z którym walczył o regencję w imieniu chorego na umyśle króla Karola VI. Jean został adoptowany przez żonę Ludwika, Walentynę Visconti. Miał dobre stosunki ze swoim starszym przyrodnim bratem, księciem Karolem Orleańskim, który dostał się do angielskiej niewoli po bitwie pod Azincourt w 1415 r. To sprawiło, że Jean został jedynym męskim przedstawicielem linii orleańskiej we Francji. Od razu też włączył się w trwającą wojnę domową po stronnie stronnictwa Armaniaków, popierających Karola VI i walczących z Burgundczykami.
Wzięty do niewoli przez burgundczyków w 1418 r. przebywał w niej do roku 1420. Następnie wstąpił na służbę do delfina Karola. W 1421 r. otrzymał tytuł pana de Valbonais. W latach 1424–1425 był hrabią Mortain, w latach 1430–1439 hrabią Périgord, od 1439 r. hrabią Dunois, a od 1443 r. hrabią Longueville.
Brał udział w walkach wojny stuletniej. Po stronie armaniaków walczył w zwycięskiej bitwie pod Baugé (22 marca 1421) oraz przegranych pod Cravant (1423) i Verneuil (sierpień 1424). W 1427 r. brał udział w zakończonej sukcesem odsieczy Montargis. W 1429 r. dowodził obroną Orleanu przed Anglikami. Razem z Joanną d'Arc uwolnił miasto od oblężenia. Towarzyszył jej w następnych kampaniach i pozostał aktywny po jej śmierci w 1431 r. W 1432 r. dowodził wojskami, które zdobyły Chartres. W 1443 r. odrzucił Anglików spod Angers, w 1448 r. zdobył Le Mans, a w 1450 r. dowodził francuskimi wojskami, które dokończyły podbój Normandii.
W zamian za zasługi w obronie księstwa Orleanu, książę Karol nadał przyrodniemu bratu, kiedy tylko odzyskał wolność, zamek Châteaudun. Dunois otrzymywał również zaszczyty od króla Karola VII, który nadał mu tytuł "Odnowiciela Królestwa" oraz stopień głównodowodzącego wojsk, niższy rangą tylko od konstabla. Dunois otrzymywał zaszczyty mimo iż w 1440 r. wziął udział w "pragerii", czyli buncie możnych przeciwko Karolowi VII. W latach 1464–1465 brał udział, również po stronie możnych, w Wojnie Dobra Publicznego przeciwko królowi Ludwikowi XI. Zdołał się jednak utrzymać w łaskach u monarchy w następnych latach i przewodniczył królewskiej Radzie Trzydziestu Sześciu.
W kwietniu 1422 r. w Bourges poślubił Marię Louvet (zm. 1426), córkę Jana Louvet. Małżonkowie nie mieli razem dzieci. 26 października 1439 r. poślubił Marię d'Harcourt, panią de Parthenay, de Secondigny, de Vouvent, de Mervant, de Mateselon, de Durtal (zm. 1 września 1464), córkę Jana II d'Harcourt. Jean i Maria mieli razem dwóch synów i dwie córki:
Dunois miał również jednego nieślubnego syna, Jana.
Zmarł w 1468 r. i został pochowany obok swojej żony w opactwie w Clery.

</doc>
<doc id="1015924" url="https://pl.wikipedia.org/wiki?curid=1015924" title="Stammbach (gmina)">
Stammbach (gmina)

Stammbach – gmina targowa w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Leży w Smreczanach, nad Soławą, przy autostradzie A9 i linii kolejowej Norymberga - Drezno.
Gmina położona jest 23 km na południowy zachód od Hof i 13 km na północ od Bayreuth.
Dzielnice.
W skład gminy wchodzą następujące dzielnice: 
Polityka.
Wójtem jest Karl-Philipp Ehrler (CSU/Związek Wyborczy). Rada gminy składa się z 15 członków:
Oświata.
W gminie znajduje się 75 miejsc przedszkolnych (z 65 dziećmi) oraz szkoła podstawowa (5 nauczycieli, 106 uczniów).

</doc>
<doc id="1015925" url="https://pl.wikipedia.org/wiki?curid=1015925" title="Kolarstwo na Letnich Igrzyskach Olimpijskich 1896 – wyścig drogowy">
Kolarstwo na Letnich Igrzyskach Olimpijskich 1896 – wyścig drogowy

Wyścig drogowy był jedyną konkurencją, która podczas tych igrzysk rozgrywana była poza Neon Phaleron Velodrome. Został rozegrany 12 kwietnia na dystansie ok. 87 km (od Aten do miasta Maraton i z powrotem). W wyścigu wzięło udział 7 kolarzy z 3 państw. 
Zawodnicy po dotarciu do półmetka wyścigu (miasto Maraton) zobowiązani byli do podpisania dokumentu przy obecności urzędnika, w którym poświadczali swoje przybycie do miasta. Wyścig kończyli na głównej kolarskiej arenie tych igrzysk.
Zawodnicy jechali w zwartej grupie niemal przez całą drogę do Maratonu. W drodze powrotnej do Aten zawodnicy się rozdzielili; przyczyną tego były upadki kolarzy. Niemiec Gödrich upadł raz i musiał wypożyczyć nowy rower. Grek Konstandinidis upadł aż trzykrotnie, przy tym wypożyczając przynajmniej dwa rowery. Przez długi czas prowadził Brytyjczyk Battell, jednak on również upadł i został doścignięty przez Greka i Niemca. Z wyraźną przewagą wygrał Konstandinidis przed Niemcem. Bardzo zmęczony Battell ledwo dojechał do mety.

</doc>
<doc id="1015934" url="https://pl.wikipedia.org/wiki?curid=1015934" title="The Sound of Johnny Cash">
The Sound of Johnny Cash

The Sound of Johnny Cash – trzynasty album muzyka country Johnny’ego Casha wydany w 1962. Płyta zawiera między innymi piosenkę "In the Jailhouse Now" - cover utworu Jimmie'ego Rodgersa - która zdobyła 8. miejsce w notowaniu muzycznym piosenek country, oraz "Delia's Gone", którą Cash nagrał ponownie na albumie American Recordings w 1994. Cash nagrał też znacząco wolniejszą wersję "I'm Free from the Chain Gang Now", która została nagrana w 2006 na albumie American V - A Hundred Highways jako ostatni utwór na płycie.
Notowania na listach muzycznych.
Single - Billboard (Ameryka Północna)

</doc>
<doc id="1015937" url="https://pl.wikipedia.org/wiki?curid=1015937" title="Bill O’Reilly">
Bill O’Reilly

William James „Bill” O’Reilly Jr. (ur. 10 września 1949 w Nowym Jorku) – amerykański konserwatywny komentator polityczny, showman, autor kilku książek (w tym "Zabić Jezusa").
Twórca autorskiego programu telewizyjnego "The O’Reilly Factor" w amerykańskim kanale informacyjnym Fox News Channel. Prowadzi również audycję radiową "The Radio Factor" i jest autorem siedmiu książek, z których cztery osiągnęły pierwsze miejsce na liście bestsellerów gazety "The New York Times".

</doc>
<doc id="1015942" url="https://pl.wikipedia.org/wiki?curid=1015942" title="Sadyk">
Sadyk



</doc>
<doc id="1015946" url="https://pl.wikipedia.org/wiki?curid=1015946" title="Władcy Longueville">
Władcy Longueville

Książęta Longueville.
1672 – powrót do domeny królewskiej

</doc>
<doc id="1015948" url="https://pl.wikipedia.org/wiki?curid=1015948" title="Rasa czarna człowieka">
Rasa czarna człowieka



</doc>
<doc id="1015949" url="https://pl.wikipedia.org/wiki?curid=1015949" title="Pływanie na Letnich Igrzyskach Olimpijskich 1896 – 100 m stylem dowolnym mężczyzn">
Pływanie na Letnich Igrzyskach Olimpijskich 1896 – 100 m stylem dowolnym mężczyzn

Do pływackiego wyścigu na 100 m przystąpiło 10 zawodników z 4 państw. Znane są wyniki tylko 2 zawodników. Wiadomo, że walkę o złoty medal stoczyli między sobą dwaj pływacy z Austro-Węgier. Węgier Hajos wygrał z Austriakiem Herschmannem o około pół sekundy.

</doc>
<doc id="1015951" url="https://pl.wikipedia.org/wiki?curid=1015951" title="Goszo Ginczew">
Goszo Ginczew

Goszo Ginczew (ur. 2 lutego 1969 w miejscowości Madrec, niedaleko Starej Zagory) – bułgarski piłkarz, grający na pozycji środkowego obrońcy, działacz piłkarski.
Jest wychowankiem Beroe Starej Zagory, w której seniorskim zespole zadebiutował w 1986 roku, kilka miesięcy po tym, jak jego starsi koledzy zdobyli pierwsze w historii klubu mistrzostwo kraju. Siedmioletnia kariera Ginczewa w tym klubie obfitowała w znacznie mniejsze osiągnięcia; najwyższą lokatą, jaką w tym czasie zajął Beroe w lidze, było miejsce piąte (1988–1989). Po rundzie jesiennej sezonu 1992–1993 Ginczew odszedł do Lewskiego Sofia, z którym trzy razy z rzędu sięgnął po tytuł mistrza Bułgarii. Od 1995 do 2002 roku występował w Turcji. Piłkarską karierę zakończył w 2005 roku w barwach Czerno More Warna.
W reprezentacji Bułgarii zadebiutował już w sierpniu 1989 roku, jednak na ponowny występ w kadrze czekał aż siedem lat. W 1994 roku nie znalazł się w kadrze na Mundial, na którym podopieczni Dimityra Penewa zajęli czwarte miejsce. Wziął udział w Euro 1996 (jako rezerwowy) i Mundialu 1998 (dwa mecze). Na obu tych turniejach Bułgarzy odpadali po rundzie grupowej.
Od 2005 do 2007 roku był dyrektorem sportowym w Beroe Stara Zagora.

</doc>
<doc id="1015952" url="https://pl.wikipedia.org/wiki?curid=1015952" title="Wojny Rusów z Bizancjum">
Wojny Rusów z Bizancjum

Wojny rusko-greckie — seria konfliktów zbrojnych w średniowieczu pomiędzy Cesarstwem Bizantyjskim a Rusami. Ostatni atak miał miejsce w 1043 roku.

</doc>
<doc id="1015954" url="https://pl.wikipedia.org/wiki?curid=1015954" title="Mogołowie">
Mogołowie



</doc>
<doc id="1015956" url="https://pl.wikipedia.org/wiki?curid=1015956" title="Hymns from the Heart">
Hymns from the Heart

Hymns from the Heart – dwunasty album muzyka country Johnny’ego Casha, wydany w 1962. Płyta zawiera piosenki gospel i jest drugim albumem tego typu wydanym przez Casha - pierwszym był album Hymns by Johnny Cash. Cash nagrał dużo więcej albumów gospel, m.in. Sings Precious Memories lub Believe in Him.

</doc>
<doc id="1015957" url="https://pl.wikipedia.org/wiki?curid=1015957" title="Wielcy Szambelanowie Francji">
Wielcy Szambelanowie Francji

Wielki Szambelan Francji (franc. "Grand chambellan de France"), jeden z urzędów dworu królewskiego we Francji. Początkowo w jego kompetencji leżały sprawy mieszkania króla i jego odzieży. Z czasem zakres uprawnień Wielkiego Szambelana uległ rozszerzeniu. Od 1545 r. zajmował się królewskimi dokumentami, był obecny przy sądzie parów oraz rejstrował hołdy lenne. Podczas koronacji zapraszał parów duchownych do komnaty króla i uczestniczył w jego ubieraniu. Usługiwał królowi przy stole i uczestniczył w uroczystym budzeniu monarchy.
Symbolem urzędu były klucze do królewskich apartamentów. Każdy Wielki Szambelan posiadał za swoją właściwą tarczą herbową dwa skrzyżowane złote klucze. W hierarchii urzędów dworu królewskiej Wielki Szambelan znajdował się pomiędzy Wielkim Stolnikiem a Wielkim Koniuszym.

</doc>
<doc id="1015958" url="https://pl.wikipedia.org/wiki?curid=1015958" title="Laser diodowy">
Laser diodowy



</doc>
<doc id="1015959" url="https://pl.wikipedia.org/wiki?curid=1015959" title="Mustafa IV">
Mustafa IV

Mustafa IV (osmańskoturecki: مصطفى رابع "Muṣṭafā-yi rābi‘", ur. 8 września 1779, zm. 15 listopada 1808) – sułtan z dynastii Osmanów, panujący w latach 1807–1808.
Życiorys.
Był przyrodnim bratem sułtana Selima III. W 1807 poparł bunt janczarów, w wyniku czego Selim III został obalony, a Mustafa został sułtanem. Mimo to poparcie dla obalonego sułtana było duże. Wykorzystał to Mustafa Badaykar, prowincjonalny notabl (ayan) z Ruse, który w 1808 wywołał bunt z zamiarem przywrócenia poprzedniego sułtana do władzy. Mustafa rozkazał wtedy zabić swoich przyrodnich braci, Selima i Mahmuda. Sprawiłoby to, że Mustafa byłby jedynym męskim potomkiem dynastii. Selim został zabity, jednak Mahmud ukrył się i zdołał uniknąć losu swojego brata.
Mustafa IV został obalony w 1808 po tym, jak nie zdołał przerwać dwumiesięcznej rosyjskiej blokady Stambułu. W tym samym roku został zamordowany.

</doc>
<doc id="1015967" url="https://pl.wikipedia.org/wiki?curid=1015967" title="United (zespół muzyczny)">
United (zespół muzyczny)

United – polski zespół muzyczny wykonujący muzykę eurodance.
Historia zespołu.
Zespół powstał w połowie 1994 r. z inicjatywy Mariusza Rogowskiego i Bartka Piaseckiego. Początkowo grupa była bezimienna. Nazwę UNITED przyjęła po 3 miesiącach.
Za większość tekstów odpowiedzialny jest Zbigniew Bieniak (dawniej wokalista takich zespołów jak Oddział Zamknięty, Yokashin i Art Cafe). Jego głos można usłyszeć też w niektórych utworach zespołu. Zespół jest uznawany za jednego z czołowych przedstawicieli polskiej muzyki dance lat 90. XX wieku. Formacja United zniknęła z polskiej sceny dance praktycznie w równym czasie z upadkiem wytwórni, w której była zakontraktowana – TicTac.
Po rozpadzie zespołu.
W roku 2007 Marcin Niewiadomski został członkiem grupy D-Bomb, gdzie pozostał do 2009 roku. Rok później (2010) razem z byłym kilkukrotnym tancerzem D-Bomb Jackiem Muszyńskim stworzył nową formację muzyki dance, house i disco polo – B-QLL, na początek odświeżając największy przebój United – Go baby go, którego był współtwórcą.

</doc>
<doc id="1015971" url="https://pl.wikipedia.org/wiki?curid=1015971" title="All Aboard the Blue Train">
All Aboard the Blue Train

All Aboard the Blue Train – czternasty album muzyka country Johnny’ego Casha. Pierwszy raz został wydany 15 listopada 1962, drugi raz – w 2003 przez wytwórnię Varese Sarabande (z sześcioma dodatkowymi piosenkami).
Twórcy.
Dodatkowi twórcy

</doc>
<doc id="1015973" url="https://pl.wikipedia.org/wiki?curid=1015973" title="Gargojleozaur">
Gargojleozaur

Gargojleozaur ("Gargoyleosaurus parkpinorum") – roślinożerny dinozaur z grupy ankylozaurów (Ankylosauria). Jego pozycja filogenetyczna w obrębie tej grupy jest niepewna; z niektórych analiz kladystycznych wynika jego przynależność do rodziny Ankylosauridae, z innych - do Nodosauridae.
Żył w okresie jury (ok. 154-150 mln lat temu) na terenach Ameryki Północnej. Długość ciała ok. 3-4 m (długość czaszki tylko 29 cm), ciężar ok. 1 t. Jego szczątki znaleziono w USA (w stanie Wyoming).

</doc>
<doc id="1015977" url="https://pl.wikipedia.org/wiki?curid=1015977" title="Dąb (imię)">
Dąb (imię)

Dąb – imię męskie. Drzewo dąb jest symbolem siły, szlachetności i sławy.
Kwestia możliwości nadania dziecku takiego imienia (jako drugiego) stała się przedmiotem rozstrzygnięcia Naczelnego Sądu Administracyjnego. Sąd uznał nadanie dziecku takiego imienia za zgodne z prawem wyrokiem z dnia 4 kwietnia 2007.

</doc>
<doc id="1015979" url="https://pl.wikipedia.org/wiki?curid=1015979" title="Sanforyzacja">
Sanforyzacja

Sanforyzacja (wykurczanie, dekatyzacja) – jeden z procesów wykańczania tkanin (m.in. bawełnianych, lnianych).
Opis.
Proces sanforyzacji polega na przepuszczeniu tkaniny przez odpowiednią maszynę, składającą się m.in. z podgrzewanego bębna oplecionego gumą (na którym następuje właściwe wykurczenie materiału) oraz urządzeń pomocniczych, prostujących i stabilizujących tkaninę. Sanforyzacja powoduje zmniejszenie rozciągliwości tkanin w trakcie normalnego ich użytkowania. Nazwa procesu pochodzi od imienia amerykańskiego wynalazcy tego procesu: Sanforda Lockwooda Cluetta, który opatentował metodę w 1930.

</doc>
<doc id="1015983" url="https://pl.wikipedia.org/wiki?curid=1015983" title="Krater (naczynie)">
Krater (naczynie)

Krater (stgr. κρατήρ kratḗr, od κεράννυμι „mieszam”) – starożytne naczynie ceramiczne lub metalowe, służące do mieszania wina z wodą. Typowe dla kultury greckiej, znane już w epoce minojskiej i mykeńskiej, popularne aż do czasów hellenistycznych; używane również przez Etrusków i Rzymian.
Forma i jej typologia.
Należący do form otwartych i zwykle bogato zdobiony, krater ma pierścieniowatą, podwyższoną stopkę, pojemny brzusiec, szeroką, niską szyję ze stosunkowo szerokim, płaskim wylewem oraz dwa uchwyty umieszczone symetrycznie po bokach naczynia. Jako mieszalnik wina był naczyniem typowym dla pomieszczeń biesiadnych; jego użytkowym uzupełnieniem były ojnochoe, psykter i stamnos.
Znany już w kulturach starożytnego Wschodu (głównie jako naczynie kultowe), w ceramice greckiej krater przyjął się i rozpowszechnił w epoce mykeńskiej (np. tzw. Krater wojowników), jednak jego późniejsza, dojrzała postać wywodzi się z warsztatów korynckich. W rozwoju form tego naczynia wyróżnia się cztery typy kraterów: kolumienkowe, wolutowe, kielichowate i dzwonowate. Określenia pierwszych dwóch pochodzą od kształtu uchwytów, trzeciego od kształtu wylewu, a czwartego – od kształtu brzuśca. Oprócz tych elementów istotne znaczenie w ich typologii ma kształt stopki i osadzenie uchwytów (imadeł).
Określenie krateriskos (κρατηρίσκος) odnosi się do niewielkiego naczynia o tym samym kształcie, najczęściej ceramicznego, u Greków służącego głównie celom kultowym (czarnofigurowe krateriskosy z wyobrażeniem pląsających dziewcząt poświęcano Artemidzie Brauronii podczas jej dorocznego święta Arkteia). Ich przeciwieństwem są egzemplarze bardzo okazałe pod względem wielkości (np. krater François, kratery Eufroniosa). 
Zastosowanie.
Potrzeba korzystania z tego naczynia powstała u Greków na gruncie zwyczaju picia zamiast wina czystego ("akratos"), napoju rozcieńczanego w różnym stosunku; niekiedy dodatkowo mieszano je z przyprawami. Poza utrwalonym kulturowo przeświadczeniem, że wino nierozcieńczone piją jedynie barbarzyńcy, wpływała na to okoliczność, że w odróżnieniu od dzisiejszego wino to było nie tylko słodsze, lecz również bardziej alkoholizowane. Zwyczaj ten praktykowano co najmniej od czasów homeryckich, skoro w eposie Achilles zwraca się do Patroklosa: „Największy krater mi przynieś, wino w nim zmieszaj najlepsze” ("Iliada" IX, 202-203). Rozcieńczano je wodą zazwyczaj w proporcji 2-3 części wody na 1 część wina. Za normę przyzwoitą uznawano proporcję 3:1, natomiast stosunek 1:1 oznaczał wyraźny zamiar pijaństwa. Podczas biesiady nadzór nad tą czynnością sprawował sympozjarcha (συμποσίαρχος), zwany też basileusem. Sceny na wazach wskazują, że podczaszy w tym celu na ogół opuszczał biesiadników i że czynność mieszania odbywała się w przedsionku lub na dziedzińcu. Powiązanie z pewnymi rytualnymi scenami dionizyjskimi wskazywałoby, że jako naczynie na wino nierozcieńczone mógł niekiedy służyć też stamnos. 
Sympozjarcha nadzorował również tempo picia oraz ogólną ilość wina spożywanego przez biesiadników. W znacznie późniejszej "Uczcie mędrców" Atenajosa zachował się opis zasad ilościowego dysponowania winem stosowany przez niejakiego Eubolosa: „Dla ludzi mądrych mieszam tylko trzy kratery: pierwszy dla zdrowia, drugi dla miłości i przyjemności, trzeci na sen; wypiwszy go, goście idą do domu. Czwarty nie do nas należy, tylko do pychy ("hybris"); piąty to krater krzyków, szósty orgii, siódmy zamglonych oczu, ósmy urzędnika sądowego, dziewiąty gniewu, dziesiąty szaleństwa i ciskania sprzętami.” (II, 36). 

</doc>
<doc id="1015984" url="https://pl.wikipedia.org/wiki?curid=1015984" title="Stanisław Kołakowski (lekarz)">
Stanisław Kołakowski (lekarz)

Stanisław Kołakowski, inne formy nazwiska: "Jaćwiezjusz, Kułakowski", (ur. ok. 1565 w Przasnyszu, zm. 1622 w Warszawie) – polski doktor medycyny i filozofii oraz poeta.
Życiorys.
Syn Jana Kołakowskiego de Kołaki-Jaćwieżyno (w parafii Grudusk) h. Kościesza. Pochodził z rodziny szlacheckiej. Zapisał się na Akademię Krakowską w roku w 1584. Studiował na Akademii Krakowskiej, uzyskując w 1589 tytuł bakałarza. Był wychowawcą synów kasztelana czerskiego, Jana Leśnowolskiego. Razem ze swymi wychowankami już jako doktor filozofii wpisał się w 1546 na uniwersytet w Ingolstadzie i studiował tam medycynę. Kontynuował następnie studia medyczne na Uniwersytecie w Padwie. Jako doktor medycyny osiadł w 1607 w Warszawie. Z mieszczanami warszawskimi powiązany był rozmaitymi interesami (udzielał im pożyczek, na co wskazywały sprawy sądowe, które prowadził w sądach miejskich). Pozostawił bogatą bibliotekę z zakresu nauk przyrodniczych i medycznych, świadczącą o tym, że poza praktyką lekarską kontynuował studia teoretyczne. Duży majątek przeznaczył na cele filantropijne i religijne. Największa część majątku, w tym księgi "ad medicinam należące", przypadła dla Kościoła św. Ducha w Przasnyszu, gdzie pochowani byli jego rodzice.

</doc>
<doc id="1015985" url="https://pl.wikipedia.org/wiki?curid=1015985" title="Georgi Dimitrow (1959–2021)">
Georgi Dimitrow (1959–2021)

Georgi Dimitrow Georgijew (bułg. Георги Димитров Георгиев, ur. 14 stycznia 1959 w Gledaczewie, zm. 8 maja 2021) – bułgarski piłkarz występujący na pozycji obrońcy, reprezentant Bułgarii w latach 1978–1987, trener piłkarski.
Kariera klubowa.
Wychowanek klubu Beroe Stara Zagora, skąd w wieku osiemnastu lat przeniósł się do CSKA Sofia, gdzie występował przez kolejnych dziewięć sezonów. W tym czasie rozegrał w lidze dwieście dwadzieścia dwa mecze, zdobył cztery tytuły mistrza, dwa Puchary oraz raz – w sezonie 1981/82 – dotarł do półfinału Pucharu Europejskich Mistrzów Krajowych. Był liderem linii defensywnej CSKA do końca lat 80., a oprócz licznych wyróżnień zespołowych, zdobył także – w 1985 roku – nagrodę indywidualną, dla najlepszego piłkarza roku w Bułgarii. Po Mundialu 1986 wyjechał za granicę, do AS Saint-Étienne. W sezonie 1987-1988 zajął z tym zespołem czwarte miejsce w Ligue 1. W 1988 roku powrócił do kraju, występował jeszcze w CSKA i Slawii Sofii, gdzie w wieku 31 lat zakończył piłkarską karierę.
Kariera reprezentacyjna.
W reprezentacji Bułgarii zadebiutował w 1978 roku. Przez kolejną dekadę był ważną postacią linii obronnej drużyny narodowej, w której rozegrał łącznie 77 meczów (zajmuje dziewiąte miejsce w klasyfikacji zawodników z największą liczbą meczów w kadrze). Spełnieniem jego reprezentacyjnej kariery był występ na mundialu 1986, na którym podopieczni Iwana Wucowa – po raz pierwszy w historii – przebrnęli przez fazę grupową i awansowali do drugiej rundy turnieju, w której przegrali 0:2 z Meksykiem. Dimitrow, który był kapitanem zespołu, zagrał we wszystkich czterech meczach od pierwszej do ostatniej minuty. Rok po mistrzostwach zakończył karierę reprezentacyjną.
Kariera trenerska.
Jako trener prowadził kluby Wełbyżd Kiustendił, Minior Pernik, Wełbyżd Słokoszica oraz Marek Dupnica.

</doc>
<doc id="1015987" url="https://pl.wikipedia.org/wiki?curid=1015987" title="Przedwczesny wytrysk">
Przedwczesny wytrysk



</doc>
<doc id="1015989" url="https://pl.wikipedia.org/wiki?curid=1015989" title="Marcel Heller">
Marcel Heller

Marcel Heller (ur. 12 lutego 1986 we Frechen) – niemiecki piłkarz występujący na pozycji napastnika. Obecnie jest zawodnikiem Eintrachtu Frankfurt.
Kariera klubowa.
Heller jest wychowankiem klubu 1. FC Quadrath-Ichendorf, w którym treningi rozpoczął w 1992 roku. W 2004 roku przeszedł do Bonner SC, a rok później do rezerw Alemannii Akwizgran. Latem 2006 trafił do Sportfreunde Siegen, grającego w Regionallidze Süd. Spędził tam pół roku, a w styczniu 2007 przeszedł do pierwszoligowego Eintrachtu Frankfurt. W Bundeslidze zadebiutował 27 stycznia 2007 w przegranym 1:3 meczu z FC Schalke 04. 14 kwietnia 2007 w wygranym 4:2 spotkaniu z Arminią Bielefeld Heller zdobył pierwszą bramkę w trakcie gry w Bundeslidze. W sezonie 2006/2007 zajął z klubem 14. miejsce w lidze, a w następnym dziewiąte. Na cały sezon 2008/2009 został wypożyczony do drugoligowego MSV Duisburg. Po jego zakończeniu powrócił do Eintrachtu.
Kariera reprezentacyjna.
Heller rozegrał 11 spotkań i zdobył 3 bramki w reprezentacji Niemiec U-21.

</doc>
<doc id="1015992" url="https://pl.wikipedia.org/wiki?curid=1015992" title="Pływanie na Letnich Igrzyskach Olimpijskich 1896 – 500 m stylem dowolnym mężczyzn">
Pływanie na Letnich Igrzyskach Olimpijskich 1896 – 500 m stylem dowolnym mężczyzn

Wyniki konkurencji pływackiej 500 metrów stylem dowolnym Igrzysk Olimpijskich w Atenach w 1896 roku.
Do tej konkurencji zostało zgłoszonych 3 pływaków.

</doc>
<doc id="1015993" url="https://pl.wikipedia.org/wiki?curid=1015993" title="Cfu">
Cfu



</doc>
<doc id="1015994" url="https://pl.wikipedia.org/wiki?curid=1015994" title="Wydział Prawa i Administracji Uniwersytetu Jagiellońskiego">
Wydział Prawa i Administracji Uniwersytetu Jagiellońskiego

Wydział Prawa i Administracji Uniwersytetu Jagiellońskiego (WPiA UJ) – najstarsza jednostka naukowa na Uniwersytecie Jagiellońskim, a zarazem najstarszy wydział prawa w Polsce. W 1364 r., kiedy erygowano Akademię Krakowską, aż 8 z 11 katedr poświęcono naukom prawnym. Początkowo wykładano jedynie prawo kanoniczne i prawo rzymskie.
Studia.
Studia na Wydziale Prawa i Administracji odbywają się w zindywidualizowanym trybie. W planie i programie studiów, w szczególności studiów prawniczych magisterskich, przewidziano pewną liczbę przedmiotów obowiązkowych (np. prawo karne, prawo konstytucyjne, postępowanie cywilne) oraz przedmioty podstawowe i specjalizacyjne (wykłady monograficzne), o wyborze których decydują studenci indywidualnie, na początku roku akademickiego. Dalszą formą zindywidualizowania toku nauczania jest fakultatywność zajęć ćwiczeniowych, pozostawiająca studentowi wybór sposobu przygotowania do egzaminów. Studenci uczestniczą także w zajęciach Szkół Praw Obcych, pracach Studenckiej Poradni Prawnej oraz w działalności Towarzystwa Biblioteki Słuchaczów Prawa UJ.
Na Wydziale w dniu 31 grudnia 2019 r. studiowało 4456 studentów (3332 studia stacjonarne i 1124 niestacjonarne)
Wydział prowadzi następujące kierunki studiów:
Studia doktoranckie (stacjonarne i niestacjonarne).
Studia podyplomowe:
Inne programy:
Współpraca międzynarodowa
Wydział Prawa i Administracji UJ corocznie gości szkołę letnią "International Business and Trade Summer Law Program" organizowaną przez Colubmus School of Law Katolickiego Uniwersytetu Ameryki w Waszyngtonie. W zajęciach uczestniczą polscy i amerykańscy studenci, a program – jako jedyna organizowana w Polsce szkoła letnia – posiada pełną autoryzację American Bar Association.
Oprócz licznych umów zawartych w ramach programu Erasmus (ponad 100 uczelni partnerskich w 2016 r.), Wydział prowadzi program wymiany z Wydziałem Prawa Akademii Kijowsko-Mohylańskiej. Ponadto, studenci Wydziału uczestniczą w programach ogólnouniwersyteckich i wymianach bezpośrednich, koordynowanych przez Dział Międzynarodowej Wymiany Studenckiej UJ.
Władze.
Władze dziekańskie w kadencji 2020–2024:
Poprzedni dziekani:
Samorząd Studentów.
Reprezentantem studentów jest Wydziałowa Rada Samorządu Studentów. Jej podstawowym zadaniem jest czuwanie nad przestrzeganiem praw i obowiązków studenta oraz reprezentowanie studentów przed władzami Wydziału. W skład WRSS wchodzi 19 członków wybieranych przez ogół studentów na kadencję 2-letnią. Z mocy prawa pełnią oni funkcję przedstawicieli studentów w Radzie Wydziału. Pracami WRSS kieruje Przewodniczący.
Poprzedni przewodniczący:
Budynki.
Zajęcia dla studentów Wydziału Prawa i Administracji odbywają się w historycznym centrum Krakowa w następujących budynkach:
Dziekanat Wydziału znajduje się w Collegium Novum przy ul. Gołębiej 24.
W 2016 r. do użytku został oddany nowy obiekt dydaktyczno-konferencyjny przy ul. Krupniczej 33A – w bezpośrednim sąsiedztwie Auditorium Maximum.

</doc>
<doc id="1015995" url="https://pl.wikipedia.org/wiki?curid=1015995" title="Park Narodowy Boucle du Baoulé">
Park Narodowy Boucle du Baoulé

Park Narodowy Boucle du Baoulé (fr. "Parc National de la Boucle du Baoulé") – park narodowy w zachodnim Mali o powierzchni 3330 km². Znajduje się na terenie regionów Kayes i Koulikoro w dorzeczu Baoulé, dopływu rzeki Senegal. Obecność wielu stałych cieków wodnych przyczynia się do dużej różnorodności flory i fauny na obszarze parku. Tereny te zamieszkuje jednak niewiele gatunków dużych ssaków afrykańskich. 
Park słynie również z prehistorycznych malowideł naskalnych. W 1982 roku organizacja UNESCO włączyła park do rezerwatu biosfery o tej samej nazwie.

</doc>
<doc id="1015996" url="https://pl.wikipedia.org/wiki?curid=1015996" title="Boucle du Baoulé">
Boucle du Baoulé



</doc>
<doc id="1015998" url="https://pl.wikipedia.org/wiki?curid=1015998" title="Gastonia (dinozaur)">
Gastonia (dinozaur)

Gastonia ("Gastonia") – rodzaj roślinożernego dinozaura z grupy ankylozaurów (Ankylosauria), którego bliższa pozycja systematyczna różni się w poglądach różnych badaczy (uznawano ją za bazalnego ankylozauryda, przedstawiciela uznawanej przez część badaczy za polifiletyczną Polacanthidae, a także za nodozauryda). Żyła we kredzie wczesnej na terenie dzisiejszej Ameryki Północnej, a skamieniałości znaleziono w formacji Cedar Mountains. Cechowała się rogatą głową, krótkimi kończynami, długim ogonem bez buławy, jej grzbiet pokrywał pancerz z płyt kostnych i kolców.
Anatomia.
Odnaleziono liczne pozostałości tego dinozaura, w tym kompletną czaszkę, jednak bez żuchwy. Przebywają one w College of Eastern Utah, na Uniwersytecie Brighama Younga i w Museum of Western Colorado.
Zwierzę mierzyło 6 m długości, z czego połowa przypadała na ogon.
"Gastonia" posiadała cechy uznawane tradycyjnie za charakterystyczne zarówno dla Ankylosauridae, jak i Nodosauridae, co utrudnia określenie jej pozycji filogenetycznej w obrębie Ankylosauria.
Uzbrojenie gastonii, zaliczanego do rodziny nodozaurów animantarksa i sylwizaura jest nie do odróżnienia, choć najbardziej przypomina to spotykane u "Polacanthus foxi". Osteodermy leżące z tyłu od szyi Burns uznaje za takie same, jak u gargojleozaura. Gastonia wyróżnia się w tym względzie wedle tego specjalisty tylko promienistym żłobkowaniem, spotykanym również u euoplocefala.
Długość czaszki, zdobionej na tylnych bocznych krańcach jej sklepienia przez rogi, przewyższa nieznacznie jej szerokość. Wymienione rogi, skierowane w tył i prawie zasłaniające boczne skroniowe wcięcie sklepienia czaszki, są typowe dla ankylozaurów kredy późnej, jak ankylozaur. Uzbrojenie głowy nie sięga dzioba kości przedszczękowej. Jego dokładnego wzoru nie udało się odtworzyć. Jak w przypadku wielu dinozaurów pancernych, ogonowej części grzbietu głowy nie pokrywają wyraźnie bruzdy ani żaden regularny wzór. Kształt brzegu oczodołu przypomina spotykany u hungarozaura. Podobnie jak u tego nodozaura, brzuszna część oczodołu jest bardzo cienka. Kość jarzmowa tworzy kolec. Nozdrza kierują się w boki, co stanowi plezjomorfię. Kość przysieczna posiada szerokie wcięcie po stronie brzusznej, nieobecne u tyreoforów innych niż gastonia i gargojleozaur. Doszukano się dwóch ujść nerwu podjęzykowego (u niektórych ankylozaurów występowały trzy). Występuje co najmniej 16 zębów.
Kłykcie potyliczne przypominają spotykane u wielu innych rodzajów dinozaurów, np. tarchii czy amtozaura o kłykciach owalnych i nachylonych brzusznie w kierunku tylnym. Szyję pokrywały dwa półpierścienie trójkątnych płyt.
Boki i grzbiet ciała pokrywają wielkie, kilowate płyty, układające się w rzędy. Przestrzenie pomiędzy nimi wypełniają mniejsze płytki lub niewielkie kości, jak u gargojleozaura czy polakanta. Jego krzyżowy fragment zrósł się w płytę pokrywającą od strony grzbietowej kość biodrową. Zrośnięcie się tej płyty z wymienioną kością stanowi charakterystyczną cechę wyróżnianej niekiedy podrodziny Polacanthinae, podobnie jak wystające kolce na barku. Uzbrojenie okolicy krzyżowej cechują układające się w podłużne i poprzeczne rzędy guzki, podobnie jak u polakanta czy mymurapelty. Powierzchnię grzbietową ogona pokrywają parzyste, masywne, kilowate i trójkątne w kształcie płyty o niesymetrycznych wydrążonych podstawach. Kolce są mniejsze i słabiej zaostrzone niż u polakanta. Nie zaginają się u końca. Podstawa kolców szyjnych jest wydrążona. Te leżące w okolicy ramion cechuje wyżłobienie na tylnej stronie jak u gargojleozaura, mymurapelty czy hoplitozaura, inaczej niż u polakanta.
Wyrostek barkowy łopatki rozciąga się w kierunku panewki bardziej niż w przypadku polakanta. Kości promieniowe zdobią u ich brzegów bruzdy.
Rozmieszczenie geograficzne.
Gastonia żyła w kredzie wczesnej, w barremie.
Szczątki gatunku "G. burgei" znaleziono w formacji Cedar Mountains. Ta obfitująca w szczątki ankylozaurów formacja leży na wschodzie amerykańskiego stanu Utah. Dokładniej szczątki gastonii znajdywano głównie w Gaston Querry i Dalton Well Quary w obrębie złożonej z wapieni, mułowców i pozostałości gleby, a w mniejszej ilości piaskowców liczącej 125-120 milionów lat Yellow Cat Member. Należy zaznaczyć, że znaleziska z tego pierwszego miejsca są liczniejsze. Znaleziono tam skamieniałości co najmniej czterech lub, wedle innych badaczy, sześciu osobników. Z tej samej formacji pochodzą również skamieliny zauropelty i "Animantarx ramaljonesi". Rzeczona formacja wykazuje największe bogactwo dinozaurów pancernych wśród formacji geologicznych kredy dolnej, jednak z Yellow Beds wymienia się tylko gastonię. Prócz nich w Yellow Beds odnaleziono pozostałości iguanodonty "“Iguanodon” ottingeri" i nieznany jeszcze rodzaj z tej grupy, a spośród zauropodów "Cedarosaurus weiskopfae", tytanozauryda i kamarazauryda. Wśród teropodów pochodzą stamtąd "Nedcolbertia justinhoffmani", "Utahraptor ostrommaysorum" i, w zależności od źródła, allozaur lub przedstawiciel ornitomimów i mały tetanur. Znalezione tam dinozaury (np. gastonia i utahraptor) to w większości osobniki młode, mniejsze od okazów typowych. Wymienione wyżej zwierzęta (nie licząc teropodów prócz nedkolbertii i utahraptora) łącznie z żółwiem z rodzaju "Glyptops", "Toxolophosaurus" z grupy Rhynchocephalia i nieznanym bliżej krokodylem, po którym pozostał jedynie ząb, określa się jako faunę Yellow Member. Tworzące tę faunę dinozaury porównuje się z europejskimi z tego samego okresu. Prócz zauropsydów zachowały się ślady pyłków i glonów. Formacja stanowi pozostałości dawnej równiny zalewowej, środowiska po części obfitującego w jeziora, po części półpustynnego. W czasie tworzenia się Yellow Bed następowały po sobie okresy wilgotne i suche. Nie poznano dokładnie warunków, w jakich umierały odnajdywane tu zwierzęta, jednak susze wydają się częstą przyczyną ich śmierci. Ciała były później znoszone przez ulewne deszcze. Nie wyklucza się też udziału aktywności sejsmicznej.
Prócz tego gastonię znaleziono w Poison Strip Sandstone, pozostałościach ekosystemu plaż i meandrujących rzek, które pozostawiły po sobie głównie piaskowce. Dinozaury nie są już tutaj takie częste, jak w poprzednio opisanym obszarze. Gastonii towarzyszyły przedstawiciel iguanodontów "Planicoxa venenica" i zauropodów "Venenosaurus dicrocei". Wydaje się jednak, że w czasie tworzenia się skał Poison Strip Sandstone cały czas egzystowała fauna z Yellow Cat.
W Ruby Range Member, nieco wyżej i bardziej na wschodzie, znaleziono poza tym skamieniałości mogące stanowić nowy gatunek gastonii. Wcześniejsze publikacje wymieniały wśród ankylozaurów tej fauny jedynie zauropeltę.
Holotyp określa się jako CEUM 1307. Obejmuje on kompletną czaszkę.
Systematyka.
Szczegóły budowy uzbrojenia sugerują wyodrębnienie gastonii i polakanta do odrębnej podrodziny Polacanthinae. Kirkland w 1998 umieścił ją w obrębie rodziny Ankylosauridae. Jednakże Carpenter, wcześniej podzielający pomysł Kirlkanda, w 2001 podniósł takson do rangi osobnej rodziny o nazwie Polacanthidae, grupy siostrzanej dla Ankylosauridae w obrębie kladu Ankylosauria. Oprócz gastonii i polakanta umieścił w niej hileozaura, mymurapetę, hoplitozaura i gargojleozaura. Umieszczenie gastonii w takiej rodzinie poparli inni badacze. Jednakże z późniejszych badań wynikło, że monofiletyzm takiej grupy byłby oparty na słabych podstawach, lub wręcz, że takie Polacanthinae/Polacanthidae byłyby parafiletyczne. Z analiz przeprowadzonych przez Vickaryousa i współpracowników (2001) oraz Hilla i współpracowników (2003) wynika, że "Gastonia" była bliżej spokrewniona z Ankylosaurinae, niż z innym domniemanym przedstawicielem Polacanthinae/Polacanthidae, tj. z rodzajem "Gargoyleosaurus"; autorzy ci uznali "polakanty" za bazalnych przedstawicieli Ankylosauridae. Dokładniej, wedle Hilla i współpracowników gastonia stanowi grupę siostrzaną dla wszystkich Ankylosauridae oprócz niej samej i gargojleozaura, stanowiącego z kolei grupę siostrzaną wszystkich innych ankylozaurydów. Praca ta zaznacza jednak, że w badaniach wzięto pod uwagę jedynie taksony o znanych pozostałościach czaszki. Dane wynikające z budowy szkieletu pozaczaszkowego mogłyby doprowadzić do innego rezultatu. Vickaryous, Maryańska i Weishampel (2004) w dalszym ciągu optowali jednak za uznaniem gastonii i gargojleozaura za bazalne ankylozaurydy.
Z kolei obejmujące 277 rodzajów superdrzewo (skonstruowane z drzew filogenetycznych uzyskanych we wcześniejszych analizach kladystycznych) autorstwa Pisaniego, Yatesa, Langera i Bentona sytuuje gastonię równie blisko polakanta, jak "Tsagantegia", talarura czy mymurapeltę.
Z przeprowadzonej przez Richarda Thompsona i współpracowników (2012) analizy kladystycznej wynika przynależność rodzajów zaliczanych do Polacanthinae, w tym gastonii, do rodziny Nodosauridae, a nie Ankylosauridae. Na drzewie ścisłej zgodności wygenerowanym na podstawie 4248 najbardziej oszczędnych drzew gastonia jest w nierozwikłanej politomii z wszystkimi innymi przedstawicielami Nodosauridae, natomiast na drzewie zgodności wygenerowanym metodą "50% majority rule consensus" gastonia jest taksonem siostrzanym do kladu obejmującego gatunki "Polacanthus foxii" i "Peloroplites cedrimontanus".

</doc>
<doc id="1015999" url="https://pl.wikipedia.org/wiki?curid=1015999" title="Park Narodowy Boucle du Baoule">
Park Narodowy Boucle du Baoule



</doc>
<doc id="1016001" url="https://pl.wikipedia.org/wiki?curid=1016001" title="Boucle du Baoule">
Boucle du Baoule



</doc>
<doc id="1016005" url="https://pl.wikipedia.org/wiki?curid=1016005" title="Karol Walezjusz (hrabia Maine)">
Karol Walezjusz (hrabia Maine)

Karol Walezjusz (ur. 14 października 1414 w Château de Montils-lez-Tours, zm. 10 kwietnia 1472 w Neufvy-en-Touraine) – hrabia Maine, Mortain, Guise i Gien, młodszy syn księcia Andegawenii Ludwika II i Jolanty, córki króla Aragonii Jana I Myśliwego. Młodszy brat Ludwika III Andegaweńskiego i Rene Andegaweńskiego.
W 1425 został hrabią Mortain. Po 1432 otrzymał tytuł hrabiego Gien. W 1441 został hrabią Maine, a w 1444 Guise. Był ponadto wicehrabią Chatellerault, Martigne, panem La Ferte-Bernard, parem Francji, gubernatorem i kapitanem "de la ville de Paris" (1435) a od 1441 gubernatorem Langwedocji i Gujenny. Stronnik króla Karola VII. Brał udział w oblężeniach Montereau (1437) i Pontoise (1441); kampaniach w Normandii (1450) i Gujennie (1453). Po śmierci Karola VII w 1461 został stronnikiem jego syna, króla Ludwika XI. Nie przystąpił do możnowładczej "Ligi Dobra Publicznego". W 1465 w bitwie pod Montlhéry dowodził tylną strażą wojsk królewskich.
W 1434 poślubił Cobellę Ruffo (zm. 1442), córkę Carla Ruffa, hrabiego Montaldo, i Ceccarelli Sanseverino. Miał z nią jednego syna:
9 stycznia 1443 poślubił Izabelę z Saint-Pol, hrabinę Guise (zm. 1472), córkę Piotra, hrabiego Saint-Pol i Małgorzaty z Baux, córki Franciszka z Baux, księcia Apulii. Karol i Izabela mieli razem córkę Ludwikę (1445 - 1477 w Carlat), żonę Jakuba Armagnac, księcia Nemours.
Karol miał również kilkoro nieślubnych dzieci:

</doc>
<doc id="1016007" url="https://pl.wikipedia.org/wiki?curid=1016007" title="Pływanie na Letnich Igrzyskach Olimpijskich 1896 – 1200 m stylem dowolnym mężczyzn">
Pływanie na Letnich Igrzyskach Olimpijskich 1896 – 1200 m stylem dowolnym mężczyzn

Konkurencja pływacka 1200 metrów stylem dowolnym odbyła się 11 kwietnia.

</doc>
<doc id="1016015" url="https://pl.wikipedia.org/wiki?curid=1016015" title="Metryka Mahalanobisa">
Metryka Mahalanobisa



</doc>
<doc id="1016016" url="https://pl.wikipedia.org/wiki?curid=1016016" title="Metryka Minkowskiego">
Metryka Minkowskiego



</doc>
<doc id="1016017" url="https://pl.wikipedia.org/wiki?curid=1016017" title="Hydria">
Hydria

Hydria (stgr. ὑδρία, od ὕδωρ hydōr – woda, lm. "hydriai") – w starożytnej Grecji naczynie służące do pobierania, przenoszenia i przechowywania wody, w użyciu od VII do III wieku p.n.e.
Typologia.
Charakteryzowało się pękatym brzuścem z niską stopką, niewysoką, przewężoną szyją z niezbyt szerokim wylewem i trzema imadłami (uchwytami). Dwa poziome służyły do podnoszenia naczynia napełnionego wodą, zaś pionowe – przy nalewaniu, jak i do przytrzymywania wazy, noszonej przeważnie na ramieniu lub głowie.
Starszy typ naczynia, funkcjonujący od okresu archaicznego, cechowało wyraźne zaznaczenie ramion oddzielonych załamaniem od dzwonowatego brzuśca naczynia o nieco kanciastym korpusie. W okresie klasycznym wykształcił się typ mniejszej hydrii brzuchatej, o opływowym konturze i pozbawionej trzeciego uchwytu, zwany kalpis (κάλπις), a typowy dla malarstwa czerwonofigurowego.
Zdobnictwo i funkcje.
Duża powierzchnia hydrii umożliwiała dekorowanie jej wielopostaciowymi scenami mitologicznymi lub z życia kobiet. Przeznaczenie naczynia bezspornie potwierdziły liczne przedstawienia kobiet czerpiących wodę ze studni. Do najbardziej znanych należy okazała południowoitalska (lukańska) hydria z IV w. p.n.e., pochodząca ze zbiorów markiza Campana (obecnie w Ermitażu), zwana "Regina Vasorum", z przedstawieniem orszaku bóstw eleuzyjskich. 
Wysmuklone hydrie z okresu późnoklasycznego i hellenistycznego wykonywano często z brązu powlekanego złotem lub miedzią dla nadania okazalszej aparycji. Bardziej ozdobny wygląd zyskały też uchwyty naczynia, modelowane w kształcie figur ludzkich bądź zwierzęcych. Hydria metalowa mogła służyć też (podobnie jak amfora) jako nagroda zwycięstwa.
W źródłach pisanych naczynie wymieniane jest też jako urna, z której ciągniono losy albo składano głosy (sędziów lub podczas plebiscytu). Obiekty z wykopalisk również dowodzą, że nierzadko traktowano je (jak pelike) w charakterze urny grobowej na popioły zmarłego; wówczas zasklepiono ją (gliną, ołowiem) ponad ramionami naczynia.
Nazwą hydriskos określano niewielkie naczynie (użytku domowego, toaletowego) w kształcie zminiaturyzowanej hydrii. 

</doc>
<doc id="1016020" url="https://pl.wikipedia.org/wiki?curid=1016020" title="Świętochłowice (przystanek kolejowy)">
Świętochłowice (przystanek kolejowy)

Świętochłowice − przystanek kolejowy w Świętochłowicach, w województwie śląskim, w Polsce.
W roku 2017 przystanek obsługiwał 200–299 pasażerów na dobę.
Historia.
W miejsce zamkniętego dworca Królewska Huta w Świętochłowicach (ostatnia niem. nazwa "Schwientochlowitz"), obsługującego wcześniej Królewską Hutę, w środę 1 października 1913 roku uruchomiono nowo zbudowany przystanek kolejowy Świętochłowice (niem. "Haltepunkt Schwientochlowitz") oraz dzisiejszą stację kolejową z dworcem Chorzów Batory (niem. "Bahnhof I. Klasse Bismarchütte") w Hajdukach, który przejął funkcje starego obiektu.
Przystanek zlokalizowano w sąsiedztwie huty „Falva”, w zachodniej części ówczesnego centrum Świętochłowic. W momencie otwarcia obsługiwał on lokalny ruch pasażerski z ograniczonymi usługami do możliwości nadawania i odbierania jedynie przesyłek ekspresowych. Od początku istnienia przystanek posiadał jeden częściowo zadaszony peron z przejściem podziemnym (w nasypie kolejowym), łączącym go z obszernym, w którym znajdowały się: kasa, poczekalnia, toalety oraz biura i mieszkania urzędników kolejowych.
Budynek przystanku, zrujnowany od lat 90. XX wieku, został wyburzony w 2004 roku, podczas jego rozbiórki natrafiono na archiwalne dokumenty.

</doc>
<doc id="1016021" url="https://pl.wikipedia.org/wiki?curid=1016021" title="Petyr Petrow (piłkarz)">
Petyr Petrow (piłkarz)

Petyr Atanasow Petrow (ur. 20 lutego 1961 roku) – bułgarski piłkarz, grający na pozycji lewego lub środkowego obrońcy.
Jest wychowankiem Lewskiego Sofia, gdzie występował przez dziewięć sezonów. W tym czasie rozegrał w lidze dwieście pięć meczów, zdobył trzy tytuły mistrza, dwa Puchary oraz raz - w sezonie 1986–1987 - dotarł do ćwierćfinału Pucharu Zdobywców Pucharów. Był jednym z liderów linii defensywnej Lewskiego aż do 1989 roku, kiedy, po upadku komunizmu, wyjechał za granicę, do portugalskiego SC Beira-Mar. Największym osiągnięciem z czasów gry w tym klubie jest szóste miejsce w lidze oraz finał Pucharu Portugalii w sezonie 1990–1991. Dwa lata później Petrow powrócił do kraju, gdzie niedługo potem w barwach Beroe Starej Zagory zakończył piłkarską karierę.
W reprezentacji Bułgarii zadebiutował w 1981 roku. Przez całą dekadę był ważną postacią linii obronnej drużyny narodowej. Spełnieniem jego reprezentacyjnej kariery był występ na Mundialu 1986, na którym podopieczni Iwana Wucowa - po raz pierwszy w historii - przebrnęli przez fazę grupową i awansowali do drugiej rundy turnieju, w której przegrali 0:2 z Meksykiem. Petrow po pierwszym meczu zastąpił na lewej obronie Aleksandyra Markowa i w kolejnych spotkaniach grał od pierwszej do ostatniej minuty. Rok po mistrzostwach postanowił pożegnać się z reprezentacją.

</doc>
<doc id="1016024" url="https://pl.wikipedia.org/wiki?curid=1016024" title="Parafia św. Mikołaja w Inowrocławiu">
Parafia św. Mikołaja w Inowrocławiu

Parafia św. Mikołaja w Inowrocławiu – fara – jedna z 9 parafii w dekanacie inowrocławskim I.
Dokumenty.
Księgi metrykalne:
Zasięg parafii.
Do parafii należą wierni z Inowrocławia mieszkający przy ulicach: Mała Andrzeja, Batorego, Bolesława Śmiałego, Brzoskwiniowej, Cegielnej parzyste, Chrobrego 4-12, 11-23, Farnej, Gronowej, Górniczej, Hoyera, Jagodowej, Janczarskiego, Ks. Jaśkowskiego, Kazimierza Jagiellończyka, Kazimierza Kujawskiego, Kazimierza Odnowiciela, Kazimierza Sprawiedliwego, Kazimierza Wielkiego, Kasztelańskiej, Kownackiej, Królowej Jadwigi 1-23, Krótkiej, Kurowa, Makuszyńskiego, Malinowej, Małej, Marulewskiej 3 i 2-20, Miechowickiej, św. Mikołaja, Morelowej, Nowej, Orzechowej, Paderewskiego, Podgórnej, Porazińskiej, Poznańska 1-93, Różanej, Rybnickiej, Rybnicka Mała, Rynek, Rzeźnickiej, Sobieskiego, Solnej, Staszica 20-36 parzyste i nieparzyste, Studziennej, 6 Stycznia, Świętokrzyskiej, Szelburg Zarembiny, Szerokiej, Szancera, Szymborskiej, Topolowej, Wiśniowej i Zapadłe.

</doc>
<doc id="1016034" url="https://pl.wikipedia.org/wiki?curid=1016034" title="Mieczysław Abramowicz">
Mieczysław Abramowicz

Mieczysław Abramowicz (ur. 24 maja 1952 w Gdańsku) – polski pisarz i historyk teatru, reżyser teatralny.
Życiorys.
Ukończył III Liceum Ogólnokształcącego im. Bohaterów Westerplatte w Gdańsku. Absolwent Wydziału Reżyserii Teatru Lalek Państwowej Wyższej Szkoły Teatralnej, filia w Białymstoku. Doktor nauk humanistycznych (Uniwersytet Gdański, 2021).
Nominowany do Nagrody Literackiej Nike i Nagrody Literackiej Gdynia oraz laureat Nagrody Miasta Gdańska „Splendor Gedanesis” za zbiór opowiadań "Każdy przyniósł, co miał najlepszego". Na podstawie jednego z opowiadań "Ulica Sieroca" Polskie Radio Gdańsk nagrało słuchowisko, nagrodzone na sopockim festiwalu „Dwa Teatry” w 2005 roku.
Nominowany za "Każdy przyniósł, co miał najlepszego" do nagrody Angelus. Dwukrotny laureat Pomorskiej Nagrody Artystycznej.
Autor wielu prac naukowych i publicystycznych dotyczących historii Gdańska, publikowanych m.in. w miesięczniku „30 dni”. Autor fundamentalnej pracy "Teatr żydowski w Gdańsku 1876-1968" (Gdańsk 2022).
Jest także rzecznikiem prasowym filii Związku Gmin Wyznaniowych Żydowskich w Gdańsku.
Pracował jako kustosz w Muzeum Opowieści (Nadbałtyckie Centrum Kultury) oraz Dziale Teatralnym Muzeum Narodowego w Gdańsku.

</doc>
<doc id="1016035" url="https://pl.wikipedia.org/wiki?curid=1016035" title="Roman Mega">
Roman Mega

Roman Mega (ur. 27 października 1970 w Bratysławie) – słowacki hokeista, reprezentant Słowacji.
Obecnie trener bramkarzy w klubie HK 95 Považská Bystrica.
Kariera.
W reprezentacji Słowacji rozegrał 4 spotkania. Razem z reprezentacją wziął udział w Pucharze Świata w 1996 roku.
Linki zewnętrzne.
 

</doc>
<doc id="1016041" url="https://pl.wikipedia.org/wiki?curid=1016041" title="Grypozaur">
Grypozaur

Grypozaur ("Gryposaurus") – grubonosy, roślinożerny dinozaur kaczodzioby z rodziny hadrozaurów (Hadrosauridae).
Znaczenie jego nazwy – jaszczur gryfowaty.
Żył w okresie późnej kredy (ok. 83-75 mln lat temu) na terenach Ameryki Północnej. Długość ciała do 4 m, masa ok. 500 kg. Jego szczątki znaleziono w USA oraz w Kanadzie (Alberta).
Posiadał charakterystyczny garb na nosie. Był spokrewniony z majazaurą i kritozaurem.

</doc>
<doc id="1016043" url="https://pl.wikipedia.org/wiki?curid=1016043" title="Kazimierz Samuelson">
Kazimierz Samuelson

Kazimierz Samuelson ps. "Słomicki" (ur. 1915 w Gdańsku, zm. 1944 w Warszawie) – inżynier elektryk, podharcmistrz, uczestnik powstania warszawskiego.
Ukończył Gimnazjum Polskie Macierzy Szkolnej i Politechnikę w Gdańsku. W harcerstwie był przybocznym w l GDH im. Zygmunta Augusta, następnie pełnił funkcję zastępcy komendanta III Hufca Harcerzy. W czasie okupacji hitlerowskiej żołnierz Armii Krajowej. Poległ w walkach powstańczych.

</doc>
<doc id="1016044" url="https://pl.wikipedia.org/wiki?curid=1016044" title="Mechitar z Sebasty">
Mechitar z Sebasty

Mechitar z Sebasty (Mchitar, Mkhitar, Mochtor; ur. 7 lutego 1676 w Sebaście, dzisiejszym Sivasie, zm. 16 kwietnia 1749 na San Lazzaro degli Armeni koło Wenecji) – ormiański zakonnik, filolog i pisarz, założyciel zakonu mechitarystów.
Urodził się w zamożnej rodzinie jako Piotr Manuk. Imię „Mechitar” (orm. pocieszyciel) było jego imieniem zakonnym, które przybrał, wybierając życie mnicha. W wieku 20 lat został wyświęcony na księdza i zaczął gromadzić wokół siebie uczniów. Wraz z 9 swoimi uczniami w 1701 utworzył zgromadzenie, które za cel postawiło sobie, obok spraw typowo religijnych, działalność edukacyjną wśród Ormian. Mechitar i jego uczniowie opuścili państwo osmańskie i osiedlili się w Modon (Methoni), ówczesnej kolonii weneckiej na Peloponezie. Dzięki staraniom Mechitara zgromadzenie uzyskało akceptację papieską w 1712, a on sam został wyznaczony jego pierwszym opatem. Mechitar postanowił utworzyć drugi dom zgromadzenia w Wenecji i w tym celu z częścią braci udał się tam w 1715. W tym czasie Modon został zdobyty przez Turków, a klasztor zniszczony. Dzięki staraniom opata zakonnicy otrzymali od Wenecji mała wysepkę San Lazzaro, którą formalnie przejęli w posiadanie w 1717. Wybudowany tam przez nich klasztor i kościół stały się nowym domem macierzystym zakonu, a jednocześnie, dzięki staraniom opata, ważnym ośrodkiem kultury ormiańskiej. W nim też powstały najważniejsze dzieła Mechitara, do których zalicza się:

</doc>
<doc id="1016048" url="https://pl.wikipedia.org/wiki?curid=1016048" title="Konradsreuth">
Konradsreuth

Konradsreuth – miejscowość i gmina w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Leży pomiędzy Lasem Frankońskim a Smreczanach nad rzeką Ölsnitz, przy drodze B2.
Gmina położona jest 5 km na południowy zachód od centrum Hof i 40 km na północny wschód od Bayreuth.
Dzielnice.
W skład gminy wchodzą następujące dzielnice: 
Oświata.
W gminie znajduje się 125 miejsc przedszkolnych (ze 120 dziećmi) oraz szkoła podstawowa (11 nauczycieli, 231 uczniów).

</doc>
<doc id="1016050" url="https://pl.wikipedia.org/wiki?curid=1016050" title="Udo Beyer">
Udo Beyer

Udo Beyer (ur. 9 sierpnia 1955 w Stalinstadt) – lekkoatleta NRD, specjalista pchnięcia kulą. Mistrz olimpijski, mistrz Europy, były rekordzista świata.
Życiorys.
Udo Beyer jest najstarszym z sześciorga dzieci montera urządzeń grzewczych Hansa-Georga Beyera i jego żony Eve-Marie. Urodził się w Eisenhüttenstadt noszącym wówczas nazwę Stalinstadt. Wychowywał się w Breslack (obecnie dzielnica Neißemünde) i w mieście rodzinnym. Podobnie jak reszta rodzeństwa grał w piłkę ręczną w miejscowym klubie i nawet był bramkarzem reprezentacji okręgu na zawodach we Frankfurcie. Za radą ojca zdecydował się jednak skoncentrować na trenowaniu lekkiej atletyki. Od 1969 uczęszczał do szkoły sportowej we Frankfurcie, gdzie uzyskał maturę. W tym okresie należał do klubu ASK Vorwärts Frankfurt, w którym był trenowany przez Fritza Kühla, który był w przeszłości olimpijczykiem, reprezentantem wspólnej reprezentacji Niemiec na igrzyskach olimpijskich w Rzymie (1960 i Tokio (1964) w pchnięciu kulą i rzucie dyskiem.
W 1973 Beyer przeniósł się do klubu ASK Vorwärts Potsdam, gdzie trenował go Lothar Hillebrand. Skoncentrował się wówczas na pchnięciu kulą. W Poczdamie rozpoczął studia w zakresie wychowania fizycznego. Jako członek klubu wojskowego był oficerem Nationale Volksarmee, a po zjednoczeniu Niemiec kapitanem Bundeswehry (startował do 1992).
Był przez wiele lat kapitanem lekkoatletycznej reprezentacji NRD. W czasie kariery zawodniczej mierzył 194 cm i ważył 130 kg. Po zakończeniu wyczynowego uprawniania sportu Beyer założył własne biuro podróży w Poczdamie. Od 2004 jest „ambasadorem czekolady” najstarszej niemieckiej wytwórni czekolady Halloren z Halle. Działa także jako przedstawiciel hospicjum dla nieuleczalnie chorych dzieci w środkowych Niemczech. Mieszka w Poczdamie. Jest żonaty od 1976. Miał dwie córki, z których jedna zmarła w dzieciństwie.
Rodzeństwo Udo Beyera także uprawiało sport. Podczas Igrzysk Olimpijskich w Moskwie w 1980 aż trójka rodzeństwa była w reprezentacji NRD. Udo został brązowym medalistą w pchnięciu kulą, Hans-Georg mistrzem olimpijskim w piłce ręcznej, a Gisela zajęła 4. miejsce w rzucie dyskiem. Inna siostra Gudrun towarzyszyła olimpijskiej reprezentacji w Barcelonie (1992) jako fizjoterapeuta.
Odznaczony Srebrnym Orderem Zasług dla Ojczyzny (NRD).
Beyer przyznał, że świadomie zażywał środki dopingujące w trakcie zawodów w NRD - która w 1970 roku prowadziła systematyczny program dopingowy dla najlepszych sportowców. Jego wyznanie zostało zawarte w filmie dokumentalnym "Samotny wilk", który został po raz pierwszy zaprezentowany na Festiwalu Filmowym w Berlinie w 2013 r.

</doc>
<doc id="1016054" url="https://pl.wikipedia.org/wiki?curid=1016054" title="Sobór lwowski">
Sobór lwowski



</doc>
<doc id="1016055" url="https://pl.wikipedia.org/wiki?curid=1016055" title="Bniec">
Bniec

Bniec (dawniej: "Melandrium" , współcześnie: "Silene" subgenus "Behenantha" section "Melandrium") – w zależności od ujęcia rodzaj lub sekcja roślin z rodziny goździkowatych ("Caryophyllaceae"). Takson tradycyjnie przez znaczną część XX wieku wyróżniany w randze rodzaju, współcześnie z powodu zagnieżdżenia w obrębie rodzaju lepnica "Silene" – włączany do niego w randze sekcji. Rośliny te pierwotnie wyodrębniano na podstawie różnic morfologicznych, co okazało się podziałem sztucznym, nieodzwierciedlającym relacji filogenetycznych. Grupa o wspólnym pochodzeniu tworząca sekcję "Melandrium" obejmuje 5 gatunków, z czego trzy są endemitami niewielkich obszarów w południowej Europie, a dwa są szeroko rozprzestrzenione w Europie, obecne także w północno-zachodniej Afryce i północno-zachodniej Azji. W Polsce rosną dwa gatunki z sekcji (w tradycyjnym ujęciu do rodzaju "Melandrium" zaliczano trzy gatunki).
Systematyka.
Takson w randze rodzaju wyodrębniany był na podstawie cech morfologicznych, w tym w szczególności od przedstawicieli rodzaju lepnica "Silene" wyróżniać go miał brak przegród w dolnej części owoców. Analizy molekularne ujawniły relacje filogenetyczne, z których wynika, że gatunki zaliczane do rodzaju "Melandrium" zagnieżdżone są w obrębie rodzaju lepnica "Silene". Zaliczane tu rośliny jedno- i dwupienne okazały się w dodatku być dość odlegle spokrewnione. W efekcie w randze monofiletycznej sekcji "Melandrium" łączonych jest współcześnie pięć gatunków dwupiennych.
Zaliczany tu w tradycyjnym ujęciu rodzaju jednopienny gatunek – lepnica nocna, czyli bniec dwudzielny "Silene noctiflora" jest odlegle spokrewniony z ww., natomiast tworzy wspólny klad z "Silene turkestanica".
Morfologia.
Rośliny zielne (jednoroczne lub byliny). Ulistnienie naprzeciwległe, liście podługowate lub jajowate, całobrzegie, siedzące. W tradycyjnym ujęciu zaliczano tu zarówno rośliny jednopienne, jak i dwupienne. Współcześnie sekcja "Melandrium" ograniczana jest do gatunków dwupiennych. Kwiaty dość duże z wielożyłkowym kielichem. Owocem jest wielonasienna, pękająca torebka.

</doc>
<doc id="1016058" url="https://pl.wikipedia.org/wiki?curid=1016058" title="O rly?">
O rly?



</doc>
<doc id="1016060" url="https://pl.wikipedia.org/wiki?curid=1016060" title="Lepnica dwupienna">
Lepnica dwupienna



</doc>
<doc id="1016062" url="https://pl.wikipedia.org/wiki?curid=1016062" title="Tlenek manganu(II)">
Tlenek manganu(II)

Tlenek manganu(II), MnO – nieorganiczny związek chemiczny z grupy tlenków zasadowych, w którym mangan występuje na II stopniu utlenienia. Występuje w przyrodzie jako bardzo rzadki minerał manganozyt.
Właściwości.
Tlenek manganu(II) jest ciałem stałym barwy żółtozielonej lub szarozielonej. Krystalizuje w układzie regularnym i tworzy sieć przestrzenną typu NaCl. Nie rozpuszcza się w wodzie. Jest tlenkiem zasadowym. Ulega działaniu kwasów, dając sole manganu(II) o bladoróżowym zabarwieniu:
W kontakcie z powietrzem lub tlenem, tlenek manganu(II) utlenia się do wyższych tlenków manganu.
Tlenek manganu(II) jest związkiem niestechiometrycznym. Jego skład może wynosić pomiędzy MnO a , zachowując jednocześnie tę samą strukturę przestrzenną.
Otrzymywanie.
Tlenek manganu(II) otrzymuje się przemysłowo z tlenku manganu(IV) poprzez redukcję wodorem, tlenkiem węgla lub metanem w wysokich temperaturach (powyżej 800 °C):
Związek ten można także otrzymać w wyniku termicznego rozkładu węglanu lub szczawianu manganu(II) w atmosferze beztlenowej:
Ostrożna dehydratacja wodorotlenku manganu(II) w kontrolowanych warunkach i w atmosferze beztlenowej także daje tlenek manganu(II).
Zastosowanie.
Tlenek manganu(II) stosowany jest w przemyśle nawozowym, gdzie jest źródłem manganu w nawozach, oraz paszowym. Wykorzystywany jest także do otrzymywania szeregu innych związków manganu.

</doc>
<doc id="1016067" url="https://pl.wikipedia.org/wiki?curid=1016067" title="Leupoldsgrün">
Leupoldsgrün

Leupoldsgrün – miejscowość i gmina w południowo-wschodnich Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof, wchodzi w skład wspólnoty administracyjnej Schauenstein. Leży pomiędzy Lasem Frankońskim a Smreczanami, przy autostradzie A9 i drodze B15.
Gmina położona jest 8 km na zachód od Hof i 40 km na północ od Bayreuth.
Dzielnice.
W skład gminy wchodzą następujące dzielnice: 

</doc>
<doc id="1016068" url="https://pl.wikipedia.org/wiki?curid=1016068" title="Melandrium rubrum">
Melandrium rubrum



</doc>
<doc id="1016069" url="https://pl.wikipedia.org/wiki?curid=1016069" title="Explorer 16">
Explorer 16

Explorer 16 – satelita naukowy amerykańskiej agencji kosmicznej NASA. Drugi, po Explorerze 13, statek serii Micrometeroid (S-55), badający mikrometeoroidy (wyznaczenie prawdopodobieństwa trafienia statku przez mikrometeoroid). Statek był na stałe połączony z ostatnim stopniem rakiety nośnej. Satelita pracował do lipca 1963 i wypełnił wszystkie zakładane cele.
Satelita nadal przebywa na orbicie, której trwałość szacuje się na około 800 lat.

</doc>
<doc id="1016070" url="https://pl.wikipedia.org/wiki?curid=1016070" title="Dekanat Słupsk Zachód">
Dekanat Słupsk Zachód

Dekanat Słupsk Zachód – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:
Na terenie dekanatu znajduje się diecezjalne sanktuarium św. Józefa Oblubieńca NMP.

</doc>
<doc id="1016071" url="https://pl.wikipedia.org/wiki?curid=1016071" title="Ludwik III de Montpensier">
Ludwik III de Montpensier

Ludwik III de Bourbon-Vendôme (ur. 10 czerwca 1513 w Moulins, zm. 23 września 1582 w Champigny-sur-Veude) – książę Montpensier, de la Roche-sur-Yon i de Dombes, delfin Owernii, hrabia Mortain.
Syn kuzynów – Ludwika I, księcia de La Roche-sur-Yon (syna Jana VII, księcia de Vendôme), i Ludwiki, księżnej Montpensier (córki Gilberta, hrabiego Montpensier).
Po śmierci ojca w 1520 r. odziedziczył tytuł księcia de Roche-sur-Yon. W 1529 r. został hrabią Mortain. W 1538 r., z okazji swojego ślubu, został przez króla Franciszka I mianowany hrabią de Forez, de Beaujeu i des Dombes. W 1543 r. został delfinem Owernii. Po śmierci matki w 1561 został księciem de Montpensier.
Brał udział w walkach przeciwko Karolowi V, cesarzowi rzymskiemu i królowi Hiszpanii. W 1536 r., służąc pod rozkazami księcia Anne de Montmorency, walczył w obronie Prowansji. W 1557 r., po przegranej bitwie pod Saint-Quentin, dostał się do hiszpańskiej niewoli.
Podczas wojen religijnych Ludwik zajmował chwiejne stanowisko. Namowy żony skłaniały go ku hugenotom, ale ostatecznie pozostał przy katolicyzmie. W 1562 r. został gubernatorem Turenii i Andegawenii z zadaniem rozprawienia się z protestantami. W 1563 r. odbił z rąk hugenotów Angoulême i Cognac. Uczestniczył w bitwie pod Jarnac w 1569 r. W 1570 r. został gubernatorem Bretanii. Brał udział w masakrze w nocy św. Bartłomieja. Później walczył z protestantami w Poitou. Zmarł w 1582 r.
W 1538 r. poślubił Jakobinę de Longwy (zm. 1561), córkę Jana IV de Longwy, barona de Pagny, i Joanny d’Angoulême, nieślubnej córki Karola de Valois, hrabiego d’Angoulême, siostry przyrodniej króla Franciszka I. Ludwik i Jakobina mieli razem syna i pięć córek:
4 lutego 1570 r. poślubił Katarzynę de Guise (18 lipca 1552 – 6 maja 1596), córkę Franciszka, księcia de Guise, i Anny, córki Ercole II d’Este, księcia Modeny. Małżonkowie nie mieli razem dzieci.

</doc>
<doc id="1016072" url="https://pl.wikipedia.org/wiki?curid=1016072" title="Silene dioica">
Silene dioica



</doc>
<doc id="1016073" url="https://pl.wikipedia.org/wiki?curid=1016073" title="Port lotniczy Ottawa">
Port lotniczy Ottawa

Port lotniczy Ottawa – międzynarodowe lotnisko położone 10 km na południe od Ottawy. Jest jednym z największych portów lotniczych w Ontario. W 2006 obsłużyło 3,8 mln pasażerów.

</doc>
<doc id="1016075" url="https://pl.wikipedia.org/wiki?curid=1016075" title="Tadeusz Kołecki">
Tadeusz Kołecki

Tadeusz Kołecki ps. "Andrzej Wysoki" (ur. 11 kwietnia 1921 w Sandomierzu, zm. 18 lub 24 września 1944 w Warszawie) – podporucznik Armii Krajowej, uczestnik powstania warszawskiego jako jeden z dowódców w Zgrupowaniu „Bartkiewicz”.
Życiorys.
W 1939 roku ukończył gimnazjum w Sandomierzu. Już od 1940 roku działał w polskim podziemiu zbrojnym. Podczas okupacji niemieckiej uczestniczył w kolportowaniu pisma „Odwet”, brał udział w wielu akcjach przeciwko okupantowi. Od 1942 przebywał w Warszawie, gdzie został wysłany w celu przejścia konspiracyjnego szkolenia.
Poległ w rejonie ul. Chmielnej (Śródmieście) w ostatnich dniach walk powstania warszawskiego – 18 lub 24 września. Odznaczony Orderem Virtuti Militari i dwukrotnie Krzyżem Walecznych.
Jego ojciec Jan Leon Kołecki, właściciel kilku zakładów fotograficznych, był aresztowany przez Gestapo.

</doc>
<doc id="1016078" url="https://pl.wikipedia.org/wiki?curid=1016078" title="Randy Barnes">
Randy Barnes

Eric Randolph ("Randy") Barnes (ur. 16 czerwca 1966 w Charleston, w Wirginii Zachodniej) – amerykański lekkoatleta, specjalista pchnięcia kulą, mistrz i wicemistrz olimpijski, były rekordzista świata.
Urodzony w Charleston, wychował się w pobliskim St. Albans. Po ukończeniu szkoły średniej uczęszczał na Texas A&amp;M University. Tam pobił rekord uczelni w pchnięciu kulą, należący do Randy'ego Matsona, pchnięciem na odległość 21,88 m.
Na igrzyskach olimpijskich w 1988 w Seulu pchnął na odległość 22,39 m, co dało mu srebrny medal (za Ulfem Timmermannem z NRD). 20 stycznia 1989 w Los Angeles ustanowił halowy rekord świata wynikiem 22,66 m, który został pobity dopiero 32 lata później przez Ryan Crousera. Zdobył srebrny medal na halowych mistrzostwach świata w 1989 w Budapeszcie, ponownie za Timmermannem.
20 maja 1990 poprawił należący do Timmermanna rekord świata wynikiem 23,12 m (rekord przetrwał do 18 czerwca 2021). Po zawodach w Malmö w sierpniu 1990 wykryto w organizmie Barnesa niedozwoloną substancję – steryd anaboliczny metyltestosteron. Został zdyskwalifikowany na 27 miesięcy za doping. Odwoływał się od tej decyzji, ale bez powodzenia. Z powodu dyskwalifikacji nie pojechał do Barcelony na igrzyska olimpijskie w 1992.
Po odbyciu kary zdobył srebrny medal na mistrzostwach świata w 1993 w Stuttgarcie za Szwajcarem Wernerem Günthörem. Na mistrzostwach świata w 1995 w Göteborgu zajął 3. miejsce.
Zwyciężył na igrzyskach olimpijskich w 1996 w Atlancie wynikiem 21,62 m osiągniętym w ostatniej kolejce. Na mistrzostwach świata w 1997 w Atenach odpadł w kwalifikacjach.
W 1998 wykryto u niego podwyższony poziom androstendionu, substancji zakazanej w lekkoatletyce. Chociaż Barnes twierdził, że nie wiedział o zakazie stosowania androsteronu, został dożywotnio zdyskwalifikowany.
Barnes zaczął grać w golfa, rywalizując o jak najdalsze uderzenie piłki golfowej. Zakwalifikował się do Mistrzostw Świata Long Drive 2005.

</doc>
<doc id="1016080" url="https://pl.wikipedia.org/wiki?curid=1016080" title="Melandrium album">
Melandrium album



</doc>
<doc id="1016086" url="https://pl.wikipedia.org/wiki?curid=1016086" title="Rodrigues Neto">
Rodrigues Neto

José Rodrigues Neto (ur. 6 grudnia 1949 w Galiléia, zm. 29 kwietnia 2019 w Rio de Janeiro) – brazylijski piłkarz, uczestnik Mistrzostw Świata w Piłce Nożnej 1978 (III miejsce).
W swojej karierze (1965–1984) grał dla klubów: Vitória, CR Flamengo, Fluminense FC, Botafogo, SC Internacional, São Cristóvão, Ferro Carril Oeste i Boca Juniors.

</doc>
<doc id="1016087" url="https://pl.wikipedia.org/wiki?curid=1016087" title="Parafia Najświętszego Serca Pana Jezusa w Kobylnicy">
Parafia Najświętszego Serca Pana Jezusa w Kobylnicy

Parafia pw. Najświętszego Serca Pana Jezusa w Kobylnicy - parafia należąca do dekanatu Słupsk Zachód, diecezji koszalińsko-kołobrzeskiej, metropolii szczecińsko-kamieńskiej. Została utworzona 1 czerwca 1961 roku przez biskupa Wilhelma Plutę. Siedziba parafii mieści się przy drodze krajowej 20 Słupsk – Miastko. Parafię od początku jej istnienia obsługują Księża Salezjanie (SDB).
Miejsca święte.
Kościół parafialny.
Kościół pw. Najświętszego Serca Pana Jezusa w Kobylnicy

</doc>
<doc id="1016089" url="https://pl.wikipedia.org/wiki?curid=1016089" title="Ulf Timmermann">
Ulf Timmermann

Ulf Béla Timmermann (ur. 1 listopada 1962 w Berlinie Wschodnim) – niemiecki lekkoatleta, specjalista pchnięcia kulą, mistrz olimpijski z Seulu.
Kariera.
Największe sukcesy odnosił startując w barwach NRD. Rozpoczął karierę zdobywając srebrny medal na mistrzostwach świata w 1983 w Helsinkach (za Edwardem Sarulem). Na halowych mistrzostwach Europy w 1985 w Pireusie zajął 2. miejsce (za Remigiusem Machurą z Czechosłowacji). 25 września 1985 ustanowił rekord świata wynikiem 22,62 m odbierając go koledze z reprezentacji Udo Beyerowi (Beyer odzyskał rekord 20 sierpnia 1986).
Został srebrnym medalistą mistrzostw Europy w 1986 w Stuttgarcie za Szwajcarem Wernerem Günthörem. Na halowych mistrzostwach Europy w 1987 w Liévin zdobył złoty medal. Powtórzył to osiągnięcie na halowych mistrzostwach świata w 1987 w Indianapolis. Na mistrzostwach świata w 1987 w Rzymie zajął 5. miejsce.
22 maja 1988 w Chanii jako pierwszy człowiek pchnął kulę na odległość ponad 23 metry uzyskując 23,06 m (do tej pory jest to czwarty wynik w historii oraz rekord Europy). Na igrzyskach olimpijskich w 1988 w Seulu był chorążym reprezentacji NRD. W konkursie pchnięcia kulą zwyciężył wynikiem 22,47 m ustanawiając rekord olimpijski.
Zwyciężył w 1989 na halowych mistrzostwach Europy w Hadze oraz halowych mistrzostwach świata w Budapeszcie. Na halowych mistrzostwach Europy w 1990 w Glasgow zajął 2. miejsce (za Austriakiem Klausem Bodenmüllerem). Został złotym medalistą mistrzostw Europy w 1990 w Splicie. Na igrzyskach olimpijskich w 1992 w Barcelonie, startując już w barwach zjednoczonych Niemiec, zajął 5. miejsce. Wkrótce potem zakończył karierę.
Był mistrzem NRD w latach 1988-1990, a w hali w 1983 oraz w latach 1985-1990. W 1992 był mistrzem Niemiec na otwartym stadionie.

</doc>
<doc id="1016091" url="https://pl.wikipedia.org/wiki?curid=1016091" title="Pływanie na Letnich Igrzyskach Olimpijskich 1896 – 100 m stylem dowolnym dla żeglarzy">
Pływanie na Letnich Igrzyskach Olimpijskich 1896 – 100 m stylem dowolnym dla żeglarzy

W konkurencji pływackiej 100 metrów dla żeglarzy na Igrzyskach mogli brać udział tylko marynarze z greckiej marynarki wojennej. Do zawodów zgłosiło się 11 zawodników, lecz tylko 3 z nich wystartowało.

</doc>
<doc id="1016092" url="https://pl.wikipedia.org/wiki?curid=1016092" title="Intel Core Solo">
Intel Core Solo



</doc>
<doc id="1016093" url="https://pl.wikipedia.org/wiki?curid=1016093" title="Samolot bliskiego wsparcia powietrznego">
Samolot bliskiego wsparcia powietrznego



</doc>
<doc id="1016095" url="https://pl.wikipedia.org/wiki?curid=1016095" title="Franciszek de Montpensier">
Franciszek de Montpensier

Franciszek de Bourbon-Montpensier (ur. 1542, zm. 4 czerwca 1592 w Lisieux), książę Montpensier, de La Roche-sur-Yon i de Dombes, delfin Owernii, hrabia Mortain, margrabia de Méziéres, pan de Chatellerault i Saint Fargeau. Jedyny syn Ludwika III, księcia Montpensier i Jakobiny de Longwy, córki Jana IV de Longwy, barona de Pagny.
Za życia ojca (do 1582 r.) nosił tytuł delfina Owernii. Pozostałe tytuły odziedziczył po śmierci Ludwika III. Brał udział w wojnach religijnych po stronie katolików. Brał udział walkach pod Saint-Jean-d’Angély i Saintonge w 1569 r. W 1574 r. został mianowany gubernatorem Langwedocji i Delfinatu. W 1579 r. został kawalerem Orderu Świętego Ducha. Mimo iż był gorliwym katolikiem nie poparł Ligi Katolickiej. Pozostał wierny królowi Henrykowi III, a po jego śmierci w 1589 r. uznał królem Henryka IV. W szeregach jego armii brał udział w bitwach pod Arques i Ivry. W 1590 r. został gubernatorem Normandii. W 1591 r. bezskutecznie oblegał Rouen. Zmarł niedługo później.
W 1566 r. poślubił Renatę Andegaweńską (1550 – 1597), markizę de Méziéres, córkę markiza Mikołaja d’Anjou-Méziéres (nieślubnego potomka Karola, hrabiego Maine) i Gabrieli de Mareuil, baronowej de Villebois. Franciszek i Renata mieli jednego syna:

</doc>
<doc id="1016098" url="https://pl.wikipedia.org/wiki?curid=1016098" title="Respect (album Sweet Noise)">
Respect (album Sweet Noise)

Respect – debiutancki album zespołu Sweet Noise wydany 30 stycznia 1995 roku.
Lista utworów.
Źródło.

</doc>
<doc id="1016099" url="https://pl.wikipedia.org/wiki?curid=1016099" title="Alessandro Andrei">
Alessandro Andrei

Alessandro Andrei (ur. 3 stycznia 1959 we Florencji) – włoski lekkoatleta kulomiot, mistrz olimpijski z Los Angeles.
Na mistrzostwach Europy juniorów w 1977 zajął 9. miejsce. Był czwarty na halowych mistrzostwach Europy w 1981 w Grenoble. W następnym roku na halowych mistrzostwach Europy w Mediolanie zajął 5. miejsce, a na mistrzostwach Europy w Atenach 7. miejsce. Na pierwszych mistrzostwach świata w 1983 w Helsinkach był siódmy.
Na halowych mistrzostwach Europy w 1984 w Göteborgu zdobył brązowy medal. W tym samym roku wystąpił na igrzyskach olimpijskich w Los Angeles. Rywalizacja toczyła się pod nieobecność miotaczy z ZSRR i NRD, gdyż państwa te, podobnie jak Polska, zbojkotowały igrzyska. Andrei rzucił 21,26 m, co dało mu złoty medal.
Zajął 4. miejsce na mistrzostwach Europy w 1986 w Stuttgarcie. 12 sierpnia 1987 na mityngu w Viareggio Andrei miał najlepszą serię pchnięć w swojej karierze (22,19 - 22,37 - 22,72 - 22,84 - 22,91 - 22,74). Wynikiem 22,91 m (jest to 4. wynik w historii światowej lekkoatletyki) pobił dotychczasowy rekord świata, który wynosił 22,86 m i należał do Briana Oldfielda. Dwa i pół tygodnia później zdobył srebrny medal na mistrzostwach świata w 1987 w Rzymie za Szwajcarem Wernerem Günthörem.
Na igrzyskach olimpijskich w 1988 w Seulu Andrei nie był już rekordzistą świata, gdyż w międzyczasie Ulf Timmermann z NRD rzucił 23,06 m. Niemiec zwyciężył w zawodach, a Andrei zajął 7. miejsce. Podobnie był siódmy na halowych mistrzostwach świata w 1989 w Budapeszcie. Na halowych mistrzostwach Europy w 1990 w Glasgow zajął 5. miejsce, na mistrzostwach świata w 1991 w Tokio 11. miejsce, na halowych mistrzostwach Europy w 1992 w Genui 6. miejsce, a na swych trzecich igrzyskach olimpijskich w 1992 w Barcelonie 11. miejsce.
Andrei zwyciężył w igrzyskach śródziemnomorskich w 1991 w Atenach i w igrzyskach śródziemnomorskich w 1997 w Bari, a w 1983 w Casablance i w 1993 w Narbonne był drugi. Był mistrzem Włoch w latach 1983-1986 i 1989-1992, a hali od 1990 do 1992. Jego żona Agnese Maffeis była znaną kulomiotką i dyskobolką.

</doc>
<doc id="1016100" url="https://pl.wikipedia.org/wiki?curid=1016100" title="Vina">
Vina



</doc>
<doc id="1016102" url="https://pl.wikipedia.org/wiki?curid=1016102" title="Batista (ur. 1955)">
Batista (ur. 1955)

Batista, właśc. João Batista da Silva (ur. 8 marca 1955 w Porto Alegre) – brazylijski piłkarz, uczestnik Mistrzostw Świata w Piłce Nożnej 1978 (III miejsce) i w 1982 roku.

</doc>
<doc id="1016103" url="https://pl.wikipedia.org/wiki?curid=1016103" title="Sieć (teoria grafów)">
Sieć (teoria grafów)

Sieć – graf skierowany z ważonymi krawędziami.

</doc>
<doc id="1016104" url="https://pl.wikipedia.org/wiki?curid=1016104" title="Ordre de Bataille Wojska Polskiego w okresie stalinizmu">
Ordre de Bataille Wojska Polskiego w okresie stalinizmu

Struktura organizacyjna Sił Zbrojnych PRL w pierwszej połowie lat 50 XX w.

</doc>
<doc id="1016106" url="https://pl.wikipedia.org/wiki?curid=1016106" title="Joao Batista da Silva">
Joao Batista da Silva



</doc>
<doc id="1016107" url="https://pl.wikipedia.org/wiki?curid=1016107" title="Patrick Ochs">
Patrick Ochs

Patrick Ochs (ur. 14 maja 1984 we Frankfurcie nad Menem) – niemiecki piłkarz występujący na pozycji obrońcy lub pomocnika. Od 2011 roku jest zawodnikiem VfL Wolfsburg.
Kariera klubowa.
Ochs jest wychowankiem klubu Germania Enkheim, w którym treningi rozpoczął w wieku 5 lat. Po dwóch latach przeszedł do juniorów Eintrachtu Frankfurt. Grał tam do 2002 roku. Wówczas trafił do juniorskiej ekipy Bayernu Monachium. W 2003 roku został włączony do jego rezerw. W 2004 roku powrócił do Eintrachtu Frankfurt, grającego w 2. Bundeslidze. W barwach Eintrachtu zadebiutował 9 sierpnia 2004 w zremisowanym 1:1 meczu z Alemannią Akwizgran. Od czasu debiutu Ochs stał się podstawowym graczem Eintrachtu. 19 listopada 2004 w wygranym 2:1 ligowym pojedynku z Rot-Weiß Erfurt strzelił pierwszego gola w trakcie ligowej kariery. W sezonie 2004/2005 zajął z klubem 3. miejsce w lidze i awansował z nim do Bundesligi. W tych rozgrywkach zadebiutował 7 sierpnia 2005 w przegranym 1:4 spotkaniu z Bayerem 04 Leverkusen. W 2006 roku zagrał z Eintrachtem w finale Puchar Niemiec, ale jego klub przegrał tam 0:1 z Bayernem Monachium. 17 września 2006 w wygranym 3:1 meczu z Bayerem Leverkusen Ochs zdobył pierwszą bramkę w trakcie gry w Bundeslidze. W sezonie 2007/2008 zajął z klubem 9. pozycję w lidze, która była najwyższą w trakcie gry z Eintrachtem w Bundeslidze.
W 2011 roku Ochs przeszedł do VfL Wolfsburg.
Kariera reprezentacyjna.
Ochs rozegrał dziewięć spotkań w reprezentacji Niemiec U-21. Był uczestnikiem Mistrzostwa Europy U-21 w 2006 roku, na których rozegrał jedno spotkanie, a jego reprezentacja odpadła z turnieju po fazie grupowej.

</doc>
<doc id="1016109" url="https://pl.wikipedia.org/wiki?curid=1016109" title="Krawędź">
Krawędź



</doc>
<doc id="1016112" url="https://pl.wikipedia.org/wiki?curid=1016112" title="Parafia Niepokalanego Poczęcia Najświętszej Maryi Panny w Kwakowie">
Parafia Niepokalanego Poczęcia Najświętszej Maryi Panny w Kwakowie

Parafia pw. Niepokalanego Poczęcia Najświętszej Maryi Panny w Kwakowie – parafia należąca do dekanatu Słupsk Zachód, diecezji koszalińsko-kołobrzeskiej, metropolii szczecińsko-kamieńskiej. Została utworzona 25 stycznia 1974 roku przez biskupa Ignacego Jeża. W latach 1959–1974 wikaria samodzielna. Położona jest przy drodze krajowej 21 Słupsk – Poznań. Parafię od początku jej istnienia do 1989 obsługiwali Księża Salezjanie (SDB), obecnie księża diecezjalni.
Miejsca święte.
Kościół parafialny.
Kościół pw. Niepokalanego Poczęcia Najświętszej Maryi Panny w Kwakowie

</doc>
<doc id="1016116" url="https://pl.wikipedia.org/wiki?curid=1016116" title="Alexander Meier">
Alexander Meier

Alexander Meier (ur. 17 stycznia 1983 w Buchholz in der Nordheide) – niemiecki piłkarz występujący na pozycji pomocnika.
Kariera klubowa.
Meier treningi rozpoczął w wieku 5 lat w klubie JSG Rosengarten. Później trenował w TuS Nenndorf, TSV Buchholz, Hamburgerze SV, MSV Hamburg oraz od 1999 roku ponownie w Hamburgerze SV. W 2002 roku został wypożyczony do klubu FC St. Pauli, grającego w Bundeslidze. W Bundeslidze zadebiutował 19 kwietnia 2002 w przegranym 0:4 meczu z Hamburgerem SV. W sezonie 2001/2002 w lidze zagrał dwa razy, a jego klub zajął 18. miejsce w tabeli i spadł do 2. Bundesligi. 11 września 2002 w wygranym 7:1 ligowym pojedynku z Eintrachtem Brunszwik strzelił dwa gole, które były jego pierwszymi w ligowej karierze. W 2003 roku powrócił do Hamburgera SV (Bundesliga). W jego barwach zadebiutował 2 sierpnia 2003 w przegranym 0:3 spotkaniu z Hannoverem 96. W sezonie 2003/2004 rozegrał 4 ligowe spotkania.
Latem 2004 roku został wypożyczony do drugoligowego Eintrachtu Frankfurt. W jego barwach zadebiutował 9 sierpnia 2004 w zremisowanym 1:1 ligowym spotkaniu z Alemannią Akwizgran. W tamtym meczu zdobył także bramkę. Od czasu debiutu był podstawowym graczem Eintrachtu. W sezonie 2004/2005 zajął z klubem 3. miejsce w lidze i awansował z nim do Bundesligi. Po zakończeniu tamtego sezonu Eintracht pozyskał Meiera na zasadzie transferu definitywnego. 22 października 2005 w wygranym 6:3 meczu z 1. FC Köln zdobył pierwszą bramkę podczas gry w Bundeslidze. W tamtym meczu zanotował także trzy asysty. W 2006 roku Meier zagrał z Eintrachtem w finale Puchar Niemiec, ale jego klub przegrał tam 0:1 z Bayernem Monachium. W sezonie 2007/2008 zajął z klubem 9. pozycję w lidze, która była najwyższą w trakcie gry z Eintrachtem w Bundeslidze. W sezonie 2014/2015 został Królem Strzelców Bundesligi z 19 golami na koncie.
Kariera reprezentacyjna.
Meier rozegrał dwa spotkania w reprezentacji Niemiec U-21.

</doc>
<doc id="1016119" url="https://pl.wikipedia.org/wiki?curid=1016119" title="Yarabi">
Yarabi

Yarabi – rumuński zespół muzyczny wykonujący muzykę taneczną.
Zespół powstał w 2005 roku. Tworzą go dwaj rumuńscy muzycy: Ionuţ "I.C. Tiu" Cristian Tiu i Adrian "Filip" Filipidescu.
W 2006 roku nagrali oni pierwszą płytę pt. " Yarabi " a w roku 2010 drugą pt. "El sila" .

</doc>
<doc id="1016127" url="https://pl.wikipedia.org/wiki?curid=1016127" title="Holcus">
Holcus



</doc>
<doc id="1016130" url="https://pl.wikipedia.org/wiki?curid=1016130" title="Nuno Bettencourt">
Nuno Bettencourt

Nuno Duarte Gil Mendes Bettencourt (ur. 20 września 1966 w Praia da Vitória) – amerykański gitarzysta, multiinstrumentalista, kompozytor, wokalista, autor tekstów i producent muzyczny pochodzenia portugalskiego. Stał się rozpoznawalny jako główny gitarzysta zespołu rockowego Extreme z Bostonu. Nagrał również solowy album, a także współzałożył zespoły, w tym Satellite Party.
Życiorys.
Urodził się w Portugalii jako syn Aureoliny da Cunhy Gil de Ávily Bettencourt (zm. 2002) i Ezequiela Mendesa Bettencourta. Miał pięciu braci – Luísa, Roberto, Jorge, Paulo i João oraz cztery siostry – Fatimę, Ivone, Teresę i Helenę. Gdy miał cztery lata wraz z rodziną przeniósł się do Hudson w Massachusetts, gdzie przez 21 lat mieszkał na Main Street.
Początkowo Bettencourt nie interesował się muzyką, woląc spędzać czas grając w hokeja i piłkę nożną. Jego pierwszym instrumentem była perkusja i grał wyłącznie na niej, dopóki jego brat Luis nie zaczął uczyć go gry na gitarze. Wpływ na jego rozwój jako muzyka wywarli m.in.: Eddie Van Halen, the Beatles, Led Zeppelin, Prince, Queen (Brian May), Paco de Lucía i Al Di Meola.
Nuno doczekał się gitar sygnowanych jego nazwiskiem. Są to modele N firmy Washburn. Sam Bettencourt gra na gitarze Washburn N4.
W 2004 został sklasyfikowany na 44. miejscu listy 100 najlepszych gitarzystów heavymetalowych wszech czasów według magazynu Guitar World.
W listopadzie 2009 rozpoczął współpracę z Rihanną i będzie jej towarzyszył podczas najbliższych tras koncertowych jako gitarzysta prowadzący. Współpracował z takimi artystami jak Lúcia Moniz, Dweezil Zappa, Robert Palmer i Janet Jackson.
Wystąpił jako rocker w komediodramacie muzycznym Adama Shankmana "Rock of Ages" (2012).
Był żonaty z Suze DeMarchi, z którą ma córkę Bebe Orleans (ur. 1996) i syna Lorenzo Aureolino (ur. 2002).

</doc>
<doc id="1016132" url="https://pl.wikipedia.org/wiki?curid=1016132" title="Dawny biurowiec Siemensa w Łodzi">
Dawny biurowiec Siemensa w Łodzi

Dawny biurowiec Siemensa – kamienica znajdująca się przy ulicy Piotrkowskiej 96 w Łodzi.
Historia.
Projekt budynku mógł powstać w Niemczech, na co wskazywać mogą użyte materiały wykończeniowe, jak i okres, w którym budynek powstał (I wojna światowa) – Łódź zajęta była przez wojska pruskie.
Budynek zbudowano na potrzeby siedziby oddziału łódzkiego Spółki Akcyjnej Polskich Elektrycznych Fabryk Siemens. Gmach jest jednym z najlepszych dzieł architektonicznych Łodzi początku XX wieku.
Po II wojnie światowej mieściły się tu redakcje łódzkich gazet, m.in. "Głos Robotniczy", "Karuzela", "Dziennik Łódzki" i "Express Ilustrowany". Ponadto w budynku były siedziby: Polskiej Agencji Prasowej, Łódzkiego Wydawnictwa Prasowego RSW „Prasa-Książka-Ruch” oraz łódzkiego oddziału Stowarzyszenia Dziennikarzy Polskich. Na pierwszym piętrze mieścił się Klub Dziennikarza.
Kamienica jest własnością prywatną. Od kilku lat planowana jest przebudowa w celu zaaranżowania budynku na cele mieszkaniowo–biurowo–handlowe. Budynek stoi na działce o powierzchni 1483 m².
Budynek wpisany jest do rejestru zabytków pod numerem A/72 z 20.01.1971.

</doc>
<doc id="1016133" url="https://pl.wikipedia.org/wiki?curid=1016133" title="Parafia Świętej Rodziny w Słupsku">
Parafia Świętej Rodziny w Słupsku

Parafia pw. Świętej Rodziny w Słupsku – rzymskokatolicka parafia należąca do dekanatu Słupsk Zachód, diecezji koszalińsko-kołobrzeskiej, metropolii szczecińsko-kamieńskiej. Siedziba parafii mieści się przy ul. Grottgera 9 w Słupsku.
Historia.
Parafia została utworzona 1 lipca 1948 roku przez gorzowskiego administratora apostolskiego Edmunda Nowickiego. Położona jest w dzielnicy Zatorze. W latach 1948–1977 była to jedyna parafia w tej dzielnicy. Od 1949 obsługiwana jest przez księży Salezjanów.
Miejsca święte.
Kościół parafialny.
Kościół pw. Świętej Rodziny w Słupsku

</doc>
<doc id="1016134" url="https://pl.wikipedia.org/wiki?curid=1016134" title="Dominique Savignoni">
Dominique Savignoni

Dominique Savignoni (ur. 14 października 1962 w Bastii) – francuski pilot rajdowy.
Startował w kilku rajdach zaliczanych do cyklu WRC w latach 1994-2002. W Mistrzostwach Świata zadebiutował u boku Yves'a Loubeta. Startował także w kilku eliminacjach Mistrzostw Europy. Wielokrotnie zmieniając innych pilotów. Jego ostatni rajd to Rajd Wielkiej Brytanii. Savignoni pomylił się i wprowadził François Delecoura w błąd, po czym spadli ze skarpy do lasu. Obaj po tym incydencie zakończyli karierę.

</doc>
<doc id="1016135" url="https://pl.wikipedia.org/wiki?curid=1016135" title="Leonard Witold Maringe">
Leonard Witold Maringe

Leonard Witold Stanisław Maringe (ur. 7 grudnia 1890 w Smolinie, zm. 12 czerwca 1966 w Warszawie) – polski inżynier, rolnik, ekonomista.
Życiorys.
Początkowo uczęszczał do gimnazjum w Kaliszu, lecz w 1905 za aktywny udział w strajku szkolnym był czasowo aresztowany i musiał przenieść się do gimnazjum Konopczyńskiego w Warszawie. W 1914 ukończył studia w Instytucie Rolniczym w Gembloux w Belgii. Praktykę rolną zdobył w majątku Wojciecha Wyganowskiego.
Od 1919 był właścicielem majątku Lenartowo. W 1920 brał udział w wojnie z bolszewikami, za co został dwukrotnie odznaczony Krzyżem Walecznych. W 1934 został dyrektorem, a później prezesem Biura Ekonomicznego Organizacji Rolniczych oraz Przemysłu Rolnego w Poznaniu. Był członkiem zarządu Związku Rolników z Wyższym Wykształceniem.
W latach 1939–1945 działał w konspiracji. Był dyrektorem Departamentu Rolnictwa w Delegaturze Rządu na Kraj. Bezpośrednio po wojnie został pełnomocnikiem ministra rolnictwa dla akcji siewnej w poznańskiem i na ziemi lubuskiej. Od 1946 pełnił funkcję dyrektora Państwowych Nieruchomości Ziemskich.
W 1949 aresztowany wraz z innymi osobami z centrali PNZ i oskarżony o działalność na szkodę Państwa Polskiego. Razem z nim zostali oskarżeni: L. Kempisty, W. Englicht, F. Sommer, K. Papara, A. Potworowski i L. Slaski. Proces miał charakter polityczny i był skierowany przeciwko byłym ziemianom. W 1951 został skazany na dożywocie. Karę pozbawienia wolności odbywał w zakładzie karnym we Wronkach. W trakcie 7 letniego pobytu w więzieniu pisał różne rozprawy z dziedziny agrotechniki i organizacji gospodarstw publikowanych pod pseudonimem W. Smoliński.
W 1956 zrehabilitowany rozpoczął pracę, jako kierownik Pracowni Badań Ekonomiki i Organizacji Produkcji Rolnej PAN. Od 1957 był doradcą ministra rolnictwa.
Był autorem i współautorem wielu książek i artykułów.
Został pochowany na Powązkach w grobowcu rodzinnym Borettich i Maringe'ów (kwatera 4-1-29).
Życie prywatne.
Był synem Leonarda (1857–1933) i Zuzanny z Kożuchowskich (1861–1939). Jego żoną była Zofia Wyganowska. Jego synowie Andrzej i Leszek (ur. 1923, który został ranny na Woli), polegli w powstaniu warszawskim.

</doc>
<doc id="1016136" url="https://pl.wikipedia.org/wiki?curid=1016136" title="Parafia św. Józefa Oblubieńca Najświętszej Maryi Panny w Słupsku">
Parafia św. Józefa Oblubieńca Najświętszej Maryi Panny w Słupsku

Parafia pw. św. Józefa Oblubieńca Najświętszej Maryi Panny w Słupsku - rzymskokatolicka parafia należąca do dekanatu Słupsk Zachód, diecezji koszalińsko-kołobrzeskiej, metropolii szczecińsko-kamieńskiej. Siedziba parafii mieści się przy ul. Szczecińska 38 w Słupsku.
Parafia została utworzona 23 marca 1990 r. przez biskupa Ignacego Jeża. Położona jest na terenie Osiedla Niepodległości. 
Miejsca święte.
Sanktuarium.
Sanktuarium św. Józefa Oblubieńca Najświętszej Maryi Panny w Słupsku
Kościół parafialny.
Kościół pw. św. Józefa Oblubieńca Najświętszej Maryi Panny w Słupsku
Kościół parafialny jest również sanktuarium diecezji koszalińsko-kołobrzeskiej.

</doc>
<doc id="1016140" url="https://pl.wikipedia.org/wiki?curid=1016140" title="Parafia św. Faustyny w Słupsku">
Parafia św. Faustyny w Słupsku

Parafia pw. św. Faustyny Kowalskiej w Słupsku – rzymskokatolicka parafia należąca do dekanatu Słupsk Zachód, diecezji koszalińsko-kołobrzeskiej, metropolii szczecińsko-kamieńskiej. 
Historia.
Została utworzona dekretem z dnia 10 sierpnia 1993 r. przez biskupa Czesława Domina. Położona jest w dzielnicy Zatorze.
Miejsca święte.
Kościół parafialny.
Kościół pw. św. s. Faustyny Kowalskiej w Słupsku

</doc>
<doc id="1016141" url="https://pl.wikipedia.org/wiki?curid=1016141" title="Eric Mauffrey">
Eric Mauffrey

Eric Mauffrey (ur. 11 listopada 1950) – francuski kierowca rajdowy. Brał udział w latach 1987–1992 w pięciu eliminacjach WRC w Volkswagenie Golfie i w Renault. Od 1992 roku startował w Mistrzostwach Francji. W 2004 roku wycofał się z rajdowej sceny.

</doc>
<doc id="1016143" url="https://pl.wikipedia.org/wiki?curid=1016143" title="Theology">
Theology

Theology – album Sinéad O’Connor wydany 18 czerwca 2007 roku. Wydawnictwo zawiera dwa krążki - akustyczny "Dublin Sessions" oraz "London Sessions" nagrany z całym zespołem.
Pierwszym singlem z "Theology" został utwór „I Don't Know How to Love Him”, pochodzący z musicalu "Jesus Christ Superstar". W lipcu 2007 album zadebiutował na 168. miejscu listy Billboard 200. W Polsce dotarł do 30. pozycji na liście OLiS.

</doc>
<doc id="1016145" url="https://pl.wikipedia.org/wiki?curid=1016145" title="Reinaldo (ur. 1957)">
Reinaldo (ur. 1957)

Reinaldo, właśc. José Reinaldo de Lima (ur. 11 stycznia 1957) – brazylijski piłkarz.

</doc>
<doc id="1016147" url="https://pl.wikipedia.org/wiki?curid=1016147" title="Reinaldo">
Reinaldo



</doc>
<doc id="1016148" url="https://pl.wikipedia.org/wiki?curid=1016148" title="Parafia św. Jana Bosko w Sycewicach">
Parafia św. Jana Bosko w Sycewicach

Parafia pod wezwaniem Świętego Jana Bosko w Sycewicach "(do 8.12.1988 parafia pw. Wniebowzięcia Najświętszej Maryi Panny w Pałowie)" – polska rzymskokatolicka parafia należąca do dekanatu Słupsk Zachód, diecezji koszalińsko-kołobrzeskiej, metropolii szczecińsko-kamieńskiej. Została utworzona 1 czerwca 1951 roku przez biskupa Wilhelma Plutę.
Siedziba parafii mieści się w Sycewicach, przy drodze krajowej 6 Szczecin – Gdańsk. Parafię od 1952 do 1998 r. obsługiwali Księża Salezjanie (SDB), a następnie księża diecezjalni.
Miejsca święte.
Kościół parafialny.
Kościół pw. św. Jana Bosko w Sycewicach

</doc>
<doc id="1016149" url="https://pl.wikipedia.org/wiki?curid=1016149" title="Kampania duńska">
Kampania duńska

Kampania duńska (niem. "Weserübung-Süd") – agresja hitlerowskich Niemiec na Królestwo Danii w dniu 9 kwietnia 1940. Atak był wstępem do kampanii norweskiej i pierwszą fazą operacji „Weserübung”. Uderzenie Wehrmachtu nastąpiło lądem, przez morze i z powietrza.
Siły obu stron.
Wojska duńskie.
Część oddziałów Dywizji Jutlandzkiej, w tym:
Wojska niemieckie.
XXXI Korpus Armijny pod dowództwem gen. Leonharda Kaupischa w składzie:
Przed agresją.
Po wybuchu II wojny światowej Dania ogłosiła neutralność i zawarła z III Rzeszą pakt o nieagresji.
Przyczyna inwazji.
Atak na Danię został zaplanowany jako część operacji „Weserübung” – niemieckiej inwazji na Norwegię. W celu zdobycia Norwegii, Niemcy potrzebowali przejąć kontrolę nad duńskim lotniskiem w mieście Aalborg, na północy Jutlandii. Po zdobyciu, Niemcy zamierzali użyć tego lotniska jako punktu dostarczającego wojsko i zaopatrzenie oraz punktu tankowania samolotów podczas ataku na Norwegię. Dodatkowo dowództwo Luftwaffe było przychylne okupacji Danii, aby poszerzyć system obrony lotniczej w kierunku północnym, utrudniając brytyjskim bombowcom naloty z północy na niemieckie miasta.
Od 8 kwietnia 1940 od godz. 13:30 duńskie oddziały wojskowe rozmieszczone w południowej Jutlandii na granicy z III Rzeszą znajdowały się w stanie alarmowym. IV i III bataliony piechoty były podzielone na poszczególne oddziały, które obsadzały nadgraniczne miejscowości. By nie prowokować Niemców dowództwo duńskiej armii zabroniło wykonywania jakichkolwiek prac fortyfikacyjnych i kopania okopów. 9 kwietnia o godz. 4:17 ogłoszono alarm bojowy i o 4:35 pododdziały IV batalionu opuściły koszary, zajmując swoje pozycje obronne.
Przebieg walk.
Oddziały Korsko i Bredevad.
Oddział Bredevad obsadził pozycje o godz. 6:30 pod miejscowością Bredevad, kilka minut po przekroczeniu granicy przez wojska niemieckie. Działko 20 mm otworzyło ogień do grupy samochodów pancernych i motocyklistów, zbliżających się od południa, uszkadzając 1 samochód pancerny. Niemiecka piechota rozwinęła się do ataku, wspierana przez pozostałe 3 samochody pancerne. Doszło do dużej wymiany ognia, w wyniku czego obie strony miały zabitych i rannych (2 zabitych duńskich żołnierzy i 5 rannych), a dodatkowo Duńczycy wyeliminowali 2 następne wozy pancerne. O godz. 7:15 duża niemiecka kolumna zmotoryzowana dotarła z miejscowości Tinglev do Bredevad, co doprowadziło do poddania się piechoty duńskiej. Została ona natychmiast rozbrojona.
Oddział Korsko zajmował od godz. 6:45 pozycje obronne w miejscowości Rabsted. Od 2 schwytanych żołnierzy niemieckich dowiedziano się, że nieprzyjacielski oddział zmotoryzowany posuwa się z kierunku od Korsko, zaś Bredevad zostało zajęte. W tej sytuacji Duńczycy postanowili wycofać się pobocznymi drogami na północny wschód. Po dotarciu do Hellevad dostali wiadomość o ogłoszeniu zawieszenia broni.
Oddziały Gaardeby, Perbøl, Oksekær, Vilsbæk i Kliplev.
Oddziały te pochodziły z 3 kompanii piechoty IV batalionu. Wyruszyły one z koszar w miejscowości Kliplev, osiągając swoje pozycje przed nadejściem Niemców. Jednakże jedynie Oddział Gaardeby wziął udział w walce. O godz. 4:45 obsadził pozycje obronne, stawiając blokadę drogową z różnych sprzętów znalezionych na pobliskiej farmie rolniczej. Niedaleko utworzono stanowisko działka 20 mm. Obserwowały to załogi 2 niemieckich samochodów pancernych, ale stały zbyt daleko, aby można było do nich otworzyć ogień. Wkrótce potem pojawiło się więcej nieprzyjacielskich pancerek, które zbliżyły się. Duńskie działko uzyskało kilka trafień. Jednakże przed atakiem niemieckim Duńczycy dostali rozkaz odwrotu na północ.
Oddział Lundtoftebjærg.
O godz. 4:50 pod miejscowością Lundtoftebjærg pozycję zajęli żołnierze z plutonów motocyklowego i ppanc. wyposażeni w 2 działka 20 mm. Otworzyły one ogień do podchodzących Niemców, uszkadzając 2 samochody pancerne. Natomiast motocykliści zostali ostrzelani z lekkich karabinów maszynowych. Krótko po godz. 5 niemieckie oddziały rozpoczęły atak, wspierane przez nierozpoznane pojazdy. W tej sytuacji Duńczycy wycofali się w kierunku Aabenraa. Pluton motocyklowy obsadził most kolejowy, natomiast pluton ppanc. zajął pozycje ok. 1,5 km dalej na północ. Niemcy wkrótce doszli do mostu, ostrzeliwując duńskich żołnierzy ogniem karabinów maszynowych z pancerek. Atak z niskiego pułapu przeprowadziły też niemieckie samoloty. W rezultacie jedna sekcja Duńczyków została wzięta do niewoli, ale dowódcy plutonu i pozostałym sekcjom udało się wycofać. Ogółem zginął 1 Duńczyk, a drugi został ranny.
Oddział Kværs.
O godz. 5:05 na południe od miejscowości Kværs dotarli żołnierze dwóch plutonów 2 kompanii i rozpoczęły kopać okopy. Wkrótce potem znaleźli się pod ciężkim ogniem ze strony Lundtoftebjærg, a także zaatakowały ich nisko lecące samoloty nieprzyjacielskie. Do godz. 8 nie pojawiły się żadne niemieckie oddziały, dopiero wówczas podjechał samochód pancerny. Duńczycy poddali się i zostali rozbrojeni.
Oddziały Hokkerup i Rønshoved.
W miejscowości Hokkerup duńscy żołnierze zbudowali na drodze blokadę, a następnie obsadzili ją. Ich siły składały się z dwóch sekcji rowerowych z 3 plutonu oraz sekcji działka 20 mm i sekcji lkm z 2 plutonu (ogółem ok. 30 ludzi) pod dowództwem por. H. J. Højersleva. O godz. 5:30 zaatakował ich niemiecki samochód pancerny wraz z oddziałem motocyklistów. W odpowiedzi ogień otworzyło działko 20 mm, trafiając samochód pancerny. Niemcy ponowili uderzenie ze wsparciem działa 37 mm. Zostało ono jednak szybko unieruchomione 2 trafieniami duńskiego działka. Pozycje duńskie zaatakowały także nisko lecące samoloty nieprzyjacielskie. Ogółem 2 Duńczyków zostało zabitych, a 3 rannych. W rezultacie o godz. 6:15 Oddział Hokkerup poddał się i został rozbrojony.
Natomiast Oddział Rønshoved zaatakowały z niskiego pułapu niemieckie samoloty myśliwskie, zanim jeszcze zdążył zająć swoje pozycje. Po otrzymaniu informacji o poddaniu się Oddziału Hokkerup zawrócił w kierunku Sønderborg, do którego dotarł o godz. 10:15.
Oddział Bjærgskov.
Około godz. 5:00 pozycje obronne w lesie pod miejscowością Bjærgskov zajęły 2 plutony rowerowe i pluton motocyklowy z działkami 20 mm i karabinami maszynowymi, stanowiące rezerwę IV batalionu. O godz. 6:30 zbliżyły się do nich niemieckie samochody pancerne, ostrzelane następnie przez duńskie działka. Jeden samochód pancerny został uszkodzony, ale Niemcy zdołali też zniszczyć 1 działko, przy którym zginął duński żołnierz. Duńczycy zostali zmuszeni do wycofania się w głąb lasu, gdzie otoczyły ich niemieckie samochody pancerne i czołgi, gdzie zostali zmuszeni do poddania się. Straty Duńczyków wyniosły dodatkowo 3 rannych.
Walki w rejonie Aabenraa.
O godz. 5:40 duńskie dowództwo skierowało do miejscowości Sdr. Hostrup (leżącego 4 km na południe od Aabenraa) pluton rowerowy z 2 kompanii. Tam został on ostrzelany przez nisko lecące niemieckie samoloty myśliwskie, tracąc 1 zabitego i 3 rannych. Po zajęciu pozycji obronnych Duńczycy usłyszeli ogień z karabinów maszynowych. Wyglądało to na początek nieprzyjacielskiego ataku, wobec czego pluton wycofał się przez Aaabenraa w kierunku miejscowości Knivsbjerg.
W tym czasie na południowych przedmieściach Aaabenraa pozycje zajmował pluton ppanc. z Oddziału Lundtoftebjærg. Wkrótce zauważono kolumnę ok. 15 niemieckich pojazdów poruszającą się autostradą w kierunku miasta. Duńczycy otworzyli do nich ogień z działek 20 mm, trafiając czołowy pojazd, a następnie kolejne wozy w kolumnie. Niemcy zaczęli się odstrzeliwać i duńscy żołnierze wycofali się w kierunku na Knivsbjerg, gdzie spotkali się z plutonem rowerowym.
Duńskie dowództwo rozkazało obu plutonom pomaszerować do Haderslev, aby zająć pozycje w północnej części miasteczka. Jednakże z powodu dużej ilości ludności cywilnej nie były w stanie wykonać tego rozkazu. W rezultacie zdążyły nadjechać niemieckie czołgi i Duńczycy poddali się.
Walki w Tønder.
Wojska duńskie w miejscowości Tønder składały się ze słuchaczy Szkoły Podoficerskiej Fodfolkspionerkommandoet (pluton działek 20 mm i pluton rowerowy) i 4 kompanii z 1 Fodfolkspionerbataljon (4 pluton, każdy wyposażony w 4 lkm). O godz. 4:30 został ogłoszony alarm bojowy, ale zanim zdążono go wykonać, przy bramie budynku szkoły pojawiły się 2 niemieckie samochody pancerne. Duńczycy wydostali się tylnym wyjściem, wycofując się na północ.
Natomiast 4 kompania zajęła pozycje obronne w miejscowości Tyvse, gdzie dotarła do niej informacja o ogłoszeniu zawieszenia broni. W tej sytuacji przemaszerowała do Draved Skov, gdzie poddała się.
Dalsze walki słuchaczy Szkoły Podoficerskiej.
Oba plutony ze Szkoły Podoficerskiej Fodfolkspionerkommandoet kierowały się w kierunku miejscowości Bredebro. Po drodze stawiały blokady drogowe, aby powstrzymać marsz Niemców. Pierwsza przeszkoda została zbudowana w Abild, z obsadą 1 działka 20 mm i sekcją rowerową. Jednakże po pojawieniu się nieprzyjacielskich samochodów pancernych i motocyklistów Duńczycy wycofali się. Po drodze byli atakowani z niskiego pułapu przez niemieckie samoloty myśliwskie. Kolejna blokada powstała w Sølsted, osłaniana przez drugie działko 20 mm. Kiedy podjechały niemieckie samochody pancerne, jeden z nich otrzymał trafienie i zjechał na pobocze. Inny wóz pancerny także został trafiony, ale mógł nadal strzelać z karabinu maszynowego. W tej sytuacji duńscy żołnierze ponownie przeprowadzili odwrót, dochodząc do Bredebro, gdzie pobudowali kilka zapór drogowych. Jednakże wkrótce potem do miasta wjechała duża niemiecka kolumna zmotoryzowana. Po krótkiej wymianie ognia duńscy żołnierze poddali się.
Walki w Haderslev.
Miasteczko Haderslev obsadzały oddziały III batalionu (4 kompania uzbrojona w 10 lkm, 5 ciężka kompania z 4 ckm i 2 średnimi moździerzami), pułkowa kompania ppanc. uzbrojona w 4 działka 37 mm i 4 działka 20 mm oraz 1 bateria 8 Batalionu Artylerii z działami polowymi 75 mm. Ogółem liczyły one ok. 400 ludzi. O godz. 4:15 zarządzono alarm bojowy. Oddziały zajęły pozycje obronne w południowej części miasteczka, blokując 2 drogi prowadzące na północ. Artyleria rozłożyła się natomiast na północnym przedmieściu. Jeden pluton z 4 kompanii skierowano do zabezpieczenia transportu, zaś ok. 30 żołnierzy pełniło wartę przy koszarach. Około godz. 7:30 pojawiła się niemiecka kolumna zmotoryzowana poprzedzana przez czołgi. Otworzyły do nich ogień działka ppanc. 5 kompanii, trafiając czołowe czołgi. Reszta wozów pancernych odpowiedziała strzałami, rozbijając jedno duńskie działko, przy którym zginęło 2 Duńczyków, a 3 zostało rannych. Dalszy ogień prowadziły kolejne działka i karabiny maszynowe. O godz. 8 nadeszła wiadomość o ogłoszeniu zawieszenia broni, w związku z czym dowódca garnizonu, płk A. Hartz, podpisał kapitulację swoich sił. Niemcy oczyścili drogi, ale kiedy zbliżali się do koszar, doszło jeszcze do krótkotrwałej wymiany ognia. Walki zakończyły się ostatecznie o godz. 8:15. Straty duńskie powiększyły się o 2 zabitych i 2 rannych.
Działania baterii artylerii.
O godz. 4:30 bateria otrzymała rozkaz przemaszerowania do południowej części Haderslev. Jednakże było to niemożliwe z powodu zajmowania tamtejszych pozycji przez piechotę. Wobec tego nowe rozkazy nakazywały przenieść się baterii na północ od miasteczka i wspierać ogniem dział oddziały wycofujące się z Haderslev. Z powodu dużej mgły dowódca baterii zamierzał zmienić pozycje, aby móc prowadzić dobrą obserwację. W tym czasie przybył oficer przydzielony do piechoty z informacją o zawieszeniu broni. Dowódca baterii rozkazał wycofanie się w kierunku północnym w celu dotarcia do duńskich wojsk znajdujących się w Vejle. O godz. 9:30 dołączono do reszty sił 8 Batalionu Artylerii, stacjonujących w miejscowości Højen, gdzie poddano się Niemcom.
Działania artylerii przeciwlotniczej w południowej Jutlandii.
Na obszarze południowej Jutlandii stacjonowały trzy baterie 14 Batalionu Artylerii Przeciwlotniczej, z których dwie wzięły udział w walkach, zwalczając niemieckie samoloty. W miejscowości Esbjerg działo plot. 75 mm uzyskało trafienie, zaś w Løgumkloster działko plot. 20 mm uzyskało prawdopodobne trafienie. Natomiast trzecia bateria, znajdująca się w Rødekro, wysłała jedynie 2 patrole dział plot. w celu ochrony odwrotu duńskich oddziałów na północ.
Podsumowanie.
Opór duńskich wojsk stanowił dla Niemców bardzo duże zaskoczenie, gdyż Naczelne Dowództwo Wehrmachtu (OKW) nie spodziewało się żadnych walk. Z tego względu oddziały niemieckie przekraczające granicę z Danią nie były odpowiednio taktycznie przygotowane i zorganizowane. Największe wrażenie na Niemcach wywarła obrona miasteczka Haderslev, gdzie ponieśli największe straty podczas wszystkich walk.
Decydujące znaczenie miało zresztą lądowanie Niemców w Kopenhadze. Działania duńskich wojsk wynikały przede wszystkim z braku łączności ze zwierzchnikami, a gdy ją nawiązano – zaprzestano stawiać opór. Nie miał on nawet znaczenia symbolicznego, gdyż świat o nim – po prostu – nie wiedział. Aż do lat dziewięćdziesiątych XX wieku informacje o walkach tych nie były dostępne w językach innych niż skandynawskie.

</doc>
<doc id="1016150" url="https://pl.wikipedia.org/wiki?curid=1016150" title="Nagroda Hugo za najlepsze opowiadanie">
Nagroda Hugo za najlepsze opowiadanie

Lista zwycięzców i nominowanych do nagrody Hugo w kategorii "najlepsze opowiadanie" (Best Novella, pomiędzy 17 500 i 40 000 słów) .
Nagroda Hugo za najlepsze opowiadanie.
Legenda:
Nagroda Retro Hugo za najlepsze opowiadanie.
Legenda: 

</doc>
<doc id="1016151" url="https://pl.wikipedia.org/wiki?curid=1016151" title="Christoph Preuß">
Christoph Preuß

Christoph Preuß (ur. 4 lipca 1981 w Gießen) – niemiecki piłkarz występujący na pozycji obrońcy. 29 stycznia 2010 roku postanowił zakończyć karierę w związku z problemami z kolanem.
Kariera klubowa.
Preuß jest wychowankiem klubu TSV Großen-Linden, w którym treningi rozpoczął w wieku 5 lat. W 1997 roku przeszedł do juniorów Eintrachtu Frankfurt, a w sezonie 2000/2001 został włączony do jego pierwszej drużyny, grającej w Bundeslidze. W tych rozgrywkach zadebiutował 13 sierpnia 2000 w wygranym 3:0 meczu z SpVgg Unterhaching. 5 maja 2000 w wygranym 3:0 spotkaniu z VfL Bochum Preuß zdobył pierwszą bramkę w trakcie gry w Bundeslidze. Na koniec sezonu 2000/2001 zajął z klubem 17. miejsce w lidze i spadł z nim do 2. Bundesligi. Tam Preuß spędził jeszcze rok.
W 2002 roku przeszedł do pierwszoligowego Bayeru 04 Leverkusen. Zadebiutował tam 5 października 2002 w przegranym 0:2 meczu z VfL Wolfsburg. Od czasu debiutu w Bayerze, pełnił tam rolę rezerwowego. W sezonie 2002/2003 zagrał czterech meczach w lidze oraz trzech w Lidze Mistrzów, w której Bayer dotarł do drugiej rundy. Na sezon 2003/2004 został wypożyczony do innego pierwszoligowca - Eintrachtu Frankfurt.
Latem 2004 roku odszedł do VfL Bochum, grającego w Bundeslidze. Pierwszy ligowy występ w barwach nowego klubu zanotował 7 sierpnia 2004 przeciwko Hercie BSC (2:2). Od czasu debiutu Preuß był podstawowym graczem Bochum. W sezonie 2004/2005 zajął z klubem 16. miejsce w lidze i spadł z nim do drugiej ligi. Wówczas odszedł z klubu.
Po raz kolejny został zawodnikiem Eintrachtu Frankfurt, który awansował wówczas do Bundesligi. W 2006 roku Preuß zagrał z Eintrachtem w finale Puchar Niemiec, ale jego klub przegrał tam 0:1 z Bayernem Monachium. W sezonie 2007/2008 zajął z klubem 9. pozycję w lidze, która była najwyższą w trakcie gry z Eintrachtem w Bundeslidze.
Kariera reprezentacyjna.
Preuß jest byłym młodzieżowym reprezentantem Niemiec. Był reprezentacji U-17, U-18, U-19, U-20 oraz U-21. Łącznie rozegrał w nich 47 spotkań i zdobył 3 bramki.

</doc>
<doc id="1016153" url="https://pl.wikipedia.org/wiki?curid=1016153" title="Christoph Preuss">
Christoph Preuss



</doc>
<doc id="1016156" url="https://pl.wikipedia.org/wiki?curid=1016156" title="Diamonds for Breakfast">
Diamonds for Breakfast

Diamonds for Breakfast – album francuskiej piosenkarki Amandy Lear, wydany w 1980 roku.
Ogólne informacje.
Nad produkcją "Diamonds for Breakfast" czuwał - tak jak w przypadku poprzednich nagrań Amandy - Anthony Monn. Płyta znacznie różniła się brzmieniowo od poprzednich. Tym razem połączono muzykę dyskotekową z elementami rocka.
Wydana w styczniu 1980 płyta odniosła niespodziewany sukces w krajach skandynawskich, choć odnotowano niewielkie zainteresowanie albumem w Niemczech, gdzie dotychczas płyty Amandy Lear sprzedawały się najlepiej. Pięć piosenek ukazało się na singlach, a największy sukces z nich osiągnęły "Fabulous (Lover, Love Me)" oraz "Diamonds". We włoskiej wersji utworu "Insomnia" zaśpiewał z Amandą Lear jej mąż.
Album został wydany tylko na winylu i kasecie magnetofonowej. Nie ukazał się jeszcze na krążku CD. Obecnym właścicielem nagrań jest firma Sony BMG Music Entertainment. Nie jest znana data wydania albumu na płycie kompaktowej przez tę wytwórnię.
Lista utworów.
Wersja standardowa.
Strona A:
Strona B:
Wersja włoska.
Strona A:
Strona B:

</doc>
<doc id="1016158" url="https://pl.wikipedia.org/wiki?curid=1016158" title="Ekstraspekcja">
Ekstraspekcja

Ekstraspekcja – w psychologii jeden z poziomów świadomości, który polega na ściśle określonym odzwierciedlaniu istniejącej już rzeczywistości. Specyficzna dla danego człowieka jest ekstraspekcja pośrednia oraz uogólniona w postaci określonego systemu pojęć, gdyż umożliwia ona wówczas wiarygodną ocenę rzeczywistości.

</doc>
<doc id="1016161" url="https://pl.wikipedia.org/wiki?curid=1016161" title="Henryk de Montpensier">
Henryk de Montpensier

Henryk de Bourbon-Montpensier (ur. 19 maja 1573 w Mézières, zm. 27 lutego 1608 w Paryżu), książę de Montpensier i Par Francji, książę de Dombes, delfin Owernii, książę de Saint-Fargeau i Par Francji, książę de Châtellerault, książę de La Roche-sur-Yon, markiz de Mézieres, hrabia de Mortain, de Bar-sur-Seine, pan de Beaujeu, de Champigny. Jedyne dziecko Franciszka, księcia de Montpensier, i Renaty Andegaweńskiej, markizy de Mézieres, córki markiza Mikołaja d'Anjou-Mézieres.
Za życia ojca używał tytułu księcia de Dombes. Po śmierci ojca w 1592 r. odziedziczył wszystkie jego tytuły. U boku ojca brał udział w walkach przeciwko Lidze Katolickiej u boku króla Henryka IV. W 1590 r. Henryk brał udział w walkach w Bretanii. Dowodził wojskami królewskimi w bitwie pod Craon 23 maja 1592 r. Został mianowany gubernatorem Normandii. W 1593 r. brał udział w oblężeniu Dreux. W 1595 r. został kawalerem Orderu Świętego Ducha. W 1596 r. walczył z Hiszpanami w Artois, a w 1600 r. prowadził wyprawę do Sabaudii.
W 1597 r. poślubił Henriettę Katarzynę, księżnę de Joyeuse (8 stycznia 1585 - 25 lutego 1656), córkę księcia Henryka I i Katarzyny de la Valette. Henryk i Henrietta mieli razem jedną córkę:

</doc>
<doc id="1016167" url="https://pl.wikipedia.org/wiki?curid=1016167" title="The European Library">
The European Library



</doc>
<doc id="1016172" url="https://pl.wikipedia.org/wiki?curid=1016172" title="Novell Identity Manager">
Novell Identity Manager

Novell Identity Manager (IDM) – oprogramowanie do zarządzania tożsamością firmy Novell. Znany wcześniej pod nazwą DirXML produkt wykorzystuje pliki konfiguracyjne oparte na formacie XML. Synchronizuje się z wieloma katalogami, systemami bazodanowymi, systemami operacyjnymi i systemami HR.
Obsługiwane aplikacje.
IDM obsługuje aplikacje własne Novella oraz wiele systemów innych producentów, takich jak: Novell eDirectory, oprogramowanie Avaya, PeopleSoft, Oracle, zarządzanie zasobami ludzkimi SAP, Lotus Domino, Novell GroupWise, MySQL, bazy danych zgodne z JDBC, usługi katalogowe zgodne z LDAP, NIS, SIF, SOAP, Microsoft Active Directory, Microsoft Windows NT i wiele innych, w tym wiele baz użytkowników z systemów Unix i Linux.
Dla powyższych systemów przygotowane zostały sterowniki i pliki konfiguracyjne gotowe do modyfikacji przez użytkownika. Systemy, które nie są obsługiwane przez dostarczone sterowniki, można zintegrować z wykorzystaniem własnych sterowników i konfiguracji.
Administracja.
Administracja IDM odbywać się może poprzez:

</doc>
<doc id="1016173" url="https://pl.wikipedia.org/wiki?curid=1016173" title="Uspallata">
Uspallata

Uspallata – niewielka miejscowość w Argentynie, w prowincji Mendoza, położona w Andach, około 100 km na zachód od stolicy prowincji – Mendozy. Przez miasto przebiega droga krajowa nr 7, łącząca stolicę Chile, Santiago, z Mendozą, która jest częścią autostrady Panamerykańskiej. Według spisu statystycznego (INDEC) z 2001 roku liczba mieszkańców wynosiła 3 437 osób.

</doc>
<doc id="1016179" url="https://pl.wikipedia.org/wiki?curid=1016179" title="Taylor Twellman">
Taylor Twellman

Taylor Timothy Twellman (ur. 29 lutego 1980 w Minneapolis w stanie Minnesota w USA) — amerykański piłkarz, reprezentacyjny napastnik Stanów Zjednoczonych i jednocześnie zawodnik klubu New England Revolution z amerykańskiej ligi piłki nożnej Major League Soccer. Gra z numerem 20.
W 1998-99 grał w młodzieżowym klubie Maryland. W roku 1999 podpisał kontrakt z niemieckim klubem TSV 1860 Monachium. Grał tam w rezerwach do 2002 roku. Od 2002 roku rozpoczął grę w amerykańskim klubie New England Revolution oraz reprezentacji Stanów Zjednoczonych, z którą w 2007 roku wygrał Złoty Puchar CONCACAF 2007.
W 2005 roku został wybrany przez dziennikarzy sportowych piłkarzem miesiąca września MLS oraz zdobył tytuł króla strzelców sezonu zasadniczego, a w nagrodę otrzymał Złotego Buta ufundowanego przez koncern piwowarski Budweiser.

</doc>
<doc id="1016180" url="https://pl.wikipedia.org/wiki?curid=1016180" title="Jorge Mendonça">
Jorge Mendonça

Jorge Pinto Mendonça (ur. 6 czerwca 1954 w Silva Jardim – zm. 17 lutego 2006 w Campinas) – brazylijski piłkarz grający na pozycji napastnika.
Pierwszym jego klubem w karierze było Bangu AC z Rio de Janeiro, w którym zadebiutował w 1971 roku. Następnie grał w takich klubach jak: Náutico Recife, SE Palmeiras, CR Vasco da Gama, Guarani FC, Ponte Preta Campinas, Cruzeiro EC, Rio Branco Cariacica, Paraná Clube i Paulista Jundiaí, w barwach którego zakończył karierę w 1990 roku.
W reprezentacji Brazylii Mendonça zadebiutował 7 czerwca 1978 roku w zremisowanym 0:0 meczu z Hiszpanią. W kadrze narodowej rozegrał 6 spotkań. Był w kadrze Brazylii na Mistrzostwa Świata w Argentynie (III miejsce).

</doc>
<doc id="1016181" url="https://pl.wikipedia.org/wiki?curid=1016181" title="Jorge Mendonca">
Jorge Mendonca



</doc>
<doc id="1016182" url="https://pl.wikipedia.org/wiki?curid=1016182" title="Maria de Montpensier">
Maria de Montpensier

Maria de Bourbon-Montpensier (ur. 15 października 1605, zm. 4 czerwca 1627) – księżna de Montpensier, jedyne dziecko Henryka, księcia de Montpensier, i Henrietty Katarzyny, księżnej de Joyeuse, córki księcia Henryka I.
Jako jedyna córka księcia de Montpensier, Maria była jedną z najlepszych partii Francji. Król Ludwik XIII i kardynał Armand Jean Richelieu postanowili wydać Marię za królewskiego brata, Gastona, księcia Orleanu (25 kwietnia 1608 – 2 lutego 1660), syna króla Henryka IV i Marii Medycejskiej, córki Franciszka I, wielkiego księcia Toskanii. Ślub odbył się 6 sierpnia 1626 r. w Nantes. Gaston i Maria mieli razem syna i córkę:
Maria zmarła rok po ślubie. Wszystkie jej tytuły przypadły jej córce Annie, ale do swojej śmierci zarządzał nimi Gaston Orleański.

</doc>
<doc id="1016183" url="https://pl.wikipedia.org/wiki?curid=1016183" title="Nelli Arnold">
Nelli Arnold



</doc>
<doc id="1016184" url="https://pl.wikipedia.org/wiki?curid=1016184" title="Józef Patelski">
Józef Patelski

Józef Patelski (ur. 16 marca 1805 we Włosienicy k. Oświęcimia, zm. 15 lutego 1887 w Krakowie) – polski szlachcic i wojskowy, uczestnik powstania listopadowego odznaczony orderem Virtuti Militari oraz uczestnik powstania styczniowego.
Młodość.
Urodził się w zubożałej rodzinie szlacheckiej jako syn Pawła Patelskiego i Konstancji z Czyżowskich. Około 1812 roku rodzice przenieśli się do kolonii zakładanej w Alwerni. Dziecięce lata spędzał w Porębie Żegoty. Początkowe nauki pobierał w klasztorze oo. Bernardynów w Alwerni, następnie zaś ukończył trzy klasy w Gimnazjum Św. Anny w Krakowie.
Kariera wojskowa.
Patelski rozpoczął karierę wojskową w 1823 roku jako ochotnik w 1 Pułku Strzelców Pieszych armii Królestwa Polskiego dowodzonym przez generała Piotra Szembeka. W 1824 awansował na podoficera kompanii karabinierów, a następnie, w tym samym, roku na starszego sierżanta. W 1826 wstąpił do szkoły podchorążych w Warszawie i wraz z całą szkołą wziął udział w powstaniu listopadowym, awansując 9 grudnia 1830 na podporucznika. Walczył w bitwach pod Grochowem, Liwem i Tykocinem, odznaczył się pod Ostrołęką, za co 13 czerwca 1831 otrzymał stopień porucznika.
Brał udział w bitwie pod Mińskiem Mazowieckim, a we wrześniu 1831 objął dowództwo kompanii i na jej czele walczył w obronie Warszawy. 17 września 1831 został odznaczony Złotym Krzyżem Virtuti Militari i awansował na kapitana. Po upadku powstania powrócił do Poręby Żegoty. Ukrywał się przed Rosjanami w Płazie u Wincentego Szemberka i wuja Franciszka Czyżowskiego właściciela wsi Kwaczała na zasadzie wieczystej dzierżawy.
Życie prywatne.
W 1832 roku ożenił się ze swoją kuzynką Julią Czyżowską, po czym zamieszkał z nią w Kwaczale. Dalszą karierę wojskową uniemożliwiła mu działalność powstańcza, za którą został skazany wyrokiem Sądu Wojskowego w Warszawie na karę śmierci przez powieszenie, konfiskatę majątku i utratę wszelkich praw obywatelskich. Wyrok został zatwierdzony 4 października 1834 roku przez Cara Mikołaja. Za Patelskim wysłano list gończy.
W 1846 bądź 1847 emigrował do Francji, a w 1848 roku powrócił do Krakowa. W 1852 przeniósł się tam na stałe.
Miał dwoje dzieci: syna Franciszka Ksawerego Józefa, zmarłego 30 grudnia 1838 w wieku pięciu tygodni oraz córkę Józefę Nepomucenę Antoninę urodzoną 16 maja 1848, a zmarłą 10 sierpnia 1862 roku.
Późniejsze lata.
W 1846 w czasie powstania krakowskiego Patelski wraz z 15-osobowym oddziałem kawalerii uderzył na Chrzanów, gdzie rozbił oddział austriacki.
W 1863 wziął udział w kolejnym patriotycznym zrywie powstańczym. Wszedł w skład zawiązanej po wybuchu powstania styczniowego Ławy Głównej Krakowskiej. Powierzono mu bardzo odpowiedzialne zadanie, którym było organizowanie, przeszkalanie i wysyłanie grup ochotników do wspierania oddziałów powstańczych walczących między Sosnowcem a Ojcowem.
Od 1881 członek Arcybractwa Miłosierdzia.
W 1885 zmarła jego żona i postanowił rozdać swój majątek na cele dobroczynne. Zmarł 15 lutego 1887 r. i po uroczystym pogrzebie spoczął w grobowcu rodzinnym na Cmentarzu Rakowickim w Krakowie, w kwaterze 1, obok żony i córki.
Autor pamiętników.
Patron jednej z ulic w Chrzanowie i szkoły w Kwaczale.

</doc>
<doc id="1016187" url="https://pl.wikipedia.org/wiki?curid=1016187" title="Za morzami">
Za morzami

Za morzami – album Jacka Lachowicza wydany 14 maja 2007 roku. Pierwszym singlem jest utwór "Płyń", w którym gościnnie wystąpiła Ania Dąbrowska.

</doc>
<doc id="1016198" url="https://pl.wikipedia.org/wiki?curid=1016198" title="Joel Camargo">
Joel Camargo

Joel, właśc. Joel Camargo (ur. 18 września 1946 w Santosie, zm. 23 maja 2014 tamże) – brazylijski piłkarz grający na pozycji obrońcy, mistrz świata z roku 1970.
Karierę zaczynał w klubie Portuguesa. W 1963 roku przeszedł do Santosu FC i grał tam do 1971 roku. W 1971 roku trafił do Europy i zaliczył 2 występy w lidze francuskiej w Paris Saint-Germain. Karierę kończył w 1973 roku w klubie Saad.

</doc>
<doc id="1016204" url="https://pl.wikipedia.org/wiki?curid=1016204" title="Zamek Świętego Jerzego w Lizbonie">
Zamek Świętego Jerzego w Lizbonie

Zamek Świętego Jerzego () – zamek położony w jednej z najstarszych części Lizbony i górujący nad nią. Został zbudowany przez Maurów w początkach XII wieku na fundamentach poprzedniej budowli i służył jako twierdza. Chrześcijańscy królowie Portugalii rozbudowali go do dzisiejszych rozmiarów.
W 1147 r. został zdobyty w trakcie oblężenia Lizbony przez Alfonsa I Zdobywcę. Według jednej z legend, rycerz imieniem Martin Moniz, zauważając, że jedne z wrót są otwarte, własnym ciałem uniemożliwił ich zamknięcie. Rycerz zginął, ale w ten sposób umożliwił zdobycie zamku. Po przeniesieniu stolicy Portugalii z Coimbry do Lizbony zamek stał się siedzibą dworu. Za panowania króla Dionizego I, w 1300 r., zamek został gruntownie wyremontowany. Pod koniec XIV w. na polecenie króla Jan I patronem zamku został ogłoszony Święty Jerzy.
Kiedy na początku XVI w. król Manuel I kazał wybudować pałac nad Tagiem, Zamek św. Jerzego stracił na znaczeniu. W 1531 r. został uszkodzony w czasie trzęsienia ziemi. W 1569 Sebastian I nakazał jego rekonstrukcję, celem ustanowienia z niego swej rezydencji. W czasie hiszpańskiego panowania zamek służył jako koszary i więzienie.
W czasie trzęsienia ziemi w 1755 r. zamek został poważnie zniszczony. Przyczyniło się to do jego degradacji i upadku.
Dopiero w latach trzydziestych XX w. podjęto prace konserwatorskie. Zamek stał się wtedy atrakcją turystyczną, szczególnie, że ze wzgórza zamkowego roztaczają się piękne widoki na stolicę Portugalii.

</doc>
<doc id="1016206" url="https://pl.wikipedia.org/wiki?curid=1016206" title="Techirghiol">
Techirghiol

Techirghiol (tur. "Tekirgöl") – miasto w południowo-wschodniej Rumunii, nad jeziorem Techirghiol, w okręgu Konstanca. Liczy 7388 mieszkańców, położone jest w Dobrudży.
Miasto to jest znane z uzdrowiska, które wykorzystuje własności lecznicze wód jeziora oraz wód mineralnych.

</doc>
<doc id="1016208" url="https://pl.wikipedia.org/wiki?curid=1016208" title="Podnoszenie ciężarów na Letnich Igrzyskach Olimpijskich 1896 – podnoszenie ciężarów jednorącz">
Podnoszenie ciężarów na Letnich Igrzyskach Olimpijskich 1896 – podnoszenie ciężarów jednorącz

Konkurencja podnoszenia ciężarów jednorącz na Igrzyskach Olimpijskich w Atenach w 1896 roku odbyła się 7 kwietnia. Konkurencja ta była jedną z dwóch rozegranych w ramach zawodów w podnoszeniu ciężarów, obok podnoszenia ciężarów oburącz. Każdy z zawodników miał trzy podejścia. Następnie do finału awansowało trzech zawodników, którzy otrzymali trzy kolejne próby.
Konkurencja odbyła się po zakończeniu podnoszenia ciężarów oburącz. Zawodnicy dźwigali techniką podobną do dzisiejszego rwania. Ciężar należało podnieść kolejno najpierw jedną ręką, a następnie drugą. Zawody wygrał Launceston Elliot ze znaczną przewagą nad pozostałymi sztangistami, jednak Viggo Jensen startował z kontuzją, której nabawił się podczas konkursu podnoszenia ciężarów oburącz. Aleksandros Nikolopulos uzyskał 57 kg – tyle samo co Jensen, jednak drugą ręką podniósł zaledwie 40 kg i ostatecznie zajął trzecie miejsce.

</doc>
<doc id="1016209" url="https://pl.wikipedia.org/wiki?curid=1016209" title="Nunc dimittis">
Nunc dimittis

Nunc dimittis ("Kantyk Symeona") – pieśń, którą według Ewangelii Łukasza 2:29–32 Symeon wyśpiewał, biorąc małego Jezusa na ręce. W Septuagincie pieśń ta stanowi szóstą Odę.
Opracowania muzyczne.
"Nunc dimittis" opracowywane było wielokrotnie przez kompozytorów, gdyż w liturgii katolickiej stanowi część brewiarzowej modlitwy wieczornej, komplety("completorium"). Opracowania tego tekstu powstawały bądź jako pojedynczy utwór (wtedy wykonywany był w połączeniu z innymi kompozycjami do pozostałych tekstów z komplety), bądź też jako jedna z części całościowo opracowanego "Completorium". Oczywiście istnieją śpiewy gregoriańskie z tym tekstem. Do wybitnych kompozytorów, którzy go opracowali, należy np. Giovanni Pierluigi da Palestrina, Felix Mendelssohn-Bartholdy czy Arvo Pärt.
W liturgii anglikańskiej kantyk ten jest łączony z "Magnificatem" w "Evening prayer". Muzykę do tego tekstu skomponował m.in. Thomas Tallis, William Byrd czy Henry Purcell.
Kantata Johanna Sebastiana Bacha "Ich habe genug" jest także oparta na kantyku Symeona.
W Polsce muzykę do "Nunc dimittis" (w ramach "Completorium") napisał m.in. Grzegorz Gerwazy Gorczycki, Stanisław Sylwester Szarzyński, Paweł Łukaszewski oraz Stefan Wesołowski.
Nawiązania.
Do "Nunc dimittis" bezpośrednio nawiązał Adam Mickiewicz w "Panu Tadeuszu", opisując ostatnie chwile Jacka Soplicy:
&lt;poem&gt;
"Jacek, słuchając, cicho odmówił modlitwy,"
"Przycisnąwszy do piersi święconą gromnicę,"
"Podniosł w niebo zatlone nadzieją źrenice"
"I zalał się ostatnich łez rozkosznych zdrojem:"
"Teraz – rzekł – Panie, sługę Twego puść z pokojem!"
&lt;/poem&gt;
Jan Paweł II w swym testamencie (w dopisku zrobionym w marcu 2000 roku podczas odprawiania rekolekcji wielkopostnych), przywołując ten kantyk, używa pierwszych słów jego łacińskiej wersji: „Nunc dimittis” (tymi słowami rozpoczyna się kantyk Symeona w wersji zamieszczonej w łacińskim brewiarzu – tę modlitwę Jan Paweł II odmawiał codziennie wieczorem przed udaniem się na spoczynek). Papież, prowadząc rozważania o swojej ewentualnej śmierci i zakończeniu posługi, zastanawia się, czy tak jak Symeon, zobaczywszy Jezusa, wypowiedział słowa kantyku, tak on sam wprowadziwszy Kościół w III tysiąclecie (czym wypełnił swoje zadanie jako Biskup Rzymu) powinien wypowiedzieć te same słowa. Pierwsze relacje dziennikarskie po upublicznieniu tego testamentu (7 kwietnia 2005 roku) w błędny sposób dokonywały tłumaczenia z języka łacińskiego. Nieznający łaciny dziennikarze tłumaczyli słowa „Nunc dimittis” jako „Nigdy nie podam się do dymisji”, co w sposób oczywisty wypaczało ich sens.

</doc>
<doc id="1016210" url="https://pl.wikipedia.org/wiki?curid=1016210" title="Darko Tasewski">
Darko Tasewski

Darko Tasewski (ur. 20 maja 1984 w Skopju) − macedoński piłkarz grający na pozycji środkowego pomocnika.
Jest wychowankiem Vardaru Skopje, w którego zespole seniorów zadebiutował w wieku dwudziestu lat. Dwa lata później przeniósł się do ukraińskiego Metałurhu Zaporoże, z którym w 2006 roku dotarł do finału Pucharu Ukrainy (0:1 z Dynamem Kijów). Łącznie w Ukraińskiej Wyszczej Lihej rozegrał trzydzieści meczów.
Przed rozpoczęciem rundy jesiennej sezonu 2007/2008 trafił do mistrza Bułgarii Lewskiego Sofia. W zespole prowadzonym przez Stanimira Stoiłowa walczył o miejsce w składzie z Cédrikiem Bardonem i Christo Jowowem. W 2012 roku przeszedł do izraelskiego Hapoelu Ironi Kirjat Szemona. W 2014 roku został zawodnikiem klubu Bangkok Glass. Następnie grał w Suphanburi FC, a w 2017 przeszedł do Khon Kaen.
W reprezentacji Macedonii zadebiutował w 2005 roku. Był podstawowym graczem drużyny walczącej o awans do Euro 2008 oraz Mundialu 2010.

</doc>
<doc id="1016211" url="https://pl.wikipedia.org/wiki?curid=1016211" title="Spanish Town (Brytyjskie Wyspy Dziewicze)">
Spanish Town (Brytyjskie Wyspy Dziewicze)

Spanish Town – druga co do wielkości miejscowość na Brytyjskich Wyspach Dziewiczych; na wyspie Virgin Gorda. W latach 1680–1741 była stolicą kolonii.

</doc>
<doc id="1016213" url="https://pl.wikipedia.org/wiki?curid=1016213" title="Dekanat Barwice">
Dekanat Barwice

Dekanat Barwice – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie: 

</doc>
<doc id="1016214" url="https://pl.wikipedia.org/wiki?curid=1016214" title="Dekanat Białogard">
Dekanat Białogard

Dekanat Białogard – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 

</doc>
<doc id="1016215" url="https://pl.wikipedia.org/wiki?curid=1016215" title="The Settlement">
The Settlement

The Settlement (pol. "Osada") - miejscowość na Brytyjskich Wyspach Dziewiczych; na wyspie Anegada; 200 mieszkańców (2006). Ośrodek turystyczny.

</doc>
<doc id="1016216" url="https://pl.wikipedia.org/wiki?curid=1016216" title="Dekanat Bobolice">
Dekanat Bobolice

Dekanat Bobolice – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą parafie:

</doc>
<doc id="1016217" url="https://pl.wikipedia.org/wiki?curid=1016217" title="Dekanat Czarne">
Dekanat Czarne

Dekanat Czarne – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016218" url="https://pl.wikipedia.org/wiki?curid=1016218" title="Venetia Ostrów Wielkopolski">
Venetia Ostrów Wielkopolski

Venetia Ostrów Wielkopolski pełna nazwa Gimnasial Fussball-Club Venetia Ostrowo – polski klub sportowy w Ostrowie Wielkopolskim. Rozwiązany w 1915 roku.
Charakterystyka.
Założony w 1908 roku, z inicjatywy uczniów ostrowskiego gimnazjum. Większość założycieli wywodziła się z Towarzystwa Tomasza Zana, dla których nadrzędnym celem była walka o wolność. Głównym inicjatorem założenia klubu był Wacław Konarski, a wśród założycieli wymienia się jeszcze Tadeusza Grafsteina, Brykczyńskiego, Mikołajczyka, Ertela, Góreckiego, Chylewskiego, Scheitza i Glabisza. Venetia powstała jako pierwszy, czysto polski klub piłkarski w zaborze pruskim. Od samego też początku była „solą w oku” Niemców, których szokowały jej sukcesy sportowe. Już w 1908 roku, piłkarze Venetii zremisowali z miejscowym, niemieckim Ostrower FC 1:1 i pokonali Turn-Verein 3:0. W latach 1910-1913 piłkarze Venetii nie przegrali żadnego z 12 spotkań.
Władze pruskie rozwiązały ten polski klub w listopadzie 1915 roku. GKS Venetia została reaktywowana dopiero 21 kwietnia 1921 roku. Kontynuatorem Venetii jest klub sportowy działający przy Liceum Ogólnokształcącym w Ostrowie

</doc>
<doc id="1016219" url="https://pl.wikipedia.org/wiki?curid=1016219" title="Dekanat Darłowo">
Dekanat Darłowo

Dekanat Darłowo – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016220" url="https://pl.wikipedia.org/wiki?curid=1016220" title="Podnoszenie ciężarów na Letnich Igrzyskach Olimpijskich 1896 – podnoszenie ciężarów oburącz">
Podnoszenie ciężarów na Letnich Igrzyskach Olimpijskich 1896 – podnoszenie ciężarów oburącz

Konkurencja podnoszenia ciężarów oburącz na Igrzyskach Olimpijskich w Atenach w 1896 roku odbyła się 7 kwietnia. Konkurencja ta była jedną z dwóch rozegranych w ramach zawodów w podnoszeniu ciężarów, obok podnoszenia ciężarów jednorącz. Do zawodów zgłoszono dziesięciu zawodników. Każdy miał trzy podejścia. Następnie do finału awansowało trzech zawodników, którzy otrzymali trzy kolejne próby.
Zawodnicy dźwigali techniką podobną do dzisiejszego podrzutu. Zarówno Viggo Jensen jak i Launceston Elliot podnieśli ten sam ciężar o masie 111,5 kg. Król Jerzy I przyznał pierwsze miejsce Duńczykowi, uznając, iż podnosił ciężary w lepszym stylu. Po proteście Brytyjczyków obaj sztangiści dostali kolejną próbę poprawienia swoich wyników, żadnemu jednak nie udało się podnieść większego ciężaru i ostatecznie zwycięzcą ogłoszono Jensena. Podczas dogrywki Jensen doznał kontuzji.

</doc>
<doc id="1016221" url="https://pl.wikipedia.org/wiki?curid=1016221" title="Dekanat Drawsko Pomorskie">
Dekanat Drawsko Pomorskie

Dekanat Drawsko Pomorskie – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016222" url="https://pl.wikipedia.org/wiki?curid=1016222" title="Dekanat Gościno">
Dekanat Gościno

Dekanat Gościno – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016224" url="https://pl.wikipedia.org/wiki?curid=1016224" title="Dekanat Jastrowie">
Dekanat Jastrowie

Dekanat Jastrowie – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016225" url="https://pl.wikipedia.org/wiki?curid=1016225" title="Wspólnota administracyjna Feilitzsch">
Wspólnota administracyjna Feilitzsch

Wspólnota administracyjna Feilitzsch – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Siedziba wspólnoty znajduje się w miejscowości Feilitzsch. Przewodniczącym jej jest Klaus Strobel.
Wspólnota administracyjna zrzesza cztery gminy wiejskie "(Gemeinde)":

</doc>
<doc id="1016226" url="https://pl.wikipedia.org/wiki?curid=1016226" title="Dekanat Kołobrzeg">
Dekanat Kołobrzeg

Dekanat Kołobrzeg – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:
Ponadto na terenie dekanatu znajdują się dwa publiczne kościoły rektoralne:

</doc>
<doc id="1016228" url="https://pl.wikipedia.org/wiki?curid=1016228" title="Frode Halle">
Frode Halle

Frode Halle (ur. 15 marca 1906, zm. 10 stycznia 1995) – norweski wojskowy, dowódca SS-Schijäger-Batallion "Norwegen" oraz Hirdens Bedriftsvern i Hirdens Alarmenheter pod koniec II wojny światowej
W 1928 r. ukończył szkołę wojenną, po czym służył w armii norweskiej. Po zajęciu Norwegii przez wojska niemieckie w maju 1940 r., podjął kolaborację z okupantami. Wstąpił do Ochotniczego Legionu Norweskiego, walczącego na froncie wschodnim z Sowietami. Wiosną 1942 r. został dowódcą 1 kompanii w stopniu SS-Obersturmführera. Od 23 października 1943 r. służył w SS-Panzergrenadier-Regiment "Norge" jako dowódca II batalionu w stopniu SS-Sturmbannführera. W marcu lub kwietniu 1944 r. objął dowodzenie SS-Schijäger-Batallion "Norwegen", który działał w północnej Karelii. Po kapitulacji Finlandii 4 września jednostka przyłączyła się do wycofywujących się z fińskiego terytorium Niemców. Spędziła 3 tygodnie w Rovaniemi, a po ataku fińskich oddziałów na miasto, przeszła do Norwegii, osiągając w grudniu Narvik. Następnie została przetransportowana w rejon Oslo, gdzie F. Halle zrezygnował z dowództwa. Przeszedł do dowództwa Hird, paramilitarnej organizacji podległej faszystowskiej partii Nasjonal Samling. Stanął na czele Hirdens Bedriftsvern i Hirdens Alarmenheter, jedynych uzbrojonych formacji Hird.
Był odznaczony Żelaznym Krzyżem 2 klasy.
Linki zewnętrzne.
Biografia Frode Halle (jęz. norweski)

</doc>
<doc id="1016229" url="https://pl.wikipedia.org/wiki?curid=1016229" title="Dekanat Koszalin (diecezja koszalińsko-kołobrzeska)">
Dekanat Koszalin (diecezja koszalińsko-kołobrzeska)

Dekanat Koszalin – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016231" url="https://pl.wikipedia.org/wiki?curid=1016231" title="Dekanat Miastko">
Dekanat Miastko

Dekanat Miastko – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016232" url="https://pl.wikipedia.org/wiki?curid=1016232" title="Wspólnota administracyjna Lichtenberg">
Wspólnota administracyjna Lichtenberg

Wspólnota administracyjna Lichtenberg – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Siedziba wspólnoty znajduje się w mieście Lichtenberg. Powstała 1 maja 1978.
Wspólnota administracyjna zrzesza gminę miejską "(Stadt)" oraz gminę wiejską "(Gemeinde)":

</doc>
<doc id="1016233" url="https://pl.wikipedia.org/wiki?curid=1016233" title="Dekanat Mielno">
Dekanat Mielno

Dekanat Mielno – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016234" url="https://pl.wikipedia.org/wiki?curid=1016234" title="Dekanat Mirosławiec">
Dekanat Mirosławiec

Dekanat Mirosławiec – jeden z 24 dekanatów diecezji koszalińsko-kołobrzeskiej w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016235" url="https://pl.wikipedia.org/wiki?curid=1016235" title="Wspólnota administracyjna Schauenstein">
Wspólnota administracyjna Schauenstein

Wspólnota administracyjna Schauenstein – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Siedziba wspólnoty znajduje się w mieście Schauenstein. Przewodniczącym jej jest Gerhard Richter.
Wspólnota administracyjna zrzesza gminę miejską "(Stadt)" oraz gminę wiejską "(Gemeinde)":

</doc>
<doc id="1016236" url="https://pl.wikipedia.org/wiki?curid=1016236" title="Dekanat Piła">
Dekanat Piła

Dekanat Piła – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie: 

</doc>
<doc id="1016238" url="https://pl.wikipedia.org/wiki?curid=1016238" title="Dekanat Polanów">
Dekanat Polanów

Dekanat Polanów – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016239" url="https://pl.wikipedia.org/wiki?curid=1016239" title="Dekanat Połczyn-Zdrój">
Dekanat Połczyn-Zdrój

Dekanat Połczyn-Zdrój – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016240" url="https://pl.wikipedia.org/wiki?curid=1016240" title="Wspólnota administracyjna Sparneck">
Wspólnota administracyjna Sparneck

Wspólnota administracyjna Sparneck – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Siedziba wspólnoty znajduje się w Sparneck. Przewodniczącym jej jest Gerhard Loy.
Wspólnota administracyjna zrzesza gminę targową "(Markt)" oraz gminę wiejską "(Gemeinde)":

</doc>
<doc id="1016241" url="https://pl.wikipedia.org/wiki?curid=1016241" title="Dekanat Sławno">
Dekanat Sławno

Dekanat Sławno – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016242" url="https://pl.wikipedia.org/wiki?curid=1016242" title="Dekanat Szczecinek">
Dekanat Szczecinek

Dekanat Szczecinek – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016243" url="https://pl.wikipedia.org/wiki?curid=1016243" title="Segment docelowy">
Segment docelowy



</doc>
<doc id="1016245" url="https://pl.wikipedia.org/wiki?curid=1016245" title="Dekanat Świdwin">
Dekanat Świdwin

Dekanat Świdwin – jeden z 24 dekanatów diecezji koszalińsko-kołobrzeskiej w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016246" url="https://pl.wikipedia.org/wiki?curid=1016246" title="Citroën LN">
Citroën LN

Citroën LN i Citroën LNA – małe samochody produkowane przez francuską firmę Citroën w ramach koncernu PSA w latach 1976-1985.
Charakterystyka.
Citroën LN wszedł na rynek 26 lipca 1976 jako zmodyfikowana wersja Peugeota 104 Z, z którego wykorzystano zawieszenie, układ hamulcowy, układ kierowniczy i deskę rozdzielczą. LN napędzany był ekonomicznym, dwucylindrowym silnikiem benzynowym o pojemności 602 cm³ i mocy maksymalnej 32 KM zapożyczonym z Citroëna 2CV. Był bardzo słabo wyposażony, ale za to cena i koszty jego utrzymania były bardzo niskie.
Citroën LN sprzedawany był tylko we Francji, jednak Citroën LNA, który wszedł do produkcji w 1978 był eksportowany do większości europejskich państw. LNA napędzany był dwucylindrowym silnikiem o pojemności 652 cm³ i mocy 36 KM zapożyczonym z Citroëna Visa, zaś nieco później wersje "LNA 11E" i "LNA 11RE" otrzymały silnik o pojemności 1.1 dm³, dzięki któremu rozpędzały się do 145 km/h.
Nieco wcześniej, przed premierą Citroëna LNA, wprowadzono do produkcji niemal bliźniaczy Talbot Samba, który odróżniał się m.in. innym kształtem przednich reflektorów i nieco przedłużonym tyłem. Citroën LNA został oficjalnie wycofany z produkcji latem 1985, zaś "Talbot Samba" produkowany był o rok dłużej. Drugi siostrzeniec "LNA" - Peugeot 104 produkowany był do 1988 roku, kiedy to został zastąpiony modelem 205.
Dane techniczne.
Citroën LNA [LNA11E i 11RE] 

</doc>
<doc id="1016248" url="https://pl.wikipedia.org/wiki?curid=1016248" title="Dekanat Trzcianka">
Dekanat Trzcianka

Dekanat Trzcianka – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016249" url="https://pl.wikipedia.org/wiki?curid=1016249" title="Kolding">
Kolding

Kolding – miasto w Danii, w regionie Dania Południowa, siedziba administracyjna gminy Kolding. Ośrodek przemysłowy i handlowy z rozwiniętym przemysłem maszynowym, włókienniczym, środków transportu, cementowym, elektronicznym. Jest to także port handlowy oraz węzeł kolejowy i drogowy. W 2008 roku miasto liczyło 55,6 tys. mieszkańców.
Geografia.
Miasto położone jest w południowej Jutlandii, nad trzema akwenami: rzeczką Koldingå, fiordem Kolding Fjord i jeziorem Slotsø. Kolding leży ok. 75 km na zachód od Odense, na skrzyżowaniu linii kolejowych (stacja Kolding) biegnących z zachodu na wschód Danii oraz z południa na północ kraju.
Historia.
Najstarszy zachowany dokument odnoszący się do historii miasta pochodzi z 1321 r. Jest to potwierdzenie przez króla Krzysztofa II wcześniejszych przywilejów nadanych miastu przez jego poprzedników. Miasto rozwinęło się wokół kościoła powstałego w połowie XIII w. Położenie na skrzyżowaniu głównych dróg handlowych i nad fiordem sprzyjało rozwojowi handlu w okresie średniowiecza. Budowa zamku przez przyszłego króla Danii Abla w 1248 r. wpłynęła na podniesienie rangi miasta, które odtąd stało się rezydencją królewską na Jutlandii i ważnym ośrodkiem politycznym. Miasto otrzymało wiele przywilejów królewskich. Szczególnie pomyślnym okresem w rozwoju gospodarczym Koldingu były lata 1536–1627. Miasto było wtedy jednym z ważniejszych ośrodków handlu bydłem. Załamanie gospodarcze spowodowane zostało uczestnictwem Danii w wojnie trzydziestoletniej. Kolding był okupowany przez wojska cesarskie w 1627 r. doznając wielu szkód, a następnie epidemii w latach 1640 i 1654. Podczas ponownej okupacji miasta w 1644 zniszczeniu uległo wiele budynków. W czasie II wojny północnej 25 grudnia 1658 połączone siły polsko-duńskie dowodzone przez Stefana Czarnieckiego po dwudniowym oblężeniu zdobyły miasto. Kolding został jednak najpierw splądrowany przez Szwedów, a następnie przez sojuszników Danii. Podczas oblężenia uszkodzony został zamek królewski. Na dodatek w 1659 r. wybuchła zaraza przyczyniając się do wyludnienia miasta. Pomimo pomocy finansowej udzielonej miastu przez kolejnych królów duńskich, Kolding nie odzyskał już dawnej świetności. W 1672 r. miasto liczyło 1094 mieszkańców. W 1711 r. podczas trwającej w Kopenhadze zarazy na zamku w Koldingu schroniła się duńska rodzina królewska. W XVIII w. Kolding pogrążył się w zapaści ekonomicznej. W 1769 r. miasto liczyło jedynie 1396 mieszkańców.
Pewne ożywienie polityczne i gospodarcze wywołało pojawienie się w mieście w 1807 r. duńskiej rodziny królewskiej poszukującej tutaj schronienia po zbombardowaniu Kopenhagi przez Anglików. Na krótko Kolding stał się centrum administracyjnym kraju. W mieście pojawiły się w 1808 r. sojusznicze wojska hiszpańskie, które stacjonowały na zamku. W 1843 r. miasto otrzymało port handlowy nad fiordem, co przyczyniło się do rozkwitu handlu. Podczas I wojny o Szlezwik Kolding był w 1848 r. okupowany przez wojska pruskie. 23 kwietnia 1849 miała tu miejsce bitwa z Prusakami, podczas której miasto doznało poważnych zniszczeń. Ponownie miasto wpadło w pruskie ręce podczas II wojny o Szlezwik w 1864 r. Okres po 1864 r. charakteryzował się uprzemysłowieniem i znacznym rozwojem gospodarczym miasta, co wiązało się m.in. z otwarciem linii kolejowej w 1866 r. Powstały zakłady spożywcze, kosmetyczne i odzieżowe, a liczba ludności potroiła się osiągając 12 516 osób w 1901 r. Podczas okupacji niemieckiej w II wojnie światowej działał tutaj ruch oporu. W 1944 r. Niemcy aresztowali i zesłali do obozów koncentracyjnych 27 osób wydających w Koldingu nielegalną gazetę "Budstikken". Dokonywano także aktów sabotażu skierowanych przeciw wojskom okupacyjnym, które wznosiły tutaj fortyfikacje.
Herb Koldingu.
Herb Koldingu znany jest z pieczęci z 1421 r., ale jest starszy. Pieczęć ukazuje podrywającego się do lotu orła na skale otoczonej falami. Obok orła widnieje kwitnąca lilia. Na pieczęci widać zniekształcony napis łaciński: "S’CIWITATIS IN KAALDYNG" (pieczęć miasta Kolding). Początkowo pieczęć była znakiem Gildii Św. Jerzego w Koldingu, ale później stała się pieczęcią miejską. Nie jest znane pewne znaczenie symboli występujących w herbie Koldingu. Herb miasta został oficjalnie potwierdzony w 1938 i w 1988 r.
Gospodarka.
W mieście rozwinął się przemysł maszynowy, włókienniczy, środków transportu, cementowy oraz elektroniczny.

</doc>
<doc id="1016250" url="https://pl.wikipedia.org/wiki?curid=1016250" title="Dekanat Ustka">
Dekanat Ustka

Dekanat Ustka – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016251" url="https://pl.wikipedia.org/wiki?curid=1016251" title="Dekanat Wałcz">
Dekanat Wałcz

Dekanat Wałcz – jeden z 24 dekanatów diecezji koszalińsko-kołobrzeska w metropolii szczecińsko-kamieńskiej. 
W skład dekanatu wchodzą następujące parafie:

</doc>
<doc id="1016252" url="https://pl.wikipedia.org/wiki?curid=1016252" title="Citroën LNA">
Citroën LNA



</doc>
<doc id="1016268" url="https://pl.wikipedia.org/wiki?curid=1016268" title="Zamek św. Jerzego">
Zamek św. Jerzego



</doc>
<doc id="1016277" url="https://pl.wikipedia.org/wiki?curid=1016277" title="Guy Fréquelin">
Guy Fréquelin

Guy Fréquelin (ur. 2 kwietnia 1945 w Langres) – francuski kierowca rajdowy i wyścigowy. W rajdach zadebiutował w 1966 roku i to właśnie na nich się skupił.
Początki.
Fréquelin to jeden z najbardziej utytułowanych kierowców francuskich. Był niepokonany w latach 1977 (Alpine-Renault), 1983, 1985 (Opel Manta).
Od roku 1973 rozpoczął przygodę z WRC. Pojechał wtedy tylko w jednej imprezie – Rajdzie Korsyki. Od sezonu 1976 Guy jeździł już z nowym pilotem – Francuzem Jakiem Delavalem. Pod koniec lat 70. francuska załoga została przyjęta do zespołu Alpine-Renault.
Kontrakt z Talbotem.
W 1980 roku Fréquelin podpisał kontrakt z Talbot Sunbeam Lotus. Na prawym fotelu Jacques’a Delavala zastąpił Jean Todt. I już po nieskończonym Rajdzie Monte Carlo przyszła wygrana w Rajdzie Portugalii w swojej klasie.
W 1981 wystartował w pełnym cyklu WRC i prawie wszystkie rajdy wygrał w swojej klasie.
Od 1982 roku Fréquelin pożegnał Jeana Todta (ten zakończył karierę po tym, jak został szefem fabrycznego zespołu Peugeota) i zaprosiła na prawy fotel Jeana-François Fauchille'a. W zespole Talbot Guya Fréquelina zastąpił fenomenalny Henri Toivonen i z powodu braku środków na starty pojechał tylko w dwóch rajdach zaliczanych do WRC w zespole Porsche. Jednak los się do niego uśmiechnął i dano mu szansę poprowadzić Talbota Sunbeama Lotusa w Rajdzie Wielkiej Brytanii dla zespołu Talbot, ale już pod wodzą Peugeota. Zajął wtedy 11. miejsce w „generalce” i drugie w swojej klasie.
Opel Euro Team.
Od 1983 to dwa starty w WRC. Nowy zespół „Rothmans Opel Rally Team” wystawił go tylko do dwóch rajdów – Monte Carlo i Tour de Corse. Żadnego nie ukończył, jednak odbił to sobie na Mistrzostwach Europy w ostateczności wygrywając je. Rok później historia powtórzyła się – dwa start (Rajd Safari – awaria silnika i Rajd Korsyki – 9. miejsce. I kolejny tytuł Mistrza Europy wpadł w ręce Francuza. Jedynie z prawego fotela zsiadł Jean-François Fauchille.
Od 1985 nie było lepiej. Kolejna zła decyzja Fréquelina w wyborze pracodawcy. Został w Oplu i nie dostał szansy na starty (pojechał okazjonalnie w Rajdzie Korsyki, ale tylko dla tego, że znał te trasy na pamięć i był specem od asfaltów – inni bali się jechać w tym rajdzie).
Schyłek.
W 1986 roku zniknął z rajdowych tras by powrócić w roku 1987. Podpisał kontrakt z GM Euro Sport. Dostał do dyspozycji Opla Kadetta. Pojechał w Rajdzie Korsyki, ale samochód odmówił posłuszeństwa. Dostał drugą szansę i wystartował w Rajdzie San Remo. Tym razem był szósty w klasyfikacji generalnej i drugi w swojej klasie. Fréquelin zdecydował, że nie ma sensu wlec się w ogonie i zakończył rajdową karierę.
Nie przeszedł na emeryturę. Został blisko rajdów. Chciał prowadzić własny zespół rajdowy. Jest szefem Citroena do działu sportu.

</doc>
<doc id="1016278" url="https://pl.wikipedia.org/wiki?curid=1016278" title="Crystal Palace Glaziers">
Crystal Palace Glaziers

Crystal Palace – angielski klub żużlowy. Największy sukces to zdobycie srebrnego medalu w 1932 oraz zwycięstwo Toma Farndona w prestiżowym turnieju Star Riders Trophy w 1933. W 1934 roku klub Crystal Palace zamknięto, a większość zawodników zasiliła klub New Cross.
Dawni żużlowcy.
Znani i wyróżniający żużlowcy

</doc>
<doc id="1016279" url="https://pl.wikipedia.org/wiki?curid=1016279" title="Walter Cronkite">
Walter Cronkite

Walter Leland Cronkite Jr. (ur. 4 listopada 1916 w Saint Joseph w stanie Missouri, zm. 17 lipca 2009 w Nowym Jorku) – amerykański dziennikarz telewizyjny, najbardziej znany jako prezenter "Evening News".
Dzieciństwo spędził w Missouri i Teksasie. Studiów na uniwersytecie w Austin nie ukończył, poświęcił się natomiast dziennikarstwu prasowemu. Potem przeszedł do radia w Oklahomie i w Missouri.
W czasie II wojny światowej jako reporter United Press wyróżnił się relacjami z Afryki Północnej i Europy. Po wojnie relacjonował procesy norymberskie i przez 2 lata był głównym reporterem swojej agencji w Moskwie. W 1950 zaczął pracę w rozwijającej się telewizji CBS. Zajmował się tam polityką i prowadził cykl historyczno-dokumentalny.
Od 1962 do 1981 prowadził w CBS dziennik "Evening News", stając się ikoną amerykańskiej telewizji. Uważany był za osobę cieszącą się największym zaufaniem Amerykanów. Jego twarz i głos kojarzą się wielu amerykańskim telewidzom z takimi wydarzeniami jak kryzys kubański, zabójstwo Kennedy’ego, wojna w Wietnamie, lądowanie na Księżycu czy afera Watergate.
W prowadzonych przez siebie programach Cronkite mówił w tempie 124 słów na minutę, by każdy mógł go zrozumieć (przeciętna wśród mieszkańców USA to 165 słów na minutę).
Popierał Kennedy’ego i był przeciwny wojnie w Wietnamie. Przeszedł na emeryturę w marcu 1981 (zastąpił go wtedy Dan Rather). Wypowiadał się jednak często publicznie, między innymi jako przeciwnik George’a W. Busha i ataku na Irak. Wspierał Billa Clintona podczas jego impeachmentu.
Zmarł po długiej chorobie – od lat cierpiał na chorobę naczyniową mózgu. Był krótkofalowcem, posiadał znak KB2GSD.

</doc>
<doc id="1016285" url="https://pl.wikipedia.org/wiki?curid=1016285" title="Okres obiegu">
Okres obiegu



</doc>
<doc id="1016288" url="https://pl.wikipedia.org/wiki?curid=1016288" title="Maria Deryng">
Maria Deryng

Maria Deryng-Walewska (ur. 25 marca 1857 w Wilnie, zm. 1918 w Rosji) – aktorka polska, córka Emiliana Derynga.
Debiutowała we Lwowie w 1870 rolą Adrianny w sztuce „Pożar w klasztorze” Theodore’a Barrière’a. Wkrótce porzuciła role naiwne i zyskała powodzenie w rolach tragicznych; w Warszawie wystąpiła po raz pierwszy w 1875, już w roku następnym zaangażowana do tamtejszych teatrów w miejsce wyjeżdżającej do Ameryki Heleny Modrzejewskiej.
Z ról jej celniejsze były: "Ofelia" w „Hamlecie”, "Małgosia" w „Fauście”, "Klara" w „Ślubach panieńskich”, "Goplana" w „Balladynie”, "Julia" w „Romeo i Julii”, "Kordelia" w „Królu Learze”.
Porzuciła scenę w 1882 wstępując w związek małżeński (1883) z Bogumiłem de Colonna Walewskim (prawnikiem). Z mężem zamieszkała na stałe w Rosji, od tego czasu Polskę odwiedzając już tylko sporadycznie.

</doc>
<doc id="1016299" url="https://pl.wikipedia.org/wiki?curid=1016299" title="Strzelectwo na Letnich Igrzyskach Olimpijskich 1896 – karabin wojskowy, 200 m">
Strzelectwo na Letnich Igrzyskach Olimpijskich 1896 – karabin wojskowy, 200 m

Strzelectwo z karabinu wojskowego podczas Igrzysk odbyło się 8 i 9 kwietnia. W zawodach wzięło udział 42 zawodników z 7 państw. 22 greckich zawodników oraz ich wyniki są nieznane.

</doc>
<doc id="1016300" url="https://pl.wikipedia.org/wiki?curid=1016300" title="Eduardo Roberto Stinghen">
Eduardo Roberto Stinghen

Ado, właśc. Eduardo Roberto Stinghen (ur. 4 lipca 1946 w Jaraguá do Sul) – brazylijski piłkarz grający na pozycji bramkarza. W 1970 roku wywalczył mistrzostwo świata.
Pierwszym klubem Ado w karierze była Londrina EC, w której zadebiutował w 1964 roku. Następnie grał w takich klubach jak: Corinthians Paulista, América, Atlético Mineiro, Portuguesa, Santos FC, Ferroviário, Fortaleza, Velo Clube, ponownie Fortaleza i Bragantino, w którym zakończył karierę w 1982 roku.
W reprezentacji Brazylii Ado zadebiutował 4 marca 1970 roku w wygranym 2:0 meczu z Argentyną. Był rezerwowym bramkarzem w kadrze Brazylii na Mundial w Meksyku, gdy Brazylia wywalczyła mistrzostwo świata.

</doc>
<doc id="1016301" url="https://pl.wikipedia.org/wiki?curid=1016301" title="Michaił Kononow">
Michaił Kononow

Michaił Iwanowicz Kononow (ros. Михаил Иванович Кононов; ur. 25 kwietnia 1940 w Moskwie, zm. 16 lipca 2007 tamże) – rosyjski aktor teatralny i filmowy. Zasłużony Artysta RFSRR (1989), Ludowy Artysta Federacji Rosyjskiej (1999).
Życiorys.
W 1963 roku ukończył szkołę teatralną imienia Szczepkina. Do 1968 roku był aktorem Małego Teatru Akademickiego w Moskwie, a potem został pracownikiem studium filmowego imienia Maksyma Gorkiego w Moskwie.
Debiutował w 1961 roku w filmie "Nasz obszczij drug". Przełomowym dla niego momentem stał się rok 1966, kiedy zagrał dwie role, z których jedna była główną rolą, ale to tę w "Andrieju Rublowie", chociaż mniejszą, cenił jako najważniejszą.
W latach 70. XX wieku wyprowadził się na wieś. Od lat 90. rzadko pojawiał się na ekranie, odrzucał kolejne oferty. Nie brał udziału w życiu artystycznym. Po powrocie do Moskwy pracował w marketingu.
Zmarł po długiej chorobie.
Został pochowany w Moskwie na tamtejszym Cmentarzu Wagańkowskim.

</doc>
<doc id="1016303" url="https://pl.wikipedia.org/wiki?curid=1016303" title="Zakłodzie (meteoryt)">
Zakłodzie (meteoryt)

Meteoryt Zakłodzie – meteoryt kamienny typu achondryt znaleziony we wrześniu 1998 przez Stanisława Jachymka na poboczu lessowej drogi gruntowej w pagórkowatym rolniczym terenie w okolicy wsi Zakłodzie. Prawdopodobnie upadek właśnie tego meteorytu był widziany 21 kwietnia 1897 roku jako bolid nad Lublinem.

</doc>
<doc id="1016307" url="https://pl.wikipedia.org/wiki?curid=1016307" title="Daewoo Leganza">
Daewoo Leganza

Daewoo Leganza − samochód osobowy klasyfikowany na skraju klasy średniej i klasy wyższej, produkowany pod południowokoreańską marką Daewoo w latach 1997 – 2008. Pojazd był dostępny tylko w jednym typie nadwozia: 4–drzwiowy sedan typu limuzyna. Leganza w Europie oferowana była z dużymi silnikami 2.0 i 2.2 DOHC, jednakże istniała również wersja 1.8 ale tylko w Korei Południowej.
Historia i opis modelu.
Projekt.
Pojazd był jednym z modeli nowej serii zastępującej dotychczasowe konstrukcje oparte na technologii starszych modeli General Motors. Leganza otrzymała roboczą nazwę "V100" obok Lanosa – "T100" i Nubiry – "J100", z czego Leganza była największym z nich, mając na celu zastąpić przestarzały model Daewoo Prince oraz Espero. Samochody te powstały przy dużym udziale kooperantów takich jak ZF, który dostarczył skrzynie biegów czy australijski Holden, który skupił się na pracach konstrukcyjnych nad jednostkami napędowymi.
Prace nad samochodem "Daewoo V100" rozpoczęły się pod koniec 1993 roku. Nadwozie Leganzy zostało opracowane w ciągu trzech miesięcy (lato 1994) w studiu Italdesign przez Giorgetto Giugiaro w oparciu o projekt prototypu Jaguara Kensington z 1990 roku, stworzonego przez Italdesign i kupionego przez Daewoo. Przez następne 2 lata budowano prototypy przeznaczone do testów, głównie bezpieczeństwa.
Testy drogowe rozpoczęły się w maju 1995 roku i skończyły się rok później. W lutym 1997 roku pojazd był już gotowy do produkcji. Powstały także projekty wersji kombi oraz coupé, które ostatecznie nie doczekały się realizacji. W tym samym roku przeprowadzono testy ANCAP pojazdu, który zdobył dwie gwiazdki w skali czterogwiazdkowej.
Premiera.
Debiut Leganzy w Korei Południowej odbył się na salonie samochodowym w Seulu w 1997 roku. W tym samym roku pojazd zadebiutował także w Europie na targach we Frankfurcie nad Menem. Produkcja rozpoczęła się w marcu 1997 roku, początkowo lokalnie południowokoreańskich zakładach w Inczonie. W październiku 1997 roku ruszył dodatkowo montaż pojazdu w systemie SKD w Fabryce Samochodów Osobowych w Warszawie. W latach 1997−1999 w Korei Południowej powstało kilka elektrycznych i hybrydowych egzemplarzy "Leganza NGV". Wszystkie prototypy były w białym kolorze. Nazwa "Leganza" to połączenie dwóch włoskich słów: elegante i forza czyli elegancja i siła.
Jeden z egzemplarzy pokazano na salonie samochodowym w Seulu w 1997 roku, jednak wersja ta ostatecznie nie weszła do produkcji seryjnej. W 1998 roku rozpoczęła się produkcja Leganzy w rosyjskich zakładach TagAZ pod nazwą Doninvest Kondor, w ukraińskich zakładach ZAZ, rumuńskich zakładach Rodae oraz w Wietnamie. W tym samym roku obok mniejszej Nubiry i Lanosa, Leganza zadebiutowała także w Stanach Zjednoczonych i Kanadzie. W 1999 roku zaprezentowano nie wprowadzoną ostatecznie do produkcji wersję usportowioną. 
Dalsza historia.
W 2000 roku zakończono produkcję Leganzy w Wietnamie oraz w Rosji i zmieniono nieznacznie wzór atrapy. W 2001 roku tylko w Korei Południowej pojawił się inny wariant atrapy oraz zakończyła się także produkcja samochodu na Ukrainie. Wiosną 2001 roku zakończono montaż pojazdu w Daewoo-FSO gdzie powstało 3969 egzemplarzy. W grudniu 2002 roku zakończono produkcję w Korei Południowej oraz w Rumunii.
Koniec produkcji i następca.
Daewoo zamiast przeprowadzać lifting samochodu (co uczyniło z modelami Matiz i Nubira), przedłużyło płytę podłogową o 30 mm i na jej bazie powstał następca Leganzy – Daewoo Magnus o kodzie fabrycznym "V200". Pojazd na rynku koreańskim pojawił się w 2000 roku, gdzie oba modele sprzedawane były chwilowo równocześnie.
Eksport Magnusa pod nazwą Daewoo Evanda rozpoczęto do Europy dopiero po oficjalnym zakończeniu produkcji Leganzy – w 2002 roku. Produkcja w Egipcie trwała najdłużej spośród wszystkich rynków, kończąc się ostatecznie w 2008 roku.
Dane techniczne.
Silniki.
Leganza początkowo w Europie oferowana była z silnikiem 2.0 DOHC. W późniejszym czasie dołączyła wersja 2.2 DOHC. W Korei Południowej natomiast od początku w ofercie był znany w Europie silnik 2.0 a także nieoferowana na starym kontynencie jednostka o pojemności 1.8 l. W obu przypadkach silniki dostępne były jako DOHC i SOHC. W 1999 roku w Korei Południowej dołączyła jednostka 2.2 DOHC. Samochód posiadał napęd na przednią oś. Klient mógł wybierać między manualną, pięciostopniową skrzynią biegów a czterostopniowym automatem oferowanym także w Polsce.
Wyposażenie.
Leganza w Europie dostępna była w dwóch wersjach wyposażenia: ubogiej SX oraz bogatej CDX. W zależności od rocznika pojazd oferowany był w dwóch kolorach skórzanej tapicerki: czarno-szarej lub beżowej.

</doc>
<doc id="1016309" url="https://pl.wikipedia.org/wiki?curid=1016309" title="Dadá Maravilha">
Dadá Maravilha

Dada, właśc. Dario José dos Santos lub Dadá Maravilha (ur. 4 marca 1946 w Rio de Janeiro) – brazylijski piłkarz.

</doc>
<doc id="1016313" url="https://pl.wikipedia.org/wiki?curid=1016313" title="Brøndbyernes Idrætsforening">
Brøndbyernes Idrætsforening



</doc>
<doc id="1016317" url="https://pl.wikipedia.org/wiki?curid=1016317" title="Örgryte Idrottsällskap">
Örgryte Idrottsällskap



</doc>
<doc id="1016318" url="https://pl.wikipedia.org/wiki?curid=1016318" title="Schiavona">
Schiavona

Schiavona – rodzaj pałasza popularnego we Włoszech w XVI i XVII wieku wywodzącego się od broni straży weneckich dożów. Broń ta miała głownię szerszą niż współczesny jej rapier i jelec koszowy o charakterystycznym kształcie.
Służyła raczej do cięcia niż kłucia.
Schiavona stała się popularna także wśród armii krajów handlujących z Włochami w XVII wieku. Nazwa pochodzi od słowiańskich najemników dożów Wenecji – Schiavoni.

</doc>
<doc id="1016323" url="https://pl.wikipedia.org/wiki?curid=1016323" title="Iron Avantgarde">
Iron Avantgarde

Iron Avantgarde – debiutancki album zespołu Kreuzweg Ost, wydany w 2000 roku przez wytwórnię Draenor Productions.
Stanowi on połączenie wojennych rytmów i melancholijnych melodii z występującymi niejednokrotnie fragmentami wojskowych marszów. Jako eksperyment muzyczny, przemieszane zostało to z wieloma wstawkami z filmów różnego rodzaju – przy czym przeważają filmy traktujące o II wojnie światowej. Całość albumu poświęcona jest właśnie temu konfliktowi zbrojnemu. Jego twórcy odżegnują się od propagowania konkretnej ideologii (tu faszystowskiej), o co byli nieraz posądzani.

</doc>
<doc id="1016327" url="https://pl.wikipedia.org/wiki?curid=1016327" title="AZS UJD Częstochowa">
AZS UJD Częstochowa

KU AZS UJD Częstochowa – wielosekcyjny klub sportowy działający w Częstochowie przy Uniwersytecie Humanistyczno-Przyrodniczym im. Jana Długosza.
Historia.
Klub powstał w 1973 roku. Początkowo jako AZS Wyższej Szkoły Nauczycielskiej, a następnie Wyższej Szkoły Pedagogicznej. Od początku istnienia tenis stołowy stał się wizytówką uczelni. W 1989 roku zespół składający się wyłącznie ze studentek awansował po raz pierwszy do I ligi. Zawodnicy tego klubu zdobywali w przeszłości medale we wszystkich kategoriach wiekowych od skrzata po seniora. Marcin Jadczyk reprezentował Polskę w Mistrzostwach Europy Kadetów. Zawodniczki w Pucharze Europy Nancy Evans zadebiutowały w 1996 roku. W 29 spotkaniach wygrały 21 meczów (8 sezonów). 
Od 1995 roku AZS AJD jest organizatorem Festiwalu Tenisa Stołowego a w nim : Edycja Polska TOP 12 kobiet (12 edycji), Ogólnopolski Turniej w mini tenisie stołowym dla skrzatów i żaków.
Sukcesy.
Zawodniczka AZS AJD awansowała na 48 miejsce w rankingu ITTF, 
AZS WSP zdobył pierwsze miejsce we współzawodnictwie sportowym PZTS (1998 r.), 
Ponad 100 medali w Akademickich Mistrzostwach Polski juniorów i seniorów oraz w Mistrzostwach Polski Uczelni Pedagogicznych.
Dane Ogólne.
Klub: KU AZS UJD Częstochowa
Barwy: Biało-zielone
Adres koresp.: 42-200 Częstochowa, ul. Zbierskiego 6
Adres hali: Częstochowa, ul. Armii Krajowej 13/15 - Aula AJD
Stoły: Butterfly - zielone
Piłki: Double Happiness
Skład.
Prezes: Marek Fijałkowski
Trenerzy: Paulina Narkiewicz, dr Wiesław Pięta
Zawodniczki:

</doc>
<doc id="1016328" url="https://pl.wikipedia.org/wiki?curid=1016328" title="Strzelectwo na Letnich Igrzyskach Olimpijskich 1896 – karabin dowolny, trzy postawy, 300 m">
Strzelectwo na Letnich Igrzyskach Olimpijskich 1896 – karabin dowolny, trzy postawy, 300 m

Strzelectwo z karabinu dowolnego podczas Igrzysk odbyło się 11 i 12 kwietnia. W zawodach wzięło udział 20 zawodników z 3 państw. Znane są wyniki pierwszych pięciu miejsc, natomiast o pozostałych brak danych w źródłach.

</doc>
<doc id="1016332" url="https://pl.wikipedia.org/wiki?curid=1016332" title="Johannes Heesters">
Johannes Heesters

Johan Marius Nicolaas (Johannes) Heesters, znany również jako Jopie Heesters (ur. 5 grudnia 1903 w Amersfoort, zm. 24 grudnia 2011 w Starnbergu) – holenderski aktor, piosenkarz, artysta operetki, działający głównie w krajach niemieckojęzycznych. Do wieku 107 lat cieszył się sławą najstarszego aktywnego aktora na świecie, obecnego przez 90 lat na scenie oraz 87 lat w produkcjach filmowych i telewizyjnych.
Życiorys.
Wczesne lata.
Johan Marius Nicolaas Heesters urodził się 5 grudnia 1903 w Amersfoort w rodzinie kupieckiej jako najmłodszy z czterech synów sprzedawcy Jacobusa (1865-1946) i gospodyni domowej Gertruidy z domu van der Hoevel (1866-1951). Kształcił się również w zawodzie kupca, ale w dniu swoich 16. urodzin, pod wpływem wizyty w teatrze razem z ojcem, powziął postanowienie zostania aktorem. Rok później, uzyskawszy podstawowe wykształcenie aktorskie i wokalne, debiutował na scenie w Amsterdamie. Występował również w Hadze, Brukseli, Rotterdamie. W 1924 zanotował debiut filmowy (w niemej holenderskiej produkcji "Cirque Hollandais"), a w 1932 po raz pierwszy wystąpił jako śpiewak ("A Dream Play" Augusta Strindberga). W kolejnych latach występował w licznych operetkach ("Waltzertraum", "Dreimäderlhaus", "König der Vagabunden"), co przyniosło mu sławę i zaowocowało zaproszeniem do jednej z operetkowych stolic świata – Wiednia. Tam w 1934 debiutował w Volksoper w przedstawieniu "Der Bettelstudent" Karla Millöckera. Popularny w Wiedniu Heesters występował również gościnnie w innych austriackich miastach – Salzburgu, Innsbrucku, Grazu.
Kariera.
Przed i w czasie wojny.
W 1936 przeniósł się do Berlina, gdzie nawiązał współpracę z wytwórnią filmową UFA. Występował w filmach muzycznych i adaptacjach operetek, m.in. "„Student żebrak” (Der Bettelstudent)", "Gasparone", "Nanon", "Hallo Janine", "Rosen in Tirol", "Immer nur Du", "„Zemsta nietoperza” (Die Fledermaus)", "Illusion", partnerując takim aktorkom, jak Carola Höhn, Marika Rökk czy Brigitte Horney. Kontynuował także występy sceniczne. Berlińska publiczność nadała mu przydomek "Jopie", a jego najsłynniejszą rolą stała się postać hrabiego Daniło Daniłowicza w "Wesołej wdówce" Lehara. Heesters odgrywał ją od 1938 przeszło 1600 razy, czyniąc z partii "Heut geh' ich ins Maxim" swoją artystyczną wizytówkę. W 1942 po raz pierwszy zaprezentował się w telewizji. Nie angażował się w życie polityczne, jednak działalność artystyczna w okresie rządów nazistowskich (uczestniczył m.in. w występie dla strażników obozowych w Dachau w 1941) sprawiła, że w Holandii uważano go za kolaboranta. Na przedstawieniach z jego udziałem bywał Adolf Hitler. Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy) wśród "Niezastąpionych", znalazł się tam jako jedyny obcokrajowiec.
Po II wojnie światowej.
Koniec wojny nie wpłynął negatywnie na karierę Heestersa, który w nowych warunkach politycznych nadal występował, zarówno jako artysta operetki, jak i aktor filmowy. Obok "Wesołej wdówki" grywał m.in. w innych operetkach Lehara "Książę Luksemburg" i "Carewicz" - w Wiedniu, Monachium, Berlinie. W 1953 na zaproszenie Otto Premingera wystąpił w hollywoodzkiej produkcji "Die Jungfrau auf dem Dach". Film ten wyprodukowano jednocześnie w wersji anglojęzycznej i niemieckojęzycznej, wersja angielska "The Moon Is Blue" zdobyła kilka nominacji do Oscara, a postać, którą odtwarzał w wersji niemieckiej Heesters, w "The Moon Is Blue" zagrał David Niven.
W latach 60. Heesters ograniczył występy filmowe, koncentrując się na pracy scenicznej i telewizyjnej. Nagrywał również płyty. W 1978 wystąpił w Monachium w musicalu "Gigi", zyskując pochlebne recenzje. W 1982 u boku Carla-Heinza Schrotha zagrał w filmie telewizyjnym "Sonny Boys" na motywach sztuki Neila Simona.
W 1986 odbył tournée po krajach niemieckojęzycznych z przedstawieniem "Casanova auf Schloß Dux", w którym zagrał rolę starzejącego się uwodziciela Casanovy.
W latach 1996–2001 dał serię przedstawień "Ein gesegnete Alter" Curtha Flatowa, występując m.in. w Hamburgu,
Berlinie, Monachium i Wiedniu u boku drugiej żony. Występy te, po ukończeniu 90. roku życia, dały
mu miejsce w "Księdze rekordów Guinnessa" w rubryce "najstarszy aktywny aktor świata".
Heesters pozostaje jednak aktywny nie tylko po ukończeniu 90. roku życia, ale i w wieku 100 lat. Setne urodziny obchodził w 2003, występując w przedstawieniu, którego był zarazem bohaterem - "Heesters - eine musikalische Hommage". 103. urodziny w grudniu 2006 obchodził w Konzerthaus w Wiedniu.
Johannes Heesters otrzymał wiele nagród i wyróżnień. Jest m.in. pięciokrotnym laureatem nagrody mediów niemieckich Bambi (1967, 1987, 1990, 1997, 2003). Nestora aktorów uczcili w swoisty sposób niemieccy pokerzyści, z okazji jego 99. urodzin żartobliwie określając parę dziewiątek dowolnego koloru "Johannes Heesters".
Mimo stopniowej utraty wzroku był aktywny jako aktor niemal do ostatnich chwil. Mimo że prawie całkowicie niewidomy z powodu jaskry i zwyrodnienia plamki żółtej nadal śpiewał i grał małe role w musicalach.
Życie prywatne.
Pierwszą żoną Heestersa była belgijska aktorka Louisa H. Ghijs, którą poślubił w 1930. Z małżeństwa tego urodziły się dwie córki - Wiesje (ur. 1931), pianistka i Nicole (ur. 1937). Aktorką jest również wnuczka Heestersa, Saskia Fischer. Po śmierci pierwszej żony (1985) Heesters poślubił w 1992 młodszą o prawie pół wieku niemiecką aktorkę Simone Rethel (ur. 1949), którą poznał w czasie przygotowań do przedstawienia "Casanova auf Schloß Dux".
1 stycznia 2008 upadł ze schodów w swoim domu w Tyrolu i złamal dwa żebra. 29 listopada 2011 z powodu ostrej gorączki został przewieziony do szpitala. Wrócił do domu po niespełna tygodniu.
Swe 108. urodziny w grudniu 2011 obchodził skromnie, w gronie najbliższych.
Śmierć.
17 grudnia 2011 został przyjęty na oddział intensywnej terapii w szpitalu w Starnbergu. Zmarł niedługo potem w wigilię świąt Bożego Narodzenia 2011. Powodem śmierci był udar mózgu. Do samego końca była obecna przy nim żona, Simone Rethel. Johannes Heesters pozostawił pięcioro wnuków, jedenaścioro prawnuków i troje praprawnuków.
Został pochowany na Cmentarzu Północnym w Monachium.
Długowieczność.
Dożycie 108 lat i 19 dni pozwoliło Heestersowi otrzymać tytuł najstarszego aktora w historii. Nie był jednak najstarszym śpiewakiem (tytuł ten dzierży szwajcarski tenor Hugues Cuénod (1902-2010), który przeżył 108 lat i 163 dni). W chwili śmierci Heesters był drugim najstarszym mężczyzną w Niemczech za Paulem Veitem (ur. 15 stycznia 1903). Był także 3. najstarszym żyjącym Holendrem, oraz jednym z 18. holenderskich mężczyzn w historii, którzy osiągnęli wiek 108 lat.

</doc>
<doc id="1016333" url="https://pl.wikipedia.org/wiki?curid=1016333" title="Włodyka">
Włodyka

Włodyka (niem. "Bauerberg") – wzniesienie (682 m n.p.m.) w Sudetach Środkowych, w południowo-wschodniej części pasma Wzgórz Wyrębińskich.
Wzniesienie położone jest w południowo-wschodniej części Wzgórz Wyrębińskich, około 1,1 km na zachód od centrum miejscowości Jugów.
Niewielkie, jedno z wyższych wzniesień w głównym grzbiecie Wzgórz Wyrębińskich. Wzniesienie tworzące w partii szczytowej rozległą wypukłą powierzchnię, o wydłużonym kopulastym kształcie z wyraźnie podkreślonym płaskim szczytem, o dość stromo opadających: wschodnich, zachodnich i północnych zboczach, zbocze południowo-wschodnie, łagodnie schodzi w kierunku Jugowskiego Potoku, tworząc w grzbiecie niewielki przełom, nad którym znajduje się zabytkowy stalowy wiadukt kolejowy, wsparty na kamiennych filarach. Szczyt góruje nad zachodnią strona Jugowa i Doliną Włodzicy leżącej u południowo-zachodniego podnóża.
Wzgórze zbudowana jest z utworów czerwonego spągowca: piaskowców, zlepieńców i łupków, w których występują pokłady węgla kamiennego.
Część szczytową oraz górne partie zboczy zajmuje w większości las świerkowy regla dolnego, niższe partie zboczy zajmują łąki i pola uprawne. Zachodnią część góry zajmują tereny po byłej kopalni Wacław i elektrowni w Miłkowie.
W okresie II wojny światowej w latach 1943-45 w zboczach góry Organizacja Todta prowadziła na dużą skalę roboty górniczo-budowlane w ramach projektu „Riese”. Po tamtym okresie pozostały na powierzchni i wewnątrz góry liczne ślady w postaci: sztolni, żelbetowych bunkrów, strażnic, magazynów, szybów wentylacyjnych oraz utwardzonych dróg leśnych trawersujących zbocza. Do chwili obecnej niektóre obiekty nie zostały zbadane.
Roboty prowadzone w zboczach góry przez Organizację Todta były najbardziej zaawansowane z całego programu „Riese”.
Do lat 70. XX wieku na szczycie góry dominowała nad Jugowem i okolicą charakterystyczna stożkowa hałda z metalowym wysięgnikiem, którą wyeksploatowano jako materiał budowlany. Na szczycie góry pozostała polana i ślady po hałdzie.

</doc>
<doc id="1016334" url="https://pl.wikipedia.org/wiki?curid=1016334" title="Mary Putnam Jacobi">
Mary Putnam Jacobi

Mary Corinna Jacobi z domu Putnam (ur. 31 sierpnia 1842, zm. 10 czerwca 1906) – amerykańska lekarka, pisarka i sufrażystka, pierwsza kobieta, która otrzymała członkostwo amerykańskiej Akademii Medycyny.
Córka George'a Palmera Putnama i Wiktoryny Haven Putnam, urodziła się w rodzinie znanego angielskiego wydawcy.
Po założeniu filii wydawnictwa (Wiley &amp; Putnam) w Nowym Jorku, rodzina przeniosła się tam w 1848. W tym mieście Mary spędziła dzieciństwo i młodość, tu ukończyła w 1863 "Kolegium Farmaceutyczne", a w następnym roku uzyskała doktorat w "Kolegium Medycznym Pensylwanii". Na dalsze studia wyjechała do Paryża do "Szkoły Medycznej -" była pierwszą kobietą przyjętą na studia w Ecole de Médecine. Po powrocie do Nowego Jorku rozpoczęła praktykę lekarską. W 1872 założyła "Stowarzyszenie Poparcia dla Medycznego Kształcenia Kobiet" i była jego przewodniczącą w latach 1874-1903.
W 1872 roku uruchomiła w Nowojorskim Szpitalu dla Kobiet i Dzieci pierwszy oddział dziecięcy, a także stała się pierwszą kobietą przyjętą w poczet członków Nowojorskiej Akademii Medycznej.
W 1873 Mary Putnam poślubiła dr Abrahama Jacobi, nazwanego "ojcem amerykańskiej pediatrii". Była uważana za najwybitniejsza lekarkę swoich czasów.

</doc>
<doc id="1016339" url="https://pl.wikipedia.org/wiki?curid=1016339" title="KWK Rymer">
KWK Rymer



</doc>
<doc id="1016343" url="https://pl.wikipedia.org/wiki?curid=1016343" title="Strzelectwo na Letnich Igrzyskach Olimpijskich 1896 – pistolet wojskowy, 25 m">
Strzelectwo na Letnich Igrzyskach Olimpijskich 1896 – pistolet wojskowy, 25 m

Strzelectwo z pistoletu wojskowego podczas Igrzysk odbyło się 10 kwietnia. W zawodach wzięło udział 16 zawodników z 4 państw. Znane są wyniki pierwszych trzech miejsc oraz nazwiska zawodników z kolejnych dwóch, natomiast o pozostałych brak danych w źródłach.

</doc>
<doc id="1016344" url="https://pl.wikipedia.org/wiki?curid=1016344" title="BVB">
BVB



</doc>
<doc id="1016345" url="https://pl.wikipedia.org/wiki?curid=1016345" title="Dada Maravilha">
Dada Maravilha



</doc>
<doc id="1016346" url="https://pl.wikipedia.org/wiki?curid=1016346" title="Guy Frequelin">
Guy Frequelin



</doc>
<doc id="1016348" url="https://pl.wikipedia.org/wiki?curid=1016348" title="Citroen LN">
Citroen LN



</doc>
<doc id="1016349" url="https://pl.wikipedia.org/wiki?curid=1016349" title="Nadleśnictwo Kaliska">
Nadleśnictwo Kaliska

Nadleśnictwo Kaliska - jednostka organizacyjna Lasów Państwowych podległa Regionalnej Dyrekcji Lasów Państwowych w Gdańsku, której siedziba znajduje się w Kaliskach.
"Nadleśnictwo Kaliska" w obecnych granicach powstało 1 stycznia 1973 roku, wcześniej obszary te należały do nadleśnictw: "Bartel Wielki", "Wirty" i historycznego nadleśnictwa "Leśna Huta" (włączonego wcześniej w struktury nadleśnictwa Bartel Wielki). Obszary lasów państwowych zarządzanych przez nadleśnictwo rozpościerają się na obszarze trzech powiatów województwa pomorskiego: chojnickiego, kościerskiego i starogardzkiego. Powierzchnia gruntów leśnych zarządzana przez nadleśnictwo to 19 849 ha. Pod względem regionalizacji geograficznej obejmuje północne połacie kompleksu leśnego Borów Tucholskich znajdujące się na pograniczu pojezierzy południowo i wschodniopomorskiego.

</doc>
<doc id="1016350" url="https://pl.wikipedia.org/wiki?curid=1016350" title="Tadeusz Pokrywka">
Tadeusz Pokrywka

Tadeusz Pokrywka (ur. 17 lipca 1947 w Strupicach) – polski polityk, przedsiębiorca, samorządowiec, poseł na Sejm I kadencji, były prezydent Legnicy.
Życiorys.
Ukończył w 1967 Liceum Ogólnokształcące im. Stefana Żeromskiego w Jeleniej Górze, następnie do 1990 pracował Wojewódzkiej Spółdzielni Ogrodniczo-Pszczelarskiej w Legnicy. Członek ZMS w latach 1964–1968 i 1971–1974 (od 1972 przewodniczący komitetu zakładowego), członek PZPR od 1972. W 1980 odszedł z partii i przystąpił do „Solidarności”. Po wprowadzeniu stanu wojennego zajmował się kolportażem prasy podziemnej, organizacją Dni Kultury Chrześcijańskiej, pielgrzymek, pomocy dla internowanych i ich rodzin. W latach 80. był zatrzymywany i przesłuchiwany.
W 1989 stanął na czele legnickiego Komitetu Obywatelskiego, w 1990 przystąpił do ROAD. W tym samym roku został prezydentem Legnicy, funkcję tę pełnił do 1991. Sprawował także mandat posła na Sejm I kadencji z listy Unii Demokratycznej. Należał następnie do Unii Wolności, w 2005 został członkiem Partii Demokratycznej.
W 2000 założył i kierował Polskim Stowarzyszeniem Napojowym w Warszawie. W 2003 współtworzył i został prezesem Krajowej Izby Gospodarczej „Przemysł Spożywczy”. Stały współpracownik branżowych czasopism „Przemysł Fermentacyjny i Owocowo-Warzywny”.
W 2015 odznaczony przez prezydenta Bronisława Komorowskiego Krzyżem Kawalerskim Orderu Odrodzenia Polski. W 1994 odznaczony Brązowym Krzyżem Zasługi. W 1997 otrzymał odznakę „Zasłużony dla Województwa Legnickiego”.

</doc>
<doc id="1016351" url="https://pl.wikipedia.org/wiki?curid=1016351" title="Skrętność układu współrzędnych">
Skrętność układu współrzędnych



</doc>
<doc id="1016353" url="https://pl.wikipedia.org/wiki?curid=1016353" title="Edelrost">
Edelrost

Edelrost – drugi album studyjny austriackiego zespołu Kreuzweg Ost, wydany w lipcu 2005 roku przez wytwórnię Cold Spring Records. 
Podobnie jak w przypadku poprzedniego albumu "Iron Avantgarde" wojenne rytmy marszowe splatają się z melancholijnymi melodiami. Tematem przewodnim, zgodnie z zamysłem twórców projektu Kreuzweg Ost jest II wojna światowa.
Utwór "Eiserne Menschen" zawiera fragmenty ze słowami i głosami użytymi w filmie z 1931 pod tytułem "Mädchen in Uniform".

</doc>
<doc id="1016354" url="https://pl.wikipedia.org/wiki?curid=1016354" title="KU AZS AJD Częstochowa">
KU AZS AJD Częstochowa



</doc>
<doc id="1016355" url="https://pl.wikipedia.org/wiki?curid=1016355" title="Petrolakozaur">
Petrolakozaur

Petrolakozaur ("Petrolacosaurus") – gad należący do najwcześniejszych diapsydów w historii Ziemi. Żył w górnym karbonie, około 300 milionów lat temu na leśnych terenach obecnej Ameryki Północnej. Było to niewielkie (całkowita długość wynosiła około 40 cm) i zwinne zwierzę. Miało już wykształcone dwie pary otworów skroniowych.
Skamieniałości petrolakozaura świadczą, że zaledwie kilkanaście milionów lat po pojawieniu się pierwszych gadów, takich jak "Hylonomus", wykształciły się z nich diapsydy. Wiemy też, że równolegle do nich ze współczesnego petrolakozaurowi "Haptodusa", lub jego bliskich krewnych, rozwinęły się także synapsydy.
Interesujące jest uzębienie zwierzęcia, w skład którego wchodziły między innymi zęby podobne do kłów, znajdujące analogie u żyjących pod koniec permu terapsydów – będących synapsydami – oraz ssaków, które z nich wyewoluowały. Jednakże podobieństwo te jest zapewne przypadkowe.
Petrolakozaur żywił się prawdopodobnie owadami. Sam mógł stanowić łup takich zwierząt, jak olbrzymie praważki "Meganeura", pająki pokroju "Mesothelae", czy antrakozaury z rodzaju "Proterogyrinus", przedstawionych wraz z petrolakozaurem w serialu paradokumentalnym "Zanim przywędrowały dinozaury".
DaneCzas: Karbon, 300 mln lat temuWystępowanie: Ameryka północnaDługość: ok. 40 cm

</doc>
<doc id="1016356" url="https://pl.wikipedia.org/wiki?curid=1016356" title="Droga wojewódzka nr 869">
Droga wojewódzka nr 869

Droga wojewódzka nr 869 (DW869) - droga wojewódzka w województwie podkarpackim łącząca DK9, DW878 i S19 z Lotniskiem Rzeszów Jasionka.
Od 1 stycznia 1999 znajdowała się między Naklikiem a Leżajskiem (obecnie wchodzi w skład drogi nr 877). 7 sierpnia 2018 oddano do użytku blisko 2-kilometrowy odcinek łączący drogę ekspresową S19 (węzeł Jasionka) z drogą wojewódzką nr 878.

</doc>
<doc id="1016357" url="https://pl.wikipedia.org/wiki?curid=1016357" title="AJD AZS Częstochowa">
AJD AZS Częstochowa



</doc>
<doc id="1016362" url="https://pl.wikipedia.org/wiki?curid=1016362" title="AZS AJD Częstochowa">
AZS AJD Częstochowa



</doc>
<doc id="1016365" url="https://pl.wikipedia.org/wiki?curid=1016365" title="Air Zimbabwe">
Air Zimbabwe

Air Zimbabwe – byłe narodowe linie lotnicze Zimbabwe z siedzibą w Harare. Obsługiwały połączenia do Afryki, Azji oraz do Europy. Głównym węzłem był Port lotniczy Harare.

</doc>
<doc id="1016366" url="https://pl.wikipedia.org/wiki?curid=1016366" title="Droga wojewódzka nr 855">
Droga wojewódzka nr 855

Droga wojewódzka nr 855 (DW855) – droga wojewódzka klasy G (główna) w województwie lubelskim (powiat kraśnicki) i w województwie podkarpackim (powiat stalowowolski) o długości 39 km. Łączy drogę krajową nr 74 w Olbięcinie, 9 km na zachód od Kraśnika z dwujezdniową drogą krajową nr 77 w Stalowej Woli. Jest częścią szlaku komunikacyjnego Stalowa Wola - Kraśnik. 
Od 2011 roku cały odcinek podkarpacki był przebudowywany wraz z budową nowych mostów na rzekach w Zdziechowicach Drugich, Zaklikowie, Lipie oraz Rzeczycy Długiej. W 2013 roku wyremontowano również część odcinka lubelskiego o długości km przez Trzydnik Duży i Wolę Trzydnicką.

</doc>
<doc id="1016367" url="https://pl.wikipedia.org/wiki?curid=1016367" title="Opel GT (1968)">
Opel GT (1968)

Opel GT – samochód sportowy klasy kompaktowej produkowany przez niemiecką markę Opel w latach 1968–1973.
Historia i opis modelu.
Historia pojazdu sięga roku 1962, kiedy to jesienią w centrum stylistycznym Opla w Rüsselsheim podjęto pierwsze kroki do stworzenia sportowego pojazdu marki Opel. Prace konstruktorskie i stylistyczne prowadzone były pod okiem Charlesa M. Jordana. W pierwszej fazie projektu opracowana została koncepcja nowego pojazdu bazującego na wygodnych i nisko umieszczonych fotelach, natomiast faza druga skupiła się na propozycji nadwozia, które opracowane zostało pod kątem aerodynamicznym. 
Pierwszy koncept zaprezentowany został w 1965 roku podczas targów motoryzacyjnych we Frankfurcie pod nazwą Experimental GT, który zbudowany został na bazie płyty podłogowej modelu Kadett B. Krótko przed rozpoczęciem seryjnej produkcji pojazdu, szefowie Opla musieli znaleźć firmę, która zajęła by się produkcją karoserii. Z powodu w pełni wykorzystanych mocy przerobowych niemieckiego Karmanna, o pomoc w budowie karoserii poproszono pod paryską firmę Brissonneau &amp; Lotz, która dawniej współpracowała z Oplem. Z uwagi na fakt, że firma ta nie był w stanie sama sprostać zadaniu, zwerbowała do współpracy francuskiego producenta nadwozi Chausson. Wytłoczone i pospawane karoserie przez Chausson przewożone były do firmy Lotz, gdzie je lakierowano i wyposażano w tapicerkę. Kompletne nadwozia transportem kolejowym przewożono do fabryki Opla w Bochum, gdzie montowano zespoły podwoziowe z napędem.
Premiera i produkcja.
Światowa premiera pojazdu miała miejsce we wrześniu 1968 roku podczas targów motoryzacyjnych we Frankfurcie. Najbardziej wyróżniającym elementem pojazdu była jego stylistyka. Przód pojazdu zdobił wąski, chromowany zderzak, pod którym umieszczono dwie halogenowe lampy świateł drogowych. Jednym z wyróżniających się elementów designu były dwie szczeliny na masce silnika, która doprowadzały powietrze do jego komory. Elegancki tył pojazdu wyposażony w pochyłą szybę, zakończony ostrą krawędzią wyposażono w centralnie umieszczony wlew paliwa. 
Samochód wykorzystywał zespół podwoziowy modelu Kadett B. Oś przednia pojazdu była resorowana za pomocą poprzecznych resorów piórowych, a napędzana sztywna oś tylna - sprężynami skrętnymi. Od początku pojazdu oferowano z dwoma, podłużnie umieszczonymi silnikami benzynowymi. Model 1100 GT napędzał czterocylindrowy silnik OHV o pojemności 1078 cm3 i mocy 60 KM, a model 1900 GT o pojemności 1897 cm3 i mocy 102 KM. 
We wrześniu 1969 roku podczas targów motoryzacyjnych we Frankfurcie zaprezentowano otwarty model Aero GT ze zdejmowanym dachem i pałąkiem bezpieczeństwa za fotelami. Karoseria typu targa zbudowana została przez włoskiego specjalistę, firmę Fissore. Z uwagi na prawdopodobnie wysokie koszty produkcji, auto nie zostało wprowadzone do produkcji. Wiosną 1970 roku zakończono budowę słabszego wariantu GT 1100, ale z uwagi na targi motoryzacyjne w Genewie w 1971 roku zastąpiono go modelem GT/J, który otrzymał silnik z modelu GT 1900, ale posiadał uboższe wyposażenie. W tym samym roku z powodu zaostrzeń limitów norm spalin w USA Opel zredukował stopień kompresji w silniku 1.9 w związku z czym jego moc spadła do 83 KM.
Eksperymenty.
W 1971 roku zrealizowany został eksperyment w postaci modelu GT Elektro, wyposażonego w dwa silniki elektryczne produkcji Boscha, które razem dostarczały moc około 120 KM. Firma Varta dostarczyła niklowo-kadmowe ogniwa, natomiast producent opon, firma Continental zadbała o ogumienie o niskim oporze toczenia. Eksperyment zakończony został niepowodzeniem z powodu zbyt szybkiego wyczerpania baterii podczas próby bicia rekordu prędkości pojazdów o napędzie elektrycznym na dystansie 100 km.
W czerwcu 1972 roku model GT posłużył za podstawę samochodu - rekordzisty Opla Diesel Rekordwagen, który przekonać miał publiczność o doskonałych parametrach silnika wysokoprężnego, który debiutował w osobowym modelu Rekord D. Poddane znacznym modyfikacjom nadwozie, tylko z wyglądu przypominało model GT. Doładowany silnik o pojemności 2.1 l rozwinął moc 95 KM. Diesel Rekordwagen ustanowił 2 światowe i 18 międzynarodowych rekordów, wśród samochodów napędzanych silnikami wysokoprężnymi.
Koniec produkcji.
Produkcja pojazdu z drobnymi zmianami trwała do lata 1973 roku, kiedy to podjęto decyzję o jej zakończeniu. Jedną z przyczyn było przejęcie wytwórni karoserii przez francuski koncern Renault. W podobnym czasie zmianie uległy przepisy bezpieczeństwa w Stanach Zjednoczonych, gdzie eksportowano 70% produkcji modelu GT. Dalsza sprzedaż wymagała pozytywnego zakończenia testów zderzeniowych, których samochód nie mógł przejść bez znaczących zmian konstrukcyjnych. Konieczne byłoby przekonstruowanie zderzaków oraz przeniesienie ich na wyższe pozycje. Wprowadzone nowe normy emisji spalin wymusiłyby też zasadnicze zmiany w konstrukcji silnika. Z uwagi na nieopłacalność inwestycji, zarząd Opla podjął decyzję o zakończeniu produkcji w sierpniu 1973 roku, kiedy wyprodukowany został ostatni egzemplarz pojazdu o numerze seryjnym 103 463.

</doc>
<doc id="1016368" url="https://pl.wikipedia.org/wiki?curid=1016368" title="Győri ETO FC">
Győri ETO FC

WKW ETO FC Győr – węgierski klub piłkarski z siedzibą w mieście Győr. Obecnie klub uczestniczy w rozgrywkach Nemzeti Bajnokság II.
Historia.
Jeszcze przed 1914 odgrywał w swym regionie czołowa rolę. Na początku lat 20. wygrywał w rywalizacji regionalnej, jednak, gdy przyszła możliwość awansu do ligi dość długo nie mógł się do niej przebić. Nastąpiło to dopiero w 1937. W 2015 roku klub nie spełnił wymogów licencyjnych i został zdegradowany do III ligi.

</doc>
<doc id="1016371" url="https://pl.wikipedia.org/wiki?curid=1016371" title="Stanisław Żytkowski">
Stanisław Żytkowski

Stanisław Żytkowski (ur. 1 stycznia 1948 w Gorzowie Wielkopolskim, zm. 16 września 2022 tamże) – polski działacz społeczny, adwokat, senator I kadencji.
Życiorys.
Syn Michała i Jarosławy. W 1970 ukończył studia prawnicze na Uniwersytecie im. Adama Mickiewicza w Poznaniu. W następnych latach uzyskiwał uprawnienia sędziego, radcy prawnego i adwokata. Był uczestnikiem wieców studenckich i manifestacji w czasie wydarzeń Marca 1968. Od 1980 należał do „Solidarności”. Był wśród założycieli działającej w 1981 (od lipca do grudnia) Polskiej Partii Demokratycznej. W stanie wojennym został internowany na okres od 13 grudnia 1981 do 23 lipca 1982. W latach 80. pracował jako specjalista ds. organizacyjno-prawnych w Wojewódzkim Zakładzie Usług Wodnych w Gorzowie. W dalszym ciągu działał w opozycji demokratycznej, wchodził w skład podziemnej Regionalnej Komisji Wojewódzkiej związku, współorganizował druk i kolportaż niezależnych pism. W 1984 był więziony przez sześć miesięcy, został zwolniony na mocy amnestii. W latach 1989–1990 kierował regionalnym zarządem NSZZ „Solidarność”.
Z ramienia Komitetu Obywatelskiego w latach 1989–1991 pełnił funkcję senatora I kadencji. Był współzałożycielem gorzowskiego koła Towarzystwa Pomocy im. św. Brata Alberta, któremu przewodniczył od 1998. W latach 90. sprawował mandat radnego rady miejskiej w Gorzowie Wielkopolskim. Od 1990 prowadził prywatną kancelarię adwokacką.
Należał do Unii Demokratycznej i Unii Wolności. Wycofał się z życia partyjnego w sprzeciwie wobec planów powołania Partii Demokratycznej.
Odznaczenia i wyróżnienia.
W 2011, "za wybitne zasługi dla przemian demokratycznych w Polsce, za znaczące osiągnięcia w działalności publicznej i społecznej", został przez prezydenta Bronisława Komorowskiego odznaczony Krzyżem Komandorskim Orderu Odrodzenia Polski. Ponadto otrzymał Krzyż Wolności i Solidarności (2018) i Srebrny Krzyż Zasługi (2001). W 2010 wyróżniony tytułem honorowego obywatela Gorzowa Wielkopolskiego.

</doc>
<doc id="1016376" url="https://pl.wikipedia.org/wiki?curid=1016376" title="3 Pomorska Dywizja Piechoty im. Romualda Traugutta">
3 Pomorska Dywizja Piechoty im. Romualda Traugutta



</doc>
<doc id="1016378" url="https://pl.wikipedia.org/wiki?curid=1016378" title="2 Warszawska Dywizja Piechoty im. Jana Henryka Dąbrowskiego">
2 Warszawska Dywizja Piechoty im. Jana Henryka Dąbrowskiego



</doc>
<doc id="1016380" url="https://pl.wikipedia.org/wiki?curid=1016380" title="Przyczółek czerniakowski">
Przyczółek czerniakowski

Przyczółek czerniakowski – nazwa przyjęta dla miejsca desantu żołnierzy 3 Dywizji Piechoty im. Romualda Traugutta w Warszawie na Górnym Czerniakowie (Solcu) w czasie powstania warszawskiego i późniejszych walk na przyczółku. 
Działania te były częścią zakrojonych na większą skalę walk o przyczółki warszawskie we wrześniu 1944 roku. 
Historia.
W nocy z 15 na 16 września na przyczółek na Solcu przeprawiły się pierwsze oddziały 3 DP. W czasie lądowania zwiadu berlingowców na przyczółku zginął dowódca kompanii „Rudy” Andrzej Romocki ps. "Morro", przez żołnierzy uznany najprawdopodobniej za Niemca, pomimo biało-czerwonej opaski na niemieckiej panterce. Według relacji świadka jego śmierci – Henryka Kończykowskiego „Halicza” – „Morro” zginął jednak od pojedynczego strzału oddanego od strony Mostu Poniatowskiego i domu klubu żeglarskiego, zajętego wtedy przez Niemców. 
W walkach brali udział żołnierze z 9 pp. Silny ostrzał Wisły sprawił, że podejmowane co noc próby wysłania posiłków z Saskiej Kępy zawodziły. W nocy z 19 na 20 września większość żołnierzy Zgrupowania Radosław wycofała się kanałami na Mokotów, a resztki batalionu Zośka, zgrupowania Kryska i berlingowców utrzymywały jeszcze jakiś czas obronę ul. Wilanowskiej. Trwała też ewakuacja przez Wisłę. Ostatecznie 23 września padł ostatni punkt oporu na Górnym Czerniakowie – posesja ul. Wilanowska 1. 
Straty 3 DP.
W dniach 16–23.09.1944 r. na Przyczółek Czerniakowski przeprawiono 1254 żołnierzy 3 DP (w tym 147 z 7 pp oraz pododdziałów specjalnych 3 DP), z czego poległo i zaginęło (utonęło w Wiśle i zostało wziętych do niewoli) 961 żołnierzy. Tylko 293 żołnierzy powróciło na Saską Kępę (w tym 52 rannych). 
W 8 pp straty wyniosły: 660 zabitych, wziętych do niewoli i zaginionych oraz 80 ewakuowanych rannych. Ponadto 3 DP straty poniosła też na Pradze: 141 zabitych i 489 rannych. W sumie 3 DP straty osiągnęły: 2383 żołnierzy, w tym 1762 zabitych i zaginionych. W porównaniu do stanu wyjściowego z dnia 10.09.1944 r., stanowiło to około 25%. Liczba zabitych z pewnością była większa, bowiem część rannych zmarła w wyniku odniesionych ran już w październiku 1944 roku. Należy też zwrócić uwagę, że 9 pp stracił większość dowódców: mjr Łatyszonek dostał się do niewoli, ranni zostali: mjr Mierzwiński i kpt. Olechnowicz, polegli: zastępca dowódcy 9 pp ds. liniowych ppłk J. Kulicki i por. S. Kononkow.
Do walki na przyczółku miał wejść radziecki, doświadczony w walkach o Stalingrad, 226 Gwardyjski Pułk Strzelecki 74 dywizji z 8 Gwardyjskiej Armii gen. Wasilija Czujkowa. Rozkaz o wsparciu zapadł 20 września o 13.30 i wobec beznadziejnej sytuacji na przyczółku do desantu nie doszło.
Działania 1 Armii Wojska Polskiego w okresie 15–23 września 1944 roku.
19.09.1944 r. o godz. 16.00 8 pp 3 DP przystąpił do forsowania Wisły między mostami Poniatowskiego i średnicowym, w celu rozszerzenia zajętego przyczółka i połączenia się z 9 pp na Czerniakowie. Zamierzony cel nie został osiągnięty – kontratak niemiecki wsparty czołgami sprawił, że jeszcze tego samego dnia koło północy opór 8 pp został złamany, a ostatni żyjący żołnierze w nocy z 21 na 22 września powrócili na praski brzeg. Walka 8 pp trwała łącznie osiem godzin – z 824 przeprawionych żołnierzy na Pragę powróciło zaledwie 164 (w tym 80 rannych), reszta zaś zginęła lub dostała się do niewoli.
W dniach 17 – 23 września 1944 żołnierze 6 pp z 2 DP wsparci bateriami moździerzy z pozostałych pułków oraz własną artylerią zajęli przyczółek na Żoliborzu. Pomimo nawiązania kontaktu z powstańcami nie doszło do połączenia sił i oddział wycofał się z powrotem na drugi brzeg Wisły. Straty 2 DP wyniosły 523 zabitych, rannych i zaginionych.
Równocześnie kilkakrotnie na warszawski brzeg wysyłane były patrole złożone z żołnierzy 1 AWP.

</doc>
<doc id="1016384" url="https://pl.wikipedia.org/wiki?curid=1016384" title="Park Kępa Potocka w Warszawie">
Park Kępa Potocka w Warszawie

Park Kępa Potocka – park znajdujący się w warszawskich dzielnicach Żoliborz i Bielany.
Opis.
Nazwa pochodzi od licznych płynących kiedyś na tym terenie potoków.
Park został założony w 1961 roku nad Wisłą, wzdłuż ul. Gwiaździstej. Projektantami założenia byli Karol Kozłowski i Elżbieta Jankowska. Przy urządzaniu parku w czynie społecznym pracowali mieszkańcy Warszawy.
Centralnym elementem parku jest starorzecze Wisły – Łacha Potocka, nazywane przez okolicznych mieszkańców „kanałkiem”. Dookoła niego wytyczono alejki dla pieszych, ustawiono ławki i utworzono ścieżki rowerowe. W pobliżu „kanałku” znajduje się też niewielki pawilon z punktem gastronomicznym, a także plac zabaw dla dzieci. Na południowym krańcu parku znajduje się odsłonięty w 2009 roku neon „Światłotrysk” projektu Maurycego Gomulickiego.
Park wraz z Łachą Kępa Potocka położony jest na terenie Warszawskiego Obszaru Chronionego Krajobrazu (Dz. Urz. Woj. Maz. Nr 185/30.10.2008 r., poz. 6629).

</doc>
<doc id="1016391" url="https://pl.wikipedia.org/wiki?curid=1016391" title="Jezioro Trzechowskie">
Jezioro Trzechowskie

Jezioro Trzechowskie (Czechowskie) – przepływowe jezioro wytopiskowe na północnym krańcu Borów Tucholskich w powiecie starogardzkim województwa pomorskiego, na obszarze Kociewia. Linia brzegowa jeziora charakteryzuje się wysokim stopniem zalesienia. Nad północnym brzegiem znajduje się niestrzeżone kąpielisko sezonowe.
Ogólna powierzchnia: 76,97 ha

</doc>
<doc id="1016395" url="https://pl.wikipedia.org/wiki?curid=1016395" title="Pearl Harbor (ujednoznacznienie)">
Pearl Harbor (ujednoznacznienie)



</doc>
<doc id="1016397" url="https://pl.wikipedia.org/wiki?curid=1016397" title="Andrzej Kaliciński">
Andrzej Kaliciński

Andrzej Kaliciński (ur. 14 marca 1922 w Granicy, zm. 4 kwietnia 2002 w Studziankach) – polski lekarz, profesor, nauczyciel akademicki, rektor Akademii Medycznej w Białymstoku, senator I kadencji.
Życiorys.
W czasie II wojny światowej wstąpił do Związku Walki Zbrojnej, następnie walczył w Armii Krajowej. Służył w oddziale leśnym „Głuszec”, był dowódcą Oddziału Ochrony Tajnej Radiostacji.
Po wojnie ukończył następnie studia medyczne w Gdańsku, specjalizując się w kardiologii. Uzyskiwał kolejno stopnie naukowe doktora i w 1968 doktora habilitowanego nauk medycznych, zaś w 1974 tytuł naukowy profesora. Pracował krótko na Śląsku, po czym przeniósł się w 1953 na Akademię Medyczną w Białymstoku, gdzie przez wiele lat był wykładowcą. Pełnił też funkcję kierownika Kliniki Kardiologii, a w kadencji 1990–1993 rektora tej uczelni. Był członkiem władz Polskiego Towarzystwa Kardiologicznego.
W 1980 zakładał na AMB zakładową organizację „Solidarności”. Z ramienia Komitetu Obywatelskiego od 1989 do 1991 sprawował mandat senatora I kadencji. Należał później do Unii Demokratycznej, z ramienia której bez powodzenia kandydował do Senatu w 1993, oraz do Unii Wolności, z ramienia której bezskutecznie kandydował do Sejmu w 1997 oraz do sejmiku podlaskiego w wyborach samorządowych w 1998. Współtworzył ustawę o zawodzie lekarza, broniąc zasady tajemnicy lekarskiej, oraz ustawę kombatancką.
Autor m.in. publikacji "Serce i Ty", Wyd. Medyk, Warszawa 1999, .
Zmarł na skutek choroby serca; pochowany na cmentarzu farnym w Białymstoku.

</doc>
<doc id="1016398" url="https://pl.wikipedia.org/wiki?curid=1016398" title="Dyskografia Sarah Connor">
Dyskografia Sarah Connor

Artykuł przedstawia całkowitą dyskografię niemieckiej wokalistki pop Sarah Connor. Artystka w sumie wydała dziewięć albumów studyjnych, dwadzieścia trzy solowe single oraz dwadzieścia dwa solowe teledyski dzięki wytwórniom Universal Music oraz Sony Music.
Początkowo wokalistka wspierająca, Connor rozpoczęła karierę jako chórzystka w kilku projektach muzyki gatunku eurodance. Po podpisaniu kontraktu płytowego z wytwórnią Sony Music, w roku 2001 piosenkarka wydała swój debiutancki album studyjny "Green Eyed Soul" inspirowany brzmieniami R&amp;B. Wydawnictwo zyskało sukces w krajach europejskich otrzymując statusy platynowych oraz złotych płyt w wielu krajach, zaś promowane było przez cztery single w tym utwór „From Sarah with Love”, który stał się najbardziej dochodowym singlem wydanym przez artystkę. Drugi album, "Unbelievable" (2002) nie zyskał sukcesu poprzednika jednak ugruntował pozycję Connor w krajach niemieckojęzycznych. Płytę promowały kolejne cztery single, w tym kompozycja „Bounce” wydana na międzynarodowe rynki muzyczne jako główny utwór prezentujący kompilację "Sarah Connor" (2004). Trzecie wydawnictwo "Key to My Soul" wydane zostało w roku 2003 i zawierało głównie kompozycje gatunku pop.
Czwarty album studyjny Connor, "Naughty but Nice" (2005) stał się pierwszym, który znalazł się na szczycie oficjalnego notowania najlepiej sprzedających się wydawnictw w rodzinnym kraju wokalistki. Płytę promowały hitowe single „Living to Love You” oraz „From Zero to Hero”. Tego samego roku ukazał się świąteczny album "Christmas in My Heart" z tradycyjnymi kolędami i wcześniej niewydanym materiałem, zaś utwór „The Best Side of Life” brał udział w kampanii promocyjnej marki Coca-Cola. Dwa lata później artystka wydała "Soulicious" (2007) – tribute album nagrany w hołdzie wytwórni Motown Records. Zawierający gościnny wokal Marivna Gaya oraz Ne-Ya, wydawnictwo nie zyskało na komercyjnym sukcesie. Album "Sexy as Hell" (2008) promowany był przez dwa single „Under My Skin” i „I’ll Kiss It Away” oraz zaprezentował elektroniczne brzmienie wykonywane przez Connor. Ósmy album wokalistki "Real Love" (2010) nie zyskał komercyjnego sukcesu, zaś single prezentujące wydawnictwo stały się jednymi z najmniej dochodowych w karierze artystki.
Po pięciu latach przerwy, w maju 2015 roku wokalistka wydała na rynki muzyczne album "Muttersprache", na którym znalazły się piosenki wykonywane jedynie w języku niemieckim. Wydawnictwo promowane przez singel „Wie schön du bist”, zyskało komercyjny sukces debiutując na szczycie notowania najlepiej sprzedających się albumów w Niemczech i Szwajcarii oraz sprzedając się w nakładzie pozwalającym na przyznanie certyfikatów podwójnie platynowej płyty w rodzimym kraju Connor oraz w Austrii.

</doc>
<doc id="1016400" url="https://pl.wikipedia.org/wiki?curid=1016400" title="Ever Banega">
Ever Banega



</doc>
<doc id="1016401" url="https://pl.wikipedia.org/wiki?curid=1016401" title="Dxun">
Dxun



</doc>
<doc id="1016411" url="https://pl.wikipedia.org/wiki?curid=1016411" title="Qfusion">
Qfusion

Qfusion to silnik graficzny 3D oparty na elementach kodu źródłowego Quake II. Jest on udostępniony do ściągnięcia i modyfikacji, zgodnie z Powszechną Licencją Publiczną GNU (GPL). Projekt zapoczątkował Victor Luchitz, razem z grupą siedmiu współpracowników. Silnik został zaprogramowany w języku C, do użytku we wszystkich wersjach Windows oraz komputerach z oprogramowaniem UNIX. Qfusion pomógł w ustawieniu poprzeczki dla wielu projektów opartych na silniku Quake II.
Qfusion został rozsławiony z powodu darmowej gry War§ow, korzystającej z tego silnika.

</doc>
<doc id="1016414" url="https://pl.wikipedia.org/wiki?curid=1016414" title="Théodore Barrière">
Théodore Barrière

Theodore Barrière fr: ɑ̃:'ʀi baʀiɛ:ʀ, (ur. 1823 w Paryżu, zm. 16 października 1877 r. tamże) – francuski dramatopisarz.
Pierwszą ze swoich sztuk teatralnych – "Rossière et Nourrice" – opublikował w 1842 r., potem jednak podjął pracę – jak inni członkowie jego rodziny – we francuskim departamencie wojny przy kreśleniu map. Dopiero rozgłos w 1853 r. napisanego przezeń wodewilu "Filles de marbre" ("Kobiety z kamienia") spowodował, że wkrótce otrzymał propozycję współpracy w Palais-Royal, gdzie dały się poznać jego rzeczywiste zdolności. przez trzydzieści lat napisał – sam lub we współpracy z innymi autorami – ponad sto sztuk teatralnych (znaczną część z Lambertem Thiboust), spośród których najważniejsze to:
Oficer Legii Honorowej.

</doc>
<doc id="1016415" url="https://pl.wikipedia.org/wiki?curid=1016415" title="Aniołówka">
Aniołówka

Aniołówka – rzeka na terenie Łodzi, będąca lewym dopływem Sokołówki. Jej obszary źródłowe znajdowały się kiedyś w rejonie wsi Teofilów, na północ od ulicy Aleksandrowskiej.
Współcześnie Aniołówka rozpoczyna się wylotami istniejących kanałów deszczowych po zachodniej stronie ulicy Szczecińskiej, które obsługują dzielnicę przemysłową Teofilów poniżej ulicy Konopnej. Po przepłynięciu około 2 km w kierunku północno-zachodnim Aniołówka przyjmuje z lewej strony dopływ, rzekę Zimna Woda i gwałtownie skręca na północ. Ze względu na fakt, iż rzeka Zimna Woda jest większa od Aniołówki, niektórzy znawcy łódzkich rzek sugerują, że to Aniołówka wpada do Zimnej Wody. Po przepłynięciu kolejnego kilometra rzeka wpada do Sokołówki poniżej ulicy Sokołowskiej, obok dawnej wsi Huta Aniołów, od której wzięła swoją nazwę.
Obecnie jest to sztucznie ukształtowany w terenie rów trapezowy, długości 3 km, biegnący po śladzie koryta naturalnego.

</doc>
<doc id="1016416" url="https://pl.wikipedia.org/wiki?curid=1016416" title="Theodore Barrière">
Theodore Barrière



</doc>
<doc id="1016417" url="https://pl.wikipedia.org/wiki?curid=1016417" title="Benedykt Pszczółkowski">
Benedykt Pszczółkowski

Benedykt Pszczółkowski (ur. 23 marca 1951 w Pszczółkach Górnych) – polski polityk, rolnik, senator I kadencji.
Życiorys.
Ukończył studia na Akademii Rolniczo-Technicznej w Olsztynie.
Zajął się prowadzeniem własnego gospodarstwa rolno-hodowlanego. Z ramienia Komitetu Obywatelskiego pełnił funkcję senatora I kadencji. W 2004 zasiadł w Radzie Społecznej Doradztwa Rolniczego, do 2006 był członkiem zarządu Mazowieckiej Izby Rolniczej. Za działalność w samorządzie rolniczym został uhonorowany Srebrnym Krzyżem Zasługi (2006). W 2006 i 2010 był wybierany do sejmiku mazowieckiego (w 2014 nie uzyskał reelekcji). Został również działaczem też w samorządzie rolniczym. Z listy Prawa i Sprawiedliwości w 2001 bez powodzenia kandydował do Sejmu, a w 2009 do Parlamentu Europejskiego.
Wszedł w skład regionalnych władz PiS, a także w skład zarządu oddziału północno-mazowieckiego PTL.

</doc>
<doc id="1016420" url="https://pl.wikipedia.org/wiki?curid=1016420" title="Zimna Woda (dopływ Sokołówki)">
Zimna Woda (dopływ Sokołówki)

Zimna Woda – struga, lewostronny dopływ Sokołówki o długości 5,07 km. 
Rozpoczyna swój bieg jako spływ cieków deszczowych z osiedla mieszkaniowego na Teofilowie i kieruje się początkowo na zachód, a w rejonie ulicy Bylinowej skręca na północ. W tym miejscu przyjmuje dwa dopływy – cieki bez nazwy. Lewy dopływ to ciek z Grabieńca. Drugi dopływ z prawej strony wpływa do Zimnej Wody na wschód od ulicy Spadkowej.

</doc>
<doc id="1016425" url="https://pl.wikipedia.org/wiki?curid=1016425" title="Wrząca (struga)">
Wrząca (struga)

Wrząca – struga, prawostronny dopływ Sokołówki o długości 7,08 km.
 Następnie wpada do zbiornika wodnego Nowa Gdynia. Biegnie wzdłuż granicy z Łodzią i wpada do Sokołówki.

</doc>
<doc id="1016426" url="https://pl.wikipedia.org/wiki?curid=1016426" title="Jezioro Ostrowite (Pojezierze Starogardzkie)">
Jezioro Ostrowite (Pojezierze Starogardzkie)

Ostrowite (Ostrowiec) – przepływowe jezioro wytopiskowe na północnym krańcu Borów Tucholskich, na obrzeżach wsi Mały Bukowiec w gminie Zblewo, w powiecie starogardzkim województwa pomorskiego, na obszarze Kociewia. Akwen na północnym wschodzie połączony jest strugą z Jeziorem Niedackim.
Ogólna powierzchnia: 27 ha

</doc>
<doc id="1016429" url="https://pl.wikipedia.org/wiki?curid=1016429" title="Koń Polski (miesięcznik)">
Koń Polski (miesięcznik)

Koń Polski – miesięcznik hippiczny, najstarsze w Polsce czasopismo redagowane obecnie przez zespół pod przewodnictwem Jacka Świgonia wydawane przez Wydawnictwo Hortpress. Zamieszczane są w nim relacje z zawodów hippicznych, wywiady z hodowcami, właścicielami stadnin itp.
Obecnie zawiera również cykl „Salon jeżdziecki” oraz „Mały Konik”. Na końcu każdego numeru zamieszczane są oferty sprzedaży koni, bryczek, koniowozów itp.

</doc>
<doc id="1016433" url="https://pl.wikipedia.org/wiki?curid=1016433" title="Brzoza (rzeka)">
Brzoza (rzeka)

Brzoza – rzeka w Łodzi, prawobrzeżny dopływ Sokołówki, uważana czasem błędnie za jej strumień początkowy.
Jej obszary źródłowe znajdowały się w rejonie Kolonii Radogoszcz, na wschód od ulicy Zgierskiej i na północ od Julianowa. Współcześnie rzeka Brzoza rozpoczyna się wylotem istniejącego kanału deszczowego na ulicy Bema, na wschód od ulicy Szczęśliwej. Na przejściu pod aleją Włókniarzy, koryto rzeki ujęte jest w prefabrykowaną obudowę żelbetową.
Rzeka jest obecnie sztucznie ukształtowanym w terenie rowem trapezowym, w normalnych warunkach suchym, prowadzącym niekiedy niewielką strugę wody pochodzącej z wysięków i drenaży, sporadycznie wypełnianym wodami opadowymi, zbieranymi przez kanalizację miejską.
W 2016 do budżetu obywatelskiego Łodzi zgłoszono projekt zagospodarowania 10 ha terenów zielonych wzdłuż rzeki Brzozy na cele rekreacyjne.

</doc>
<doc id="1016436" url="https://pl.wikipedia.org/wiki?curid=1016436" title="Adam Stanowski">
Adam Stanowski

Adam Stanowski (ur. 19 kwietnia 1927 w Gdańsku, zm. 7 lutego 1990 w Lublinie) – polski działacz katolicki, więzień stalinowski, opozycjonista w czasach PRL, senator I kadencji.
Życiorys.
Syn Stanisława (1886–1963), urzędnika polskiej Dyrekcji Okręgowej Kolei Państwowej w Wolnym Mieście Gdańsku, potem w Toruniu, działacza Stronnictwa Pracy i Stronnictwa Demokratycznego, oraz Zofii z domu Lateiner. Od 1941 w konspiracyjnych grupach katolickich, od 1942 w Szarych Szeregach, od 1943 żołnierz Armii Krajowej w Zgrupowaniu Pułku Baszta. Brał udział w powstaniu warszawskim (pseudonim „Saski”). Po wojnie działacz Sodalicji Mariańskiej, w latach 1948–1949 sekretarz generalny krajowego związku akademickich Sodalicji Mariańskich. Pod koniec lat 40. dwukrotnie był aresztowany przez funkcjonariuszy UB. W 1951 skazany wyrokiem Wojskowego Sądu Rejonowego w Warszawie na 7 lat pozbawienia wolności, więziony w Zakładzie Karnym we Wronkach, został zwolniony w 1955. Rok później ukończył pedagogikę na Katolickim Uniwersytecie Lubelskim, w 1969 uzyskał stopień naukowy doktora. Od połowy lat 50. był pracownikiem naukowym KUL oraz działaczem Klubu Inteligencji Katolickiej. Przez wiele lat pełnił funkcję redaktora miesięcznika „Więź” oraz redaktora „Zeszytów Naukowych KUL”.
Według Macieja Sobieraja był tajnym współpracownikiem SB jako TW „Romuald”. Miał być zarejestrowany do 1982. W latach 1982–1989 był rozpracowywany przez funkcjonariuszy bezpieki.
Od połowy lat 70. prowadził aktywną działalność opozycyjną. W 1976 sygnował "List 101", zainicjowany przez przeciwników zmian w Konstytucji PRL. Autor artykułów w niezależnym piśmie „Spotkania”. W 1978 został jednym z członków założycieli i wykładowcą Towarzystwa Kursów Naukowych.
W 1980 przewodniczący tymczasowego komitetu założycielskiego, następnie komisji uczelnianej NSZZ „Solidarność” na KUL, ze względu na stan zdrowia zrezygnował w październiku 1981. Członek MKZ Regionu Środkowo-Wschodniego związku, a w 1981 szef zespołu doradców zarządu regionu. Był redaktorem naczelnym niezależnego pisma „Miesiące” oraz ekspertem na I Krajowym Zjeździe Delegatów w Gdańsku.
W stanie wojennym członek tajnego Tymczasowego Zarządu Regionu Środkowo-Wschodniego NSZZ „Solidarność”, kierownik podziemnej Wszechnicy Związkowej oraz uczestnik niejawnej Rady Edukacji Narodowej. W latach 1986–1990 był współtwórcą i kierownikiem Studium Katolickiej Nauki Społecznej przy Duszpasterstwie Ludzi Pracy w Stalowej Woli. Do końca lat 80. wielokrotnie zatrzymywany i poddawany rewizjom.
Członek Komitetu Obywatelskiego przy Lechu Wałęsie. Brał udział w rozmowach Okrągłego Stołu w podzespole do spraw oświaty, nauki i postępu technicznego. W czerwcu 1989 został wybrany na senatora I kadencji z ramienia Komitetu Obywatelskiego w województwie lubelskim. Zmarł w lutym 1990 w trakcie senackiej kadencji. Pochowany w części komunalnej cmentarza przy ul. Lipowej w Lublinie (kwatera P4KK–1–26).
Życie prywatne.
Miał trzech synów, w tym Krzysztofa.

</doc>
<doc id="1016446" url="https://pl.wikipedia.org/wiki?curid=1016446" title="Augustówka (rów)">
Augustówka (rów)

Augustówka – rów wodny w mieście Łodzi, prawy dopływ strugi Olechówki.
Pierwotny obszar źródłowy znajdował się w rejonie wsi Augustów, na wschód od starej Łodzi. Współcześnie rzeka Augustówka wypływa z terenów osiedla Widzew Wschód, na północ od ulicy Zakładowej. Jest to obecnie sztucznie utworzony rów długości 2 km, gdzie zbierana jest woda opadowa przez kanalizację miejską. Na południe od ulicy Zakładowej na rzece ukształtował się niewielki staw o przeznaczeniu retencyjno-technicznym.
Augustówka wpada do Olechówki na wschód od ulicy Tomaszowskiej, po przepłynięciu przez las leżący wzdłuż ulicy Olechowskiej.
Na Mapie Podziału Hydrograficznego Polski z 2007 roku jest zaznaczona jako ciek bezimienny.

</doc>
<doc id="1016447" url="https://pl.wikipedia.org/wiki?curid=1016447" title="Combriccola Nord Rugby Team Częstochowa">
Combriccola Nord Rugby Team Częstochowa



</doc>
<doc id="1016448" url="https://pl.wikipedia.org/wiki?curid=1016448" title="Jasieniec (rzeka)">
Jasieniec (rzeka)

Jasieniec – rzeka płynąca w zachodniej części miasta Łódź (długość 3,8 km) oraz Konstantynowie Łódzkim (długość 4,6 km), dopływ Neru.
Źródła rzeki znajdują się w Łodzi w okolicach ulicy Cieplarnianej na Grabieńcu, jednak ze względu na urbanizację terenu Jasieniec rozpoczyna się wylotem kolektora drenażowego zlokalizowanego na osiedlu Teofilów poniżej ulicy Rojnej. W dalszym biegu płynie przez obszary dawnych wsi, obecnie peryferyjnych łódzkich osiedli: Starego i Nowego Złotna oraz Huty Jagodnica. Jego dopływy stanowi kilka małych, nienazwanych cieków wodnych oraz kanały burzowe.
Rzeka stanowi głównie kanał odprowadzający wodę z opadów z terenów, przez które przepływa. Dla zabezpieczenia wykonania tego zadania jest uregulowana na całej swej długości. Rzeka ta nigdy nie miała znaczenia przemysłowego.

</doc>
<doc id="1016450" url="https://pl.wikipedia.org/wiki?curid=1016450" title="Brzoza (struga)">
Brzoza (struga)

Brzoza ("Łagiewniczanka") – struga, prawy dopływ Bzury o długości 3,96 km i powierzchni zlewni 9,01 km².
Struga płynie w północnej części Łodzi. Rozpoczyna swój bieg w rejonie dawnych źródeł, w terenie z wyraźnie ukształtowanym rowem, na wschodnim skraju Lasu Łagiewnickiego, na południe od skrzyżowania ulic Okólnej z Żółwiową, a kończy swój bieg przy granicy Łodzi i Zgierza zasilając Bzurę.
Charakteryzuje się stałym, następującym powoli przepływem naturalnym, dzięki czemu w lesie pomiędzy ulicami Wycieczkową i Łagiewnicką zasila dwa spiętrzone zbiorniki wodne. Oba mają charakter parkowo-widokowy.

</doc>
<doc id="1016451" url="https://pl.wikipedia.org/wiki?curid=1016451" title="Batalion KOP „Kopyczyńce”">
Batalion KOP „Kopyczyńce”

Batalion KOP „Kopyczyńce” – pododdział piechoty, podstawowa jednostka taktyczna Korpusu Ochrony Pogranicza.
Geneza.
Do czasu zakończenia wojny polsko-bolszewickiej, czyli do jesieni 1920 roku, wschodnią granicę państwa polskiego wyznaczała linia frontu. Dopiero zarządzeniem z 6 listopada 1920 roku utworzono Kordon Graniczny Ministerstwa Spraw Wojskowych. W połowie stycznia 1921 roku zmodyfikowano formę ochrony granicy i rozpoczęto organizowanie Kordonu Granicznego Naczelnego Dowództwa WP. Obsadzony on miał być przez żandarmerię polową i oddziały wojskowe. Latem 1921 roku ochronę granicy wschodniej postanowiło powierzyć Batalionom Celnym. W Kopyczyńcach rozmieszczono dowództwo i pododdziały sztabowe 23 batalionu celnego. 
W drugiej połowie 1922 roku przeprowadzono kolejną reorganizację organów strzegących granicy wschodniej. 1 września 1922 bataliony celne przemianowano na bataliony Straży Granicznej. W rejonie odpowiedzialności przyszłego batalionu KOP „Kopyczyńce” służbę graniczną pełniły pododdziały 23 batalionu Straży Granicznej.
Już w następnym roku zlikwidowano Straż Graniczną, a z dniem 1 lipca 1923 roku pełnienie służby granicznej na wschodnich rubieżach powierzono Policji Państwowej. 
W sierpniu 1924 roku podjęto uchwałę o powołaniu Korpusu Ochrony Pogranicza – formacji zorganizowanej na wzór wojskowy, a będącej etacie Ministerstwa Spraw Wewnętrznych.
Formowanie i zmiany organizacyjne.
Na posiedzeniu Politycznego Komitetu Rady Ministrów, w dniach 21-22 sierpnia 1924 roku, zapadła decyzja powołania Korpusu Wojskowej Straży Granicznej. 12 września 1924 roku Ministerstwo Spraw Wojskowych wydało rozkaz wykonawczy w sprawie utworzenia Korpusu Ochrony Pogranicza, a 17 września instrukcję określającą jego strukturę. W drugim etapie organizacji jednostek KOP został sformowany 13 batalion graniczny. Podstawę formowania stanowił rozkaz L.dz. 1600/tjn./OdeB/25 ministra spraw wojskowych generała dywizji Władysława Sikorskiego.. Batalion był organicznym pododdziałem 4 Brygady Ochrony Pogranicza. Zgodnie ze wspomnianym rozkazem batalion miał być sformowany w terminie do 1 marca 1925 roku. 12 marca 1925 roku miał osiągnąć gotowość do obsadzenia odcinka granicy polsko-radzieckiej na terenie województwa tarnopolskiego. Jednostką formującą był 48 pułk piechoty.
Z dniem 25 lutego 1925 roku podpułkownik Konstanty Pereświet-Sołtan został przeniesiony z 17 pułk piechoty w Rzeszowie do Korpusu Ochrony Pogranicza na stanowisko dowódcy 13 batalionu granicznego. Długość ochranianego przez batalion odcinka granicy wynosiła 67 kilometrów, przeciętna długość pododcinka kompanijnego to 22 kilometry, a strażnicy 5 kilometrów. Odległość dowództwa batalionu od dowództwa brygady wynosiła 20 kilometrów.
W lipcu 1929 roku przyjęto zasadę, że bataliony przyjmą nazwę miejscowości będącej miejscem ich stacjonowania. Obok nazwy geograficznej, do 1931 roku stosowano również numer batalionu. W tym czasie batalion na uzbrojeniu posiadał 724 karabiny Berthier wz.1916, 52 ręczne karabiny maszynowe Chauchat wz. 1915 i 2 ciężkie karabiny maszynowe wz.1914.
W wyniku reorganizacji batalionu w 1931 roku, w miejsce istniejących plutonów karabinów maszynowych, utworzono kompanię karabinów maszynowych. Rozwinięto też kadry kompanii szkolnej do pełnoetatowej kompanii odwodowej. Po przeprowadzonej reorganizacji „R.2” batalion składał się z dowództwa batalionu, plutonu łączności, kompanii karabinów maszynowych, kompanii odwodowej i trzech kompanii granicznych.
W listopadzie 1936 roku batalion etatowo liczył 20 oficerów, 67 podoficerów, 24 nadterminowych i 574 żołnierzy służby zasadniczej.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Batalion otrzymał nowy etat. Był jednostką administracyjną dla posterunku żandarmerii KOP „Kopyczyńce”, komendy powiatu pw KOP „Kopyczyńce” . W wyniku realizacji drugiej fazy reorganizacji KOP, latem 1937 roku przesunięto 2 kompanię graniczną „Skała” z batalionu „Kopyczyńce” do batalionu KOP „Borszczów” jako jego 4 kompanię graniczną. W 1938 lub w 1939 roku planowano utworzyć w baonie „Kopyczyńce” kompanię graniczną „Postołówka” kosztem zlikwidowania 1 kompanii granicznej „Kałahanówka” baonu „Skałat”.
20 marca 1937 roku Minister Spraw Wojskowych nadał koszarom batalionu nazwę „Koszary Batalionu KOP «Kopyczyńce» imienia Marszałka Józefa Piłsudskiego” (zob. Kult Józefa Piłsudskiego).
Z dniem 15 maja 1939 roku batalion stał się oddziałem gospodarczym. Stanowisko kwatermistrza batalionu przemianowane zostało na stanowisko zastępcy dowódcy batalionu do spraw gospodarczych, płatnika na stanowisko oficera gospodarczego, zastępcy oficera materiałowego dla spraw uzbrojenia na zbrojmistrza, zastępcy oficera materiałowego dla spraw żywnościowych na oficera żywnościowego.
W sierpniu 1939 roku, w mobilizacji alarmowej batalion KOP „Kopyczyńce” sformował III batalion 165 pułku piechoty (rez.), który w trakcie kampanii wrześniowej podzielił losy innych jednostek odwodowej Armii „Prusy”.
Po sformowaniu III/165 pp (rez.) batalion wcielił nowych rekrutów i rezerwistów i odtworzył stan etatowy. Jednocześnie jednostka weszła w skład pułku KOP „Czortków”. Po odtworzeniu batalion ochraniał granicę z ZSRR o długości 112,925 km. Od 17 września 1939 roku wziął udział w obronie ówczesnej południowo-wschodniej granicy państwa przed radzieckim agresorem.
Służba graniczna.
Batalion graniczny był podstawową jednostką taktyczną Korpusu Ochrony Pogranicza przeznaczoną do pełnienia służby ochronnej na powierzonym mu odcinku granicy polsko-radzieckiej, wydzielonym z pasa ochronnego brygady. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Batalion graniczny KOP „Kopyczyńce” w 1934 roku ochraniał odcinek granicy państwowej szerokości 78 kilometrów 923 metrów.
W 1937 roku ustalono dla batalionu następujący podział ochranianego odcinka granicy państwowej:
Po odtworzeniu w 1939 roku, batalion ochraniał granicę długości 60 kilometrów 927 metrów.
Bataliony sąsiednie:
Walki batalionu.
Walki o strażnice:&lt;br&gt;
Batalion graniczny kpt. Kąkolewskiego został zaatakowany zostały przez pododdziały 4 Korpusu Kawalerii komdiwa Dmitrija Riabyszewa i 26 BPanc płk. Siemieczenki oraz pododdziały 23 Oddziału Wojsk Pogranicznych NKWD. Atak rozpoczął się o godzinie 3:00 17 września czasu moskiewskiego.
Strażnice 3 kompanii granicznej „Postołówka” zaatakowane zostały przez spieszone pododdziały 34 Dywizji Kawalerii kombriga Cejtlina. Strażnica „Trybuchowce” stawiła krótkotrwały opór. Po jej opanowaniu napastnicy zamordowali dowódcę i innego podoficera w stopniu kaprala. O losach pozostałych strażnic kompanii brak wiadomości.
Strażnice 2 kompanii granicznej „Husiatyń” zaatakowane zostały przez pododdziały 32 Dywizji Kawalerii kombriga Aleksandra Backalewicza oraz część sił 25 Korpusu Pancernego komdiwa Riepina. Strażnica „Husiatyń” oraz pluton odwodowy atakował 153 pułk kawalerii. Strażnica i pluton podjęły walkę. Opisuje ją siedemnastoletni ochotnik, żołnierz plutonu odwodowego, Kazimierz Kurnik:
Strażnica „Bednarówka”, zaatakowana została przez pododdziały brygady zmotoryzowanej płk. A. Diemidowa z 25 KPanc. Po krótkiej walce strażnica została zdobyta. Do niewoli dostało się 2 podoficerów i 8 szeregowców.
Strażnice 1 kompanii granicznej „Kociubińczyki” atakowały pododdziały 26 BPanc i częściowo 5 Korpusu Kawalerii Komdiwa Wasilija Ganina. Strażnicę „Kociubińczyki” zaatakował oddział wydzielony z batalionu rozpoznawczego 26 BPanc. i pododdziału 23 Oddziału Wojsk Pogranicznych. Po przeprawieniu się przez Zbrucz, zaatakował on z zaskoczenia strażnicę i odwody kompanii i pokonał je w walce.
Na rozkaz ppłk. Kotarby pozostałości batalionu wycofały się w kierunku na Czortków-Buczacz-Niżniów. W rejon Niżniowa dotarły w godzinach wieczornych 17 września. Otoczone przez sowietów, poddały się.
Struktura organizacyjna.
Organizacja batalionu w 1934:
Żołnierze batalionu.
Obsada personalna we wrześniu 1928:
Obsada personalna w październiku 1934:
Obsada personalna batalionu w czerwcu 1939.
Strzałkami (→) zaznaczono przydziały mobilizacyjne oficerów we wrześniu 1939 roku
Żołnierze batalionu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1016453" url="https://pl.wikipedia.org/wiki?curid=1016453" title="Agujaceratops">
Agujaceratops

Agujaceratops ("Agujaceratops") − średniej wielkości dinozaur należący do ceratopsów.
Pierwszy człon nazwy "Agujaceratops" pochodzi od leżącej w Teksasie formacji Aguja, gdzie odkryto szczątki tego dinozaura. "Ceratops" natomiast oznacza "rogata twarz". Całą nazwę rodzajową możemy, więc przetłumaczyć jako "aguańska rogata twarz".
Opis.
Głowa agujaceratopsa była zaopatrzona w położone nad oczodołami i nosem rogi, nie odznaczające się szczególną długością, a także w ochraniającą szyję kostną kryzę, krótszą niż u najbliżej spokrewnionych z nim gatunków. Przednia część szczęk przekształcona w rogowy dziób, zęby tylko w dalszej części szczęk.
Tylne kończyny jak u wszystkich ceratopsów były dłuższe od przednich.
Występowanie.
Agujaceratops występował w okresie kredy (kampan) (około 83-70 mln lat temu) na obszarze dzisiejszej Ameryki Północnej. 
Historia odkryć.
Skamieniałości agujaceratopsa zaliczane były wcześniej do rodzaju chasmozaur ("Chasmosaurus mariscalensis", Lehman, 1989).
Pierwsze szczątki agujaceratopsa znaleziono jeszcze przed drugą wojną światową – w 1938r w Teksasie. Były one niekompletne: nie zachowały się pozostałości czaszki, którą to znaleziono dopiero w 1991.

</doc>
<doc id="1016459" url="https://pl.wikipedia.org/wiki?curid=1016459" title="Batalion KOP „Borszczów”">
Batalion KOP „Borszczów”

Batalion KOP „Borszczów” – pododdział piechoty, podstawowa jednostka taktyczna Korpusu Ochrony Pogranicza.
W sierpniu 1939 roku batalion sformował III batalion 163 pułku piechoty.
Geneza.
Do czasu zakończenia wojny polsko-bolszewickiej, czyli do jesieni 1920 roku, wschodnią granicę państwa polskiego wyznaczała linia frontu. Dopiero zarządzeniem z 6 listopada 1920 roku utworzono Kordon Graniczny Ministerstwa Spraw Wojskowych. W połowie stycznia 1921 roku zmodyfikowano formę ochrony granicy i rozpoczęto organizowanie Kordonu Granicznego Naczelnego Dowództwa WP. Obsadzony on miał być przez żandarmerię polową i oddziały wojskowe. Latem 1921 roku ochronę granicy wschodniej postanowiło powierzyć Batalionom Celnym. W Borszczowie rozmieszczono dowództwo i pododdziały sztabowe 39 batalionu celnego.
W drugiej połowie 1922 roku przeprowadzono kolejną reorganizację organów strzegących granicy wschodniej. 1 września 1922 bataliony celne przemianowano na bataliony Straży Granicznej. W rejonie odpowiedzialności przyszłego batalionu KOP „Borszczów” służbę graniczną pełniły pododdziały 39 batalionu Straży Granicznej.
Już w następnym roku zlikwidowano Straż Graniczną, a z dniem 1 lipca 1923 roku pełnienie służby granicznej na wschodnich rubieżach powierzono Policji Państwowej.
W sierpniu 1924 roku podjęto uchwałę o powołaniu Korpusu Ochrony Pogranicza – formacji zorganizowanej na wzór wojskowy, a będącej etacie Ministerstwa Spraw Wewnętrznych.
Formowanie i zmiany organizacyjne.
Na posiedzeniu Politycznego Komitetu Rady Ministrów, w dniach 21-22 sierpnia 1924 roku, zapadła decyzja powołania Korpusu Wojskowej Straży Granicznej. 12 września 1924 roku Ministerstwo Spraw Wojskowych wydało rozkaz wykonawczy w sprawie utworzenia Korpusu Ochrony Pogranicza, a 17 września instrukcję określającą jego strukturę. W drugim etapie organizacji KOP, w terminie do 1 marca 1925 roku, sformowano 4 Brygadę Ochrony Pogranicza, a w jej składzie 14 batalion graniczny „Borszczów”. Podstawą formowania był rozkaz Ministra Spraw Wojskowych nr 1600/tjn./O.de B/25. Jednostką formującą był 49 pułk piechoty z Kołomyi.
W 1926 roku zorganizowano na szczeblu brygady szkołę podoficerską dla niezawodowych podoficerów piechoty. Szkoła 4 Brygady OP stacjonowała w Skale nad Zbruczem przy 14 batalionie granicznym.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej.
Z dniem 1 listopada 1927 roku Inspektorat Straży Celnej „Zaleszczyki” został rozwiązany, a jego rejon odpowiedzialności został przekazany batalionowi KOP „Borszczów”.
Długość ochranianego przez batalion odcinka granicy wynosiła 82 + 32 (odcinek rumuński) kilometrów, przeciętna długość pododcinka kompanijnego to 27 kilometrów, a strażnicy 5 kilometrów. Odległość dowództwa batalionu od dowództwa brygady wynosiła 35 kilometrów.
Latem 1928 roku zlikwidowana została szkoła podoficerska. W jej miejsce, oraz w miejsce identycznych szkół funkcjonujących w pozostałych brygadach, w twierdzy Osowiec utworzony został batalion szkolny KOP.
W lipcu 1929 roku przyjęto zasadę, że bataliony przyjmą nazwę miejscowości będącej miejscem ich stacjonowania. Obok nazwy geograficznej, do 1931 roku stosowano również numer batalionu. W tym czasie batalion na uzbrojeniu posiadał 761 karabinów Berthier wz.1916, 48 ręczne karabiny maszynowe Chauchat wz. 1915 i 2 ciężkie karabiny maszynowe wz.1914.
W wyniku reorganizacji batalionu w 1931 roku, w miejsce istniejących plutonów karabinów maszynowych, utworzono kompanię karabinów maszynowych. Rozwinięto też kadry kompanii szkolnej do pełnoetatowej kompanii odwodowej. Po przeprowadzonej reorganizacji „R.2” batalion składał się z dowództwa batalionu, plutonu łączności, kompanii karabinów maszynowych, kompanii odwodowej i czterech kompanii granicznych.
27 lipca 1933 roku 14 baon „Borszczów” ogłosił przetarg nieograniczony na remont kapitalny domu oficerskiego 14 szwadronu KOP w Zaleszczykach.
W listopadzie 1936 roku batalion etatowo liczył 24 oficerów, 90 podoficerów, 34 nadterminowych i 857 żołnierzy służby zasadniczej.
Rozkazem dowódcy KOP z 23.2.1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Batalion otrzymał nowy etat. Był jednostką administracyjną dla szwadronu kawalerii KOP „Zaleszczyki”, posterunku żandarmerii KOP „Borszczów”, komendy powiatu pw KOP „Borszczów” i komendy powiatu pw KOP „Zaleszczyki”. W wyniku realizacji drugiej fazy reorganizacji KOP, w czerwcu 1937 roku została zlikwidowana 1 kompania graniczna „Boryszkowca” i 4 kompania graniczna „Korolówka”, a utworzona 1 kompania graniczna „Mielnica”. Kompania „Mielnica” przejęła odcinek dotychczasowej 1 kompanii „Boryszkowice” i resztę odcinka zlikwidowanej kompanii „Korolówka”. Przesunięto też 2 kompanię graniczną „Skała” z batalionu „Kopiczyńce” do batalionu KOP „Borszczów” jako jego 4 kompanię graniczną. Jesienią tworzono kompanię odwodową batalionu. Oddano Straży Granicznej budynek strażnicy „Bedrykowo”, wymówiono pomieszczenia zajmowane przez strażnicę „Nowosiółka” z 3 kompanii granicznej KOP „Kudryńce”. Odcinek strażnicy „Nowosiółki” z dniem 1 czerwca został przydzielony sąsiednim strażnicom „Zalesie” i „Zielona”. Dla 1 kompanii „Mielnica” wynajęto pomieszczenia koszarowe. W jej skład weszły strażnice: „Ujscie Biskupie”, „Mielnkca”, „Wojkowce”, „Bielowce”, „Okopy Św Trójcy” i „Boryszkowce”. Kompania objęła odcinek począwszy od punktu styku z odcinkiem SG - słup graniczny 57/3. Strażnice „Pieczarna”, „Zaleszczyki”, „Berdykowce”, „Gródek”, „Sinków”, „Kołodróbka” z rozformowywanej 4 kompanii granicznej „Korolówka”, z dniem 15 kwietnia zostały oddane Straży Granicznej
Z dniem 15 maja 1939 roku batalion stał się oddziałem gospodarczym. Stanowisko kwatermistrza batalionu przemianowane zostało na stanowisko zastępcy dowódcy batalionu do spraw gospodarczych, płatnika na stanowisko oficera gospodarczego, zastępcy oficera materiałowego dla spraw uzbrojenia na zbrojmistrza, zastępcy oficera materiałowego dla spraw żywnościowych na oficera żywnościowego.
W sierpniu 1939 roku, w mobilizacji alarmowej batalion KOP „Borszczów” sformował III batalion 163 pułku piechoty (rez.), który w trakcie kampanii wrześniowej podzielił losy innych jednostek odwodowej Armii „Prusy”.
Po sformowaniu III/163 pp (rez.) batalion wcielił nowych rekrutów i rezerwistów, i odtworzył stan etatowy. Równocześnie jednostka weszła w skład pułku KOP „Podole”. Po odtworzeniu batalion ochraniał granicę z ZSRR o długości 112,925 km. Od 17 września 1939 roku brał udział w obronie ówczesnej południowo-wschodniej granicy państwa przed radzieckim agresorem.
Służba graniczna.
Batalion graniczny był podstawową jednostką taktyczną Korpusu Ochrony Pogranicza przeznaczoną do pełnienia służby ochronnej na powierzonym mu odcinku granicy polsko-radzieckiej, wydzielonym z pasa ochronnego brygady. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. 
Z dniem 1 listopada 1927 roku został rozwiązany Inspektorat Straży Celnej „Zaleszczyki”, a jego rejon odpowiedzialności został przekazany batalionowi KOP „Borszczów”.
Batalion graniczny KOP „Borszczów” w 1934 roku ochraniał odcinek granicy państwowej szerokości 191 kilometrów 130 metrów.
W 1937 roku ustalono dla batalionu następujący podział ochranianego odcinka granicy państwowej:
Po odtworzeniu w 1939 roku, batalion ochraniał granicę długości 166 kilometrów 449 metrów, w tym 112 kilometrów 925 metrów granicy z Rumunią.
Bataliony sąsiednie
Walki batalionu.
Walki o strażnice:
Na batalion KOP „Borszczów” kpt. Krakowskiego, strzegący granicy polsko-radzieckiej i polsko-rumuńskiej uderzyły główne siły 5 Korpusu Kawalerii komdiwa Ganina, 13 Korpusu Strzeleckiego komdiwa Nikołaja Kiriłłowa, część sił 25 Korpusu Pancernego komdiwa Riepina i 23 Oddziału Wojsk Pogranicznych NKWD.
4 kompania graniczna „Skała” atakowana była głównie przez pododdziały 5 KK. zaskoczona atakiem strażnica „Bereżanka” w trakcie walki została zniszczona. Zginął dowódca strażnicy i prawdopodobnie cała załoga. Również strażnica „Zbrzyż” została zniszczona w walce. Dowódca z częścią załogi dostał się do niewoli. Strażnica „Skała” oraz pluton odwodowy przed godziną 6:00 17 września wycofywały się w kierunku Borszczowa tocząc walki z pododdziałami kawalerii nieprzyjaciela.
Dowódca kompanii w swej relacji sporządzonej w Szwajcarii tak opisuje wydarzenia w dniu 17 września:
W godzinach południowych 17 września dowódca kompanii rozwiązał złożony przeważnie z junaków pododdział.
1 kompania graniczna „Mielnica” pełniąca służbę graniczną czterema strażnicami nad granicą rumuńską oraz dwiema nad granicą radziecką wycofała się bez strat i przekroczyła granicę z Rumunią.
Strażnice 2 kompanii granicznej „Turylcze” atakowane były przez oddziały 99 Dywizji Strzeleckiej płk. Nikołaja Diemientjewa. Po krótkotrwałej walce zaczęły wycofywać się w kierunku Uścieczka nad Dniestrem.
3 kompania graniczna „Kudryńce” przekroczyła granicę z Rumunią.
Pozostała część batalionu na rozkaz dowódcy pułki KOP „Czortków” wycofała się w kierunku Tłuste Miasto-Uścieczko. W trakcie odwrotu został ciężko ranny dowódca batalionu kpt. Krakowski.
Struktura organizacyjna.
Kompanie graniczne w 1930:
Organizacja batalionu w 1934
Struktura 17 IX 1939 
dowództwo batalionu
Żołnierze batalionu.
Żołnierze batalionu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1016460" url="https://pl.wikipedia.org/wiki?curid=1016460" title="Krystian Kuźmicz">
Krystian Kuźmicz

Krystian Kuźmicz (ur. 8 stycznia 1987 w Warszawie) – polski szachista, mistrz międzynarodowy od 2007 roku.
Kariera szachowa.
Jest dwukrotnym medalistą mistrzostw Polski juniorów: srebrnym w kategorii do 16 lat (Krynica-Zdrój 2003) oraz brązowym w kategorii do 18 lat (Łeba 2004). W [2004 r. zajął również IV miejsce w mistrzostwach kraju do 20 lat, rozegranych w Środzie Wielkopolskiej. Trzykrotnie zdobył medale drużynowych mistrzostw Polski juniorów: złoty (2000) oraz dwa srebrne (2001, 2004) – wszystkie w barwach "Polonii" Warszawa. W 2004 r. zdobył – wraz z drużyną "Damis" Warszawa – brązowy medal w rozegranej w Dźwirzynie ekstralidze seniorów.
W 2004 r. podzielił I miejsce w międzynarodowym turnieju w Balatonlelle. W 2007 r. podzielił II miejsce w otwartym turnieju w Görlitz. W 2011 r. podczas turnieju w Cappelle-la-Grande wypełnił pierwszą normę na tytuł arcymistrza. W 2012 r. w finale indywidualnych mistrzostw Polski zajął IX miejsce, zdobywając drugą normę arcymistrzowską. W 2014 r. zajął II m. (za Friso Nijboerem) w turnieju "BDO Chess" w Haarlemie, wypełniając trzecią arcymistrzowską normę.
Najwyższy ranking w dotychczasowej karierze osiągnął 1 sierpnia 2015 r., z wynikiem 2486 punktów zajmował wówczas 32. miejsce wśród polskich szachistów.

</doc>
<doc id="1016462" url="https://pl.wikipedia.org/wiki?curid=1016462" title="Hot (singel Avril Lavigne)">
Hot (singel Avril Lavigne)

Hot – piosenka pop-rock stworzona przez Avril Lavigne i Evana Taubenfelda na trzeci studyjny album Lavigne, "The Best Damn Thing" (2007). Utwór został wyprodukowany przez Dr. Luke oraz wydany jako trzeci oficjalny singel z krążka. Piosenka została promocyjnie kilkakrotnie wykonana m.in. na gali 2007 MTV Europe Music Awards oraz w programach "Dancing with the stars" i "The Friday Night Project".
Teledysk.
Teledysk do singla nagrywany był dnia 8 września 2007 w Jersey City, w Murdoch Hall oraz reżyserowany przez Matthew Rolstona. Klip rozpoczyna się przywitaniem Lavigne przez paparazzich i fanów. W następnym ujęciu artystka przedstawiona jest za kulisami sceny, w pokoju przygotowującą się do występu, który następnie pokazuje. W finalnej części videoclipu, Lavigne opuszcza miejsce pokazu wchodząc do tego samego samochodu, którym przyjechała. Oficjalna premiera teledysku miała miejsce dnia 5 października 2007 na portalu Yahoo! Music oraz stacjach muzycznych VIVA i MTV.

</doc>
<doc id="1016463" url="https://pl.wikipedia.org/wiki?curid=1016463" title="Miazga (rzeka)">
Miazga (rzeka)

Miazga – rzeka w Polsce, w województwie łódzkim, o długości 29 km, lewy dopływ rzeki Wolbórki. 
Miazga po raz pierwszy została wspomniana w źródłach pisanych pod rokiem 1511 jako "Miascha". 
Inne odcinkowe lub historyczne nazwy rzeki: Będkówka (1880), Kurowska Rzeka (1586-1615), Kurówka (1822-1843). 
Miazga "wyłamuje" się z podstawowego podziału łódzkich rzek na zlewnie Neru i Bzury. 
Ma obfite źródła wysiękowe przy wsi Sąsieczno, ale zbiera wody wiosenne i opadowe z doliny koło Łodzi-Nowosolnej. Płynie przez wsie Bedoń, Justynów, Zieloną Górę, Bukowiec, Karpin, Kurowice, Kotliny i Zamość. Po przepłynięciu 29 km wpada do Wolbórki na kilometr przed linią kolejową Koluszki – Piotrków Trybunalski pomiędzy wsiami Prażki i Zamość niedaleko od Będkowa.
Najdalsze źródła rzeki znajdują się w Łodzi, w Nowosolnej, w pobliżu ulicy Wiączyńskiej. W granicach miasta (około 5,3 km) koryto rzeki znajduje się na wschodnim skraju dzielnicy Widzew, zanika odcinkami na obszarze ulicy Wiączyńskiej. Miazga jest częściowo ujęta w kanał rurowy. Stały przepływ wody na terenie miasta Łodzi występuje tylko na krótkim odcinku w rejonie Sąsieczna, na północ od Andrzejowa.

</doc>
<doc id="1016464" url="https://pl.wikipedia.org/wiki?curid=1016464" title="IFK Malmö">
IFK Malmö

Idrottsföreningen Kamraterna Malmö - szwedzki klub piłkarski z siedzibą w mieście Malmö.
Historia.
Klub założony został 23 kwietnia 1899 roku. W pierwszej lidze szwedzkiej (Allsvenskan) zadebiutował w sezonie 1924/25. W sumie w pierwszej lidze IFK Malmö rozegrał 13 sezonów. Największym sukcesem klubu było wicemistrzostwo Szwecji w 1960 roku. Rok później klub awansował do ćwierćfinału PEMK, gdzie przegrał z wiedeńskim Rapidem. W roku 2006 klub wygrał czwartą ligę szwedzką i awansował do trzeciej ligi.
Drużyna IFK Malmö z powodu swoich żółtych strojów dorobiła się przydomku "di gule".

</doc>
<doc id="1016466" url="https://pl.wikipedia.org/wiki?curid=1016466" title="Union Santa Fe">
Union Santa Fe



</doc>
<doc id="1016467" url="https://pl.wikipedia.org/wiki?curid=1016467" title="Atletico Rafaela">
Atletico Rafaela



</doc>
<doc id="1016470" url="https://pl.wikipedia.org/wiki?curid=1016470" title="Departament Wojny Stanów Zjednoczonych">
Departament Wojny Stanów Zjednoczonych

Departament Wojny Stanów Zjednoczonych (ang. "United States Department of War") – urząd federalny administracji Stanów Zjednoczonych, odpowiedzialny początkowo za siły lądowe (US Army), a później również siły powietrzne (od 2 lipca 1926 USAAC i w latach 1941-1947 USAAF). 
Departamentem Wojny zarządzał sekretarz wojny, który był członkiem Gabinetu Stanów Zjednoczonych ze starszeństwem po sekretarzu stanu i skarbu. Pierwszym sekretarzem wojny został Henry Knox, który zawiadywał szkieletową armią liczącą 672 oficerów i żołnierzy: 76 strzegących arsenałów w West Point i Springfield i 596 na posterunkach w dolinie rzeki Ohio.
Departament powstał 7 sierpnia 1789 roku na bazie utworzonej 12 czerwca 1776 pięcioosobowej "Board of War and Ordnance", która w dwa lata później została przekształcona w "War Office" i istniał do 17 września 1947 roku, kiedy został włączony do "National Military Establishment", przemianowanego 10 sierpnia 1949 roku na Departament Obrony Stanów Zjednoczonych.

</doc>
<doc id="1016471" url="https://pl.wikipedia.org/wiki?curid=1016471" title="Porsche Panamera">
Porsche Panamera

Porsche Panamera – samochód osobowy klasy wyższej produkowany pod niemiecką marką Porsche od 2009 roku. Od 2016 roku produkowana jest druga generacja pojazdu.
Pierwsza generacja.
Porsche Panamera I zostało zaprezentowane po raz pierwszy w 2009 roku.
Pierwsza generacja Panamery oznaczona symbolem 970 została zaprezentowana podczas Międzynarodowej Wystawy Samochodowej w Szanghaju w 2009 roku. Nazwa pojazdu podobnie jak Porsche Carrera pochodzi od nazwy legendarnego wyścigu "La Carrera Panamericana". Auto powstało w wyniku zwiększającego się zainteresowania czterodrzwiowymi limuzynami o sportowej linii nadwozia z dużymi silnikami, tzw. „czterodrzwiowymi coupe”. Samochód wiąże się z powstałym pod koniec lat 80. XX wieku prototypem Porsche 989, który w istocie był czterodrzwiową odmianą Porsche 911. Panamera weszła na rynek w 2009 roku jako konkurencja dla takich aut jak: Aston Martin Rapide, Mercedes-Benz CLS, Maserati Quattroporte, czy będących również w fazie prototypowej innych tego typu samochodów (studyjne wersje luksusowych, czterodrzwiowych samochodów sportowych takich jak Lamborghini Estoque, czy BMW Concept CS (mający być w przyszłości nową serią 8). Panamera może być wyposażona w silniki stosowane w terenowym Cayenne: 3,6 V6 o mocy 300 KM oraz 4,8 V8 w trzech wersjach o mocy 400 KM, 500 KM i 550 KM (dwa ostatnie z doładowaniem). Powstała także hybrydowa wersja Panamery z 3-litrowym silnikiem benzynowym z kompresorem połączonym z silnikiem elektrycznym, co w sumie daje moc 380 KM. W 2011 roku wprowadzono również wersję diesel z 250-konną jednostką 3.0 TDI, znaną z samochodów koncernu Volkswagen. Podobnie jak w modelu Cayenne, silniki umieszczone są z przodu, napęd natomiast przekazywany jest na tylną oś lub na cztery koła. Występuje także wersja z silnikiem benzynowym 3.0 o mocy 420 KM.
Podczas Międzynarodowej Wystawy Samochodowej w Paryżu w 2012 roku zaprezentowano odmianę kombi nazwaną Sport Turismo. W tym samym roku wprowadzono do produkcji wersję Platinium Edition ze słabszym silnikiem V6 oraz dobrym wyposażeniem. Jest to specjalna odmiana przenosząca podstawowe wersje Panamery do jednej specjalnej wersji. Auto wyposażone jest m.in. w 19-calowe koła z Panamery Turbo oraz dolną część lusterek bocznych oraz kratki odpowietrznika, a także reflektory biksenonowe, asystenta parkowania.
W 2013 roku auto przeszło face lifting. W wyglądzie pojazdu zmieniły się m.in. zderzaki i reflektory z lampami LED. Największych zmian dokonano pod maską.
W listopadzie 2013 roku zaprezentowano najmocniejszą w historii wersję Panamery. Poliftingowe Panamera Turbo S napędzana jest silnikiem 4.8V8 o mocy 570 KM. Auto rozpędza się do 100 km/h w 3,8 s oraz osiąga prędkość 310 km/h. Panamera Turbo S dostępna jest również w wersji Executive z wydłużonym o 15 cm rozstawem osi.
W listopadzie 2014 roku debiutowała najbardziej luksusowa wersja modelu Panamera o nazwie Exclusive. Pojazd oparto na Panamerze Turbo S Executive w wersji z długim rozstawem osi. Źródłem mocy jest turbodoładowany 570-konny silnik benzynowy. Auto cechuje się szczególnie luksusowym wykończeniem. We wnętrzu znaleźć można m.in. wysokogatunkową skórę oraz wysokiej klasy system multimedialny.
Druga generacja.
Porsche Panamera II została zaprezentowana po raz pierwszy w 2016 roku.
Druga generacja Panamery oznaczona symbolem 971 została zaprezentowana w połowie 2016 roku, a polska premiera modelu odbyła się w październiku. Nowa Panamera została stworzona całkowicie od podstaw. Auto urosło w stosunku do poprzednika: jest o 35 mm dłuższe, 5 mm szersze i 5 mm wyższe, a rozstaw osi zwiększył się o 30 mm. Sam projekt nadwozia mocniej nawiązuje do stylistyki modelu 911. W drugiej generacji Panamery Porsche położyło duży nacisk na poprawę właściwości jezdnych. W samochodzie zastosowano nowy system o nazwie Porsche 4D Chassis Control, kontrolujący i synchronizujący pracę wszystkich układów wpływających na dynamikę jazdy. Dzięki temu samochód ma cechować się bardziej precyzyjnym prowadzeniem. Najmocniejsza wersja Porsche Panamery (Turbo) pokonała okrążenie słynnego toru Nurburgring w czasie 7 min i 38 s (o 14 s szybciej od pierwszej generacji modelu), dzięki czemu obecnie jest drugim najszybszym luksusowym sedanem na świecie.
W marcu 2017 roku na Geneva Motor Show zaprezentowano wersję kombi będącą seryjną interpretacją prototypu Porsche Sport Turismo Concept. Jest to pierwszy model z takim nadwoziem w historii Porsche.

</doc>
<doc id="1016473" url="https://pl.wikipedia.org/wiki?curid=1016473" title="Pantydrako">
Pantydrako

Pantydrako, "Pantydraco"- wczesny roślinożerny dinozaur znaleziony w Wielkiej Brytanii.
Nazwa.
Pierwszy człon nazwy rodzajowej pochodzi od Pantyffynon, miejsca w Walii, gdzie go odnaleziono.
Pożywienie.
Prawdopodobnie pasł się na niskiej roślinności.
Występowanie.
Zamieszkiwał tereny dzisiejszych Wysp Brytyjskich 220-180MLT na przełomie triasu i jury.
Odkrycie.
Znany wcześniej jako "Thecodontosaurus caducus".
Odnalezony w 2003 w południowej Walii przez Adama Yatesa.
Opis.
Prawdopodobnie dwunożny.

</doc>
<doc id="1016474" url="https://pl.wikipedia.org/wiki?curid=1016474" title="Park im. 1 Maja w Łodzi">
Park im. 1 Maja w Łodzi

Park im. 1 Maja, Stawy Stefańskiego – obiekt rekreacyjny, mieszczący się w Łodzi w dzielnicy Łódź Górna, na terenie Rudy Pabianickiej, pomiędzy ulicami Rudzką, Farną, Patriotyczną i Głębinową.
Opis.
Na terenie parku znajduje się staw o powierzchni 11,4 ha, stanowiąc poszerzenie koryta rzeki Ner. Niegdyś staw był prywatną własnością i wchodził w skład folwarku Ruda. W sąsiedztwie znajdował się dworek. Po pierwszej wojnie światowej staw został wykupiony przez prywatnego przedsiębiorcę, Stefańskiego. Wskutek prowadzonej eksploatacyjnej gospodarki większość bytujących tu zwierząt wyginęła bądź opuściła te tereny. Z roku na rok zanieczyszczenie stawu zwiększało się i wymagał on gruntownego oczyszczenia. Dokonali tego później okupanci.
Po wyzwoleniu spod okupacji Ruda Pabianicka znalazła się w granicach miasta Łodzi, a park stał się obiektem zainteresowania władz miasta. W kilka lat po odzyskaniu niepodległości postanowiono w Rudzie Pabianickiej wybudować ośrodek wypoczynkowy. Część terenów od strony zachodniej przeznaczono pod park. Wybudowano drogi, posadzono drzewa i krzewy. W 1949 roku rozpoczęto budowę kąpieliska. Pogłębiono staw, a z wydobytego piachu usypano górę saneczkową, natomiast stajnie z dawnego folwarku przekształcono w szatnie dla gości spędzających czas nad wodą. Powstał również drugi, mniejszy staw, pełniący rolę osadnika i zarybiony. Prace zakończono w 1951 roku. Ułożono nawierzchnię bitumiczną w alejach parkowych, wyremontowano restauracje i inne budynki.
Staw pokrywa się z korytem rzeki Ner, rozciąga się na długości 2,5 km i szerokości do 165 m, głębokość od 1 m do 4 m.
Zaraz po wejściu do parku oczom ukazuje się szerokie lustro wody, otoczone wieńcem starych drzew, przeważa olcha czarna, wierzby białe, odmiana złota zwisająca. Oprócz tych drzew jest brzoza, różne topole, kasztanowce. W parku znajduje się wiele pomników przyrody między innymi topola o obwodzie 4,45 m czy wierzba płacząca, która zasługuje na uznanie ze względu na swoje rozmiary i kształt. Z roślin wodnych znajdują się tu żółte grążele oraz rdestnica grzebieniasta.
W roku 1961 harcerze otworzyli tu swoją stanicę wodną, obecnie już nieistniejącą. Działa natomiast przystań i szkutnia Klubu Sportów Wodnych „Łódź-Ruda”. Aktualnie obiektem administruje MOSiR w Łodzi.

</doc>
<doc id="1016477" url="https://pl.wikipedia.org/wiki?curid=1016477" title="Batalion KOP „Sienkiewicze”">
Batalion KOP „Sienkiewicze”

Batalion KOP „Sienkiewicze” – pododdział piechoty, podstawowa jednostka taktyczna Korpusu Ochrony Pogranicza.
Formowanie i zmiany organizacyjne.
Na posiedzeniu Politycznego Komitetu Rady Ministrów, w dniach 21–22 sierpnia 1924 roku, zapadła decyzja powołania Korpusu Wojskowej Straży Granicznej. 12 września 1924 roku Ministerstwo Spraw Wojskowych wydało rozkaz wykonawczy w sprawie utworzenia Korpusu Ochrony Pogranicza, a 17 września instrukcję określającą jego strukturę. Na podstawie rozkazu L.dz. 1600/Tjn./OdeB/25 ministra spraw wojskowych generała dywizji Władysława Sikorskiego ze stycznia 1925 roku, został sformowany 16 batalion graniczny.
Termin sformowania batalionu został określony na dzień 1 marca 1925 roku, natomiast gotowość do obsadzenia granicy i rozwinięcia ugrupowania na dzień 12 marca 1925 roku. Jednostką formującą był 84 pułk piechoty. Dowództwo batalionu zostało rozmieszczone w miejscowości Sienkiewicze.
Batalion wchodził w skład 5 Brygady Ochrony Pogranicza i ochraniał odcinek granicy polsko-radzieckiej na obszarze ówczesnego województwa poleskiego.
Z dniem 25 lutego 1925 roku major Bogusław Kunc został przeniesiony z Departamentu I Piechoty Ministerstwa Spraw Wojskowych do Korpusu Ochrony Pogranicza na stanowisko dowódcy 16 batalionu granicznego. Długość ochranianego przez batalion odcinka granicy wynosiła 87 kilometrów, przeciętna długość pododcinka kompanijnego to 29 kilometrów, a strażnicy 6 kilometrów. Odległość dowództwa batalionu od dowództwa brygady wynosiła 17 kilometrów.
W lipcu 1929 roku przyjęto zasadę, że bataliony przyjmą nazwę miejscowości będącej miejscem ich stacjonowania. Obok nazwy geograficznej, do 1931 roku stosowano również numer batalionu. W tym czasie batalion na uzbrojeniu posiadał 838 karabinów Mauser wz. 1898, 49 lekkich karabinów maszynowych Bergmann wz. 1915 i 8 ciężkich karabinów maszynowych Maxim wz. 1908.
W wyniku reorganizacji batalionu w 1931 roku, w miejsce istniejących plutonów karabinów maszynowych, utworzono kompanię karabinów maszynowych. Rozwinięto też kadry kompanii szkolnej do pełnoetatowej kompanii odwodowej. Po przeprowadzonej reorganizacji „R.2” batalion składał się z dowództwa batalionu, plutonu łączności, kompanii karabinów maszynowych, kompanii odwodowej i trzech kompanii granicznych.
W listopadzie 1936 roku batalion etatowo liczył 20 oficerów, 71 podoficerów, 24 nadterminowych i 599 żołnierzy służby zasadniczej.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Batalion otrzymał nowy etat. Był jednostką administracyjną dla dowództwa Brygady KOP „Polesie”, III rejony intendentury KOP, placówki wywiadowczej KOP nr 6, plutonu żandarmerii KOP „Łachwa”, posterunku żandarmerii przy brygadzie KOP „Polesie”, komendy powiatu pw KOP „Łuniniec” i drużyny plutonu telegraficznego KOP. W wyniku realizacji drugiej fazy reorganizacji KOP latem 1937 przesunięto strażnicę „Jaśkowicze” dotychczasowej 1 kompanii granicznej „Rachowicze” batalionu „Ludwikowo” do 2 kompanii granicznej „Grabów” batalionu KOP „Sienkiewicze”. Budynki likwidowanej strażnicy „Jelno” nakazano rozebrać i wykorzystać do odbudowy spalonej strażnicy „Wilcza”.
Zarządzenie dowódcy KOP gen. bryg. Jana Kruszewskiego w sprawie zmian w kwatermistrzostwie KOP, dniem 1 kwietnia 1939 roku utworzono w batalionie etat I zastępcy w stopniu majora.
Z dniem 15 maja 1939 roku batalion stał się oddziałem gospodarczym. Stanowisko kwatermistrza batalionu przemianowane zostało na stanowisko II zastępcy dowódcy batalionu do spraw gospodarczych, płatnika na stanowisko oficera gospodarczego, zastępcy oficera materiałowego dla spraw uzbrojenia na zbrojmistrza, zastępcy oficera materiałowego dla spraw żywnościowych na oficera żywnościowego.
W maju 1939 roku kompania odwodowa i kompania ckm baon KOP „Sienkiewicze” zostały wysłane na Półwysep Helski, gdzie weszły w skład nowo tworzonego batalionu KOP „Hel”.
Po odejściu pododdziałów przeznaczonych dla Rejonu Umocnionego Hel batalion został uzupełniony rezerwistami i składał się z trzech kompanii granicznych. Batalion wszedł w skład Brygady KOP „Polesie”. Po odtworzeniu, batalion ochraniał granicę z ZSRR o długości 108,210 km. Od 17 września 1939 roku brał udział w obronie ówczesnej wschodniej granicy państwa przed sowieckim agresorem.
Służba graniczna.
Batalion graniczny był podstawową jednostką taktyczną Korpusu Ochrony Pogranicza przeznaczoną do pełnienia służby ochronnej na powierzonym mu odcinku granicy polsko-radzieckiej, wydzielonym z pasa ochronnego brygady. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Batalion graniczny KOP „Sienkiewicze” w 1934 roku ochraniał odcinek granicy państwowej szerokości 93 kilometrów 165 metrów
W 1937 roku ustalono dla batalionu następujący podział ochranianego odcinka granicy państwowej:
Po odtworzeniu w 1939 roku, batalion ochraniał granicę długości 108 kilometrów 210 metrów.
Bataliony sąsiednie:
Walki batalionu.
Walki o strażnice:
Strzegący granicy batalion graniczny ppłk. Jana Dyszkiewicza 17 września 1939 roku rozpoczął walki z atakującymi strażnice pododdziałami 17. i 18 Oddziału Wojsk Pogranicznych NKWD. 2 kompania „Grabów” atakowana była przez pododdziały 17 Oddziału Wojsk Pogranicznych przy wsparciu pododdziałów 4 Armii. Po krótkich walkach do 7:35 padły strażnice „Jaśkowicze” i „Morocz”. Sztab kompanii i strażnica „Grabów” o 8:00 przestały istnieć. Do niewoli dostał się dowódca kompanii kpt. Kazimierz Tomasz Grabowski. Część żołnierzy wycofała się do Łachwy.
Dowództwo i pododdziały 1 kompanii „Pieszczaniki” zostały zniszczone do godziny 7:35 17 września. Załogi strażnic 3 kompanii granicznej „Lenin” opuściły strażnice i dołączyły do sił głównych batalionu.
W walkach odwrotowych z Armią Czerwoną:
Na wiadomość o wkroczeniu Armii Czerwonej, dowódca KOP gen. bryg. Wilhelm Orlik-Rückemann wydał 17 września w Dawidgródku rozkaz stawienia oporu i jednoczesnej koncentracji batalionów na zapleczu fortyfikacji na rzece Słucz, w rejonie Moroczna, Lubieszowa i Siedliszcza. Koncentracja miała być realizowana pod osłoną fortyfikacji obsadzonych przez pułk KOP „Sarny”.
Rano 20 września baon KOP „Sienkiewicze”, przeszedł most kolejowy na Pinie. Wycofujące się połączone baony KOP „Kleck” i „Ludwikowo” zostały zaatakowane przez pododdziały 205 pułku strzeleckiego 52 DS pod Osową. Z pomocą zaatakowanym baonom przyszedł baon KOP „Sienkiewicze”. Współdziałając z baonem „Kleck”, odrzucił w zaciętej walce atakujące pododdziały sowieckie w kierunku na Duboj, otwierając sobie drogę dalszego marszu. Po walce pod Osową, niszcząc przeprawy pod Wujwiczami na Stuble, batalion osiągnął późnym wieczorem 20 września Kłodno a 22 września Morocznę.
Ostatecznie, w rejonie Kuchecka Wola-Kuchcze-Chrapin-Moroczno, zebrało się około 8700 żołnierzy, w tym blisko 300 oficerów. Na podstawie rozkazu gen. bryg. Orlika-Rückemanna powstało tu improwizowane Zgrupowanie KOP. Batalion wszedł w jego skład.
Struktura organizacyjna.
Kompanie graniczne w 1930:
Organizacja batalionu w 1934:
Kadra batalionu.
Obsada personalna w październiku 1928:
Obsada personalna w październiku 1934:

</doc>
<doc id="1016478" url="https://pl.wikipedia.org/wiki?curid=1016478" title="Jussiê">
Jussiê

Jussiê Ferreira Vieira (ur. 19 września 1983 w Nova Venécia) – brazylijski piłkarz występujący na pozycji pomocnika, obecnie bez klubu. Posiada także obywatelstwo francuskie.
Kariera klubowa.
Jussiê rozpoczął piłkarską karierę w małych klubach takich jak Funcab, Goyatacaz i Commercial. Pierwszym jego poważnym zespołem był Cruzeiro Esporte Clube z miasta Belo Horizonte. W 2001 zadebiutował w jego barwach w lidze brazylijskiej, ale nie miał w nim miejsca w podstawowej jedenastce i przez 2 lata rozegrał zaledwie 16 spotkań. W kwietniu 2003 został wypożyczony do japońskiej Kashiwy Reysol. W J-League zdobył 5 bramek i po sezonie wrócił do Cruzeiro. W 2004 był czołowym piłkarzem drużyny, a z 12 golami na koncie jej najlepszym strzelcem.
W styczniu 2005 za 3,5 miliona euro Jussiê został sprzedany do francuskiego RC Lens. W Ligue 1 zadebiutował 19 lutego w wygranym 2:0 spotkaniu z FC Nantes. Do końca sezonu zagrał jeszcze 11 meczach i zdobył swojego premierowego gola w lidze francuskiej, w kwietniowym meczu z FC Metz (1:1). W sezonie 2005/2006 strzelił dla Lens 6 goli, będąc drugim najlepszym strzelcem zespołu po Danielu Cousinie. Wystąpił także w rozgrywkach Pucharu UEFA, a z Lens zajął 4. miejsce w Ligue 1. W sezonie 2006/2007 także był podstawowym zawodnikiem klubu i również zaliczył grę w Pucharze UEFA.
W styczniu 2007 roku Jussiê przeszedł do Girondins Bordeaux. Klub ten zapłacił za niego 6 milionów euro, a Brazylijczyk rywalizował o miejsce w składzie z Marouane Chamakhem, Jeanem-Claude'em Darchevillem oraz Fernando Cavenaghim. Zdobył tylko 2 gole, a drużyna z Bordeaux zakończyła sezon na 6. pozycji. Razem z Bordeaux brazylijski napastnik w sezonie 2008/2009 zdobył mistrzostwo Francji

</doc>
<doc id="1016479" url="https://pl.wikipedia.org/wiki?curid=1016479" title="Jussie">
Jussie



</doc>
<doc id="1016480" url="https://pl.wikipedia.org/wiki?curid=1016480" title="Jussiê Ferreira Vieira">
Jussiê Ferreira Vieira



</doc>
<doc id="1016483" url="https://pl.wikipedia.org/wiki?curid=1016483" title="IFK Malmo">
IFK Malmo



</doc>
<doc id="1016485" url="https://pl.wikipedia.org/wiki?curid=1016485" title="Rafał Lubczyński">
Rafał Lubczyński

Rafał Lubczyński (ur. 12 maja 1988 w Łodzi) – polski szachista, mistrz międzynarodowy od 2007 roku.
Kariera szachowa.
Pierwszy międzynarodowy sukces odniósł w 2005 r. w Krakowie na festiwalu "Cracovia 2004/05", zdobywając normę na tytuł mistrza międzynarodowego. Kolejne znaczące rezultaty osiągnął w 2006 r: podzielił I m. w międzynarodowym turnieju "WSB Masters" we Wrocławiu (wspólnie z Piotrem Dobrowolskim) i w otwartym turnieju w Obrze oraz podzielił II m. (m.in. wraz z Dariuszem Mikrutem) w Orłowej. Zwyciężył również (wraz z Bartłomiejem Heberlą) w rozegranym w Lublińcu półfinale indywidualnych mistrzostw Polski, dzięki czemu w 2007 r. wystąpił w Opolu w turnieju o mistrzostwo kraju, zajmując XIII m. W tym samym roku wypełnił w Gironie trzecią normę na międzynarodowy tytuł. W 2008 r. po raz drugi wystąpił w finałowym turnieju o tytuł mistrza Polski (rozegranym w Lublinie), ponownie zajmując XIII m.
Najwyższy ranking w dotychczasowej karierze osiągnął 1 października 2015 r., z wynikiem 2435 punktów zajmował wówczas 49. miejsce wśród polskich szachistów.

</doc>
<doc id="1016486" url="https://pl.wikipedia.org/wiki?curid=1016486" title="Idrottsföreningen Kamraterna Malmö">
Idrottsföreningen Kamraterna Malmö



</doc>
<doc id="1016492" url="https://pl.wikipedia.org/wiki?curid=1016492" title="Terizinozaury">
Terizinozaury

Terizinozaury (Therizinosauridae) – rodzina wymarłych, nietypowych, prawdopodobnie wszystkożernych dinozaurów umieszczana zazwyczaj w podrzędzie teropodów.
Wielkość i waga.
Do 9,6 m długości i do 6,2 t masy ("Therizinosaurus").
Cechy charakterystyczne.
Uzębienie, kończyny uzbrojone w trzy pazury o długości dochodzącej do 1 metra, specyficzna budowa miednicy, gdzie kości łonowe odchylone są daleko ku tyłowi. Odkrycia w Chinach sugerują, że terizinozaury były opierzone. 
Występowanie.
Szczątki znajdowano w kredowych pokładach na terenach obecnej Azji i Ameryki Północnej. 
Pożywienie.
Uzębienie sugeruje wszystkożerność.

</doc>
<doc id="1016495" url="https://pl.wikipedia.org/wiki?curid=1016495" title="Betsson">
Betsson

Betsson – jeden z największych portali internetowych oferujących e-rozrywkę czyli gry hazardowe on-line.
Betsson oferuje swojej rzeszy ponad 2 milionów Użytkowników e-rozrywkę w postaci gier hazardowych i strategicznych takich jak: poker, zakłady bukmacherskie, giełda zakładów, gry kasynowe (ruletka, maszyny wrzutowe, bakarat, video poker, etc.), bingo, eZdrapka, Parkiet i inne.
Historia.
Serwis jest dostępny w wersji polskojęzycznej od 2 marca 2006 roku.
Firma Betsson została założona w 2001 roku przez 3 Szwedów mieszkających w tamtym czasie w Londynie: Fredrika Sidfalka, Andersa Holmgrena oraz Henrika Bergquista. W 2002 roku zostały udostępnione jednocześnie wersje angielska i szwedzka portalu.
Obecnie dostępne są następujące wersje językowe: polska, angielska, szwedzka, norweska, fińska, niemiecka, czeska, turecka, islandzka, duńska, francuska, włoska, grecka, hiszpańska, serbska, peruwiańska, portugalska, węgierska
Betsson.com ma już ponad 2 miliony zarejestrowanych użytkowników i jest jedną z najdynamiczniej rozwijających się firm w tym sektorze.
W latach 2007/2008 Betsson sponsorował w Polsce siatkarzy: Piotra Gruszkę i Agatę Mróz, aż do jej tragicznej śmierci 4 czerwca 2008 roku.
W styczniu 2008 roku Betsson.com był oficjalnym sponsorem oprawy artystycznej Pucharu Świata w Zakopanem.
Do września 2009 ambasadorem pokera na Betsson.com był Piotr "Liroy" Marzec.
Betsson w Polsce walczy o unormowanie sytuacji prawnej e-rozrywki poprzez szeroko zakrojone działania public relations oraz lobbing na rzecz zmian w ustawie o grach losowych. Jest również jednym z nielicznych serwisów, które przestrzegają przed traktowaniem e-rozrywki jako sposobu na zarabianie pieniędzy co może prowadzić do uzależnienia od hazardu.
Prezesem spółki Betsson Malta Ltd. jest Magnus Silfverberg.
Betsson Malta Ltd. należy w 100% do firmy Betsson AB notowanej na giełdzie w Sztokholmie.

</doc>
<doc id="1016496" url="https://pl.wikipedia.org/wiki?curid=1016496" title="Wally Gator">
Wally Gator

Wally Gator – amerykański serial animowany wytwórni Hanna-Barbera z 1962 roku.
Bohaterem serialu jest antropomorficzny aligator o imieniu Wally. Na wszelkie sposoby próbuje uciec z zoo, którego strzeże pan Twiddle. Bohater wystąpił także w innych produkcjach tej wytwórni. 
Wersja polska.
W Polsce serial po raz pierwszy można było oglądać w latach 70. w programie Zwierzyniec. Wydany pod koniec lat osiemdziesiątych przez Polskie Nagrania „Muza” na kasetach VHS. Każda zawierała po kilka seriali Hanna Barbera. Serial był również emitowany w bloku dla dzieci przedszkolnych Godzina z Hanna-Barbera w TVP2 z lektorem.
Dystrybucja: HANNA-BARBERA POLAND
Produkcja i rozpowszechnianie: POLSKIE NAGRANIA
Wystąpili: 
i inni

</doc>
<doc id="1016500" url="https://pl.wikipedia.org/wiki?curid=1016500" title="Ophelia (utwór)">
Ophelia (utwór)

Ophelia - utwór bluesowy kanadyjskiej grupy The Band. Piosenka została wydana na singlu, wraz z "Hobo Jungle" w 1976. Weszła ona w skład albumu "Northern Lights - Suthern Cross" z 1975.
Tekst piosenki utrzymany jest w tonacji ironicznej. Podmiot zauważa zniknięcie tytułowej (prawdopodobnie bliskiej Szekspirowskiemu pierwowzorowi) Ofelii. "Boards on the window, mail by the door (...) Ophelia, where have you gone?" (Zabite okno, list pod drzwiami - Ofelio, gdzie się podziałaś?). Domysłom ciągnącym się przez cały utwór towarzyszy jednak żywiołowa, taneczna melodia, która nie pozwala odczytywać słów inaczej niż z pewnego ironicznego dystansu. Ironię zdradzają także wstawki typu: "Why do the best things always disappear" (Dlaczego najlepsze rzeczy zawsze znikają), czy refren: "Was it somethin' that somebody said? Honey, you know we broke the rules. Wu somebody up against the law? Honey, you know I'd die for you" (Czy to dlatego, że ktoś ci coś powiedział? Kochanie, wiesz, złamaliśmy zasady. Czy to dlatego, że ktoś przekroczył prawo? Kochanie, wiesz, umarłbym za ciebie).

</doc>
<doc id="1016508" url="https://pl.wikipedia.org/wiki?curid=1016508" title="Paso de Uspallata">
Paso de Uspallata



</doc>
<doc id="1016513" url="https://pl.wikipedia.org/wiki?curid=1016513" title="II liga argentyńska w piłce nożnej (2006/2007)">
II liga argentyńska w piłce nożnej (2006/2007)

Primera B Nacional 2006/2007
Mistrzem drugiej ligi argentyńskiej został klub Olimpo Bahía Blanca, natomiast wicemistrzem - klub San Martín San Juan.
Torneo Clausura 2006/07.
Clausura 1.
Według futbol de ascenso
Clausura 2.
Według futbol de ascenso
Mistrz drugiej ligi.
O mistrzostwo drugiej ligi argentyńskiej zmierzyć się mieli zwycięzca turnieju Apertura ze zwycięzcą turnieju Clausura. Mistrzem drugiej ligi argentyńskiej w sezonie 2006/07 został klub Olimpo Bahía Blanca, gdyż wygrał zarówno w turnieju Apertura, jak i w Clausura. Jako mistrz drugiej ligi uzyskał automatycznie awans do pierwszej ligi argentyńskiej (Primera división argentina).
Tabela sumaryczna II ligi argentyńskiej 2006/07.
Wobec równej liczby punktów w tabeli sumarycznej konieczne było rozegranie meczu barażowego o wicemistrzostwo II ligi argentyńskiej, gwarantujące automatyczny awans do pierwszej ligi argentyńskiej (Primera división argentina).
Wicemistrzem II ligi argentyńskiej został klub San Martín San Juan, który tym samym awansował do pierwszej ligi argentyńskiej.
Klub CA Huracán, jako trzeci klub II ligi, zachował jeszcze szansę awansu w meczu barażowym z drużyną pierwszoligową (trzecią od końca w pierwszoligowej tabeli spadkowej).
Torneo Reducido.
Finał.
Zwycięzca Torneo Reducido, klub CA Tigre, jako drugi obok klubu CA Huracán uzyskał prawo gry w barażu o awans do pierwszej ligi z zespołem pierwszoligowym (czwartym od końca klubem w pierwszoligowej tabeli spadkowej).
Mecze barażowe o awans do I ligi.
Do I ligi awansowały kluby CA Huracán i CA Tigre. Na ich miejsce do II ligi spadły Nueva Chicago Buenos Aires i Godoy Cruz Antonio Tomba.
Tabela spadkowa.
O tym, które kluby drugoligowe spadną do III ligi decydował dorobek punktowy w przeliczeniu na jeden rozegrany mecz uzyskany przez kluby w ostatnich trzech sezonach.
Do trzeciej ligi spadły bezpośrednio dwa ostatnie w tabeli kluby. Ponadto w barażach o utrzymanie się w II lidze wystąpiły dwa kluby - najsłabszy klub spośród klubów prowincjonalnych ("Interior") oraz najsłabszy spośród klubów stołecznych ("Metropolitano").
Bezpośrednio do drugiej ligi awansowali mistrzowie III ligi - mistrz III ligi stołecznej (Primera C Metropolitana) Almirante Brown Buenos Aires oraz mistrz III ligi prowincjonalnej (Torneo Argentino A) Independiente Rivadavia Mendoza.
Ponieważ kluby na miejscu 17 i 18 miały identyczną średnią liczbę punktów na mecz, konieczne było rozegranie barażu, który by rozstrzygnął, który z tych klubów zajmie pozycję 18, oznaczającą ostatnie miejsce wśród klubów prowincjonalnych, a stąd koneczność gry w barażu o utrzymanie się w drugiej lidze
Klub Ben Hur Rafaela zajął 18 miejsce w tabeli spadkowej i musiał rozegrać mecz barażowy o utrzymanie się w II lidze.
Baraże o utrzymanie się w II lidze.
Pomimo równego bilansu dwumeczu Ferro Carril Oeste utrzymał się w II lidze z powodu lepszego bilansu uzyskanego w sezonie (każde miejsce w II lidze jest lepsze od najlepszej pozycji w III lidze - dlatego, by w barażu drużyna z niższej ligi mogła awansować, musiała wykazać swą wyższość). W drugim przypadku Ben Hur Rafaela bezdyskusyjnie obronił swój drugoligowy byt.

</doc>
<doc id="1016517" url="https://pl.wikipedia.org/wiki?curid=1016517" title="Ryszard Smolarek">
Ryszard Smolarek

Ryszard Smolarek (ur. 10 maja 1952 w Kole) – polski menedżer, polityk, poseł na Sejm X, I, II i III kadencji.
Życiorys.
Syn Marianny i Józefa. Ukończył technikum rolnicze w Kościelcu, a w 1976 studia na Wydziale Ekonomiczno-Rolnym Szkoły Głównej Gospodarstwa Wiejskiego w Warszawie otrzymując tytuł zawodowy inżyniera ekonomiki rolnictwa. Prowadził indywidualne gospodarstwo rolne, był członkiem rady głównej Krajowego Związku Rolników, Kółek i Organizacji Rolniczych.
W 1976 wstąpił do Polskiej Zjednoczonej Partii Robotniczej, z ramienia partii został przewodniczącym Gminnej Rady Narodowej w Garwolinie i radnym Wojewódzkiej RN w Siedlcach. W 1989 został wybrany na posła X kadencji z okręgu garwolińskiego, a w latach 1991–2001 był posłem I, II i III kadencji z ramienia Polskiego Stronnictwa Ludowego z okręgów bialskopodlasko-siedleckiego i siedleckiego. Pracował m.in. w Komisji Rolnictwa i Gospodarki Żywnościowej. W latach 1992–1996 oraz 2001–2002 wchodził w skład delegacji Sejmu i Senatu do Zgromadzenia Parlamentarnego Rady Europy w Strasburgu, gdzie wchodził w skład frakcji Europejskiej Partii Ludowej. W rządach Waldemara Pawlaka, Józefa Oleksego oraz Włodzimierza Cimoszewicza (1993–1997) pełnił funkcję sekretarza stanu w Ministerstwie Rolnictwa i Gospodarki Żywnościowej, odpowiadał za ustawę powołującą Agencję Restrukturyzacji i Modernizacji Rolnictwa. W latach 2001–2003 był doradcą prezesa Agencji Rynku Rolnego. Mandat poselski utracił 25 lipca 2001 na skutek orzeczenia sądu kończącego postępowanie lustracyjne, prawomocnie uznającego go za tzw. kłamcę lustracyjnego. Sam Ryszard Smolarek już w trakcie I kadencji zaprzeczał, by był tajnym współpracownikiem kontrwywiadu służb specjalnych PRL.
Został prezesem Zakładów Mięsnych „Łmeat-Łuków” w Łukowie. Współtworzył Polską Federację Branży Mięsnej, w której objął funkcję przewodniczącego rady. Został również wiceprezesem zarządu Polsko-Białoruskiej Izby Gospodarczej i członkiem władz PSL w Garwolinie. W 2011 kandydował na senatora w okręgu wyborczym nr 47 z ramienia PSL, w 2015 był natomiast kandydatem do Sejmu.
W 1986 otrzymał Brązowy Krzyż Zasługi.

</doc>
<doc id="1016520" url="https://pl.wikipedia.org/wiki?curid=1016520" title="Zasuwa ołtarza">
Zasuwa ołtarza

Zasuwa ołtarza – w kościołach, w części centralnej ołtarza umieszczany jest zwyczajowo obraz główny przedstawiający patrona świątyni.
W dawnych czasach konstruowano często ołtarz w ten sposób, że był on w części mieszczącej obraz i powyżej niej "trójwymiarowy". 
Polegało to na tym, że główny obraz umieszczany był na stałe w głębszej części "okna ołtarza", natomiast przed nim, na bocznych prowadnicach umieszczano drugi, zazwyczaj mniej wartościowy "powszedni" obraz-zasuwę.
Mocowany w sposób ruchomy, poruszał się pionowo w "oknie" ołtarza wciągany lub opuszczany za pomocą odpowiedniego sznura - cięgna - dostępnego dla obsługi z tyłu ołtarza. 
Wierni na co dzień oglądali w kościele w ołtarzu obraz-zasuwę, obraz główny ukazywał się ich oczom podczas uroczystości i w dni świąteczne, gdy podnoszony "powszedni" obraz wsuwał się i chował w rozbudowanej, dekorowanej górnej części ołtarza.
Obecnie zdarza się, że zasuwa będąca często obrazem o wysokich walorach artystycznych czy historycznych jest demontowana z ołtarza i eksponowana jako osobny obraz w świątyni.

</doc>
<doc id="1016526" url="https://pl.wikipedia.org/wiki?curid=1016526" title="Sinkiewicze">
Sinkiewicze

Sinkiewicze (, "Sinkiewiczy"; , "Sinkiewiczi") – agromiasteczko na Białorusi, w obwodzie brzeskim, w rejonie łuninieckim, siedziba administracyjna sielsowietu Sinkiewicze.
Miejscowość leży nad rzeką Łań. Oddalona jest o 38 km na wschód od Łunińca, położona jest przy trasie linii kolejowej Brześć-Pińsk-Homel (stacja kolejowa Sinkiewicze) oraz w bezpośredniej bliskości drogi magistralnej M10. W 2009 liczyła 928 mieszkańców.
Działa tu parafia prawosławna pw. św. Jerzego Zwycięzcy.
Nazwa.
Oboczność nazwy "Sinkiewicze" i "Sienkiewicze" zauważyli już autorzy "Słownika geograficznego", notując obie te nazwy i stosując między nimi odsyłacze; głównego opisu wsi dokonali pod pierwszym z wymienionych wariantów. W początkach II Rzeczypospolitej jako urzędowy przyjęto wariant "Sinkiewicze". Z czasem utrwalił się wariant "Sienkiewicze". Ten zanotował "Skorowidz miejscowości" Bystrzyckiego. Taką też pisownią posługiwała się kartografia, Wojsko Polskie ("Korpus Ochrony Pogranicza") czy też administracja. 
Na gruncie polskiego nazewnictwa geograficznego, Komisja Standaryzacji Nazw Geograficznych poza Granicami Rzeczypospolitej Polskiej zdecydowała w 2006 nie zmieniać egzonimu "Sinkiewicze" na "Sienkiewicze". W konsekwencji, obowiązuje ten pierwszy wariant.
Historia.
Miejscowość wymieniona została po raz pierwszy w 1493 roku jako część należącego wówczas do wojewody trockiego Piotra Montygirdowicza majątku Łachwa w Wielkim Księstwie Litewskim. Następnie majątek przeszedł w ręce Radziwiłłów i w 1588 roku wieś odnotowana została jako własność Mikołaja Krzysztofa Radziwiłła, a w 1626 roku – Zygmunta Karola Radziwiłła.
W końcu XVIII wieku wieś leżała w powiecie nowogródzkim województwa nowogródzkiego. Pod koniec XIX wieku leżała w powiecie mozyrskim, w guberni mińskiej Rosji. Miała 28 osad (gospodarstw). 
W czasach II Rzeczypospolitej wieś leżała początkowo w gminie Lenin, a od 18 kwietnia 1928 w gminie Łachwa, w powiecie łuninieckim, w województwie poleskim. Według Powszechnego Spisu Ludności z 1921 roku, wieś liczyła 667 mieszkańców, z czego 630 było wyznania prawosławnego, 10 - katolickiego, a 27 - mojżeszowego; 663 osoby zadeklarowały narodowość polską, a 4 - inną niż wskazane. Było tu 109 budynków mieszkalnych. Również na mapie wojskowej z 1932 odnotowano, że liczyła 109 domów. W garnizonie Sieniewicze stacjonowało dowództwo batalionu granicznego, kompania odwodowa, kompania karabinów maszynowych i pluton łączności.
Kultura.
W miejscowości znajduje się zabytkowa drewniana cerkiew pw. św. Jerzego. Kościół katolicki wybudowany staraniem batalionu Korpusu Ochrony Pogranicza nie zachował się. 
Znajduje się w niej także mogiła zbiorowa 27 żołnierzy radzieckich i 11 partyzantów, na której w 1951 ustawiono pamiątkowy obelisk. 
2 kilometry na wschód od miejscowości znajduje się kurhan, noszący nazwę miejscową "Tatarska mogiła". 
Cerkiew i kurhan wpisane są na państwową listę wartości historyczno-kultorowych Republiki Białorusi.

</doc>
<doc id="1016535" url="https://pl.wikipedia.org/wiki?curid=1016535" title="Hobo Jungle">
Hobo Jungle

Hobo Jungle – ballada bluesowa kanadyjskiej grupy The Band. Piosenka została wydana na singlu, wraz z "Ophelią" w 1976. Weszła ona w skład albumu "Northern Lights – Suthern Cross" z 1975.
"Hobo" to bezdomni ludzie, włóczędzy którzy podróżowali po Stanach Zjednoczonych na gapę w wagonach pociągów towarowych, a "hobo jungle" to slangowa nazwa miejsca postoju włóczęgów.
Piosenka opowiada o tragedii, jaka rozegrała się pod wpływem zimna w kolonii włóczęgów ("Then the fire went out and the night grew still, this old man lay frozen on the cold, cold ground"). Sytuacjom skrajnym towarzyszy refleksja egzystencjalna na temat życia w drodze: "And although nobody here really knows where they're goin', at the very same time nobody's lost" (Choć nikt nie wiedział dokąd zmierza, właśnie wtedy nikt nie zaginął). Wkrótce potem słyszymy historię życia jednego z "Hobos": "He was a stray bird and the road was his callin', ridin' the roads, sleepin' under the stars, playin' the odds from a rollin' box car" (Był jak oszołomiony ptak, a droga była jego śpiewem; jeździł po autostradach, spał pod gwiazdami, igrał z losem w swoim starym rozbrykanym wozie). Piosenkę kończy optymistyczny akcent: ukochana przychodzi na pogrzeb bohatera piosenki, wspominając wspólne przeżywanie wolności.
W utworze na fortepianie grał Richard Manuel. On to również wziął rolę wokalu. Słowa napisał Robbie Robertson.

</doc>
<doc id="1016538" url="https://pl.wikipedia.org/wiki?curid=1016538" title="Haptodus">
Haptodus

Haptodus jest nazwą rodzajową zwierzęcia uznawanego za jednego z najstarszych przedstawicieli synapsydów.
Żył pod koniec karbonu i na początku permu (300-280 milionów lat temu) na obszarach północnej Pangei (szczątki znaleziono na terenie Niemiec i Stanów Zjednoczonych).
Dorosłe osobniki mierzyły od 0,6 do 1,5 metra długości, przy szacowanej wadze 3-30 kilogramów.
Był drapieżnikiem, polującym na owady oraz małe bezkręgowce.
"Haptodus" należał do pelykozaurów, czyli starszego z dwóch rzędów synapsydów (porównaj terapsydy). Obok cech pierwotnych, posiadał charakterystyczne cechy, takie jak wąska czaszka z masywnymi szczękami zaopatrzonymi w kilka rodzajów zębów (długie kły, siekacze, oraz zęby policzkowe, służące do cięcia), które wskazują, że należał do rodziny Sphenacodontidae. Należały do niej także późniejsze drapieżne formy: "Sphenacodon" i "Dimetrodon". W przeciwieństwie do nich, u "haptodusa" wyrostki kręgosłupa nie były wydłużone. Był też z nich najmniejszy. Ponadto, występował głównie na wschodnich terenach Pangei (obecna Europa), podczas gdy "Dimetrodon" i "Sphenacodon": na obszarze obecnej Ameryki Północnej.

</doc>
<doc id="1016540" url="https://pl.wikipedia.org/wiki?curid=1016540" title="Jules Zeyer">
Jules Zeyer



</doc>
<doc id="1016541" url="https://pl.wikipedia.org/wiki?curid=1016541" title="Daniel Boulanger">
Daniel Boulanger

Daniel Boulanger, fr.: da'niɛl bulɑ̃'ʒe (ur. 24 stycznia 1922 w Compiègne, zm. 27 października 2014 w Senlis) — francuski prozaik, poeta, scenarzysta filmowy oraz aktor, jeden z najwybitniejszych nowelistów francuskich. Jego pisarstwo, osadzone w realistycznej obserwacji obyczajowej i psychologicznej, pełne jest niedomówień i wieloznaczności. Od 1983 był członkiem Akademii Goncourt, w 2008 złożył dymisję.

</doc>
<doc id="1016542" url="https://pl.wikipedia.org/wiki?curid=1016542" title="Piach">
Piach



</doc>
<doc id="1016543" url="https://pl.wikipedia.org/wiki?curid=1016543" title="Krzysztof Trawicki">
Krzysztof Trawicki

Krzysztof Gabriel Trawicki (ur. 24 maja 1955 w Kątach Wrocławskich) – polski polityk, samorządowiec, lekarz weterynarii, poseł na Sejm II kadencji, w latach 2014–2018 wicemarszałek województwa pomorskiego.
Życiorys.
Ukończył w 1981 studia na Wydziale Weterynaryjnym Akademii Rolniczej w Lublinie. Do połowy lat 90. kierował lecznicą dla zwierząt.
Należał do Zjednoczonego Stronnictwa Ludowego, związał się też z NSZZ RI „Solidarność”. Od 1988 do 1990 pełnił funkcję przewodniczącego Gminnej Rady Narodowej w gminie Zblewo. Z listy PSL kandydował do sejmu w wyborach w 1991. W wyborach w 1993 został wybrany posłem II kadencji w okręgu gdańskim z listy Polskiego Stronnictwa Ludowego. W 1997 nie odnowił mandatu. Pełnił funkcje przewodniczącego rady gminy i radnego sejmiku samorządowego województwa gdańskiego, a w latach 1998–2002 wójta gminy Zblewo. Przez następne cztery lata pracował jako etatowy członek zarządu powiatu starogardzkiego. W 2001 bez powodzenia kandydował do Sejmu, a w 2004 do Parlamentu Europejskiego.
Zasiadł we władzach wojewódzkich PSL (w latach 1992–1996 był prezesem wojewódzkim), w 2008 ponownie został prezesem regionalnych struktur partii w województwie pomorskim. W tym samym roku wszedł w skład Naczelnego Komitetu Wykonawczego PSL. Działa również w OSP. W 2006 i w 2010 po raz kolejny zostawał wójtem Zblewa. W obu tych wyborach był także na liście kandydatów do sejmiku pomorskiego. W 2011 i 2015 ponownie był kandydatem PSL do Sejmu z okręgu gdańskiego.
W 2012 utrzymał funkcję prezesa PSL w województwie pomorskim, jednak przestał być członkiem NKW. W 2014 utracił stanowisko wójta, wybrany natomiast został do sejmiku pomorskiego, a 2 grudnia 2014 objął stanowisko wicemarszałka w nowym zarządzie województwa. W 2015 ponownie zasiadł w NKW PSL. W 2018 nie ubiegał się o ponowny wybór do sejmiku, natomiast kandydował na wójta gminy wiejskiej Starogard Gdański, przegrywając w II turze. 26 listopada tego samego roku przestał być członkiem zarządu województwa.
W wyborach do Parlamentu Europejskiego w 2019 bezskutecznie ubiegał się o mandat, startując z listy Koalicji Europejskiej. W wyborach w tym samym roku bezskutecznie kandydował też z ramienia PSL do Sejmu.
We wrześniu 2021 został wybrany honorowym prezesem PSL w województwie pomorskim.
Odznaczenia.
Odznaczony Złotym Krzyżem Zasługi (1999) oraz Krzyżem Kawalerskim Orderu Odrodzenia Polski (2010). W 2011 otrzymał od ministra edukacji narodowej Medal Komisji Edukacji Narodowej.

</doc>
<doc id="1016546" url="https://pl.wikipedia.org/wiki?curid=1016546" title="Puchar Europy Mistrzów Klubowych (1986/1987)">
Puchar Europy Mistrzów Klubowych (1986/1987)

XXXII Puchar Europy Mistrzów Klubowych 1986/1987

</doc>
<doc id="1016548" url="https://pl.wikipedia.org/wiki?curid=1016548" title="Out of the Blue (piosenka The Band)">
Out of the Blue (piosenka The Band)

Out of the Blue - ballada kanadyjskiej grupy The Band, napisana i wykonywanana przez Robbiego Robertsona. Utwór znalazł się na albumie "The Last Waltz".
Piosenką rządzi melancholijny nastrój oraz bluesowo-jazzowy klimat. Podmiot jest rozdarty wewnętrznie: z jednej strony wie, że obiekt jego miłości bawi się nim, z drugiej jednak nie może się obejść bez swojej ukochanej. "She don't shed a tear, when I walk out that door, she knows, she knows, I'll be coming back for more" (Nie uroni łzy, kiedy wyjdę za drzwi, ona wie, że po więcej przyjdę dziś) - brzmi stale pojawiający się w piosence motyw.

</doc>
<doc id="1016552" url="https://pl.wikipedia.org/wiki?curid=1016552" title="Rokitki (Tarnówka)">
Rokitki (Tarnówka)

Rokitki – część wsi Tarnówka w Polsce, położona w województwie kujawsko-pomorskim, w powiecie radziejowskim, w gminie Radziejów.
W latach 1975–1998 Rokitki administracyjnie należały do województwa włocławskiego.

</doc>
<doc id="1016553" url="https://pl.wikipedia.org/wiki?curid=1016553" title="Jason LaFreniere">
Jason LaFreniere

Jason LaFreniere (ur. 6 grudnia 1966 w St. Catharines) – kanadyjski hokeista.

</doc>
<doc id="1016555" url="https://pl.wikipedia.org/wiki?curid=1016555" title="Leonowo">
Leonowo

2 miejscowości w Polsce:
Miejscowość na Białorusi

</doc>
<doc id="1016557" url="https://pl.wikipedia.org/wiki?curid=1016557" title="Wybrzeże wydmowe">
Wybrzeże wydmowe

Wybrzeże wydmowe – rodzaj wybrzeża morskiego powstałego wskutek nanoszenia przez wiatr i fale materiału wydmowego.
W Polsce piaszczysty brzeg morski typu wydmowego stanowi blisko 2/3 długości wybrzeża. 
Wybrzeże wydmowe zaczęło tworzyć się po ustąpieniu lądolodu skandynawskiego. Powstaje ono pod wpływem działania fal morskich na odcinki brzegu klifowego, które niszcząc klif zabierają materiał (piaszczysto-żwirowy) przenoszą go i osadzają na odcinkach brzegu niskiego. Podstawową rolę w procesie tworzenia wybrzeża wydmowego odgrywa wiatr. Na polskim wybrzeżu wieją przeważnie wiatry północno-zachodnie i zachodnie a więc od strony morza, przyczyniając się do tworzenia wydm. 
Proces ten trwa nieprzerwanie do dnia dzisiejszego. Widać to szczególnie po sztormach; zasypane roślinki, krzewy, zejścia na plażę.
Budowa wybrzeża wydmowego.
Powyżej plaży znajdującej się w bezpośrednim zasięgu działania fal morskich napotkać można kilka równolegle ułożonych szeregów wzniesień (2-3 lub więcej). Są to wydmy. 
W strefie najbliższej morzu (czasem bywa dla niej stosowane określenie z języka kaszubskiego strąd) wały piasku i innej materii silnie podlegają procesom eolicznym i abrazyjnym. Szczątki organiczne wyrzucane przez fale lub przynoszone z głębi lądu przez wiatr tworzą wał plażowy, czyli kidzinę. Piasek układa się w wydmy pierwotne, które są słabo zasiedlane przez rośliny pionierskie, a jego transport w stronę lądu powoduje usypywanie wydm wtórnych.
Pierwsze w miarę stabilne napotkane wzniesienia stanowi wydma biała zwana również przednią. Charakteryzuje się ona jasną barwą i znikomą roślinnością. Dalsze wzniesienia są w pewnym stopniu osłonięte przed działaniem wiatru, w związku z tym są bardziej pokryte roślinnością. Trawy tworzą miejscami zwarte kobierce. Można zauważyć też niewielkie krzewy i krzewinki. Jest to wydma szara, jej piasek ma zabarwienie popielate, co świadczy o zawartości materiałów organicznych (arenosole). Naturalne układy mogą być bardziej skomplikowane. W zależności od lokalnych warunków, zasiedlona przez psammofity wydma biała może bezpośrednio sąsiadować z plażą, tworząc niski klif. Następnie może występować kilka grzęd zasiedlonych przez roślinność wydmy białej i kilka o charakterze wydmy szarej. Czasem tworzą się układy o cechach przejściowych, nawietrzny stok wydmy ma charakter wydmy białej, a zawietrzny szarej itp.
Posuwając się dalej w głąb lądu dojść można do wydm brunatnych porośniętych nadmorskim borem sosnowym. Drzewa tworzące ten las są niższe niż w głębi lądu. Ich przekrój jest asymetryczny (korona zniekształcona, na obwodzie pnia nierówne przyrosty), kształtowany pod wpływem wiatrów. 
Podobnie jak w przypadku szeregu wydm napotkanych na lądzie, tak i w morzu posuwając się w głąb, można wyczuć na dnie podwójne wały. W miejscach wzniesień woda jest płytsza po czym głębokość jej gwałtownie wzrasta. Takie wydmy dna morskiego nazywamy rewami. Są one dziełem budującej pracy fal morskich, które wynoszą piasek z głębi morza w stronę lądu, a nie bezpośredniej pracy wiatru, czyli nie są wydmami w ścisłym tego słowa znaczeniu.
Roślinność wybrzeża wydmowego.
Pierwsze oznaki życia roślinnego można zaobserwować poza strefą działania fal morskich. Pojawiają się tam tzw. rośliny pionierskie. Ze świata flory można wymienić kilka gatunków charakterystycznych dla wybrzeża, które ze względu na swą rzadkość są często chronione. Do przykładów roślin wyspecjalizowanych do warunków nadmorskich należy honkenia piaskowa. Jest to niewielka roślina płożąca się po piasku. Z chwilą przysypania zaczyna się ona bardzo szybko rozgałęziać i wynosić ponad przygniatającą ją warstwę. Inne gatunki to rukwiel nadmorska, mikołajek nadmorski (niestety często zrywany ze względu na swój bardzo dekoracyjny wygląd). Na wydmie białej spotkać można głównie trawy. Wśród nich znajdują się piaskownica zwyczajna, a z turzyc turzyca piaskowa. Wydmę szarą porastają oprócz traw rośliny i porosty z innych rodzin np. kocanki piaskowe, jastrzębiec baldaszkowy, fiołek nadmorski, chrobotek.
Najbogatszą forma roślinna strefy nadmorskiej wybrzeża wydmowego stanowi jednak nadmorski bór sosnowy. Las ten pokonujący silnie wiejące wiatry, jest bardzo zniekształcony, zwłaszcza pierwsze szeregi drzew od strony morza. W koronie wyrasta niewielka liczba gałęzi i najczęściej są one pozbawione igliwia. Niskie sosny rzadko przekraczają wysokość 15 metrów. Mało urozmaicone, w stosunku do innych z głębi lasu, runo tworzy gęsty kobierzec.
Najczęściej występuje tu bażyna czarna - gatunek który przywędrował do nas z północy. Jej duży udział w runie sprawił, że lasy te nazywamy borami bażynowymi. Oprócz bażyny można znaleźć wrzos zwyczajny, borówkę brusznicę, tajężę jednostronną, śmiałka pogiętego, gruszyczkę, zimoziół północny, liczne mchy i porosty.
Zagrożenia i ochrona.
Zagrożeniem dla wybrzeża wydmowego jest jego abrazja, niszczenie specyficznego dla niego układu ekologicznego poprzez nasadzanie inwazyjnych gatunków roślin takich jak róża pomarszczona i wierzba wawrzynkowa oraz przekształcanie związane z zagospodarowaniem rekreacyjnym (zabudowa, ciągi komunikacyjne, ruch poza wyznaczonymi szlakami). W efekcie antropopresji zmienia się skład gatunkowy specyficznej roślinności wydmowej i zaburza się naturalną dynamikę wydm. Wydmy podlegają prawnej ochronie na całym wybrzeżu polskim.

</doc>
<doc id="1016559" url="https://pl.wikipedia.org/wiki?curid=1016559" title="Zdzisław (Podmokle Wielkie)">
Zdzisław (Podmokle Wielkie)

Zdzisław – przysiółek wsi Podmokle Wielkie w Polsce, położony w województwie lubuskim, w powiecie zielonogórskim, w gminie Babimost.
W latach 1975–1998 przysiółek administracyjnie należał do województwa zielonogórskiego.

</doc>
<doc id="1016561" url="https://pl.wikipedia.org/wiki?curid=1016561" title="Leonowo (gmina Radziejów)">
Leonowo (gmina Radziejów)

Leonowo – wieś w Polsce położona w województwie kujawsko-pomorskim, w powiecie radziejowskim, w gminie Radziejów.
W latach 1975–1998 miejscowość administracyjnie należała do województwa włocławskiego.

</doc>
<doc id="1016563" url="https://pl.wikipedia.org/wiki?curid=1016563" title="Łany Wybranieckie">
Łany Wybranieckie

Łany Wybranieckie – część wsi Bieganowo w Polsce, położona w województwie kujawsko-pomorskim, w powiecie radziejowskim, w gminie Radziejów.
W latach 1975–1998 Łany Wybranieckie administracyjnie należały do województwa włocławskiego.

</doc>
<doc id="1016565" url="https://pl.wikipedia.org/wiki?curid=1016565" title="Bolesław Machnio">
Bolesław Machnio

Bolesław Machnio (ur. 4 lipca 1919 w Jastrzębi, zm. 28 listopada 2000 w Radomiu) – polski polityk, rolnik, poseł na Sejm II kadencji.
Życiorys.
Syn Józefa. W czasie II wojny światowej był żołnierzem Batalionów Chłopskich, łącznikiem i kolporterem pism podziemnych prasy ludowej. Działał pod pseudonimem "Dąb". Potem pracował w zarządzie powiatowym Polskiego Stronnictwa Ludowego i kandydował z listy ugrupowania Stanisława Mikołajczyka do Sejmu Ustawodawczego w 1947. W 1972 ukończył Technikum Przemysłu Spożywczego w Warszawie. Prowadził indywidualne gospodarstwo rolne. Przez wiele należał do Zjednoczonego Stronnictwa Ludowego i Polskiego Stronnictwa Ludowego, działał w Ochotniczej Straży Pożarnej. W latach 1993–1997 pełnił funkcję posła II kadencji. W 1998 powołano go na stanowisko wiceprezesa zarządu głównego Ogólnopolskiego Związku Żołnierzy Batalionów Chłopskich.
W 1999 otrzymał Krzyż Oficerski Orderu Odrodzenia Polski, w 2000 pośmiertnie odznaczony Krzyżem Komandorskim tego orderu.

</doc>
<doc id="1016568" url="https://pl.wikipedia.org/wiki?curid=1016568" title="Plebanka (powiat radziejowski)">
Plebanka (powiat radziejowski)

Plebanka – wieś w Polsce położona w województwie kujawsko-pomorskim, w powiecie radziejowskim, w gminie Radziejów.
W latach 1975–1998 miejscowość administracyjnie należała do województwa włocławskiego.

</doc>
<doc id="1016569" url="https://pl.wikipedia.org/wiki?curid=1016569" title="Szybka (Czołówek)">
Szybka (Czołówek)

Szybka – część wsi Czołówek w Polsce, położona w województwie kujawsko-pomorskim, w powiecie radziejowskim, w gminie Radziejów.
W latach 1975–1998 Szybka administracyjnie należała do województwa włocławskiego.

</doc>
<doc id="1016570" url="https://pl.wikipedia.org/wiki?curid=1016570" title="Konstanty Brzostowski">
Konstanty Brzostowski



</doc>
<doc id="1016572" url="https://pl.wikipedia.org/wiki?curid=1016572" title="Krzyże konsekracyjne">
Krzyże konsekracyjne

Krzyże konsekracyjne - małe znaki krzyża - w liczbie czterech lub dwunastu, namalowane lub jako elementy zamocowane w ścianach kościoła, zlokalizowane w miejscach, które biskup namaścił podczas konsekracji kościoła. Stanowią świadectwo poświęcenia świątyni, symbolizują, że kościół powstał na fundamencie apostołów.
Przy krzyżykach mocuje się do ścian świeczniki tzw. zacheuszki.

</doc>
<doc id="1016573" url="https://pl.wikipedia.org/wiki?curid=1016573" title="Jerzy Kossela">
Jerzy Kossela

Jerzy Kossela (ur. 15 lipca 1942 w Częstochowie, zm. 7 stycznia 2017 w Gdyni) – polski gitarzysta, wokalista, autor tekstów i kompozytor, współzałożyciel i członek zespołów Elektron, Niebiesko-Czarni, Pięciolinie i Czerwone Gitary.
Życiorys.
Urodzony 15 lipca 1942 r. w Częstochowie. Nosił nazwisko Kossela, podobnie jak większość rodziny, jedynie jego rodzice w wyniku administracyjnej pomyłki mieli nazwisko Kosela. W pierwszych latach życia mieszkał w domu przy ul. Warszawskiej, po czym w 1946 lub 1947 r. rodzina wyprowadziła się do Gdyni i zamieszkała przy ul. Słupeckiej.
W 1961 r. stworzył zespół Elektron, który rok później przekształcił się w Niebiesko-Czarnych. W latach 1962-1964 odbywał służbę wojskową jako bibliotekarz. W tym czasie współzałożył zespół Pięciolinie, przekształcony w 1965 roku w Czerwone Gitary w którym był pierwszym liderem, zespół współzałożył jeszcze w wojsku, gdy przebywał na przepustce. Po odejściu z zespołu u szczytu jego popularności w 1967 r. pozostał czynny w polskim życiu muzycznym i występował na estradzie do 1976, po czym rozpoczął pracę w charakterze prezentera dyskotekowego, którą wykonywał przez 15 lat. Po powrocie Czerwonych Gitar na estradę w 1991 znalazł się w zespole ponownie, jako gitarzysta i wokalista. Odszedł w 1993 wskutek konfliktu z Sewerynem Krajewskim.
Od 1999 r. ponownie w składzie zespołu, w ostatnich latach życia nie występował z powodu pogarszającego się stanu zdrowia. Jego estradowe pseudonimy to: Ciamcialamcia i Juras.
Autor wielu ponadczasowych przebojów, w tym: „Bo ty się boisz myszy” (muzyka i tekst), „Historia jednej znajomości”, „Matura” (teksty do muzyki Krzysztofa Klenczona). Współautor książki "Czerwone Gitary to właśnie my!" (Warszawa 1992). Jerzy Kossela był żonaty z Janą (Janiną) Kras.
Na płycie Czerwonych Gitar "Jeszcze raz", której premiera odbyła się 14 marca 2015, znalazła się jego piosenka „Kocham dwie dziewczyny”, która powstała w 1965.
W maju 2015 zaprzestał koncertowania z zespołem Czerwone Gitary, ze względu na poważne problemy zdrowotne, jednak po roku powrócił na scenę. Po raz ostatni zagrał 21 listopada 2016 r. w Filharmonii Bałtyckiej w Gdańsku.
Zmarł 7 stycznia 2017 w Gdyni. Pogrzeb odbył się 12 stycznia 2017 na Cmentarzu Witomińskim (kwatera 94-1-3).

</doc>
<doc id="1016574" url="https://pl.wikipedia.org/wiki?curid=1016574" title="Podlesie (Rosin)">
Podlesie (Rosin)

Podlesie (niem. "Friedrichsfelde") – przysiółek wsi Rosin w Polsce, położony w województwie lubuskim, w powiecie świebodzińskim, w gminie Świebodzin.
W latach 1975–1998 przysiółek administracyjnie należał do województwa zielonogórskiego.

</doc>
<doc id="1016576" url="https://pl.wikipedia.org/wiki?curid=1016576" title="Don McKinnon">
Don McKinnon

Donald Charles „Don” McKinnon (ur. 27 lutego 1939 w Londynie) – nowozelandzki polityk, w latach 1990-1996 wicepremier, a w latach 1990-1999 minister spraw zagranicznych tego kraju. Od 2000 do 2008 był sekretarzem generalnym Wspólnoty Narodów. Członek Nowozelandzkiej Partii Narodowej.
Życiorys.
Pochodzi z wpływowej nowozelandzkiej rodziny, jego ojciec był swego czasu szefem sztabu generalnego tamtejszej armii, a młodszy brat jest obecnie ministrem obrony. Ukończył studia rolnicze, po czym pracował jako zarządca farmy, a później konsultant w tej dziedzinie. W 1974 został agentem nieruchomości, równocześnie pracując ochotniczo jako wychowawca więzienny. W latach 1969 i 1972 bez powodzenia kandydował do parlamentu. Udało mu się tam dostać dopiero w 1978. Od 1980 był whipem swojej partii, a od 1987 jej wiceprzewodniczącym.
Gdy w 1990 narodowcy pod wodzą Jima Bolgera wygrali wybory, McKinnon został jego zastępcą jako premiera i jednocześnie szefem nowozelandzkiej dyplomacji. Dał się poznać jako sprawny mediator, gdy zaangażował się w rozwiązanie konfliktu na Bougainville. Po wyborach z 1996 niezbędne dla zachowania władzy okazało się zawarcie koalicji z partią Najpierw Nowa Zelandia, a McKinnon musiał oddać jej liderowi stanowisko wicepremiera, zachowując jednak tekę ministerialną. Po upadku koalicji zdecydował się odejść z MSZ i otrzymał dość symboliczną funkcję ministra ds. kombatantów. Wkrótce po wyborach z 1999 zrzekł się mandatu parlamentarnego, gdyż został wybrany na sekretarza generalnego Wspólnoty Narodów. W 2003 uzyskał reelekcję.
24 listopada 2007 na zakończenie szczytu Wspólnoty w Kampali ogłoszono, że ostatnim dniem jego urzędowania będzie 31 marca 2008. Jego następcą wybrany został Kamalesh Sharma z Indii.

</doc>
<doc id="1016578" url="https://pl.wikipedia.org/wiki?curid=1016578" title="Młyn Leibniza">
Młyn Leibniza

Młyn Leibniza – argument filozoficzny, sformułowany przez Leibniza w Monadologii na rzecz niesprowadzalności zdarzeń mentalnych do zjawisk fizyki mechanistycznej. Argument ma postać dowodu apagogicznego, tzn. zakłada się tezę przeciwną do dowodzonej, aby pokazać jej fałsz. Skoro nasz mózg jest mechanizmem, to Leibniz proponuje wyobrazić sobie, że możemy się zmniejszyć i wejść do środka, aby ujrzeć te wszystkie skomplikowane mechaniczne struktury. Jednak zrozumienie ich funkcjonowania nie przybliży nas do zrozumienia, jak za sprawą działania tych mechanizmów materialnych powstają stany umysłowe.

</doc>
<doc id="1016579" url="https://pl.wikipedia.org/wiki?curid=1016579" title="Chevrolet Nubira">
Chevrolet Nubira



</doc>
<doc id="1016583" url="https://pl.wikipedia.org/wiki?curid=1016583" title="Piłka siatkowa na Letnich Igrzyskach Olimpijskich 1976 – turniej halowy kobiet">
Piłka siatkowa na Letnich Igrzyskach Olimpijskich 1976 – turniej halowy kobiet

 Turniej Olimpijski w siatkówce kobiet w Montrealu odbył się w dniach 19 - 30 lipca 1976 roku. W zawodach uczestniczyło 8 zespołów. Nie znalazły się w tym gronie Polki, które nie zakwalifikowały się do turnieju. Mecze rozgrywano na Paul Sauvé Arena oraz Montreal Forum. Po raz pierwszy w turnieju olimpijskim wystartowały reprezentacje: Węgier, Kuby, RFN oraz Korei Północnej, której to zawodniczki w swoim debiucie zdobyły brązowy medal.
Obrończyniami złotych medali były reprezentantki ZSRR. Zawodniczki Sbornej jednak nie dały rady obronić tytułu wywalczonego w Monachium, przegrały one 0:3 z Japonkami (7:15, 8:15, 2:15). Japonia po raz drugi zdobyła tytuł olimpijski w tej konkurencji.

</doc>
<doc id="1016585" url="https://pl.wikipedia.org/wiki?curid=1016585" title="North American Rockwell OV-10 Bronco">
North American Rockwell OV-10 Bronco

North American Rockwell OV-10 Bronco – amerykański lekki samolot szturmowy i obserwacyjny, opracowany na początku lat 60. przez firmę North American jako samolot przeznaczony głównie do działań przeciwpartyzanckich. Po wejściu North American w skład firmy Rockwell znany pod oznaczeniem Rockwell OV-10.
Historia.
W 1959 US Marines zgłosiło zapotrzebowanie na nowy lekki samolot szturmowy przeznaczony do bliskiego wsparcia pola walki. Nowy, tani i prosty konstrukcyjnie samolot miał być także przeznaczony do eskortowania śmigłowców transportowych. W 1961 zapotrzebowanie na podobną konstrukcję zgłosiły także US Air Force. Także lotnictwo wojsk lądowych poszukiwało w tym czasie nowego lekkiego samolotu rozpoznawczego. W związku z potrzebą opracowania samolotu dla trzech rodzajów sił zbrojnych powołano komitet, który miał opracować wspólne wymagania techniczne. Komitet miał zorganizować konkurs na nowy samolot, wybrać a następnie wprowadzić go do produkcji. W konkursie wzięło udział 11 różnych konstrukcji, z których ścisłe wymagania spełniało tylko 7. Ostatecznie wybrano projekt przedstawiony przez firmę North American, która w październiku 1964 otrzymała zlecenie na zbudowanie prototypu. Pierwszy lot samolotu oznaczonego YOV-10A miał miejsce 16 lipca 1965. Do konstrukcji samolotu wprowadzono liczne zmiany, które były efektem doświadczeń działań bojowych w Wietnamie. Zwiększono zasięg, dodano opancerzenie kabiny załogi i samouszczelniające się zbiorniki paliwa. Do zadań samolotu dodano także rolę wysuniętego stanowiska obserwacji i naprowadzania samolotów szturmowych. Wszystkie te wymagania sprawiły, że w pierwotnym projekcie zaszły duże zmiany, które dotyczyły m.in. skrzydeł, silnika i przenoszonego uzbrojenia. Pierwszy lot poprawiona wersja samolotu wykonała w 1967. Dostawy samolotów seryjnych rozpoczęły się w lutym 1968.
Zastosowanie.
Samoloty OV-10 były stosowane podczas wojny w Wietnamie od 1968 w misjach rozpoznawczych, jako eskorta dla śmigłowców, a także podczas bezpośredniego wsparcia żołnierzy na polu walki. W czasie walk dowództwo wydało rozkaz, aby zdemontować z samolotów karabiny maszynowe, ponieważ z powodu ich niewielkiego zasięgu samoloty musiały zbliżać się do nieprzyjaciela i narażone były na działanie broni przeciwlotniczej, czego efektem były duże straty samolotów OV-10 i ich załóg.

</doc>
<doc id="1016586" url="https://pl.wikipedia.org/wiki?curid=1016586" title="Fabrozaury">
Fabrozaury

Fabrozaury, Fabrosauridae – rodzina wczesnych roślinożernych dinozaurów.
Wielkość.
Nieduże: 1-2 metry długości.
Pożywienie.
Głównie rośliny.
Występowanie.
Żyły w późnym triasie i jurze.
Opis.
Dwunożne.
Trójkątna czaszka, duże oczy.
Tylne kończyny dłuższe od przednich.
Zachowanie i zwyczaje.
Byli to niewielcy roślinożercy, którzy nie posiadali żadnych sposobów obrony przed drapieżnikami innych niż zwykła ucieczka. Prawdopodobnie zwierzęta te poruszały się jednak dosyć szybko.

</doc>
<doc id="1016591" url="https://pl.wikipedia.org/wiki?curid=1016591" title="Caledonia Mission">
Caledonia Mission



</doc>
<doc id="1016593" url="https://pl.wikipedia.org/wiki?curid=1016593" title="Krępa Mała">
Krępa Mała

Krępa Mała (przed 1945 ) – część miasta i osiedle administracyjne Zielonej Góry, będące jednostką pomocniczą miasta.
Do 31 grudnia 2014 r. osada w gminie Zielona Góra. W latach 1975–1998 należąca do województwa zielonogórskiego.

</doc>
<doc id="1016594" url="https://pl.wikipedia.org/wiki?curid=1016594" title="Przydroże (Zielona Góra)">
Przydroże (Zielona Góra)

Przydroże (przed 1945 ) – część miasta Zielona Góra w Polsce położona w województwie lubuskim.
Do 31 grudnia 2014 r. osada wsi Sucha w gminie Zielona Góra. W latach 1975–1998 należała do województwa zielonogórskiego.
Leży w pobliżu trasy drogi krajowej nr 3 (E65).

</doc>
<doc id="1016595" url="https://pl.wikipedia.org/wiki?curid=1016595" title="Śpiew na wejście">
Śpiew na wejście

Śpiew na wejście, inaczej introit – śpiew rozpoczynający liturgię mszy św. w Kościele katolickim. Początki introitu sięgają liturgii papieskiej z IV i V wieku. Należy do grupy śpiewów procesyjnych. Spełnia cztery funkcje:
Aby śpiew na wejście dobrze spełniał swoje funkcje, zachęca się do jego rozpoczęcia przed opuszczeniem zakrystii przez celebransa. 
Jeśli nie wykonuje się śpiewu na wejście, kapłan, lektor bądź wybrani wierni recytują Antyfonę na wejście z Mszału, przewidzianą na dany dzień. 
Podczas śpiewu na wejście wierni stoją.

</doc>
<doc id="1016599" url="https://pl.wikipedia.org/wiki?curid=1016599" title="Lonesome Suzie">
Lonesome Suzie

Lonesome Suzie – ballada bluesowa kanadyjskiej grupy The Band, napisana i wykonywana przez Richarda Manuela. Utwór znalazł się na krążku "Music from Big Pink" z 1968. Na pierwszy plan piosenki wysuwa się gra fortepianu i wokal Manuela.
Piosenka opisuje postać tytułowej Suzie, jej samotność, odrzucenie i smutek. "She's always losing so she sits and cries and shakes" (Na zawsze przegrana, więc siedzi i drży i płacze), "She just sits there, hoping for a friend" (Wciąż siedzi i czeka na przyjaciela). Podmiot, również odczuwający samotność, wyznaje: "It's so hard just to watch her, if I touch her, oh! poor Suzie, I'm wondrin' what to do" (Tak trudno mi na nią spojrzeć; a gdybym jej dotknął, o! biedna Suzie, nie wiem co robić mam). Piosenka kończy się optymistycznym, pełnym nadziei akcentem: "I guess just watching you has made me lonesome too. Why don't we get together, what else can we do?" (Gdy patrzę na ciebie, wiem że też jestem samotny. Dlaczego nie moglibyśmy być razem, co innego nam zostało?)

</doc>
<doc id="1016601" url="https://pl.wikipedia.org/wiki?curid=1016601" title="Jak dwie krople czekolady">
Jak dwie krople czekolady

Jak dwie krople czekolady (ang. "Sister, Sister") – amerykański serial telewizyjny (sitcom), składający się ze stu dwudziestu odcinków, emitowany w USA w latach 1994-1999 początkowo przez stację ABC, a następnie przez The WB TV Network. Opowiada o perypetiach dwóch nastolatek, które, rozdzielone po narodzinach, odnajdują się na zakupach w centrum handlowym po czternastu latach. W Polsce serial emitowany był przez telewizję Polsat i TV4.

</doc>
<doc id="1016602" url="https://pl.wikipedia.org/wiki?curid=1016602" title="Jussie Ferreira Vieira">
Jussie Ferreira Vieira



</doc>
<doc id="1016603" url="https://pl.wikipedia.org/wiki?curid=1016603" title="Barcikowiczki">
Barcikowiczki

Barcikowiczki (przed 1945 ) – część miasta i osiedle administracyjne Zielonej Góry. 
Stanowi część sołectwa Barcikowice.
Do 2015 roku przysiółek wsi Barcikowice w gminie Zielona Góra.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016607" url="https://pl.wikipedia.org/wiki?curid=1016607" title="Siarczan(VI) manganu">
Siarczan(VI) manganu



</doc>
<doc id="1016609" url="https://pl.wikipedia.org/wiki?curid=1016609" title="Dutch Open Tennis Amersfoort">
Dutch Open Tennis Amersfoort



</doc>
<doc id="1016611" url="https://pl.wikipedia.org/wiki?curid=1016611" title="Samsonki">
Samsonki

Samsonki – przysiółek wsi Dąbrówka Wielkopolska, w Polsce położony w województwie lubuskim, w powiecie świebodzińskim, w gminie Zbąszynek.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016612" url="https://pl.wikipedia.org/wiki?curid=1016612" title="Antoni Teslar">
Antoni Teslar

Antoni Teslar (ur. 26 maja 1898 w Krzeszowicach, zm. 13 września 1972 w Warszawie) – artysta malarz.
Życiorys.
Urodził się w rodzinie Antoniego i Marii z Jakowlewów. Jego braćmi byli Józef Andrzej Teslar, poeta, tłumacz, publicysta i krytyk sztuki, Aleksander Teslar (1899–1982) - malarz i Tadeusz Teslar - publicysta polityczny i tłumacz. W 1917 lub 1918 rozpoczął naukę w Szkole Sztuk Pięknych w Warszawie, jednak jej nie ukończył. Był związany z Legionami, gdzie służyli też jego bracia i z sekcją wydawniczą Naczelnego Komitetu Narodowego. W 1921 wykonał obszerny cykl rysunków o tematyce pomorskiej (Grudziądz, Brodnica, Chełmno, Toruń), opublikowanych w formie pocztówek przez Gazetę Grudziądzką. W latach 1921–1925 studiował w Akademii Sztuk Pięknych w Krakowie pod kierunkiem Wojciecha Weissa i Stanisława Kamockiego. W latach 1926–1929 studiował w Paryżu (gdzie przebywali już jego starsi bracia) w "Conservatorie national des arts et metiers" (Konserwatorium Sztuki Stosowanej) u H. Magny. Uprawiał malarstwo sztalugowe – krajobrazowe, portret i martwą naturę – oraz emalierstwo (brązowy medal w 1928 i srebrny w 1929 na międzynarodowych wystawach biżuterii artystycznej w Paryżu). Lata 1930–1938 spędził w Maroku, gdzie wiele podróżował (także wędrował pieszo), udał się też do Włoch i Hiszpanii. Był twórcą bardzo płodnym: na wystawie paryskiej u Jeana Charpentiera w 1936 eksponował 500 obrazów. W 1939 powrócił do Warszawy, gdzie cały jego dorobek artystyczny uległ zagładzie podczas powstania. Po wojnie tworzył cykle malarskie, poświęcone m.in. tematyce dolnośląskiej i mazurskiej, Fromborkowi, Stefanowi Żeromskiemu, a także nawiązywał do motywów marokańskich. Był członkiem Grupy Zachęta, łączącej twórców programowo hołdujących realizmowi.
Pochowany na Cmentarzu Wojskowym na Powązkach w Warszawie (kwatera C19-2-2).

</doc>
<doc id="1016613" url="https://pl.wikipedia.org/wiki?curid=1016613" title="Boleń (województwo lubuskie)">
Boleń (województwo lubuskie)

Boleń – przysiółek wsi Dąbrówka Wielkopolska, w Polsce położony w województwie lubuskim, w powiecie świebodzińskim, w gminie Zbąszynek.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016616" url="https://pl.wikipedia.org/wiki?curid=1016616" title="Dutch Open Tennis 2007">
Dutch Open Tennis 2007

Dutch Open Tennis 2007 – tenisowy turniej ATP rangi ATP International Series z cyklu Dutch Open Tennis rozgrywany w dniach 14–22 lipca 2007 roku w Amersfoort na kortach ziemnych o puli nagród 353 450 euro.

</doc>
<doc id="1016617" url="https://pl.wikipedia.org/wiki?curid=1016617" title="Wojna polsko-niemiecka">
Wojna polsko-niemiecka



</doc>
<doc id="1016619" url="https://pl.wikipedia.org/wiki?curid=1016619" title="Siarczan manganawy">
Siarczan manganawy



</doc>
<doc id="1016620" url="https://pl.wikipedia.org/wiki?curid=1016620" title="Depot">
Depot

Depot – przysiółek wsi Dąbrówka Wielkopolska w Polsce położony w województwie lubuskim, w powiecie świebodzińskim, w gminie Zbąszynek. 
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016623" url="https://pl.wikipedia.org/wiki?curid=1016623" title="Mikroskopowe zapalenie naczyń">
Mikroskopowe zapalenie naczyń

Mikroskopowe zapalenie naczyń (łac. "polyangiitis microscopica", ang. "microscopic polyangiitis") – choroba zaliczana do pierwotnych układowych zapaleń naczyń dotycząca małych naczyń krwionośnych tętniczych, żylnych i włosowatych. Zapalenie to przebiega z martwicą ścian zajętych naczyń i powoduje kłębuszkowe zapalenie nerek oraz uszkodzenie włosowatych naczyń płucnych. Etiologia mikroskopowego zapalenia naczyń nie jest znana. Chorobę opisał w 1923 Friedrich Wohlwill.
Epidemiologia.
Choroba jest bardzo rzadka i dotyczy głównie starszych osób. Zachorowalność w Europie wynosi około 3–11 przypadków na milion obywateli w zależności od kraju.
Przebieg choroby.
Może być zmienny i składać się z faz nawrotów i remisji. Zdarza się również przebieg gwałtowny z szybkim uszkodzeniem płuc i nerek. Rokowanie jest najgorsze w przypadku zajęcia naczyń krwionośnych nerek, serca i centralnego układu nerwowego.
Rozpoznanie.
Chorobę rozpoznaje się na podstawie objawów oraz badania histologicznego wycinków z nerek, płuc lub skóry. Pomocne może być także oznaczenie miana przeciwciał MPO-ANCA – wysokie miano przemawia za rozpoznaniem mikroskopowego zapalenia naczyń.

</doc>
<doc id="1016626" url="https://pl.wikipedia.org/wiki?curid=1016626" title="Kręcka Winnica">
Kręcka Winnica

Kręcka Winnica – przysiółek wsi Kręcko, w Polsce położony w województwie lubuskim, w powiecie świebodzińskim, w gminie Zbąszynek.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016628" url="https://pl.wikipedia.org/wiki?curid=1016628" title="Balkány">
Balkány

Balkány "(anno: Balkan; Balkani; Nyírbalkány)" – miasto na Węgrzech w komitacie Szabolcs-Szatmár-Bereg.

</doc>
<doc id="1016638" url="https://pl.wikipedia.org/wiki?curid=1016638" title="Bronikowo (województwo lubuskie)">
Bronikowo (województwo lubuskie)

Bronikowo – osada w Polsce położona w województwie lubuskim, w powiecie świebodzińskim, w gminie Zbąszynek.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016644" url="https://pl.wikipedia.org/wiki?curid=1016644" title="Serie A (2004/2005)">
Serie A (2004/2005)

Serie A 2004/2005 – 103. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 11 września 2004 do 29 maja 2005. Mistrzem został , zdobywając swój 28.tytuł, ale w związku z Aferą Calciopoli, skandalem, który dotknął włoską piłkę nożną w 2006 roku, Juventusowi Turyn odebrano mistrzostwo, a tytuł mistrza pozostał nieprzydzielony.
Organizacja.
Liczba uczestników została zwiększona z 18 do 20 drużyn. , , , , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 38 rund: 3 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;
Wyniki.
Drużyny grają ze sobą dwa razy u siebie i na wyjeździe.
Baraże o pozostanie.
 została zdegradowana do Serie B.

</doc>
<doc id="1016650" url="https://pl.wikipedia.org/wiki?curid=1016650" title="Anda">
Anda



</doc>
<doc id="1016652" url="https://pl.wikipedia.org/wiki?curid=1016652" title="HyperText Transfer Protocol">
HyperText Transfer Protocol



</doc>
<doc id="1016656" url="https://pl.wikipedia.org/wiki?curid=1016656" title="Nowy Gościniec">
Nowy Gościniec

Nowy Gościniec "(Zieleniec)" – przysiółek wsi Kosieczyn, w Polsce położony w województwie lubuskim, w powiecie świebodzińskim, w gminie Zbąszynek.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016658" url="https://pl.wikipedia.org/wiki?curid=1016658" title="Barclays Premiership">
Barclays Premiership



</doc>
<doc id="1016661" url="https://pl.wikipedia.org/wiki?curid=1016661" title="Barclays Premier League">
Barclays Premier League



</doc>
<doc id="1016662" url="https://pl.wikipedia.org/wiki?curid=1016662" title="Młynisko (Nowe Kramsko)">
Młynisko (Nowe Kramsko)

Młynisko – przysiółek wsi Nowe Kramsko w Polsce, położony w województwie lubuskim, w powiecie zielonogórskim, w gminie Babimost.
W latach 1975–1998 przysiółek administracyjnie należał do województwa zielonogórskiego.

</doc>
<doc id="1016663" url="https://pl.wikipedia.org/wiki?curid=1016663" title="Borawskie-Awissa-Kolonia">
Borawskie-Awissa-Kolonia

Borawskie-Awissa-Kolonia – kolonia w Polsce położona w województwie podlaskim, w powiecie grajewskim, w gminie Radziłów.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1016666" url="https://pl.wikipedia.org/wiki?curid=1016666" title="I liga włoska w piłce nożnej (2004/2005)">
I liga włoska w piłce nożnej (2004/2005)



</doc>
<doc id="1016667" url="https://pl.wikipedia.org/wiki?curid=1016667" title="Grąd (województwo podlaskie)">
Grąd (województwo podlaskie)

Grąd – osada w Polsce położona w województwie podlaskim, w powiecie grajewskim, w gminie Radziłów.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1016668" url="https://pl.wikipedia.org/wiki?curid=1016668" title="Grąd (ujednoznacznienie)">
Grąd (ujednoznacznienie)



</doc>
<doc id="1016671" url="https://pl.wikipedia.org/wiki?curid=1016671" title="Radziłów-Kolonia">
Radziłów-Kolonia

Radziłów-Kolonia – kolonia w Polsce położona w województwie podlaskim, w powiecie grajewskim, w gminie Radziłów.
W latach 1975–1998 miejscowość niesołecka administracyjnie należała do województwa łomżyńskiego.

</doc>
<doc id="1016672" url="https://pl.wikipedia.org/wiki?curid=1016672" title="Moment elektromagnetyczny">
Moment elektromagnetyczny

Moment elektromagnetyczny - moment siły powstający w maszynach elektrycznych (prądnicach lub silnikach) na skutek oddziaływania pól magnetycznych wytworzonych przez uzwojenie twornika i magneśnicy (wzbudzenia).

</doc>
<doc id="1016674" url="https://pl.wikipedia.org/wiki?curid=1016674" title="Mino Reitano">
Mino Reitano

Mino Reitano (ur. 7 grudnia 1944, Fiumara, zm. 27 stycznia 2009, Agrate Brianza) – włoski piosenkarz.

</doc>
<doc id="1016677" url="https://pl.wikipedia.org/wiki?curid=1016677" title="Święcienin-Kolonia">
Święcienin-Kolonia

Święcienin-Kolonia – kolonia w Polsce położona w województwie podlaskim, w powiecie grajewskim, w gminie Radziłów.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1016678" url="https://pl.wikipedia.org/wiki?curid=1016678" title="Zawisie">
Zawisie

Zawisie – kolonia w Polsce położona w województwie podlaskim, w powiecie grajewskim, w gminie Radziłów.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1016682" url="https://pl.wikipedia.org/wiki?curid=1016682" title="Laski Dolne">
Laski Dolne

Laski Dolne – przysiółek wsi Podmokle Małe w Polsce, położony w województwie lubuskim, w powiecie zielonogórskim, w gminie Babimost. 
W latach 1975–1998 przysiółek administracyjnie należał do województwa zielonogórskiego.
W sąsiedztwie przysiółka znajduje się leśny rezerwat "Laski".

</doc>
<doc id="1016686" url="https://pl.wikipedia.org/wiki?curid=1016686" title="I liga chilijska w piłce nożnej (2006)">
I liga chilijska w piłce nożnej (2006)

Chile 2006
Mistrzem Chile turnieju "Apertura" został klub CSD Colo-Colo, natomiast wicemistrzem Chile – Club Universidad de Chile.
Mistrzem Chile turnieju "Clausura" został klub CSD Colo-Colo, natomiast wicemistrzem Chile – Audax Italiano.
Do Copa Libertadores w roku 2007 zakwalifikowały się następujące kluby:
Do Copa Sudamericana w roku 2006 zakwalifikowały się następujące kluby:
Kluby, które spadły do II ligi:
Na miejsce spadkowiczów awansowały z drugiej ligi następujące kluby:
Torneo Apertura 2006.
Klub Concepción z powodów finansowych musiał wycofać się z rozgrywek pierwszej ligi. W konsekwencji w następnym sezonie Concepción miał grać w drugiej lidze.
Tabele końcowe turnieju Apertura 2006.
Choć wszystkie kluby pierwszej ligi grały ze sobą każdy z każdym, to o mistrzostwie nie decydowała ogólna tabela. Kluby zostały wcześniej podzielone na 4 grupy. Z grup A i C po dwa najlepsze kluby awansowały bezpośrednio do ćwierćfinału mistrzostw, a z grup B i D tylko zwycięzcy awansowali bezpośrednio do ćwierćfinału. Z każdej grupy awansował jeden klub do fazy barażowej (tzw. "Repechaje"), gdzie dwie pary wyłonić miały dwóch brakujących ćwierćfinalistów. System ten, zupełnie niespotykany w dziejach europejskich rozgrywek ligowych doprowadzić może do tak dziwnych sytuacji, że klub o gorszym dorobku punktowym może dalej awansować, podczas gdy klub z lepszym dorobkiem może odpaść (np. w tym sezonie odpadł w fazie grupowej mający 22 punkty Cobresal, a do fazy barażowej awansował mający 21 punktów CD O’Higgins).
Grupa D.
Dwa najlepsze kluby fazy ligowej turnieju Apertura (CSD Colo-Colo i CD Huachipato) zakwalifikowały się do turnieju Copa Sudamericana 2006.
Finał.
Mistrzem Chile turnieju Apertura w roku 2006 został klub CSD Colo-Colo, natomiast wicemistrzem Chile – klub Club Universidad de Chile. Tytuł mistrza zapewnił drużynie CSD Colo-Colo udział w Copa Libertadores 2007.
Torneo Clausura 2006.
Klub Concepción z powodów finansowych musiał wycofać się z rozgrywek pierwszej ligi. W konsekwencji w następnym sezonie Concepción miał grać w drugiej lidze.
Tabele końcowe turnieju Clausura 2006.
Choć wszystkie kluby pierwszej ligi grały ze sobą każdy z każdym, to o mistrzostwie nie decydowała ogólna tabela. Kluby zostały wcześniej podzielone na 4 grupy. Z grup 1, 2 i 3 po dwa najlepsze kluby awansowały bezpośrednio do ćwierćfinału mistrzostw, a z grupy 4 tylko zwycięzca awansował bezpośrednio do ćwierćfinału. Do fazy barażowej (tzw. Repechaje), która miała wyłonić ósmego ćwierćfinalistę awansował trzeci zespół grupy 1 i drugi zespół grupy 2.
Grupa 4.
Klub Cobreloa uzyskał najlepszy dorobek punktowy, dzięki czemu zakwalifikował się do Copa Libertadores 2007.
Finał.
Mistrzem Chile turnieju Clausura w roku 2006 został klub CSD Colo-Colo, natomiast wicemistrzem Chile – klub Audax Italiano. CSD Colo-Colo udział w Copa Libertadores 2007 jako mistrz turnieju Apertura miał już zapewniony. W tej sytuacji trzecim klubem, który miał reprezentować Chile w tym turnieju był ten z obu wicemistrzów (Apertura i Clausura), który miał lepszy dorobek punktowy, czyli lepszą pozycję w tabeli sumarycznej sezonu. Klubem tym okazał się wicemistrz turnieju Clausura – Audax Italiano.
Tabela sumaryczna sezonu 2006.
Tabela obejmuje sumaryczny dorobek klubów w turniejach Apertura i Clausura, zebrany w tych częściach mistrzostw, w których kluby grały ze sobą każdy z każdym. Obok wartości statystycznej ma ona na celu wyłonienie klubów, które spadną do drugiej ligi.
W miejsce dwóch spadkowiczów (Santiago Morning i Concepción) awansował dwa najlepsze kluby w drugiej lidze (Melipilla i CD Ñublense).
Baraże o utrzymanie się w I lidze.
Do pierwszej ligi w miejsce klubu CSD Rangers awansował klub CD Lota Schwager.

</doc>
<doc id="1016687" url="https://pl.wikipedia.org/wiki?curid=1016687" title="Daihatsu Rocky">
Daihatsu Rocky

Daihatsu Rocky − samochód japońskiego producenta Daihatsu, po raz pierwszy zaprezentowany w 1984 roku,w Europie oferowany do 2001 roku. Model ten występował po innymi nazwami: Fourtrak (głównie Anglia), Rugger (głównie Australia, Rosja), Taft F70/F80, Taft Hiline 100 (Indonezja), Toyota Blizzard LD20 i LD21 (Rosja). 
Jest to typowe auto terenowe z napędem na cztery koła (4WD lub AWD), oznaczone przez producenta jako ORV (OffRoadVehicle). Brak w nim typowych udogodnień dla podróżnych udających się w długie trasy lub do jazdy po mieście, spotykanych w obecnie produkowanych modelach typu SUV (Sports Utility Vehicle).
Auto wyposażane było w silniki: Daihatsu 2.8 Diesel, Daihatsu 2.8 TD (najpopularniejsza wersja), Toyota 3Y (2,0 l benzyna), Toyota 4Y (2,2 l benzyna). Wersje sprzedawana przez Toyotę, Blizzard LD20 i LD21, miały wyposażone były w silniki Toyota 2.4D.
Konstrukcja samochodu oparta jest na drabinkowej ramie i stalowej karoserii oraz resorach piórowych. Zmieniono to dopiero w modelu Rocky Independent w roku 1993, w którym poszerzono rozstaw kół i wprowadzono niezależne przednie zawieszenie. Prześwit pojazdu: 210 mm. Głębokość brodzenia pojazdu: 60 cm.
Rodzaje karoserii: SoftTop, ResinTop/Wagon, Hiline (wersja 5-drzwiowa, występująca głównie w Indonezji).
Mniejszym autem terenowym marki Daihatsu, przystosowanym lepiej do ruchu miejskiego, jest Daihatsu Feroza. Sprzedawana była na rynku amerykańskim pod nazwą Daihatsu Rocky, jednak są to dwa zupełnie różne auta.
Oferowane silniki:

</doc>
<doc id="1016689" url="https://pl.wikipedia.org/wiki?curid=1016689" title="Daihatsu Feroza">
Daihatsu Feroza

Daihatsu Feroza F300, F310 – niewielkie auto terenowo-rekreacyjne. Produkowane było w latach 1989-1998. Oznaczenie nadwozia przez producenta jako ORV (OffRoad Vehicle) wskazuje, że jest to samochód zaprojektowany jako terenowy.
Pierwsza generacja produkowana była do roku 1993, wyposażona w silnik 1,6 l SOHC lub DOHC. Druga generacja, wprowadzająca niewielkie zmiany, produkowana była od 1993 roku. Nazwy używane dla modelu w innych krajach:
Silnik oferowany w Europie:

</doc>
<doc id="1016690" url="https://pl.wikipedia.org/wiki?curid=1016690" title="Domenico Modugno">
Domenico Modugno

Domenico Modugno (ur. 9 stycznia 1928 w Polignano a Mare, zm. 6 sierpnia 1994 w Lampedusie) – włoski piosenkarz, kompozytor i aktor, członek włoskiego parlamentu, dwukrotny laureat Nagrody Grammy za rok 1958 w kategoriach: nagranie i piosenka roku za utwór „Nel blu dipinto di blu (Volare)”, czterokrotny zwycięzca Festiwalu Piosenki Włoskiej w San Remo (1958, 1959, 1962, 1966), zwycięzca Festiwalu Piosenki Neapolitańskiej (1964), trzykrotny reprezentant Włoch podczas Konkursu Piosenki Eurowizji (1958, 1959, 1966).
Życiorys.
Kariera muzyczna.
W 1958 roku Domenico Modugno wziął udział w 8. Festiwalu Piosenki Włoskiej, podczas którego, razem z Johnnym Dorellim, zaśpiewał utwór „Nel blu dipinto di blu”. Para zajęła ostatecznie pierwsze miejsce. W tym samym roku wokalista reprezentował tym singlem Włochy podczas 3. Konkursu Piosenki Eurowizji. W finale konkursu, który odbył się 12 marca w holenderskim Studio AVRO w Hilversum, zdobył 13 punktów, zajmując ostatecznie trzecie miejsce w ogólnej klasyfikacji. Utwór, znany także jako „Volare”, otrzymał dwie Nagrody Grammy w kategoriach: nagranie i piosenka roku 1959.
W 1959 roku wokalista ponownie zgłosił się do udziału w Festiwalu Piosenki Włoskiej, podczas którego wykonał z Dorellim utwór „Piove (Ciao, ciao bambina)”. Ostatecznie duet zajął pierwsze miejsce, a singel został ponownie wykonany podczas finału 4. Konkursu Piosenki Eurowizji, w którym zajął 6. miejsce z 9 punktami na koncie.
W 1960 roku Modugno zajął drugie miejsce podczas 10. edycji Festiwalu Piosenki Włoskiej z utworem „Libero”. W 1962 roku po raz czwarty wziął udział w festiwalu, tym razem w parze z Claudio Villą, z którym zajął pierwsze miejsce za wykonanie utworu „Addio, addio”. W 1964 roku Modugno zajął drugie miejsce podczas 14. edycji festiwalu, tym razem z utworem „Che me ne importa a me”. W tym samym roku wygrał Festiwal Piosenki Neapolitańskiej z piosenką „Tu sì 'na cosa grande”, wykonaną w parze z Ornellą Vanoni. W 1966 roku po raz czwarty w historii wygrał Festiwalu Piosenki Włoskiej, zajmując pierwsze miejsce z piosenką „Dio, come ti amo”, wykonaną w parze z Gigliolą Cinquetti. Utwór zajął ostatnie, 17. miejsce podczas 11. Konkursu Piosenki Eurowizji w 1966 roku.
W 1967 roku zgłosił się do udziału w 17. Festiwalu Piosenki Włoskiej z utworem „Sopra i tetti azzurri del mio pazzo amore”, jednak nie zakwalifikował się do finału. Podobnie zakończył się jego udział w kolejnej edycji festiwalu, podczas którego zaprezentował kompozycję „Il posto mio”. W 1971 roku wokalista zajął szóste miejsce podczas 21. Festiwalu Piosenki Włoskiej w San Remo za wykonanie utworu „Come stai?”. W kolejnej edycji konkursu zajął 14. miejsce z piosenką „Un calcio alla città”, a w 1974 roku zakończył udział na drugim miejscu z utworem „Questa è la mia vita”.
Kariera filmowa.
Modugno wystąpił w ponad 44 produkcjach filmowych, zagrał główną rolę w filmie "Appuntamento a Ischia" w reżyserii Mario Mattoliego.
Kariera polityczna.
W latach 1987–1990 był posłem do Izby Deputowanych X kadencji z ramienia Partii Radykalnej.
Życie prywatne.
W 1994 roku zmarł na zawał serca w wieku 66 lat.

</doc>
<doc id="1016696" url="https://pl.wikipedia.org/wiki?curid=1016696" title="Krzemionka (Wilkowo)">
Krzemionka (Wilkowo)

Krzemionka (Krzemionki) – osada wsi Wilkowo w Polsce, położona w województwie lubuskim, w powiecie świebodzińskim, w gminie Świebodzin.
Na zachód od miejscowości znajduje się torfowiskowy rezerwat Rezerwat przyrody Pniewski Ług.
Osada wchodzi w skład sołectwa Wilkowo.
W latach 1975–1998 osada administracyjnie należała do województwa zielonogórskiego.

</doc>
<doc id="1016701" url="https://pl.wikipedia.org/wiki?curid=1016701" title="Dysza Lavala">
Dysza Lavala



</doc>
<doc id="1016710" url="https://pl.wikipedia.org/wiki?curid=1016710" title="Paso de Bermejo">
Paso de Bermejo



</doc>
<doc id="1016711" url="https://pl.wikipedia.org/wiki?curid=1016711" title="Puszcza (województwo lubuskie)">
Puszcza (województwo lubuskie)

Puszcza – osada w Polsce położona w województwie lubuskim, w powiecie wschowskim, w gminie Szlichtyngowa.
W latach 1975–1998 miejscowość administracyjnie należała do województwa leszczyńskiego.

</doc>
<doc id="1016717" url="https://pl.wikipedia.org/wiki?curid=1016717" title="Małe Drzewce">
Małe Drzewce

Małe Drzewce – wieś w Polsce położona w województwie lubuskim, w powiecie wschowskim, w gminie Szlichtyngowa.
W latach 1975–1998 miejscowość administracyjnie należała do województwa leszczyńskiego.

</doc>
<doc id="1016727" url="https://pl.wikipedia.org/wiki?curid=1016727" title="Denver, ostatni dinozaur">
Denver, ostatni dinozaur

Denver, ostatni dinozaur (ang. "Denver, the Last Dinosaur") – serial animowany z 1988 roku wyprodukowany przez Calico i World Events Productions. Producentem wykonawczym i twórcą serialu jest Peter Keefe, a producentem i reżyserem Tom Burton. Muzykę do serialu skomponował Dale Schacker.
Tytułowym bohaterem jest dinozaur z gatunku korytozaur, którego jajo znalazła grupka nastolatków z Kalifornii: Jeremy, Wally, Shades, Mario, Heather i Casey. Denver dosyć szybko opanował ludzki język w stopniu zadowalającym.
W Polsce serial emitowany był w TVP od 7 maja 1991 r. do maja 1992 r. Serial był kilkakrotnie powtarzany, m.in. w TV Polonia (1994), w Polsacie (1995) oraz w TVN. Od 28 lutego 2009 roku do 2010 roku serial był emitowany na Tele 5 w wersji lektorskiej, którą czytał Henryk Pijanowski. Serial obecnie emitowany na kanale Teletoon+.
Serial został wydany na VHS oraz DVD z polskim dubbingiem.
Wersja polska.
Dubbing.
Wersja polska: Telewizyjne Studia Dźwięku
Reżyseria: Elżbieta Jeżewska
Dialogi: 
Operator dźwięku: 
Montaż: Grażyna Gradoń
Kierownik produkcji: Dorota Filipek-Załęska
Opracowanie muzyczne piosenki: Jacek Szczygieł
Aranżacja: Tomasz Lewandowski
Tekst: Dorota Filipek-Załęska
Wystąpili:
i inni
Lektor:
Lektor.
Wersja polska: Tele 5
Tekst: Monika Swadowska
Czytał: Henryk Pijanowski
VHS.
Serial został wydany na VHS przez Eurocom
DVD.
Serial został wydany na trzech płytach DVD z polskim dubbingiem przez "DreamMedia" w 2008 roku

</doc>
<doc id="1016728" url="https://pl.wikipedia.org/wiki?curid=1016728" title="Nowe Karcze">
Nowe Karcze

Nowe Karcze – osada w Polsce położona w województwie lubuskim, w powiecie świebodzińskim, w gminie Szczaniec.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016730" url="https://pl.wikipedia.org/wiki?curid=1016730" title="Sytuacja prawna i społeczna osób LGBT w Meksyku">
Sytuacja prawna i społeczna osób LGBT w Meksyku

Prawo wobec kontaktów homoseksualnych.
Kontakty homoseksualne w Meksyku są legalne od przyjęcia przez kraj w 1862 roku francuskiego Kodeksu karnego (w latach 1862–1867 Meksyk był okupowany przez Francję). Na mocy "Meksykańskiego Kodeksu Karnego" z 1871 roku homoseksualizm również nie był karalny, ale istniał przepis o publicznej moralności i przyzwoitości, który można było użyć przeciw osobom homoseksualnym. Przepis ten usunięto z państwowego systemu prawnego w 1998 roku. Wiek osób legalnie dopuszczających się kontaktów homo- i heteroseksualnych jest zrównany i wynosi 18 lat.
Ochrona prawna przed dyskryminacją.
Ogólnokrajowa.
W 2001 roku do konstytucji kraju wniesiono poprawkę zakazującą dyskryminacji ze względu na wiele czynników, w tym orientację seksualną.
W 2003 roku do krajowego systemu prawnego włączono przepisy chroniące mniejszości seksualne przed dyskryminacją w wielu różnych aspektach oraz utworzono "Radę Narodową do Zapobiegania Dyskryminacji", która zapewnia pomoc osobom homoseksualnym oraz czuwa nad wykonywaniem tego prawa.
Regionalna.
Ustawodawstwo miasta Meksyk chroni w pewnym stopniu przed dyskryminacją przez wzgląd na orientację seksualną. Prawo to zakazuje głównie zachęcania do nienawiści wobec gejów i lesbijek oraz dyskryminacji w miejscu pracy.
Stany Aguascalientes i Chiapas posiadają podobne regulacje prawne.
Uznanie związków tej samej płci.
Regionalne.
W 2006 roku związki partnerskie zostały zalegalizowane w stolicy państwa, mieście Meksyk. Ustawa ta została przyjęta przez Radę miasta stosunkiem głosów 43:17. Związki takie przyznają parom tej samej i przeciwnej płci prawo do dziedziczenia i renty na takich samych zasadach jak małżeństwom, ale wykluczają adopcję dzieci oraz wspólną rejestrację w kasach chorych przez pary homoseksualne. Prawo to weszło w życie 16 marca 2007 roku. Związki te uznawane są tylko w mieście Meksyk.
W 2007 roku podobną regulację prawną przyjął stan Coahuila. Ustawa ta weszła w życie 31 stycznia 2007 roku. Na mocy prawa federalnego związki zawarte w stanie Coahuila muszą być uznawane przez inne stany Meksyku.
Wprowadzenie analogicznych ustaw rozważają obecnie władze kilku innych meksykańskich stanów.
Życie osób LGBT w kraju.
Uważa się, że Meksykanie należą do narodów tolerujących mniejszości seksualne. Według badania opinii publicznej, przeprowadzonego w 2002 roku przez "Pew Global Attitudes Project", 54% obywateli kraju uważa, że homoseksualizm powinien być akceptowany przez społeczeństwo, a przeciwnego zdania jest 39%.
Scena gejowska i tolerancja wobec gejów i lesbijek jest najlepiej rozwinięta w stolicy kraju oraz miastach Guadalajara, Puerto Vallarta, Tijuana, Cancun i Acapulco, które są częstym celem odwiedzin homoseksualnych turystów z USA i Kanady. W każdym dużym mieście i wielu większych miejscowościach turystycznych znajdują się miejsca, gdzie osoby homoseksualne mogą czuć się swobodnie.
W kraju wydawane są publikacje, działają liczne organizacje o zasięgu ogólnokrajowym zajmujące się niesieniem pomocy przedstawicielom LGTB i walką z nietolerancją czy o równouprawnienie. Każdego roku ulicami stolicy maszerują parady mniejszości seksualnych ("gaypride parade"). Manifestacja z 2007 roku zgromadziła ponad milion uczestników.
Meksyk jest państwem w przeważającej części katolickim (89% populacji wyznaje tę religię), więc negatywny wpływ Kościoła katolickiego na postrzeganie osób homoseksualnych jest tu widoczny.

</doc>
<doc id="1016731" url="https://pl.wikipedia.org/wiki?curid=1016731" title="Hydroksyaminokwas">
Hydroksyaminokwas



</doc>
<doc id="1016732" url="https://pl.wikipedia.org/wiki?curid=1016732" title="Franciszek Jank">
Franciszek Jank

Franciszek Jank (ur. 27 września 1897 w Łączyńskiej Hucie, powiat Kartuzy, zm. 30 maja 1990 w Starogardzie Gdańskim) – polski duchowny katolicki, profesor egzegezy Pisma Świętego w Wyższym Seminarium Duchownym w Pelplinie, archidiakon kapituły katedralnej chełmińskiej.
Pochodził z wielodzietnej rodziny rolniczej. Był synem Leona i Gertrudy z Butowskich. Uczęszczał do pelplińskiego Collegium Marianum, w marcu 1919 zdał w Świeciu maturę, po czym rozpoczął studia w Wyższym Seminarium Duchownym w Pelplinie. Święcenia kapłańskie otrzymał 17 czerwca 1923. Kontynuował naukę na Uniwersytecie Lwowskim, broniąc tamże w grudniu 1925 doktoratu teologii na podstawie pracy „Kult cezarów a Nowy Testament”. W latach 1924–1926 był zarazem asystentem na Wydziale Teologicznym lwowskiej uczelni. W 1926 powierzono mu obowiązki prefekta szkół średnich w Lubawie, a w 1929 analogiczne stanowisko w Chojnicach, gdzie został moderatorem Sodalicji Mariańskiej. W Chojnicach został też kapelanem u sióstr franciszkanek. W kwietniu 1933 stanął na czele parafii Najświętszej Maryi Panny w Toruniu (został jednocześnie wicedziekanem dekanatu w Toruniu). Działał w środowisku inteligencji katolickiej (Katolickie Stowarzyszenie im. Piotra Skargi), redagował lokalne „Wiadomości Kościelne”. W kwietniu 1936 wyróżniony tytułem papieskiego prałata domowego, od władz państwowych otrzymał Złoty Krzyż Zasługi.
11 września 1939 został uwięziony przez hitlerowców na 2 dni w toruńskim więzieniu zwanym „Okrąglakiem”. W październiku 1940 roku przez kilkanaście dni był osadzony w KL Stutthof. Tuż po wojnie niemiecki ordynariusz gdański Karol Maria Splett, pełniący zarazem obowiązki administratora diecezji chełmińskiej, mianował ks. Janka rektorem Wyższego Seminarium Duchownego w Pelplinie oraz wikariuszem generalnym diecezji gdańskiej. Jank nie objął jednak tych funkcji – dekrety biskupa Spletta zostały zawieszone decyzją prymasa Hlonda, przebywającego w sierpniu 1945 w Pelplinie. Jank kontynuował działalność w Toruniu, gdzie został dziekanem toruńskim i bierzgłowskim, duszpasterzem akademickim utworzonego Uniwersytetu Toruńskiego, a w październiku 1946 rektorem Katolickiego Instytutu Kultury Religijnej. W grudniu 1946 powołany został w poczet kanoników kapituły katedralnej chełmińskiej.
W lutym 1947 Jank osiadł w Pelplinie. Był profesorem egzegezy Pisma świętego i lektorem języka niemieckiego w seminarium, pełnił też szereg funkcji w kurii biskupiej. Był m.in. wieloletnim dyrektorem Wydziału Ekonomicznego kurii, członkiem Diecezjalnej Komisji Sztuki Kościelnej, egzaminatorem prosynodalnym, członkiem rady kapłańskiej. W latach 1958–1968 pełnił funkcję katedralnego kanonika-teologa. W 1970 przewodniczył Trybunałowi Informacyjnemu w sprawie beatyfikacji Marii Karłowskiej. W kwietniu 1960 został archidiakonem kapituły chełmińskiej.
Franciszek Jank pochowany został na cmentarzu parafialnym w Pelplinie.

</doc>
<doc id="1016739" url="https://pl.wikipedia.org/wiki?curid=1016739" title="Nieradza">
Nieradza

Nieradza – przysiółek wsi Kocin w Polsce, położony w województwie lubuskim, w powiecie żagańskim, w gminie Żagań.
W latach 1975–1998 przysiółek administracyjnie należał do województwa zielonogórskiego.

</doc>
<doc id="1016742" url="https://pl.wikipedia.org/wiki?curid=1016742" title="Krzemionka (ujednoznacznienie)">
Krzemionka (ujednoznacznienie)



</doc>
<doc id="1016743" url="https://pl.wikipedia.org/wiki?curid=1016743" title="Język myśleński">
Język myśleński

Język myśleński (ang. "mentalese") – pojęcie wprowadzone przez Jerry’ego Fodora na oznaczenie wspólnego wszystkim ludziom języka wrodzonego, który wprowadzając pewne uniwersalia językowe, pozwala na intencjonalne odnoszenie się do świata przy pomocy wyuczonego języka narodowego.

</doc>
<doc id="1016744" url="https://pl.wikipedia.org/wiki?curid=1016744" title="Las Cuevas">
Las Cuevas

Las Cuevas – wioska w Argentynie, na granicy z Chile, w prowincji Mendoza, w Departamencie Las Heras, położona w Andach, około 210 km na zachód od stolicy prowincji - Mendozy oraz 88 km od Uspallaty - najbliższego ośrodka miejskiego. Przez wioskę przebiega droga krajowa nr 7, łącząca stolicę Chile - Santiago z Mendozą, która jest częścią autostrady Panamerykańskiej. W roku 1903 doprowadzono tu linię kolejową z Mendozy, którą następnie przedłużono tunelem pod przełęczą Paso de la Cumbre do Los Andes w Chile. Linia istniała do 1984 roku, widoczne są jeszcze jej ślady równolegle do szosy. 
Według spisu statystycznego (INDEC) z 2001 roku liczba stałych mieszkańców wynosiła 7 osób. Istotne dla funkcjonowania miejscowej populacji, która zmniejszyła się z 56 osób w 1991 roku była budowa tunelu Chrystusa Zabawiciela (na wysokości 3 185 m n.p.m.). 
W odległości 9 km od wioski po wijącej i pnącej się do góry drodze, która kiedyś była częścią starej trasy prowadzącej do Chile (obecnie jest to droga krajowa A006) można dotrzeć do figury Chrystusa Zbawiciela z Andów, która jest symbolem braterstwa pomiędzy Argentyną i Chile.
Miejscowy wysokogórski klimat jest chłodny i wilgotny. W czasie zimy padający śnieg często blokuje przejazd do Chile, a temperatura może spadać do -20ºC. Natomiast w czasie lata, w gorące dni temperature może wzrastać do 25ºC. Średnia temperatura w lipcu wynosi -2ºC, a w styczniu 11ºC. 
Miejscowość położona jest na wysokości 3 151 m n.p.m.
Najbardziej charakterystycznym obiektem jest hotel i restauracja "Arco de Las Cueva".

</doc>
<doc id="1016746" url="https://pl.wikipedia.org/wiki?curid=1016746" title="Biser Michajłow">
Biser Michajłow

Biser Michajłow (ur. 30 czerwca 1943, zm. 12 sierpnia 2020) – bułgarski piłkarz, występujący na pozycji bramkarza. Jest wychowankiem Lewskiego Sofia, w którym grał aż do końca swojej kariery. Trzynaście lat spędzonych w klubie ze stolicy kraju zostało okraszonych zdobyciem czterech tytułów mistrza (1965, 1968, 1970 i 1974) oraz trzech Pucharów Armii Sowieckiej (1967, 1970 i 1971), ponadto Michajłow brał udział w pierwszym udanym występie Lewskiego na arenie międzynarodowej - w sezonie 1969-1970 podopieczni Wasyla Spasowa dotarli do ćwierćfinału Pucharu Zdobywców Pucharów. W barwach reprezentacji Bułgarii rozegrał pięć meczów.
Jest założycielem piłkarskiej dynastii; jego syn Borisław oraz wnuk Nikołaj poszli w jego ślady i związali swoją przyszłość z piłką nożną oraz Lewskim. Borisław był bramkarzem reprezentacji m.in. podczas Mundialu 1994, na którym Bułgarzy zajęli czwarte miejsce, a od 2005 roku jest prezesem Bułgarskiego Związku Piłki Nożnej; Nikołaj (gra również na pozycji bramkarza) po kilku latach spędzonych w Lewskim latem 2007 roku przeszedł do .

</doc>
<doc id="1016750" url="https://pl.wikipedia.org/wiki?curid=1016750" title="Denver - ostatni dinozaur">
Denver - ostatni dinozaur



</doc>
<doc id="1016754" url="https://pl.wikipedia.org/wiki?curid=1016754" title="Dobre nad Kwisą">
Dobre nad Kwisą

Dobre nad Kwisą () – wieś w Polsce położona nad Kwisą w województwie lubuskim, w powiecie żagańskim, w gminie Żagań, w Borach Dolnośląskich przy trasie zawieszonej obecnie linii kolejowej Żagań – Nowogrodziec – Lwówek Śląski (przystanek kolejowy Dobre nad Kwisą). 
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016755" url="https://pl.wikipedia.org/wiki?curid=1016755" title="Piotr Żukowski">
Piotr Żukowski

Piotr Żukowski (ur. 1982 w Poznaniu) – pianista. Ukończył z wyróżnieniem Akademie Muzyczną w Poznaniu w klasie fortepianu prof. Alicji Kledzik. Od 2013 roku pracuje jako adiunkt w katedrze fortepianu tej uczelni. Doktor nauk o sztukach pięknych.
Kariera.
Koncertował w wielu miastach Polski oraz za granicą: we Francji, Brazylii, Belgii, Chinach, Islandii, Anglii, Rosji, Szwajcarii, Arabii Saudyjskiej, Włoszech, Czechach, USA, Hiszpanii, Słowacji, Węgrzech, Niemczech i Japonii. Wielokrotnie brał udział w nagraniach programów muzycznych dla Telewizji Polskiej. W lipcu 1997 roku dokonał nagrań do filmu biograficznego o F. Chopinie, zrealizowanego i wyemitowanego przez kanał “ARTE” telewizji francusko-niemieckiej oraz Program II Telewizji Polskiej. We wrześniu 1997 roku otrzymał stypendium rządu francuskiego i odbył staż pianistyczny w Akademie Ravel we Francji pod kierunkiem profesora Jean-Francois Heissera. Na zaproszenie redakcji muzycznej Polskiego Radia program II, dokonał nagrań w Studiu im. W. Lutosławskiego – w marcu 1999 nagrał recital chopinowski a w styczniu 2000 roku recital złożony z utworów: F. Chopina, M. Ravela, A. Skriabina i R. Maciejewskiego. We wrześniu 2004 roku dokonał nagrania utworów R. Schumanna i A. Skriabina dla Radia Watykańskiego. Występował na wielu festiwalach, m.in.: Międzynarodowym Festiwalu im. I.J. Paderewskiego w Chicago, Festiwalu Chopinowskim w Tucson (USA), XXXIV Festiwalu Pianistyki Polskiej w Słupsku, XIX Międzynarodowym Festiwalu "Chopin w Barwach Jesieni" w Antoninie, Międzynarodowym Forum Chopinowskim Młodych Pianistów we Wrocławiu oraz Międzynarodowym Festiwalu im. I.J. Paderewskiego w Kąśnej Dolnej. Uczestniczył w XIV Międzynarodowym Konkursie Pianistycznym im. F. Chopina w Warszawie. Swoimi koncertami uświetnił prezentacje kultury polskiej, m.in. na: uroczystości wręczenia nagród wybitnym Polakom (Chicago, 2000 r.), Europejskim Balu Prasy (Berlin, 2001 r.). Wykonanie koncertu b-moll P. Czajkowskiego, jako "koncert finałowy" zwieńczyło XXXVI Festiwal Pianistyki Polskiej w Słupsku. Na inauguracji V Międzynarodowego Konkursu Młodych Pianistów "Artur Rubinstein in Memoriam" w Bydgoszczy (2002 r.), z towarzyszeniem orkiestry pod dyrekcją Iana Hobsona wykonał III Koncert d-moll S. Rachmaninowa.
Jest laureatem wielu konkursów pianistycznych:
Kilkakrotnie udzielił kursów mistrzowskich w takich uczelniach jak: University of Redlands (California, USA), Grand Valley State University (Michigan, USA), The University of Arizona (Tucson, USA), Iceland Academy of the Arts, Reykjavík (Islandia), Conservatorio Statale G.P. Da Palestrina w Cagliari, Conservatorio di Musica E.F. Dall Abaco w Weronie, Conservatorio di Musica "G. B. Martini" w Bolonii, L’Istituto Superiore di Studi Musicali “V. Bellini” – Caltanissetta, Conservatorio Superior de Música "Eduardo Martínez Torner" w Oviedo (Hiszpania), XXIX Oficina de Musica w Kurytybie (Brazylia).
Był stypendystą Prezesa Rady Ministrów, Ministra Kultury i Dziedzictwa Narodowego, Krajowego Funduszu na Rzecz Dzieci, Towarzystwa im. F. Chopina oraz Miasta Poznania. W 2004 roku został laureatem Medalu Młodej Sztuki w dziedzinie muzyki, przyznawanym przez jury powołane przez „Głos Wielkopolski”, jako wyraz uznania dla jego kunsztu i osiągnięć. Czynnie uczestniczy w muzycznym życiu Akademii Muzycznej w Poznaniu, grając utwory młodych współczesnych twórców tej szkoły (m.in. trzy "Umbry" na fortepian Marcina Banasika, "Preludia" Natalie Desou, trio fortepianowe "Wyspy Szczęśliwe" Barbary Kaszuby). Został zaproszony do członkostwa w jury VI Międzynarodowego Konkursu Pianistycznego im. A. Rubinsteina, oraz V Międzynarodowego Konkursu Pianistycznego im. J. Brahmsa we Włoszech.

</doc>
<doc id="1016760" url="https://pl.wikipedia.org/wiki?curid=1016760" title="Joaquím Rifé">
Joaquím Rifé



</doc>
<doc id="1016763" url="https://pl.wikipedia.org/wiki?curid=1016763" title="Clive Donner">
Clive Donner

Clive Donner (ur. 21 stycznia 1926 w Londynie, zm. 7 września 2010) – brytyjski reżyser i montażysta filmowy.
Jego ojciec był muzykiem, matka prowadziła sklep z ubraniami. Dziadkowie byli polskimi imigrantami. W wieku 16 lat rozpoczął pracę w studiu filmowym Denham Film Studios jako asystent montażysty. Po służbie w Marynarce Królewskiej (w latach 1944–1947), wrócił do studia i uczył się zawodu reżysera i montażysty od reżysera Davida Leana. Wkrótce, już jako samodzielny montażysta, rozpoczął pracę w Pinewood Studios, a w wieku 32 lat rozpoczął pracę reżysera niskobudżetowych filmów (jego debiut to "The Secret Place" – 1956). W latach 70. i 80. współpracował głównie z telewizją, reżyserując seriale telewizyjne, filmy dokumentalne oraz reklamy.
Światową sławę przyniósł mu film "Co słychać, koteczku?" (1965) – komedia o kawalerze usiłującym opanować impuls popychający go do uwodzenia każdej kobiety. Scenariusz filmu napisał Woody Allen (zagrał również jedną z drugoplanowych ról). Film wywołał skrajne opinie krytyków. „New York Herald Times” pisało, że film jest „Krzykliwym zlepkiem wulgarnych dowcipów, ekstrawaganckiego kiczu i rażącej seksualności, rozsnutych wokół monotonnej intrygi i zużytych komediowych sytuacji”, ale „Village Voice” uznał film za „najlepszy jak dotąd film roku, a już z całą pewnością najlepsza komedia”. W 1963 otrzymał Srebrnego Niedźwiedzia na Festiwalu Filmowym w Berlinie za "Dozorcę".

</doc>
<doc id="1016767" url="https://pl.wikipedia.org/wiki?curid=1016767" title="Górki (Stary Dybów)">
Górki (Stary Dybów)

Górki – część wsi Stary Dybów w Polsce położona w województwie mazowieckim, w powiecie wołomińskim, w gminie Radzymin.
Miejscowość jest częścią miejscowości i sołectwa Stary Dybów.
W latach 1975–1998 miejscowość należała administracyjnie do województwa warszawskiego.

</doc>
<doc id="1016768" url="https://pl.wikipedia.org/wiki?curid=1016768" title="Irena Fenikowska">
Irena Fenikowska

Irena Fenikowska, z domu Hozakowska, I voto Orzechowska (ur. 2 lipca 1923 w Toruniu, zm. 8 listopada 1993 w Warszawie), żona pisarza i podróżnika Franciszka Fenikowskiego, opiekunka i ofiarodawczyni jego spuścizny dla Muzeum Piśmiennictwa i Muzyki Kaszubsko-Pomorskiej w Wejherowie, autorka wspomnień.
Była córką Bronisława Hozakowskiego, kupca i działacza narodowego na Pomorzu, oraz Eugenii z Bortnowskich. Krótko przed wybuchem II wojny światowej uzyskała małą maturę w liceum sióstr Sacré Coeur w Pobiedziskach koło Poznania; ze względu na wojnę wykształcenie uzupełniła dopiero wiele lat później z dyplomem technika ekonomisty. W okresie okupacji została razem z rodziną wysiedlona do Warszawy i pracowała w firmie nasiennej. Po wojnie powróciła do Torunia i pomagała ojcu w prowadzeniu rodzinnego interesu (do czasu upaństwowienia przedsiębiorstwa); ojciec zmarł w 1948, matka natomiast pod fałszywym zarzutem współudziału w szpiegostwie na rzecz Anglii spędziła kilka lat w więzieniu.
Jeszcze w latach 40. Irena Hozakowska wyszła za mąż za architekta Tomasza Orzechowskiego i przeniosła się do Warszawy. Pracowała m.in. w biurze projektowym odbudowy Warszawy i Zarządzie Stowarzyszenia Stenografów i Maszynistek. W 1975, w anegdotycznych okolicznościach dzięki pomyłkowemu połączeniu telefonicznemu, poznała pisarza Franciszka Fenikowskiego. Rok później została żoną Fenikowskiego. Była opiekunką i sekretarką w ostatnich latach życia pisarza, zmarłego 15 listopada 1982, a następnie archiwistką i opiekunką spuścizny. Dbała o druk książek i tomików poetyckich, często rezygnując z honorariów. W celu udostępnienia pamiątek społeczeństwu podpisała umowę o przekazaniu spuścizny Centralnemu Muzeum Morskiemu w Gdańsku, które jednak nie wywiązało się z zobowiązań. W tej sytuacji, już po śmierci Fenikowskiej, za sprawą jej syna korespondencja pisarza, dzienniki, niepublikowane materiały i reszta spuścizny trafiła do Muzeum Piśmiennictwa i Muzyki Kaszubsko-Pomorskiej w Wejherowie, które w 1997 zorganizowało pierwszą wystawę oraz wydało tomik "Osioł nie jest osłem..."
Irena Fenikowska, mimo ciężkiej choroby do końca życia żywo zainteresowana losami pamiątek mężowskich, u schyłku życia sama również napisała dwa tomy wspomnień rodzinnych. Zmarła w listopadzie 1993 i została pochowana na Starym Cmentarzu Służewskim w Warszawie obok Franciszka Fenikowskiego.
Z pierwszego małżeństwa miała syna Krzysztofa Orzechowskiego, aktora i reżysera, dyrektora teatrów krakowskich, męża aktorki Anny Dymnej.

</doc>
<doc id="1016772" url="https://pl.wikipedia.org/wiki?curid=1016772" title="Josi Benajun">
Josi Benajun

Josef (Josi) Szaj Benajun (, ; ur. 5 maja 1980 w Dimonie) – izraelski piłkarz, występujący na pozycji pomocnika w klubie Maccabi Tel Awiw.
Kariera.
Wczesne lata.
Jason Burt w piśmie do The Independent o Benajunie z lat młodości: "„W wieku lat dziewięciu został zauważony w świecie futbolowych talentów. W wieku 11 lat talent zamienił się w geniusz. W wieku 13 lat jego twarz była na pierwszych stronach wszystkich gazet piłkarskich.”"
Benajun rozpoczął swoją karierę w wieku 9 lat w Hapoelu Beer Szewa. Aby uczestniczyć w zajęciach piłkarskich musiał codziennie razem z ojcem jechać autostopem 60 km na boisko klubowe. Po bardzo dobrych występach w Hapoelu Beer Szewa został zauważony przez AFC Ajax. Po testach w Amsterdamie 14-letni chłopak podpisał 2-letni kontrakt z tym klubem. Razem z rodziną przeprowadził się do Holandii, gdzie opiekował się nimi zarząd Ajaksu, dając im mieszkanie i pracę. Jego numer na koszulce podczas gry w Ajaksie to 14, co miało oznaczać wiek, w jakim podpisał kontrakt. Mając 16 lat Josi był najlepszym strzelcem drużyny z Amsterdamu oraz najlepszym zawodnikiem. Ajax oferował mu przedłużenie umowy na 4 lata, jednak Benajun postanowił wrócić do Hapoelu, ponieważ jego rodzina nie czuła się dobrze w Holandii.
Hapoel Beer Szewa.
W wieku 17 lat dostał się do pierwszej kadry Hapoelu, jednak to nie pomogło drużynie przed spadkiem z Ligat Toto do drugiej ligi Izraelskiej w sezonie 1997/98. Po ostatnim meczu w lidze z Maccabi Hajfa Hapoel Beer Szewa spadł do niższej ligi. Josi Benajun w 25 spotkaniach strzelił 15 goli.
Maccabi Hajfa.
Po nieudanym sezonie w barwach Hapoelu Beer Szewa Benajun postanowił przenieść się do Maccabi Hajfa. Kontrakt został podpisany w obecności prezesa Maccabi – Ja’akowa Szachara, oraz byłego prezydenta Hapoelu – Eliego Zino. Ustalono, że oba kluby podzielą się zyskami ze sprzedaży zawodnika do Europy. W 1998 pod wodzą Dušana Uhrina i Daniela Brailovskiego Maccabi osiągnął ćwierćfinał PZP. Również w nowym klubie Benajun był jednym z najlepszych strzelców ligi z 16 golami na koncie w 29 meczach.
W sezonie 1999/2000 trenerem Maccabi został Eli Cohen, jednak szybko zrezygnował z tej funkcji. Benajun w sezonie 1999/2000 znowu był najważniejszym graczem Maccabi Hajfa, kończąc sezon z 19 bramkami w 38 meczach. W sezonie 2000/01 kierownictwo klubu objął Awraham Grant, a Benajun razem z kolegami z Maccabi zdobył tytuł mistrzowski, pierwszy od siedmiu lat. Sam zawodnik został wybrany MVP, znowu kończąc sezon jako jeden z najlepszych strzelców z 13 golami na koncie. W kolejnych rozgrywkach, mimo urazu, Benajun razem z innym piłkarzami powracającymi po kontuzjach, m.in. Yakubu Aiyegbengiem, Raimondasem Žutautasem czy Đovanim Roso pomógł Maccabi Hajfa zdobyć kolejny tytuł mistrzowski. W swoim ostatnim sezonie w klubie zdobył 7 goli w 33 meczach.
Racing Santander.
W 2002 Benajun przeniósł się do Racingu Santander. Przeszedł tam razem z kolegami z reprezentacji, m.in. Dudu Aouate czy Omrim Afekiem. W swoim pierwszym sezonie spędzonym w hiszpańskiej drużynie zdobył pięć goli. W kolejnych rozgrywkach pomógł swojemu zespołowi w utrzymaniu się w lidze.
Sezon 2004/05 wyglądał podobnie jak poprzedni. Racing walczył o utrzymanie w La Liga, a Benajun strzelił 9 goli w 35 spotkaniach. Ogólnie w Racingu rozegrał 101 spotkań i zdobył 21 bramek. Po kolejnym, nieudanym sezonie władze klubu postanowiły sprzedać kilku piłkarzy z powodu kryzysu finansowego. Wówczas Benajun podjął decyzję o opuszczeniu klubu. Jego agent, Pini Zahavi, wycenił go na 3,5 mln euro. O piłkarza walczył m.in. CSKA Moskwa, jednak on sam odrzucił ofertę przejścia za 5 mln euro. Benajun postanowił, że odejdzie do klubu z Anglii lub pozostanie w Hiszpanii, co wywołało duże zainteresowanie takich klubów jak; Newcastle United F.C., Tottenham Hotspur F.C., Liverpool F.C., Bolton Wanderers F.C., Real Sociedad czy Deportivo La Coruna.
West Ham United.
Ostatecznie w 2005 Benajun przeszedł za 2,5 mln £ do West Hamu United, podpisując 4-letni kontrakt. W barwach nowego klubu zadebiutował na inaugurację sezonu 2005/06, 13 sierpnia 2005 w spotkaniu przeciwko Blackburn Rovers, wygranym 3-1 przez West Ham United. Swojego pierwszego gola w Premier League strzelił 12 września 2005 przeciwko Aston Villi. W drugim sezonie w barwach West Hamu, Benajun zdobył 3 gole w 29 występach. Łącznie rozegrał w tym klubie 63 mecze i strzelił 8 bramek.
Liverpool.
W maju 2007 Benajun przeniósł się do Liverpool F.C. w kontrowersyjnych okolicznościach, ponieważ 10 dni wcześniej podpisał nową 5-letnią umowę z West Hamem United opiewająca na 50 tys. funtów tygodniowo. Ostatecznie 12 lipca 2007 strona internetowa Liverpoolu podała informację o podpisaniu 5-letniej umowy z izraelskim pomocnikiem, płacąc za niego West Ham United 5 mln funtów.
Benajun ostatecznie został zaprezentowany kibicom "The Reds" razem z Ryanem Babelem 13 lipca 2007. Od początku gry w nowym klubie był raczej piłkarzem rezerwowym, przełomowym był jednak sezon 2008/2009, a konkretnie jego druga połowa, gdzie Izraelczyk pomógł drużynie w osiągnięciu jednego z najlepszych sezonów ostatnich lat i zdobycia wicemistrzostwa Anglii, strzelając gole m.in. zwycięskiego z Fulham Londyn, dwa w pełnym emocji meczu z Arsenalem zremisowanym 4:4, a także jedyną bramkę w meczu Ligi Mistrzów z Realem Madryt. W kolejnych rozgrywkach regularnie pojawiał się na boisku, a w meczu z Burnley zdobył hat-tricka. Strzelił także bramkę w wygranym 2:1 spotkaniu Ligi Europy z Atlético Madryt. Po raz ostatni w barwach Liverpoolu wystąpił 2 maja 2010, gdy zagrał w pojedynku z Chelsea.
Chelsea.
2 lipca 2010 roku Benajun podpisał trzyletni kontrakt z Chelsea. Kwota transferu nie została ujawniona. Nieoficjalny debiut w nowym klubie zaliczył 1 sierpnia w towarzyskim meczu z Eintrachtem Frankfurt. Tydzień później zagrał na Wembley w meczu o Tarcze Dobroczynności z Manchesterem United. Pierwszy występ Benajuna na Stamford Bridge miał miejsce 14 sierpnia. W meczu z West Bromwich Albion w 63. minucie zmienił Franka Lamparda. Chelsea wygrała ten mecz 6-0.
Już w kolejnym meczu Josi zdobył pierwszą bramkę w barwach nowego klubu. Znów wszedł z ławki rezerwowych, a w trzeciej minucie doliczonego czasu gry wykorzystał dokładne podanie Paulo Ferreiry i ustalił wynik meczu na 6-0 dla swojego zespołu.
Queens Park Rangers.
Zawodnik w ostatnim czasie przebywał na testach w klubie z Loftus Road. Wypadł na nich na tyle dobrze, że 10 grudnia 2013 roku podpisał kontrakt z zespołem Championship, Queens Park Rangers. Kontrakt obowiązywał do końca sezonu.
Maccabi Hajfa.
W czerwcu 2014 roku powrócił do ojczyzny, podpisując dwuletnią umowę z Maccabi Hajfa. Josi przeniósł się do Izraela na zasadzie wolnego transferu.
Reprezentacja.
W reprezentacji Izraela Benajun zadebiutował 18 listopada 1998 roku w spotkaniu przeciwko Portugalii. Swojego pierwszego hat-tricka w kadrze strzelił 8 września 1999 na Stadionie Ramat Gan w Izraelu, w spotkaniu przeciwko San Marino. Obecnie Benajun jest kapitanem swojej reprezentacji.

</doc>
<doc id="1016773" url="https://pl.wikipedia.org/wiki?curid=1016773" title="Bitwa pod Ostrołęką (1831)">
Bitwa pod Ostrołęką (1831)

Bitwa pod Ostrołęką – bitwa powstania listopadowego, stoczona 26 maja 1831 roku pod Ostrołęką, w której główne siły wojsk polskich pod dowództwem generała Jana Skrzyneckiego starły się z wojskami rosyjskimi Iwana Dybicza.
Wstęp.
Na skutek przedłużającej się przerwy w działaniach Skrzynecki pod wpływem opinii publicznej opracował plan wyprawy w sile 45 tys. żołnierzy przeciwko liczącemu 30 tys. żołnierzy korpusowi rosyjskiemu, który znajdował się między Ostrołęką a Łomżą. By pozorować obecność głównych sił polskich na szosie brzeskiej naprzeciwko armii Dybicza, pozostawiono liczący 11 tys. żołnierzy korpus Jana Umińskiego.
Pomimo nieporadności Skrzyneckiego realizacja planu przebiegała pomyślnie, jednak 18 maja z nieznanych przyczyn Skrzynecki nie zdecydował się na zaatakowanie pod Śniadowem otoczonej już gwardii rosyjskiej, która dzięki temu ocalała i uszła na Białystok. Gdy Skrzynecki ruszył w pościg, zaalarmował tym Dybicza, który na czele 40 tys. żołnierzy rozpoczął marsz na Warszawę, grożąc Skrzyneckiemu odcięciem od stolicy. Z tego powodu Polacy przerwali pościg za uchodzącą gwardią w Tykocinie.
W tym czasie Dybicz przeprawił się przez Bug, zepchnął spod Nura osłonowy korpus Tomasza Łubieńskiego i ruszył na Ostrołękę. Skrzynecki zostawił pod Tykocinem Antoniego Giełguda, by osłaniał polskie siły przed możliwym powrotem gwardii, a sam z 30 tys. żołnierzy przybył wieczorem 25 maja pod Ostrołękę i przystąpił do przeprawy przez Narew.
Bitwa.
Rankiem 26 maja, gdy przeprawa wojsk polskich przez Narew jeszcze trwała, niespodziewanie zaatakowały Polaków nadchodzące oddziały Dybicza. Wojska rosyjskie po zażartych walkach zajęły Ostrołękę, której broniła brygada Ludwika Bogusławskiego, następnie czołowe oddziały rosyjskie przeprawiły się na prawy brzeg Narwi. W tym momencie w zasięgu rosyjskiej artylerii, prowadzącej ogień z lewego, wyższego brzegu Narwi, znalazły się polskie przeprawy oraz pozostałe pozycje wojsk Skrzyneckiego.
Skrzynecki pragnął zepchnąć do rzeki znajdujących się na prawym brzegu Rosjan, jednak rzucane przez niego do ataku dywizje ponosiły bardzo ciężkie straty. Gdy po południu Dybicz przerzucił przez Narew dodatkowe siły, Rosjanie ruszyli do generalnego natarcia. Kontratakujące wojska polskie zdołały odrzucić Rosjan z powrotem do rzeki, jednak powstrzymane zostały przez silny ogień rosyjskiej artylerii i wycofały się z ciężkimi stratami.
Ponowne natarcie Rosjan powstrzymał śmiały atak 4 baterii artylerii lekkokonnej podpułkownika Józefa Bema, co pozwoliło armii Skrzyneckiego wykonać odwrót na Warszawę. Ponieważ Giełgud został odcięty od Łomży, otrzymał rozkaz marszu na Litwę.
Podsumowanie.
Walki toczyły się przez cały dzień zarówno w samej Ostrołęce, jak i na jej przedpolach. W trakcie walk miasto bardzo ucierpiało – pożary trwały zarówno przed południem, w czasie walki wręcz na ulicach i podwórzach z udziałem mieszczan, jak i po południu jako rezultat ostrzału artyleryjskiego z obu stron.
W obronie Ostrołęki szczególnie wsławił się 4 pułk piechoty – słynni „Czwartacy” – dowodzeni przez gen. Ludwika Bogusławskiego. Pomimo nierozstrzygniętego wyniku bitwy (przed całkowitym rozbiciem uchronił Polaków w krytycznym momencie atak 4 baterii konnej podpułkownika Józefa Bema) bitwa powszechnie jest uważana za klęskę Polaków. W jej wyniku bowiem poważne straty (nieco ponad 6 tys. w tym prawie 2 tys. poległych) poniosły najlepsze oddziały polskiej piechoty. Polegli m.in. generałowie Ludwik Kicki i Henryk Kamieński. Rosjanie stracili ok. 5700 ludzi. W efekcie bitwy armia polska straciła inicjatywę strategiczną i przeszła do defensywy.
Upamiętnienia.
W 1847 na osobiste polecenie Mikołaja I nad Narwią został wzniesiony pomnik upamiętniający rosyjskie zwycięstwo w bitwie. Został on rozebrany po odzyskaniu niepodległości przez Polskę.
Dla upamiętnienia tamtych wydarzeń w Ostrołęce odgrywana jest inscenizacja bitwy. W kościele św. Antoniego Padewskiego (Klasztor) odprawiane są msze święte za poległych, ponieważ kościół ten był szpitalem dla rannych w bitwie. Wydarzeniom z maja 1831 r. poświęcona jest także stała ekspozycja w miejscowym Muzeum Kultury Kurpiowskiej. Bitwę upamiętnia także Pomnik Mauzoleum żołnierzy poległych w bitwie pod Ostrołęką 26 maja 1831 roku, który po gruntownej konserwacji i rewitalizacji został oddany do użytku w 2012 roku.
Walki żołnierza polskiego pod Ostrołęką zostały po 1990 r. upamiętnione na Grobie Nieznanego Żołnierza w Warszawie napisem na jednej z tablic: „OSTROŁĘKA 26 V 1831”.

</doc>
<doc id="1016778" url="https://pl.wikipedia.org/wiki?curid=1016778" title="Rui Dias">
Rui Dias

Rui Miguel das Neves Dias (ur. 23 grudnia 1974 w Sá da Bandeira, Angola) – portugalski trener piłkarski.
Karierę szkoleniową rozpoczął w 2002 roku w trzecioligowym klubie Amora FC, gdzie spędził trzy kolejne sezony. Od 2005 do 2007 był opiekunem piłkarzy CD Olivais Moscavide, z którymi w rozgrywkach 2005-2006 wywalczył awans do drugiej ligi.
Latem 2007 roku został szkoleniowcem grającego w bułgarskiej ekstraklasie Wichrenu Sandanski.

</doc>
<doc id="1016780" url="https://pl.wikipedia.org/wiki?curid=1016780" title="Mistrzostwa Europy U-19 w Piłce Nożnej Kobiet 2007">
Mistrzostwa Europy U-19 w Piłce Nożnej Kobiet 2007

Mistrzostwa Europy U-19 w piłce nożnej kobiet 2007 – odbyły się w dniach 18 - 29 lipca 2007 roku na Islandii.
Pierwsza runda grupowa.
Grupa A.
Końcowa tabela.
Grupa A
Grupa B.
Końcowa tabela.
Grupa B

</doc>
<doc id="1016783" url="https://pl.wikipedia.org/wiki?curid=1016783" title="Lars Riedel">
Lars Riedel

Lars Peter Riedel (ur. 28 czerwca 1967 w Zwickau) – niemiecki lekkoatleta dyskobol, mistrz olimpijski i pięciokrotny mistrz świata.
Rozpoczął karierę sportową w NRD. Uczestniczył w mistrzostwach świata juniorów w 1986 w Atenach, gdzie w finale zajął 4. miejsce. Na mistrzostwach Europy w 1990 w Splicie odpadł w eliminacjach. Jednak już rok później na mistrzostwach świata w 1991 w Tokio zdobył złoty medal. Nie powiodło mu się na igrzyskach olimpijskich w 1992 w Barcelonie, gdzie odpadł w eliminacjach.
Na mistrzostwach świata w 1993 w Stuttgarcie obronił tytuł mistrzowski. Awansował do finału mistrzostw Europy w 1994 w Helsinkach, ale w nim nie wystąpił. Po raz trzeci został mistrzem świata na mistrzostwach świata w 1995 w Göteborgu.
Zdobył złoty medal na igrzyskach olimpijskich w 1996 w Atlancie bijąc rekord olimpijski wynikiem 69.40 m. Na mistrzostwach świata w 1997 w Atenach został po raz kolejny zwycięzcą. Zdobył również tytuł mistrzowski na mistrzostwach Europy w 1998 w Budapeszcie. Na mistrzostwach świata w 1999 w Sewilli zdobył brązowy medal.
Nie obronił tytułu na igrzyskach olimpijskich w 2000 w Sydney, ale zdobył srebrny medal (zwyciężył Virgilijus Alekna z Litwy). Za to na mistrzostwach świata w 2001 w Edmonton po raz piąty zdobył tytuł mistrzowski. Był to jego ostatni medal na wielkich zawodach. Na mistrzostwach świata w 2003 w Saint-Denis zajął 4. miejsce. Na igrzyskach olimpijskich w 2004 w Atenach był siódmy, a na mistrzostwach świata w 2005 w Helsinkach dziewiąty. Na mistrzostwach Europy w 2006 w Göteborgu zajął 8. miejsce.
Riedel był mistrzem Niemiec 11 razy w latach 1992–1998, 2000, 2001, 2003 i 2006. Jego rekord życiowy wynosi 71,50 m (z 1997), co daje mu 8. pozycję na liście najlepszych zawodników wszech czasów.
Liczba tytułów mistrzowskich sprawia, że Riedel jest uważany obok Alfreda Oertera za najwybitniejszego dyskobola w historii lekkoatletyki. 2 lipca 2008 ogłosił zakończenie kariery sportowej.

</doc>
<doc id="1016786" url="https://pl.wikipedia.org/wiki?curid=1016786" title="100 Miles and Runnin’">
100 Miles and Runnin’

100 Miles and Runnin’ – trzeci album rapowej grupy N.W.A, wydany w 1990 roku. Osiągnął status platynowej płyty.
Była to ich pierwsza płyta nagrana bez Ice Cube'a, który odszedł z grupy w 1989 roku z powodu niewypłacenia mu przez Eazy'ego-E należnej kwoty za album "Straight Outta Compton". Jedynym singlem z tej płyty jest tytułowe „100 Miles and Runnin’”.

</doc>
<doc id="1016787" url="https://pl.wikipedia.org/wiki?curid=1016787" title="Sytuacja homoseksualistów w Meksyku">
Sytuacja homoseksualistów w Meksyku



</doc>
<doc id="1016789" url="https://pl.wikipedia.org/wiki?curid=1016789" title="Petter Hansson">
Petter Hansson

Petter Hansson (ur. 14 grudnia 1976 w Söderhamn) – szwedzki piłkarz grający na pozycji środkowego obrońcy.
Kariera klubowa.
Hansson jest wychowankiem klubu Söderhamns FF. W jego barwach występował do 1997 roku w rozgrywkach 3. ligi, a zimą 1998 przeszedł do Halmstads BK, ówczesnego mistrza Szwecji. Niedługo potem zadebiutował w lidze szwedzkiej i zajął z Halmstad 4. miejsce. Natomiast w 1999 roku zajął 3. pozycję, a rok później wywalczył swój pierwszy tytuł mistrza kraju. W 2001 roku wystąpił w eliminacjach Ligi Mistrzów, ale jego zespołowi nie udało się awansować do fazy grupowej. W Halmstad był ulubieńcem kibiców z racji woli walki na boisku i nie odpuszczania przeciwnikom, a także z twardej gry. Przez 5 lat rozegrał dla tego klubu 86 ligowych meczów i zdobył w nich 13 goli.
W 2002 roku w letnim oknie transferowym Hansson przeszedł do holenderskiego SC Heerenveen. Tam spotkał dwóch swoich rodaków, Erika Edmana i Stefana Selakovicia. W Eredivisie zadebiutował 17 sierpnia 2002 roku w zremisowanym 3:3 spotkaniu z AZ Alkmaar. W Heerenveen od początku stał się podstawowym zawodnikiem, a z czasem, podobnie jak w Halmstad, idolem fanów. W 2004 roku doprowadził Heerenveen od 4. miejsca w lidze, dzięki czemu w sezonie 2004/2005 wystąpił w Pucharze UEFA. W sezonie 2005/2006 zajął co prawda 7. lokatę w Eredvisie, ale pomógł Heerenveen w awansie do Pucharu UEFA dzięki barażom. Natomiast sezon 2006/2007 zakończył ze swoim klubem na 5. pozycji, ale nie udało się awansować poprzez play-off do eliminacji Ligi Mistrzów.
Latem 2007 Hansson odszedł z Heerenveen i podpisał 3-letni kontrakt z francuskim Stade Rennais. Po wypełnieniu 3-letniego kontraktu z tym klubem Hansson podpisał roczną umowę z AS Monaco.
Kariera reprezentacyjna.
W reprezentacji Szwecji Hansson zadebiutował 1 stycznia 2001 roku w przegranym 0:1 meczu z Finlandią. W 2004 roku został powołany do kadry na Euro 2004, ale nie wystąpił na tym turnieju w żadnym spotkaniu. Natomiast 2 lata później znalazł się w drużynie na Mistrzostwa Świata w Niemczech. Tam zagrał jedynie w przegranym 0:2 meczu 1/8 finału z Niemcami. Został powołany przez trenera Larsa Lagerbäcka na Euro 2008.

</doc>
<doc id="1016791" url="https://pl.wikipedia.org/wiki?curid=1016791" title="Sporting Club Imbabura">
Sporting Club Imbabura



</doc>
<doc id="1016793" url="https://pl.wikipedia.org/wiki?curid=1016793" title="Piotr Nowina-Konopka">
Piotr Nowina-Konopka

Piotr Nowina-Konopka (ur. 27 maja 1949 w Chorzowie) – polski polityk, ekonomista, działacz społeczny, nauczyciel akademicki, dyplomata, poseł na Sejm I, II i III kadencji, urzędnik Parlamentu Europejskiego, od 2013 do 2016 ambasador Rzeczypospolitej Polskiej przy Stolicy Apostolskiej oraz Zakonie Maltańskim.
Życiorys.
Ukończył w 1972 studia na Wydziale Ekonomiki Transportu Uniwersytetu Gdańskiego. W latach 1972–1974 był asystentem na Politechnice Gdańskiej, następnie słuchaczem studiów doktoranckich. W 1978 uzyskał stopień doktora nauk ekonomicznych. W latach 1976–1978 kierownik ośrodka Odwoławczej Izby Morskiej z siedzibą w Gdyni. Następnie do 1989 był adiunktem w Instytucie Ekonomiki Handlu Zagranicznego UG. W latach 1988–1989 wykładał w Gdańskim Instytucie Teologicznym.
Na początku lat 80. zakładał Klub Inteligencji Katolickiej w Gdańsku, był jego sekretarzem generalnym. W 1980 wstąpił do „Solidarności”, był ekspertem ekonomicznym związku, a w latach 1982–1989 rzecznikiem prasowym Lecha Wałęsy. Podczas obrad Okrągłego Stołu z ramienia strony solidarnościowej zajmował się m.in. przygotowywaniem relacji dla prasy drugiego obiegu.
Z rekomendacji „Solidarności” w latach 1989–1990 pełnił funkcję ministra stanu w kancelarii prezydenta Wojciecha Jaruzelskiego. Do jego zadań należała m.in. kwestia reformy samorządowej, a także kontakty prezydenta z partiami politycznymi i parlamentem oraz kościołami i związkami zawodowymi.
W latach 1991–2001 sprawował mandat posła na Sejm I, II i III kadencji z okręgów radomskich: nr 7 i nr 37. Był wybierany z ramienia Unii Demokratycznej i Unii Wolności. Należał do założycieli i członków władz krajowych obu tych ugrupowań, m.in. jako sekretarz generalny UD. W Sejmie był przewodniczącym i następnie wiceprzewodniczącym Komisji Integracji Europejskiej, pracował też w Komisji Spraw Zagranicznych.
W rządzie Jerzego Buzka objął stanowisko sekretarza stanu i zastępcy przewodniczącego Komitetu Integracji Europejskiej. Został też zastępcą głównego negocjatora ds. akcesji RP do Unii Europejskiej. Po konflikcie z Ryszardem Czarneckim odszedł do KPRM (jako sekretarz stanu), do marca 1999 nadal pełniąc dotychczasowe funkcje w zespole ds. akcesji. Po 2001 wycofał się z bieżącej działalności politycznej, przy czym w 2005 poparł inicjatywę powołania Partii Demokratycznej.
W 1991 należał do inicjatorów powstania Polskiej Fundacji im. Roberta Schumana, promującej integrację europejską. Został członkiem rady fundatorów i przewodniczącym rady programowej fundacji. W latach 2005–2006 sprawował funkcję jej prezesa. Od 1999 do 2004 pełnił funkcję zastępcy rektora Kolegium Europejskiego z siedzibą w Brugii (rektora kampusu w Natolinie). W 2005 i 2006 jako główny ekspert międzynarodowy doradzał gruzińskiemu parlamentowi w sprawach integracji europejskiej. Od 2006 pracował w Parlamencie Europejskim w Brukseli (będąc pierwszym Polakiem na dyrektorskim stanowisku w strukturze PE). Początkowo był dyrektorem ds. kontaktów z parlamentami krajowymi, w 2009 został dyrektorem ds. kontaktów z Kongresem Stanów Zjednoczonych. Organizował otwarte oficjalnie w 2010 Biuru Parlamentu Europejskiego EPLO w Waszyngtonie, którym kierował do 2012.
19 czerwca 2013 powołany na stanowisko ambasadora RP przy Stolicy Apostolskiej, a także ambasadora RP przy Zakonie Maltańskim. Urzędy objął 6 lipca 2013, został odwołany w czerwcu 2016. Następnie przeszedł na emeryturę.
Odznaczenia.
Odznaczony m.in. Krzyżem Oficerskim Orderu Odrodzenia Polski, Legią Honorową V klasy, Krzyżem Zasługi I Klasy Orderu Zasługi Republiki Federalnej Niemiec, Orderem Leopolda II III klasy oraz Krzyżem Wielkim Orderu Piusa IX.
Życie prywatne.
Żonaty z Wandą z domu Tarkowską; ma dwie córki: Joannę i Marię. Posługuje się językiem angielskim, francuskim, niemieckim, rosyjskim i włoskim.
Linki zewnętrzne.
 

</doc>
<doc id="1016795" url="https://pl.wikipedia.org/wiki?curid=1016795" title="Deportivo Azogues">
Deportivo Azogues

Deportivo Azogues – ekwadorski klub piłkarski z siedzibą w mieście Azogues.
Historia.
Klub powstał 25 maja 2005 roku i gra obecnie w pierwszej lidze ekwadorskiej (Serie A).

</doc>
<doc id="1016796" url="https://pl.wikipedia.org/wiki?curid=1016796" title="Amerykańskie okręty podwodne typu S">
Amerykańskie okręty podwodne typu S

Okręty podwodne serii S – amerykański typ okrętów podwodnych z dwudziestolecia międzywojennego i II wojny światowej, składający się z czterech nie związanych ze sobą typów zbudowanych według różnych konkurencyjnych projektów. Do roku 1925 ukończono budowę 51 okrętów tej serii, w tym 31 wybudowanych w stoczni Holland-EB według jej projektu EB73A, piętnaście okrętów typu "S-3" (USN/PNY) oraz jeden okręt typu "S-2" (Lake). Do służby w US Navy weszło 48 okrętów serii "S". Jeden z okrętów typu "S-1" - SS-130 - został przekazany w 1940 roku Royal Navy, a w konsekwencji polskiej Marynarce Wojennej jako ORP "Jastrząb" (P-551).
Geneza.
I wojna światowa uwidoczniła efektywność okrętów podwodnych w walce. Małe niemieckie U-Booty bardzo zaszkodziły komunikacji morskiej Wielkiej Brytanii, sprowadzając ten kraj na krawędź kapitulacji. Jedynie taktyka konwojów do ochrony statków transportowych oraz wsparcie ograniczonych brytyjskich sił przeciwpodwodnych przez okręty amerykańskie umożliwiło pokonanie niemieckich okrętów podwodnych. Niezależnie od powojennych wysiłków wielu środowisk (głównie brytyjskich, obawiających się zagrożenia jakie stanowiły okręty podwodne dla brytyjskich okrętów liniowych) zmierzających do wprowadzenia całkowitego międzynarodowego zakazu prowadzenia wojny podwodnej, większość marynarek wojennych na świecie kontynuowała rozwój swoich flot podwodnych.
W Stanach Zjednoczonych marynarka wojenna zaprezentowała w tym czasie nowe podejście do budowy jednostek tej klasy. Okręty wcześniejszych typów i serii budowane były przez prywatne stocznie na podstawie przedstawionych przez US Navy wymagań. W przypadku typu S ("S-boats") okręty były efektem konkurencji między przedsiębiorstwami. Stocznia Electric Boat (EB) (sukcesor stoczni założonej przez Johna Hollanda) otrzymała od marynarki kontrakt na konstrukcję i budowę jednego okrętu oznaczonego jako S-1, konstrukcja i budowa drugiej jednostki – S-2, została powierzona założonej przez innego słynnego wynalazcę Simona Lake'a stoczni Lake Torpedo Boat Company, S-3 natomiast został opracowany przez samą marynarkę, a jego budowę powierzono należącej do US Navy stoczni Portsmouth Navy Yard w Kittery w stanie Maine. Zamierzeniem marynarki był wybór najlepszych cech każdej z konstrukcji i opracowanie na tej podstawie jednego typu okrętu, który zostanie skierowany do produkcji seryjnej. Po zakończeniu I wojny światowej w listopadzie 1918 roku, budowa okrętów została znacznie spowolniona, jednakże do 1925 roku wyprodukowano 51 okrętów serii "S" wszystkich wersji – 31 według projektu Holland-EB oraz 15 według własnego projektu marynarki. Prototyp S-2 Lake'a nie był jednak udany, toteż projekt uległ modyfikacji i po wprowadzeniu ulepszeń wyprodukowano cztery kolejne jednostki zmienionego typu S-48. W rezultacie różnych projektów, jednostki serii "S" znacznie różniły się między sobą, stąd też nie stanowią one jednego typu okrętów. W rzeczywistości grupę tę tworzyło 5 odrębnych typów jednostek: "S-1", "S-2", "S-3", "S-42" i "S-48".
Budowę pierwszego okrętu typu "S" rozpoczęto 17 grudnia 1917 w stoczni Fore River Shipyard. Wodowanie nastąpiło 26 października 1918, wejście do służby 5 czerwca 1920. Ostatni okręt wszedł do służby w 1922. Powstało 5 serii produkcyjnych różniących się między sobą wypornością i wymiarami. Trzy okręty zostały utracone w wyniku wypadków przed wybuchem II wojny światowej, 6 złomowano. Po wybuchu wojny 6 okrętów przekazano Royal Navy, która jedną jednostkę udostępniła Polskiej Marynarce Wojennej (ORP "Jastrząb"). 5 okrętów utracono podczas II wojny światowej. Okręty w czasie wojny uznawane były za już przestarzałe i wykorzystywano jedynie do celów pomocniczych: rozpoznawczych, transportowych czy szkolnych. Jednostki, które przetrwały wojnę, zostały złomowane w 1946.

</doc>
<doc id="1016802" url="https://pl.wikipedia.org/wiki?curid=1016802" title="Towarzystwo Rozwoju Rodziny">
Towarzystwo Rozwoju Rodziny

Towarzystwo Rozwoju Rodziny (TRR) – polska organizacja założona w 1957 roku, mająca na celu wspieranie edukacji seksualnej młodzieży, udzielanie pomocy i wsparcia osobom oraz parom w sytuacjach kryzysowych, a także zapewnienie opieki w zakresie zdrowia seksualnego.
W momencie założenia organizacja nazywała się "Towarzystwo Świadomego Macierzyństwa". W 1959 r. została przyjęta do Międzynarodowej Federacji Planowanego Rodzicielstwa (IPPF). W 1960 r. zorganizowano pierwszy krajowy zjazd członków Towarzystwa. Nazwa organizacji w 1970 r. ponownie uległa zmianie, tym razem na Towarzystwo Planowania Rodziny. Od 1979 r. utrzymuje się nazwa obecna – Towarzystwo Rozwoju Rodziny. W momencie swego największego zasięgu (1988 r.) Towarzystwo posiadało 8 przychodni, 23 poradnie przedmałżeńskie i rodzinne, 3 poradnie młodzieżowe, 4 szkoły rodzenia oraz 40 oddziałów w różnych województwach. Z Towarzystwem związani byli m.in.: seksuolodzy prof. Mikołaj Kozakiewicz – wieloletni przewodniczący TRR, Kazimierz Imieliński, Michalina Wisłocka i Zbigniew Lew-Starowicz.
Towarzystwo obecnie jest członkiem Międzynarodowej Federacji Planowanego Rodzicielstwa oraz Federacji na Rzecz Kobiet i Planowania Rodziny.
Zadania i cele.
Do głównych zadań Towarzystwa należy: wspieranie kobiet i mężczyzn w ich prawie do decydowania o liczbie i czasie urodzin swoich dzieci, propagowanie ruchu planowania rodziny poprzez: informowanie, poradnictwo i rzecznictwo interesów oraz współpracę z wszystkimi zainteresowanymi. Towarzystwo swoimi działaniami podkreśla znaczenie profilaktyki zdrowotnej dla stanu zdrowia kobiet w wieku reprodukcyjnych oraz dla zdrowia matki i dziecka, przez informowanie oraz konkretne usługi. Ważnym zadaniem jest walka o równouprawnienie kobiet i mężczyzn oraz pomoc kobietom w dążeniu do pełni uczestnictwa w życiu publicznym, politycznym i ekonomicznym.
Celami Towarzystwa są:

</doc>
<doc id="1016803" url="https://pl.wikipedia.org/wiki?curid=1016803" title="Sól amonowa">
Sól amonowa



</doc>
<doc id="1016805" url="https://pl.wikipedia.org/wiki?curid=1016805" title="Al Oerter">
Al Oerter

Alfred Adolph „Al” Oerter Jr (ur. 19 września 1936 w Nowym Jorku, zm. 1 października 2007 w Fort Myers) – amerykański lekkoatleta dyskobol, czterokrotny mistrz olimpijski.
Legenda światowego rzutu dyskiem. Pierwszy lekkoatleta, któremu udało się czterokrotnie zwyciężyć na igrzyskach olimpijskich w jednej konkurencji. To osiągnięcie wyrównał dopiero w skoku w dal Carl Lewis.
Urodził się w Astorii w Queens w Nowym Jorku. Warunki fizyczne (193 cm wzrostu, 127 kg) predestynowały do trenowania rzutów. Zaczął uprawiać rzut dyskiem i w 1954 otrzymał stypendium sportowe University of Kansas.
Na igrzyskach olimpijskich w 1956 w Melbourne nie był faworytem, ale rzucił 56,36 m, co było nowym rekordem olimpijskim i jego rekordem życiowym i zdobył złoty medal. W 1957 zdobył mistrzostwo Stanów Zjednoczonych (AAU) (powtórzył to osiągnięcie jeszcze w 1958, 1960, 1962, 1964 i 1966), a także akademickie mistrzostwo USA (NCAA (zdobył je również w 1958 wspólnie z Rinkiem Babką). Zwyciężył na igrzyskach panamerykańskich w 1959 w Chicago.
Na igrzyskach olimpijskich w 1960 w Rzymie Oerter i Babka byli uznawani za faworytów. Po czterech kolejkach prowadził Babka. Udzielił wskazówek Oerterowi przed piątym rzutem i ten poprawił rekord olimpijski wynikiem 59,18 m, który dal mu drugi złoty medal. Babka zdobył srebro. 18 maja 1962 Oerter ustanowił rekord świata rzutem na odległość 61,10 m. Później jeszcze trzykrotnie poprawiał rekord świata do wyniku 62,94 m 25 kwietnia 1964.
Przed igrzyskami olimpijskimi w 1964 w Tokio Oerter doznał kontuzji szyi. Nosił kołnierz ortopedyczny i bandaż na żebrach. Pomimo kontuzji i bólu w piątym rzucie po raz kolejny pobił rekord olimpijski wynikiem 61,00 m i zdobył trzeci złoty medal olimpijski. Ostatniego rzutu nie był w stanie wykonać z powodu bólu.
Na igrzyskach olimpijskich w 1968 w Meksyku faworytem był rekordzista świata Amerykanin Jay Silvester. Oerter jednak po raz kolejny poprawił rekord olimpijskie na 64,48 m i zdobył swój czwarty złoty medal olimpijski. Wkrótce potem wycofał się z wyczynowego uprawiania sportu, ale powrócił w 1977. Po niemal 12 latach od ostatniego zwycięstwa olimpijskiego w Meksyku Oerter w wieku niespełna 44 lat walczył jeszcze o swoje piąte igrzyska. Ustanowił znakomity rekord życiowy – 69,42 m, ale w kwalifikacjach przedolimpijskich zajął dopiero czwartą lokatę. Stany Zjednoczone ostatecznie zbojkotowały moskiewskie igrzyska, a Oerter zajął drugą lokatę w przeprowadzonych równolegle do moskiewskich igrzysk zawodach Olympic Boycott Games 1980.
Po zakończeniu kariery sportowej Oerter zajął się malarstwem abstrakcyjnym. Zaczął w latach 80., tworząc kierunek o nazwie Smash Art, rzucając dysk do farby. W 1999 zajął się malarstwem na serio.
Al Oerter od młodości cierpiał na nadciśnienie tętnicze i to choroba serca była przyczyną jego śmierci. Zmarł w szpitalu na Florydzie.

</doc>
<doc id="1016806" url="https://pl.wikipedia.org/wiki?curid=1016806" title="A Profesionałna futbołna grupa (2007/2008)">
A Profesionałna futbołna grupa (2007/2008)

A Profesionałna futbołna grupa (2007/2008) była 84. edycją najwyższej piłkarskiej klasy rozgrywkowej w Bułgarii. W rozgrywkach brało udział 16 zespołów. Sezon rozpoczął się 11 sierpnia 2007, a zakończył 10 maja 2008. Tytułu nie obroniła drużyna Lewski Sofia. Nowym mistrzem Bułgarii został zespół CSKA Sofia.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1016807" url="https://pl.wikipedia.org/wiki?curid=1016807" title="I bitwa nad Bull Run">
I bitwa nad Bull Run

I bitwa nad Bull Run (znana również jako I bitwa pod Manassas) – pierwsza znacząca bitwa lądowa podczas wojny secesyjnej. Rozegrała się 21 lipca 1861 roku w okolicach Manassas w Wirginii pomiędzy wojskami Unii i Skonfederowanych Stanów Ameryki. Bitwa zakończyła się zwycięstwem konfederatów, a dzięki niej generał Thomas Jackson uzyskał przydomek "Stonewall". Po bitwie generał Unii, McDowell został zwolniony i zastąpiony przez George’a McClellana. 
Po bitwie nad Bull Run obie strony konfliktu zdały sobie sprawę z faktu, że wojna będzie znacznie dłuższa i bardziej krwawa, niż pierwotnie zakładano. Pierwsza znacząca bitwa lądowa uwypukliła wiele problemów i braków typowych dla pierwszego roku wojny. Piechota nie chroniła odsłoniętej artylerii, zwiad taktyczny był minimalny, a żaden dowódca nie był w stanie skutecznie wykorzystać całej swojej siły. McDowell, z 35 000 armią, był w stanie zaangażować w walkę tylko około 18 000 żołnierzy, podobnie jak siły Konfederacji, które z wszystkich 32 000 mężczyzn, zaangażowały w regularną bitwę tylko 18 000 ludzi.
Tło historyczne.
Irvin McDowell.
Generał Irvin McDowell miał powody, aby niechętnie prowadzić swoich żołnierzy „na Richmond” w lipcu 1861 r. Zaplanowany na 8 lipca wymarsz 30 000 ludzi McDowella został opóźniony ze względu na brak wozów zaopatrzeniowych i konieczność zorganizowania przybywających na ostatnią chwilę pułków w brygady i dywizje. Gdy armia 16 lipca w końcu wyruszyła, zaczął zbliżać się koniec okresu zaciągu wielu dziewięćdziesięciodniowych jednostek. Pułk piechoty i bateria artylerii zawróciły do domu w przeddzień bitwy. Dłuższe okresy na jakie zaciągali się Konfederaci dawały im psychologiczną przewagę, gdyż rekruci, których okres służby dobiegał końca byli mniej zmotywowani do walki.
W Dolinie Shenandoah generał Robert Patterson podobnie obawiał się, że jego zaciągnięci na 90 dni rekruci w jego 15 000 armii nie dadzą z siebie wszystkiego w ewentualnej bitwie przeciwko 11 000 Konfederatów Josepha E. Johnstona. Był to jeden z wielu powodów, dla których Pattersonowi nie udało się wypełnić zadania związania sił Johnstona w Dolinie, podczas gdy McDowell atakował Beauregarda pod Manassas. Patterson był także zmylony licznymi rozkazami z Waszyngtonu, które nie wyjaśniały, czy ma atakować czy tylko manewrować przeciwko Johnstonowi. Mylnie uważając, że przeciwnik ma przewagę liczebną, zdecydował się na bezpieczniejsze manewrowanie. 18 i 19 lipca Johnston wymknął mu się, pomaszerował z Winchester do kolei w Piedmont i załadował na pociąg do Manassas. Z jego przybyciem Konfederaci pod Manassas zrównali swoje siły z atakującym McDowellem.
Siatka szpiegowska w Waszyngtonie oraz rekonesans McDowella.
Beauregard został uprzedzony o marszu McDowella przez swoją siatkę szpiegowską w Waszyngtonie, na czele której stała Rose O’Neal Greenhow, przyjaciółka wielu znaczących północnych polityków, ale także konfederacki szpieg. Gdy Jankesi w końcu dotarli do Centreville, trzy mile od konfederackich umocnień nad Bull Run, zjedli już całą żywność i musieli czekać kolejny dzień na dowiezienie nowej. Ze względu na brak wyszkolonej kawalerii McDowell sam przeprowadził rekonesans sił nieprzyjaciela i stwierdził, że ciężki teren i silne umocnienia na konfederackim prawym skrzydle uniemożliwiają jego odwrócenie, jak początkowo planował. 
Plan McDowella i preludium do bitwy.
McDowell opracowywał plan ataku na lewe skrzydło i rozpoznawał prowadzące tam drogi. W tym samym czasie przeciążona linia kolejowa pracowała pełną parą przywożąc kolejne jednostki Johnstona pod Manassas. Gdy McDowell w końcu rozpoczął swój atak 21 lipca, trzy brygady z Doliny były już na miejscu, a czwarta w drodze. Pomimo opóźnień, atak McDowella był bliski sukcesu. Beauregard rozstawił swoje jednostki wzdłuż południowego brzegu Bull Run, porośniętej na brzegach drzewami rzeki płynącej o kilka mil na północ od Manassas. Konfederackie pułki strzegły mostu kolejowego z prawej, mostu na Trakcie Warrenton sześć mil w górę strumienia na lewo i pół tuzina brodów pomiędzy mostami. Spodziewając się, że McDowell zaatakuje w kierunku linii kolejowej, Beauregard umieścił dziewięć ze swoich dziesięciu i pół brygad na tym skrzydle, z którego planował wyprzedzić Jankesów poprzez własne uderzenie rankiem, 21 lipca. Zamiast tego tuż po wschodzie słońca huk artylerii i trzask karabinów wiele mil na północ w górę rzeki oznajmił mu, że McDowell pierwszy wprawił w ruch zaskakujące uderzenie.
Bitwa.
Poranne uderzenie na Matthews Hill - ranek.
Kolumna uderzeniowa Unii w sile 10 000 ludzi zaatakowała 21 lipca 1861 roku o 2:00 i przedzierała się przez zarośla i koleiny szlaku dla wozów w sześciomilowym marszu oskrzydlającym, podczas gdy inne pułki wykonywały atak pozorowany na most na Trakcie. Kolumna flankująca przeprawiła się przez Bull Run dwie mile w górę rzeki od mostu, gdzie żaden Konfederata się ich nie spodziewał. Dowódcą sił rebelianckich przy moście był pułkownik Nathan „Shanks” Evans, doświadczony żołnierz z Południowej Karoliny. Rozumiejąc, że ostrzał mostu jest tylko zmyłką i dostrzegając tumany kurzu wzniecane przez kolumnę flankującą po swojej lewej stronie, przerzucił większość swoich żołnierzy, aby stawić czoła pierwszej brygadzie Jankesów. Evans spowolnił atak Unii wystarczająco, aby zdążyły nadejść ze wsparciem dwie brygady Konfederatów.
Atak na Henry House Hill – południe.
Przez dwie godziny 4500 żołnierzy konfederatów ustępowało 10 000 Jankesów na północ od Traktu. Brak doświadczenia nie pozwolił jednak północnym oficerom zmontować skoordynowanego ataku różnych pułków. Pomimo tego przewaga liczebna dała o sobie znać i odepchnęła Konfederatów za Trakt i na zbocza wzgórza Henry House Hill (nazwane tak od domu Judith Henry). Wiele pułków konfederackich załamało się i uciekło na tyły; McDowell najwyraźniej był o krok od oszałamiającego sukcesu.
Johnston i Beauregard wysłali dodatkowe wsparcie konfederackiemu lewemu skrzydłu i osobiście pojawili się na linii walk, gdzie pomogli zebrać rozbite jednostki Konfederatów. Przez kolejne popołudniowe godziny fala ataków i kontrataków przewalała się przez wzgórze Henry House Hill. Po stronie Unii walczyli Ambrose E. Burnside, William Tecumseh Sherman i Oliver O. Howard, każdy z nich dowodził brygadą; po stronie Konfederacji Beauregard i Johnston, ten pierwszy dowodzący w polu, ten drugi dowodzący całością sił; obok nich James E. B. Stuart, dowódca pułku kawalerii, który złamał jeden z ataków piechoty Unii frontalną szarżą; Wade Hampton, którego legion z Południowej Karoliny poniósł ciężkie straty; Thomas J. Jackson, dawny profesor VMI obecnie dowodzący brygadą Wirginii z Doliny Shenandoah.
Gdy konfederackie pułki walczące od rana wycofywały się w południe przez wzgórze, Jackson rozwinął swoich żołnierzy w linię tuż za grzbietem wzgórza. Brygada Jacksona powstrzymała natarcie Unii i poniosła wyższe straty, niż jakakolwiek inna południowa brygada tego dnia. Od tej pory Jackson był znany jako „Stonewall – kamienny mur”, a brygada, która tak dzielnie spisała się pod Manassas była znana jako „Brygada Stonewalla”.
Problemy z umundurowaniem.
W trakcie bitwy dochodziło do licznych pomyłek związanych z mundurami. Przy licznych okazjach pułki wstrzymywały ogień w obawie przed ostrzelaniem swoich lub otwierały omyłkowy ogień biorąc swoich za wrogów. Ten sam problem pojawił się przy narodowych flagach niesionych przez każdy pułk. Z jedenastoma gwiazdami w okręgu na granatowym polu umieszczonym w rogu flagi z dwoma poziomymi czerwonymi pasami i rozdzielającym je białym konfederackie „gwiazdy i belki” mogły w bitewnym zamieszaniu łatwo pomylić się z „gwiazdami i pasami”. Później Beauregard opracował nowy wzór flagi, umieszczając białe gwiazdy na granatowym krzyżu Świętego Andrzeja umieszczonym na czerwonym tle, co dało powszechnie znaną flagę Konfederacji.
Jedna pomyłka w rozpoznawaniu mundurów wpłynęła na losy bitwy. W szczytowym momencie walk o Henry House Hill dwie baterie federalne wybijały wyrwy w liniach konfederackich. Ubrany na granatowo pułk wyłonił się spośród drzew o 70 jardów na prawo od dwóch z dział. Sądząc, że to wsparcie piechoty o które proszono, artylerzyści wstrzymali ogień na chwilę, podczas której pułk, który okazał się być 33. Wirginii, uniósł karabiny do ramion i dał salwę. Działa zostały pozbawione załogi, a atak federalny na tym odcinku stracił spójność. 
Kontratak Południa.
Późnym popołudniem północna armia straciła jakąkolwiek spójność, jaką w ogóle miała, gdy pułki kontynuowały walkę pojedynczo, maruderzy zaczęli się wymykać na tyły, a McDowellowi nie udało się wprowadzić dwóch rezerwowych brygad do akcji. Johnston i Beauregard dla odmiany rzucili do walki wszystko co mieli, wliczając w to czwartą, ostatnią brygadę z Doliny, która około 16:00 prosto z pociągów pomaszerowała do walki. W tym momencie rebelianci mieli porównywalną liczbę ludzi w bezpośredniej strefie walki (około 18 000 ostatecznie brało udział w bitwie po każdej stronie) i zdecydowaną przewagę w wypoczętych żołnierzach. Większość pułków Unii maszerowała i walczyła przez większą część 14 godzin, prawie bez posiłku i wody w gorący, duszny dzień. W tym momencie, wyczuwając przewagę, Beauregard pchnął Konfederatów do kontrataku wzdłuż całej linii.
Odwrót wojsk Unii.
Zaskoczeni kontratakiem zniechęceni i wyczerpani Jankesi, których trzymiesięczna służba właśnie dobiegała końca stwierdzili, że zrobili już swoje. Zaczęli się wycofywać, najpierw powoli i stawiając opór, lecz w narastającej panice, gdy ich oficerowie stracili nad nimi kontrolę, żołnierze oddzielali się od swoich kompanii. Wycofywanie się przerodziło się w ucieczkę, gdy żołnierze porzucali karabiny, plecaki i wszystko to, co mogło ich spowolnić w dzikiej ucieczce ku przeprawie przez Bull Run. Niektóre jednostki Shermana i liczne kompanie sił regularnych utrzymały dyscyplinę i sformowały straż tylną, która spowolniła zdezorganizowany pościg rebeliantów. Uciekający żołnierze wymieszali się ze spanikowanymi cywilami. 
Niektórzy kongresmani na próżno usiłowali powstrzymać oszalałych ze strachu żołnierzy, znajdujących się teraz o mile od pola bitwy i najwyraźniej bez zamiaru zatrzymywania się wcześniej niż za Potomakiem. „Im dalej uciekali, tym bardziej byli przerażeni”, stwierdził jeden z kongresmanów.
Na drugim brzegu Bull Run wiwatujący rebelianci świętowali swoje zwycięstwo i spędzali setki federalnych jeńców. Sam Jefferson Davis pojawił się na polu bitwy w chwili zwycięstwa. Johnston przyjechał z wieścią o konfederackim triumfie. Davis w euforii nakazał żywy pościg za pobitym nieprzyjacielem. Chociaż niektóre konfederackie jednostki przeszły milę czy dwie za Bull Run, Johnston i Beauregard uważali, że dalszy pościg nie jest możliwy. W słowach Johnstona: „nasza armia była bardziej zdezorganizowana po zwycięstwie niż nieprzyjaciel po porażce".
Rezultaty.
Płonne nadzieję zdobycia Waszyngtonu.
Gdy skala konfederackiego zwycięstwa stała się w pełni jasna w kolejnych tygodniach, gazety zaczęły szukać kozła ofiarnego winnego niepowodzenia „podążania za zwycięstwem i zajęcia Waszyngtonu”. Spór wybuchł pomiędzy zwolennikami każdego z trzech dowódców – Davisa, Johnstona i Beauregarda – obwiniającymi się nawzajem o to „niepowodzenie”. Szansa zdobycia Waszyngtonu w lipcu 1861 r. nie była możliwa, jak rozsądnie oceniali wszyscy trzej. McDowell uformował z wypoczętych rezerw linię obronną pod Centreville w nocy 21 lipca. Następnego ranka ulewne deszcze zmieniły drogi w grzęzawiska. Konfederacka logistyka nie była w stanie wesprzeć marszu naprzód nawet przy dobrej pogodzie. Składy armii w Manassas były prawie pozbawione żywności. Pomimo nastroju paniki w Waszyngtonie rebelianci nie mogli nadejść.
Wpływ na Konfederację.
W lipcu 1861 r. kontrowersje w kwestii braku pościgu były dopiero kwestią przyszłości. Południe wybuchło radością ze zwycięstwa. Bitwa pod Manassas (lub nad Bull Run, jak ją nazwano na Północy) była jednym z najbardziej zdecydowanych taktycznych zwycięstw tej wojny. Chociaż dla wielu Południowców jej konsekwencje strategiczne były nikłe, to bitwa powstrzymała na osiem miesięcy jakiekolwiek dalsze próby najazdu Unii na Wirginię. Zginęło około 400 Konfederatów; 1600 odniosło rany, z których około 225 później zmarło. Siły Unii także straciły około 625 zabitych i śmiertelnie rannych, 950 rannych i ponad 1200 jeńców.
Prawdopodobnie najdalej sięgającymi konsekwencjami bitwy były te psychologiczne. Radosna celebracja Południa wytworzyła pewność siebie. Manassas było „jedną z decydujących bitew w historii świata”, pisał przywódca polityczny, Robert R. R. Cobb z Georgii. Edmund Ruffin uważał, że „to ciężko wywalczone zwycięstwo w rzeczywistości kończy wojnę”.
Wpływ na Unię i kolejne wydarzenia.
Długotrwałym efektem bitwy nad Bull Run na Północy nie był jednak defetyzm, ale odnowiona determinacja. Chociaż wstrząśnięci wieściami znad Bull Run, Abraham Lincoln i generał Winfield Scott nie wpadli w panikę. Dzień po Bull Run Lincoln podpisał dekret wzywający pod broń 500 000 ochotników na trzy lata. Trzy dni później podpisał drugi dekret, wzywający pod broń kolejnych 500 000 ludzi. Ochotnicy tłoczyli się w biurach rekrutacyjnych przez kilka następnych tygodni, oferty nowych pułków nadpływały od północnych gubernatorów, a w końcu i same pułki zaczęły spływać do zatłoczonych obozów szkoleniowych wokół Waszyngtonu, gdzie czekał na nie ich nowy dowódca generał George B. McClellan.
O 2:00, rankiem po bitwie nad Bull Run, telegram wezwał McClellana do objęcia dowodzenia nad tą nową armią ochotników zaciągniętych na trzy lata, która wkrótce miała otrzymać miano Armii Potomaku. Gdy McClellan przybył do Waszyngtonu 26 lipca stwierdził, że:
Można w tych słowach zapewne wykryć samochwalczą przesadę, ale McClellan osiągnął wszystko, czego od niego oczekiwano przez pierwsze dwa miesiące swojego dowodzenia. Jego komisje egzaminacyjne pozbyły się z armii niekompetentnych oficerów. McClellan przekuł Armię Potomaku w maszynę bojową – co było istotnym wkładem w ostateczne zwycięstwo Unii.

</doc>
<doc id="1016808" url="https://pl.wikipedia.org/wiki?curid=1016808" title="I bitwa pod Manassas">
I bitwa pod Manassas



</doc>
<doc id="1016809" url="https://pl.wikipedia.org/wiki?curid=1016809" title="Okoniopstrąg">
Okoniopstrąg



</doc>
<doc id="1016810" url="https://pl.wikipedia.org/wiki?curid=1016810" title="II bitwa pod Manassas">
II bitwa pod Manassas



</doc>
<doc id="1016811" url="https://pl.wikipedia.org/wiki?curid=1016811" title="Andrzej Wybrański">
Andrzej Wybrański

Andrzej Wiesław Wybrański (ur. 3 grudnia 1943 w Radomiu) – polski polityk, urzędnik państwowy i nauczyciel, poseł na Sejm X kadencji.
Życiorys.
Ukończył w 1965 studia matematyczne na Uniwersytecie Łódzkim, ukończył także studia podyplomowe na Uniwersytecie Mikołaja Kopernika w Toruniu. Przez wiele lat pracował jako nauczyciel oraz dyrektor liceum ogólnokształcącego w Żninie.
W latach 80. działał w jawnej i tajnej „Solidarności”, zajmował się m.in. prowadzeniem nielegalnej drukarni. W 1989 został posłem na Sejm X kadencji z okręgu inowrocławskiego. Był jedynym spośród 161 kandydatów Komitetu Obywatelskiego do Sejmu, który musiał walczyć o mandat w drugiej turze wyborów.
Należał do Porozumienia Centrum. W latach 1998–2002 był radnym sejmiku kujawsko-pomorskiego I kadencji z listy Akcji Wyborczej Solidarność. Bez powodzenia ubiegał się o reelekcję z listy koalicji Platforma Obywatelska – Prawo i Sprawiedliwość, od 2001 związany z Prawem i Sprawiedliwością. W latach 90. został zatrudniony przez Lecha Kaczyńskiego jako doradca prezesa Najwyższej Izby Kontroli. Później był doradcą dyrektora bydgoskiej delegatury izby.
Odznaczenia.
W 2013, "za wybitne zasługi dla przemian demokratycznych w Polsce, za osiągnięcia w działalności państwowej i publicznej", odznaczony Krzyżem Kawalerskim Orderu Odrodzenia Polski. Wcześniej został odznaczony Złotym (1991) i Brązowym Krzyżem Zasługi oraz Medalem Komisji Edukacji Narodowej (1992). W 2016 otrzymał Krzyż Wolności i Solidarności.

</doc>
<doc id="1016816" url="https://pl.wikipedia.org/wiki?curid=1016816" title="Zielona karta">
Zielona karta



</doc>
<doc id="1016819" url="https://pl.wikipedia.org/wiki?curid=1016819" title="Marzęcin (Zielona Góra)">
Marzęcin (Zielona Góra)

Marzęcin (przed 1945 ) – część miasta i osiedle administracyjne Zielonej Góry, będące jednostką pomocniczą miasta.
Do 31 grudnia 2014 roku wieś w gminie Zielona Góra.
W latach 1975–1998 miejscowość administracyjnie należała do województwa zielonogórskiego.
Zobacz też: Marzęcin

</doc>
<doc id="1016821" url="https://pl.wikipedia.org/wiki?curid=1016821" title="Faina Mielnik">
Faina Mielnik

Faina Grigorjewna Mielnik (Welewa), ros. Фаина Григорьевна Мельник (ur. 9 czerwca 1945 w Bakocie na Ukrainie, zm. 16 grudnia 2016 w Moskwie) – radziecka lekkoatletka, trenerka i dentystka pochodzenia żydowskiego, wielokrotna rekordzistka świata w rzucie dyskiem.
Życiorys.
Urodziła się 9 czerwca 1945 na Ukrainie, w rodzinie żydowskiej.
Na Mistrzostwach Europy w 1971 po raz pierwszy zdobyła złoty medal w rzucie dyskiem. Rok później triumfowała na igrzyskach olimpijskich w Monachium. W 1974 w Rzymie obroniła tytuł mistrzyni Europy. Była pierwszą zawodniczką, która rzuciła dyskiem na odległość ponad 70 metrów. Łącznie w ciągu całej kariery 11 razy poprawiała rekord świata, po raz ostatni w 1976 (70,50 m).
Po zakończeniu kariery zawodniczej pracowała jako trenerka i dentystka.

</doc>
<doc id="1016822" url="https://pl.wikipedia.org/wiki?curid=1016822" title="Marzęcin">
Marzęcin



</doc>
<doc id="1016826" url="https://pl.wikipedia.org/wiki?curid=1016826" title="Liceum Morskie w Gdyni">
Liceum Morskie w Gdyni

Liceum Morskie w Gdyni – liceum zawodowe działające w Gdyni w latach 1973–1985. W latach 1974–1983 mieściło się na statku MS Edward Dembowski.
Geneza.
Szkolnictwo morskie w Polsce, powstałe w 1920, kształciło specjalistów na stanowiska oficerskie. Załogi szeregowe składały się z osób szkolonych na miejscu, jak też absolwentów różnych kursów przygotowawczych oraz rezerwistów Marynarki Wojennej.
W latach 70. XX wieku w związku z rozwojem i unowocześnianiem polskiej floty handlowej dostrzeżono zapotrzebowanie na załogi szeregowe wykształcone, zdolne do obsługi nowoczesnych statków. Postanowiono otworzyć zasadnicze szkoły zawodowe (pod nazwą Zasadnicza Szkoła Morska) przy Polskich Liniach Oceanicznych w Gdyni oraz przy Polskiej Żegludze Morskiej w Szczecinie.
Początki szkoły.
Wiosną 1973 odbyły się egzaminy. Jeszcze przed rozpoczęciem roku szkolnego zdecydowano o zmianie rodzaju szkół na licea zawodowe, aby umożliwić absolwentom uzyskanie matury i dalsze kształcenie w Wyższej Szkole Morskiej (lub innej uczelni). Uczniowie przyjęci do Zasadniczej Szkoły Morskiej stali się automatycznie uczniami Liceum Morskiego. Pierwszym dyrektorem, najpierw ZSM, a następnie Liceum Morskiego został Edward Gill.
Na siedzibę Liceum Morskiego w Gdyni przeznaczono motorowiec „Edward Dembowski”. Przebudowa z drobnicowca na statek szkolny została wykonana w gdańskiej Stoczni Remontowej, lecz prace nie zostały ukończone przed rozpoczęciem roku szkolnego. Dlatego też szkołę umieszczono początkowo w Ośrodku Szkoleniowym Ligi Obrony Kraju w Jastarni, gdzie 3 września 1973 odbyła się uroczysta inauguracja. Ponieważ jednak budynki ośrodka w Jastarni nie miały ogrzewania, w październiku 1973 uczniów przeniesiono początkowo na „Dar Pomorza” stojący w Gdyni, a w styczniu 1974 do ośrodka wypoczynkowego PLO „Szarlota” koło Kościerzyny.
W październiku 1974 szkołę przeniesiono na „Dembowskiego”. Statek miał kabiny dla 240 uczniów, 5 sal lekcyjnych, warsztaty, salę gimnastyczną, pomieszczenia dla wykładowców (13 osób) i załogi statku (27 osób) oraz pomieszczenia magazynowe i gospodarcze.
Podróże.
24 maja 1975 statek wyruszył w pierwszą podróż z uczniami Liceum Morskiego. Zawinięto do Leningradu, Helsinek i Sztokholmu. Do Gdyni „Dembowski” wrócił 5 czerwca 1975. Każdego roku, latem odbywały się kilkunastodniowe rejsy po Bałtyku i Morzu Północnym. Takich podróży odbyło się 10, lecz po powrocie z ostatniej, w lipcu 1978 Polski Rejestr Statków nie odnowił certyfikatu dopuszczającego do pływania.
MS „Edward Dembowski” stał się hulkiem, zacumowanym przy Nabrzeżu Pomorskim w Gdyni.
Zakończenie działalności.
Utrzymanie statku, mimo tego że nie pływał, generowało koszty większe, niż normalny budynek internatu i szkoły. Dodatkowo, ze względu na stan techniczny, istniało poważne zagrożenie sanitarne oraz pożarowe.
W 1981 rozpoczęto starania o przeniesienie Liceum Morskiego do siedziby na lądzie. Proponowano budowę nowej siedziby szkoły i normalnego internatu, rozważano możliwości wykorzystania bazy lokalowej innych szkół. Nie przyniosło to rezultatów i 27 kwietnia 1982 Polskie Linie Oceaniczne postanowiły wstrzymać nabór do szkoły, kontynuując nauczanie już przyjętych uczniów. W czerwcu 1983 postanowiono o sprzedaży statku. Dwa ostatnie roczniki (4 klasy) włączono w struktury Technikum Przetwórstwa Rybnego w Gdyni. W roku szkolnym 1983/1984 internat Liceum mieścił się w Domu Turysty w Sopocie, a w ostatnim roku uczniowie mieszkali w internacie Zasadniczej Szkoły Budowlanej w Gdyni.
31 sierpnia 1985 Liceum Morskie w Gdyni zostało zlikwidowane.
Liceum Morskie w Gdyni w liczbach.
O możliwość uczenia się w Liceum Morskim w Gdyni ubiegało się około 8 tysięcy kandydatów. Przyjęto 765 chłopców, z których 568 ukończyło szkołę, a 474 uzyskało świadectwa maturalne. Każdy rocznik był podzielony na dwie klasy A i B. Do klasy A uczęszczali uczniowie, którzy pochodzili z różnych zakątków Polski, w klasie B byli uczniowie mieszkający w Trójmieście i okolicach.
W Liceum oprócz nauczycieli przedmiotów ogólnych pracowało 40 instruktorów nauki zawodu oraz 15 nauczycieli wychowania morskiego (wychowawcy w internacie). 42 osoby były zatrudnione na stanowiskach administracyjnych i pomocniczych.
Program Liceum Morskiego obejmował przedmioty: język polski, język angielski, język rosyjski, matematyka, historia, fizyka, chemia, propedeutyka nauki o społeczeństwie, geografia gospodarcza, przysposobienie obronne, wychowanie fizyczne, przysposobienie do życia w rodzinie, rysunek techniczny, elektrotechnika i automatyka okrętowa, nautyka, wiedza okrętowa i budowa okrętu, materiałoznawstwo okrętowe, technologia ładunków, okrętowe urządzenia napędowe i mechanizmy pomocnicze, morskie przysposobienie sportowe (pływanie, żeglarstwo i ratownictwo), prawo żeglugowe, bezpieczeństwo i higiena pracy.
Upamiętnienie Liceum Morskiego w Gdyni.
W 1998, w 25 rocznicę powołania Liceum, Jerzy Brodowski, absolwent pierwszego rocznika zorganizował spotkanie absolwentów i pracowników Liceum Morskiego. Później odbyło się jeszcze kilka takich spotkań. W czasie kolejnego zjazdu, 13 czerwca 2006, na budynku Wydziału Nawigacyjnego Akademii Morskiej w Gdyni przy alei Jana Pawła II odsłonięto tablicę upamiętniającą istnienie Liceum Morskiego.
O liceum napisano kilka książek i artykułów.

</doc>
<doc id="1016828" url="https://pl.wikipedia.org/wiki?curid=1016828" title="Puszczyków">
Puszczyków

Puszczyków – dzielnica miasta Szprotawa w Polsce położonego w województwie lubuskim, w powiecie żagańskim.
Nazwa nie występuje w spisie miejscowości, ale występuje na stronie internetowej gminy. Według zestawienia Centralnego Ośrodka Dokumentacji Geodezyjnej i Kartograficznej we wskazanym miejscu jest część miasta o nazwie Małe Puszczykowo w geoportal występuje nazwa "Mały Puszczyków" a na nowszych "Małe Puszczykowo".
Zabytki.
W pobliżu Kościoła pw. Zbawiciela Świata w Puszczykowie, obok dawnej karczmy znajduje się kamienny krzyż ze zlepieńca z mało wyraźnym rytem, prawdopodobnie miecza lub sztyletu. Określany jest często jako tzw. krzyż pokutny, co jednak nie ma podstaw w dowodach ani badaniach, a jest oparte jedynie na nieuprawnionym założeniu, że wszystkie stare kamienne krzyże monolitowe, zwłaszcza te z rytami broni, o których pochodzeniu nie zachowały się żadne informacje, są krzyżami pokutnymi, chociaż w rzeczywistości powód fundacji takiego krzyża może być różnoraki, tak jak każdego innego krzyża. Niestety hipoteza ta stała się na tyle popularna, że zaczęła być odbierana jako fakt i pojawiać się w lokalnych opracowaniach, informatorach czy przewodnikach jako faktyczna informacja, bez uprzedzenia, że jest to co najwyżej luźny domysł bez żadnych bezpośrednich dowodów.

</doc>
<doc id="1016832" url="https://pl.wikipedia.org/wiki?curid=1016832" title="Nina Romaszkowa-Ponomariowa">
Nina Romaszkowa-Ponomariowa

Nina Romaszkowa-Ponomariowa (ros. Нина Аполлоновна Ромашкова (Пономарёва), ur. 27 kwietnia 1929 we wsi Smyczka w obwodzie swierdłowskim, zm. 19 sierpnia 2016 w Moskwie) – radziecka lekkoatletka, dyskobolka.
Dwukrotna złota (1952, 1960) oraz brązowa (1956) medalistka olimpijska, mistrzyni Europy (1954). Rekordzistka świata (53,61 w 1952).
Ośmiokrotna mistrzyni ZSRR.

</doc>
<doc id="1016833" url="https://pl.wikipedia.org/wiki?curid=1016833" title="Wilczyce (Bukowina Bobrzańska)">
Wilczyce (Bukowina Bobrzańska)

Wilczyce – część wsi Bukowina Bobrzańska w Polsce, położona w województwie lubuskim, w powiecie żagańskim, w gminie Żagań, przy trasie zawieszonej obecnie linii kolejowej Żagań – Szprotawa – Głogów.
W latach 1975–1998 Wilczyce administracyjnie należały do województwa zielonogórskiego.

</doc>
<doc id="1016835" url="https://pl.wikipedia.org/wiki?curid=1016835" title="Nina Romaszkowa">
Nina Romaszkowa



</doc>
<doc id="1016836" url="https://pl.wikipedia.org/wiki?curid=1016836" title="Nina Ponomariewa">
Nina Ponomariewa



</doc>
<doc id="1016840" url="https://pl.wikipedia.org/wiki?curid=1016840" title="Machów (województwo lubuskie)">
Machów (województwo lubuskie)

Machów – wieś w Polsce położona w województwie lubuskim, w powiecie żagańskim, w gminie Żagań, nad rzeką Bóbr.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016841" url="https://pl.wikipedia.org/wiki?curid=1016841" title="Machów">
Machów

2 miejscowości w Polsce:

</doc>
<doc id="1016847" url="https://pl.wikipedia.org/wiki?curid=1016847" title="Duodioda">
Duodioda

Duodioda – lampa elektronowa, odmiana diody próżniowej, w której znajduje się jedna wspólna katoda (żarzona pośrednio lub bezpośrednio) i dwie oddzielne anody. 
Duodiody prostownicze stosowane były w dwupołówkowych prostownikach lampowych (rozwiązanie takie wymagało uzwojenia transformatora zasilającego z wyprowadzonym odczepem ze środka). W układach detektorów lampowych wykorzystywane były duodiody detekcyjne; często duodioda detekcyjna zamykana bywa we wspólnej bańce ze wzmacniającą triodą lub pentodą, a niekiedy z jeszcze innym systemem lampowym.
W europejskim systemie oznaczeń lamp duodiodom odpowiadają – po pierwszej literze definiującej rodzaj żarzenia – litery: "B" (duodioda detekcyjna) i "Z" (duodioda prostownicza). Przykładowe typy duodiod: AZ1 (duodioda prostownicza), EB91 (duodioda detekcyjna), EBF80 (duodioda detekcyjna z pentodą sygnałową), EBL31 (duodioda detekcyjna z pentodą mocy), EBC80 (duodioda detekcyjna z triodą), EABC80 (duodioda detekcyjna z triodą oraz dodatkowa pojedyncza dioda wyposażona w oddzielną katodę).
Podwójne diody z osobnymi katodami spotykane bywają niemal wyłącznie z przeznaczeniem do systemów detekcyjnych. W europejskim systemie oznaczeń przypisuje się im nie literę "B", tylko litery "AA", np. EAA81, niemniej w czasach, kiedy powszechnie stosowano lampy prostownicze w zasilaczach, opracowano także podwójne diody prostownicze z osobnymi katodami (oznaczane nie literą "Z", tylko literami "YY"); taką lampą był np. opracowany w 1938 system podwójny oznaczany symbolem EYY13 i jego następcę EYY53.

</doc>
<doc id="1016849" url="https://pl.wikipedia.org/wiki?curid=1016849" title="Niemcza (województwo lubuskie)">
Niemcza (województwo lubuskie)

Niemcza – osada w Polsce położona w województwie lubuskim, w powiecie żagańskim, w gminie Żagań, w pobliżu zachodniego brzegu rzeki Bóbr.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="1016851" url="https://pl.wikipedia.org/wiki?curid=1016851" title="Spirytus mrówczany">
Spirytus mrówczany

Spirytus mrówczany (łac Spiritus formicicus) – lek w płynie produkowany przez Cefarm Lublin, którego substancją czynną jest kwas mrówkowy.
Zastosowanie.
Jest silnie drażniący. Działa na zakończenia nerwów czuciowych i powoduje przyspieszenie krążenia krwi w skórze i głębiej położonych mięśniach oraz stawach. Stosowany jest jako środek przeciwbólowy w rwie kulszowej, bólach krzyżowych i lędźwiowych oraz bólach stawów.
Działania niepożądane.
Długie stosowanie preparatu może w konsekwencji doprowadzić do podrażnienia skóry i odczynu zapalnego oraz wywołać pokrzywkę i wysypkę. Leku nie mogą stosować osoby uczulone na kwas mrówkowy.
Dawkowanie.
Zalecane jest wcieranie 2–3 razy dziennie w bolące miejsca.

</doc>
<doc id="1016855" url="https://pl.wikipedia.org/wiki?curid=1016855" title="Natalja Lisowska">
Natalja Lisowska

Natalja Wieniediktowna Lisowska (ros. Наталья Венедиктовна Лисовская; ur. 16 lipca 1962 w Alegazowie) – lekkoatletka ZSRR, specjalistka pchnięcia kulą.
Mistrzyni olimpijska z Seulu (1988). W 1987 zdobyła mistrzostwo świata, a w 1991 wicemistrzostwo globu. Wicemistrzyni Europy z roku 1990. Trzykrotna złota medalistka uniwersjady. Rekord życiowy: 22,63 (7 czerwca 1987, Moskwa). Wynik ten jest aktualnym rekordem świata.
Żona Jurija Siedycha, matka Alexii Sedykh. Mieszka we Francji, od 2000 jest obywatelką tego kraju, w 2001 została (z wynikiem 17,33 m) złotą medalistką mistrzostw Francji.

</doc>
<doc id="1016858" url="https://pl.wikipedia.org/wiki?curid=1016858" title="Spartak Hradec Králové">
Spartak Hradec Králové



</doc>
<doc id="1016859" url="https://pl.wikipedia.org/wiki?curid=1016859" title="Operacja następnika dla liczb kardynalnych">
Operacja następnika dla liczb kardynalnych



</doc>
<doc id="1016861" url="https://pl.wikipedia.org/wiki?curid=1016861" title="Evelin Schlaak">
Evelin Schlaak

Evelin Schlaak-Jahl (ur. 28 marca 1956) – wschodnioniemiecka lekkoatletka, która specjalizowała się w rzucie dyskiem.
Dwukrotna uczestniczka igrzysk olimpijskich - Montreal 1976 oraz Moskwa 1980. W obu występach zdobyła złote medale poprawiając za każdym razem rekord olimpijski. W roku 1978 wywalczyła złoty medal mistrzostw Europy, a rok później zdobyła srebro uniwersjady. Dwukrotnie ustanawiała rekord świata - w 1978 rzuciła 70,72, a w 1980 71,50. 

</doc>
<doc id="1016862" url="https://pl.wikipedia.org/wiki?curid=1016862" title="Evelin Jahl">
Evelin Jahl



</doc>
<doc id="1016863" url="https://pl.wikipedia.org/wiki?curid=1016863" title="Hibernians FC">
Hibernians FC

Paola Hibernians Football Club – maltański klub piłkarski z siedzibą w mieście Paola.
Historia.
Chronologia nazw:
Klub założony został w roku 1922 pod nazwą Constitutionals FC jako wizytówka partii zwanej "Constitutional Party", na której czele stał brytyjski i maltański polityk Gerald Strickland. Jeszcze w tym samym roku nowy klub przystąpił do rozgrywek ligi maltańskiej. W sezonie 1927/28 klub poddany został gruntownym reformom, które uczyniły go jednym z najsilniejszych klubów na wyspie.
Po wygraniu ligi amatorskiej w sezonie 1930/31 szefowie klubu postanowili przekształcić dotychczasowy klub amatorski na klub zawodowy i przystąpić do rozgrywek maltańskiej ligi zawodowej ("MFA League"). Związane były z tym liczne reformy, a także zasugerowana przez maltańską federację piłkarską zmiana nazwy klubu na do dziś używaną – Hibernians FC. Celem zmiany nazwy było zerwanie politycznych powiązań klubu.
Klub rozpoczął się swoją pierwszą kampanię w "MFA League" w styczniu 1933 roku zdobywając zwycięstwo 3:1 nad Sliema Rangers. Od tego czasu Hibernians zawsze uczestniczył w pierwszej lidze mistrzostw Malty i nigdy nie zostały zdegradowane do niższej ligi. Podczas II wojny światowej rozgrywki zostały zawieszone, a w sezonie 1944/45 mistrzostwa wznowione i klub ponownie startował w pierwszej lidze. Przed rozpoczęciem sezonu "MFA League" ogłosiła nowe reguły, zgodnie nowych zasad jeden rejon mógł być reprezentowany w lidze tylko przez jeden zespół. Zdecydowano zjednoczyć dwa czołowe kluby piłkarskie w sąsiednich Paola oraz Tarxien, chociaż obie miejscowości były zawsze odrębne i ta reguła ich nie dotyczyła. W wyniku tej fuzji połączyły się kluby "Hibernians FC" oraz drugoligowy Rainbows FC. Potem do fuzji dołączyły się również kluby "Hibernians Athletic Club" oraz trzecioligowy "Little Hibernians". W 1949 fuzja rozpadła się.
W latach 50. XX wieku klub nadal umacniał swoją pozycję w najwyższej klasie. Pierwszy mały sukces przyszedł w 1952, kiedy dotarł do finału Pucharu Malty. W 1961 zespół zdobył swój pierwszy tytuł mistrzowski. Dekada sześćdziesiątych była niewątpliwie jednym z najbardziej udanych okresów w historii klubu. W tym okresie zespół trzykrotnie wygrał mistrzostwa oraz dwukrotnie zdobył Puchar. Zarówno wygrał Puchar Niepodległości i dwukrotnie prestiżowy Puchar Cassar. Klub został pierwszym zespołem reprezentującym kraj w pucharach europejskich, kiedy to w 1961 debiutował w Pucharze Mistrzów Europejskich. Również Hibernians był także pierwszym klubem maltańskim walczącym w Pucharze Miast Targowych (odpowiednik dzisiejszej Ligi Europy).
W latach siedemdziesiątych nastąpił okres słabszej gry. Dopiero w 1979 zdobył kolejny tytuł mistrzowski, a w 1980 Puchar kraju. Po wywalczonych mistrzostwach w 1981 i 1982 oraz Pucharze w 1982 ponownie nastąpił dłuższy okres bez zdobytych tytułów. W 1989 nawet walczył o utrzymanie w pierwszej lidze.
Od lat 90. XX wieku klub powoli, ale systematycznie, odzyskuje swój status najlepszych klubów poprzez budowanie silnego zespołu, który w latach 1994, 1995, 2002 i 2009 zdobył kolejne tytuły mistrzowskie, a w 1998, 2006 i 2007 Puchar Malty.
Stadion.
Hibernians Ground może pomieścić 1,500 widzów.

</doc>
<doc id="1016864" url="https://pl.wikipedia.org/wiki?curid=1016864" title="Evelin Schlaak-Jahl">
Evelin Schlaak-Jahl



</doc>
<doc id="1016865" url="https://pl.wikipedia.org/wiki?curid=1016865" title="Paola Hibernians Football Club">
Paola Hibernians Football Club



</doc>
<doc id="1016874" url="https://pl.wikipedia.org/wiki?curid=1016874" title="Sara Simeoni">
Sara Simeoni

Sara Simeoni (ur. 19 kwietnia 1953 w Rivoli Veronese) – włoska lekkoatletka, która specjalizowała się w skoku wzwyż.
Czterokrotna uczestniczka igrzysk olimpijskich: Monachium 1972 (6. miejsce), Montreal 1976 (2. miejsce), Moskwa 1980 (złoty medal) oraz Los Angeles 1984 (2. miejsce). Trzy razy stawała na podium mistrzostw Europy. Swój jedyny występ na mistrzostwach świata (1983) zakończyła na eliminacjach. Trzykrotna medalistka uniwersjady. Wielokrotna medalistka halowych mistrzostw Europy oraz igrzysk śródziemnomorskich. Rekordzistka świata w skoku wzwyż – 4 sierpnia 1978 roku w Breści uzyskała wynik 2,01. Wynik ten powtórzyła podczas mistrzostw Europy 31 sierpnia tego samego roku. W 1978 oraz 1980 jej wyniki otwierała listy światowe. Wielokrotna medalistka mistrzostw Włoch oraz reprezentantka kraju. Rekord życiowy: 2,01 (4 sierpnia 1978, Brescia &amp; 31 sierpnia 1978, Praga).
Żona Erminio Azzaro, włoskiego skoczka wzwyż.
26 lutego 2006 podczas ceremonii zamknięcia zimowych igrzysk olimpijskich w Turynie niosła flagę olimpijską.

</doc>
<doc id="1016877" url="https://pl.wikipedia.org/wiki?curid=1016877" title="Kyŏnghŏ Sŏng’u">
Kyŏnghŏ Sŏng’u

Kyŏnghŏ Sŏngu (경허 성우 Gyeongheo Seongu, ur. 1846, zm. 25 kwietnia 1912) – koreański mistrz sŏn, odnowiciel szkoły sŏn.
Życie.
Urodził się w Chŏnju (Chadong-ri) w prow. Chŏlla, w ubogiej rodzinie. Jego świeckie nazwisko to Song Tonguk. Kiedy Kyŏnghŏ miał 8 lat zmarł jego ojciec i matka pozbawiona środków do życia udała się razem z nim do klasztoru Ch'ŏnggye, gdzie zamieszkali w 1857 r. Nauczycielem chłopca był mistrz Kyŏhŏ. Ordynację mnisią przyjął w klasztorze Ch'ŏnggye w Kwach'ŏn w prow. Kyŏnggi.
W wieku 14 lat Kyŏnghŏ zaczął pilnie studiować sutry buddyjskie oraz teksty konfucjańskie i osiągnął bardzo wysoki poziom. Jednak w 1862 r. jego nauczyciel porzucił zakon i posłał go do mistrza Manhwa.
Z polecenia swojego nauczyciela opuścił więc klasztor i udał się do wielkiego klasztoru sutr Tonghak na górę Kyeryong. Jego mistrzem został Manhwa. Tutaj osiągnął najwyższy stopień wtajemniczenia w sutry ale studiował także taoizm. Miał wtedy 23 lata. Rozpoczął wykładać naukę o sutrach buddyjskich i był tak charyzmatycznym nauczycielem, że zaczęło się wokół niego gromadzić wielu mnichów i Kyŏnghŏ stawał się sławny.
Pewnego dnia w 1879 r. postanowił odwiedzić swojego pierwszego nauczyciele Kyŏhŏ w Seulu i gdy po kilku dniach wędrówki przechodził przez małą wioskę przeraził się po zorientowaniu, że wszyscy w niej wymarli na cholerę. Rano wyraźnie zrozumiał, że nie rozumie jeszcze całej nauki Buddy i że to, co osiągnął przez studiowanie sutr jest tylko intelektualnym zrozumieniem. Powrócił więc do klasztoru, zwołał wszystkich swoich uczniów i powiedział
Rozpoczął surowe odosobnienie medytacyjne zamknięty w swoim pokoju. Raz dziennie jedyny pozostały przy nim uczeń przynosił mu jedzenie, stawiając miskę przy drzwiach. Kyŏnghŏ przez cały czas praktykował sŏn siedząc albo leżąc i zgłębiając kongan (chiń. Koan)
Myślał "Jestem jak martwy. Jeśli nie wydostanę się poza życie i śmierć, to ślubuję nie opuścić tego pokoju". Za każdym razem, gdy czuł senność wbijał sobie w udo szydło. W ciągu trzech miesięcy takiej praktyki nie spał ani chwili.
Pewnego dnia jego uczeń podczas żebrania o jedzenie w mieście spotkał znajomego Kyŏnghŏ – pana Lee, który spytał "Co porabia ostatnio twój mistrz?" Uczeń odpowiedział "Usilnie praktykuje. Tylko je, siedzi i leży". Pan Lee na to "Jeżeli tylko je, siedzi i leży, to odrodzi się jako krowa". Młody mnich rozgniewał się "Jak możesz tak mówić! Mój mistrz jest największym nauczycielem w Korei! Jestem przekonany, że po śmierci pójdzie do nieba"! Pan Lee powiedział "Nie w ten sposób powinieneś mi odpowiedzieć." Mnich spytał "Dlaczego? Jak powinienem odpowiedzieć"? Pan Lee rzekł "Powiedziałbym tak: jeżeli mój nauczyciel odrodzi się jako krowa, to będzie krową bez nozdrzy." Mnich zdziwił się "Krowa bez nozdrzy? Co to znaczy?" Pan Lee powiedział "Idź i zapytaj swojego nauczyciela".
Kiedy uczeń powrócił do klasztoru, zapukał do drzwi pokoju Kyŏnghŏ i opowiedział mu rozmowę z panem Lee. Jak tylko skończył, ku jego zdumieniu Kyŏnghŏ otworzył drzwi i z wielkimi, rozjaśnionymi oczami wyszedł z pokoju. Było to jego pierwsze oświecenie.
Przeniósł się wtedy do pustelni Ch'ŏnjang na górze Yŏnam i kontynuował praktykę. 15 października 1879 r. osiągnął wielkie oświecenie i napisał wiersz
Wkrótce po tym poszedł do mistrza Manhwa Posŏna i otrzymał od niego przekaz Dharmy wraz z imieniem Kyŏnghŏ (Puste Lustro). W ten sposób został 75 patriarchą sŏn licząc od Buddy w tej linii przekazu.
W 1880 r. często odwiedzał swoją matkę, która żyła w klasztorze Ch'ongjang na górze Yŏnam obok miasta Sosan. Skomponował wtedy dłuższy wiersz "Pieśń oświecenia". Otrzymał także potwierdzenie oświecenia (kor. inga) od mistrza Yon'ama z Ch'ongjang. W 1881 r. zastąpił tego mistrza w tym klasztorze.
W wieku 52 lat osiadł w Haein sa i zarządzał wydaniem koreańskiego kanonu buddyjskiego z tablic przechowywanych tu z czasów dynastii Koryŏ, gdyż w tym czasie, po kilkusetletnich prześladowaniach buddyzmu, nie było już żadnej jego kopii.
W 1899 r. założył towarzystwo, którego celem było prowadzenie praktyk dla osiągnięcia oświecenia. Było ono wzorowane na organizacji Samadhi i Prajñā mistrza sŏn Chinula.
W 1903 r. zniknął z publicznego życia. Osiedlił się w odległej wiosce rybackiej w prowincji Hamyong (płn. Korea). Nosił świeckie ubranie, zapuścił włosy. Uczył dzieci pisać i wynajmował się do prac w małych gospodarstwach.
25 kwietnia 1912 r. wezwał swoich uczniów Mangonga i Suwŏla aby wysłuchali jego słów
I w tym momencie zmarł.
Nauki i działalność.
Koreański sŏn po kilkuset latach prześladowań był wówczas na bardzo niskim poziomie i nieustannym wysiłkom Kyŏnghŏ należy zawdzięczać jego ponowny rozwój. Gdy miał czterdzieści kilka lat odbył misjonarską podróż po całej Korei. Był to punkt zwrotny w historii koreańskiego buddyzmu. Swoim zaangażowaniem ożywił nie tylko sŏn ale cały koreański buddyzm. Prowadził nauki i praktyki m.in. w takich klasztorach jak Pomo, Sangwon, Sokwang. Wybudował halę praktyki sŏn w klasztorze Haein. Zachęcał swoich uczniów do budowania świątyń w miastach i miasteczkach i sam wybudował kilka. Prowadził wędrowny styl życia, przenosząc się z miejsca na miejsce i wszędzie przyciągał ludzi.
Wychował pięciu wybitnych mistrzów sŏn: Yongsonga (1864–1940), Hanama Chungwŏna (1876–1951), Hyewŏla Haemyonga (1861–1937), Suwŏla (1855–1928) i Mangonga Wŏlmyŏna (1872–1946). Ostatnia trójka zyskała sobie miano "Trzech księżyców Kyŏnghŏ" ("wŏl" oznacza księżyc).
Był koreańskim mistrzem sŏn, a więc propagował typową i wręcz ortodoksyjną w koreańskim sŏnie praktykę konganową hwadu. Jednak śladem najwybitniejszych mistrzów koreańskich – Chinula, T'aego Poŭ, Sosana Taesy i innych, nie ograniczał praktyki tylko do siedzenia w medytacji i introspekcji konganu. Wykazywał bardzo silne tendencje do zjednoczenia szkoły sŏn ze szkołami doktrynalnymi. Dlatego śpiewanie sutr, recytowanie mantr traktował na równi z medytacją.
Poza tym, że wygłaszał mowy Dharmy, przeprowadzał także rozmowy z ludźmi i odpowiadał na wszelkie pytania.
Był także wybitnym poetą (pseud. Nanju) i kaligrafem.
Jego wskazówki dla praktykujących są do dziś wykorzystywane i szanowane w kręgach koreańskiego sŏnu.
Linia przekazu Dharmy.
zobacz:

</doc>
<doc id="1016880" url="https://pl.wikipedia.org/wiki?curid=1016880" title="Ultima I">
Ultima I

Ultima, znana również jako Ultima I lub Ultima I: The First Age of Darkness – pierwsza gra w serii komputerowych gier fabularnych "Ultima". Po raz pierwszy została wydana w Stanach Zjednoczonych, 2 września 1980 r., przez firmę California Pacific Computer Co.
Pierwotnie gra miała nazywać się "Ultimatum", ale nazwa była już zastrzeżona przez firmę, zajmującą się grami planszowymi, więc Richard Garriott przystał na nazwę "Ultima". Pierwsza wersja gry została zaprogramowana w BASIC-u, a także częściowo w asemblerze i wydana na komputer Apple II. Dwa lata później firma Sierra On-Line opublikowała port gry na 8-bitowe komputery Atari.
Główne zadanie w "Ultimie" dotyczyło znalezienia i unicestwienia 'klejnotu nieśmiertelności', przy pomocy którego zły czarnoksiężnik Mondain siał terror w krainie Sosaria. Władając klejnotem, nie mógł zostać zabity, a jego słudzy siali popłoch w Sosarii.
Elementem, który wyróżnia tę część serii spośród pozostałych, są sekwencje zręcznościowe towarzyszące walkom odbywającym się podczas lotów kosmicznych w grze.
"Ultima" jest jedną z pierwszych komercyjnych gier cRPG i pierwszą grą komercyjną, w której pole gry, po którym porusza się bohater, podzielone jest na kwadraty. System graficzny został zaprogramowany w języku maszynowym przez Kennetha Arnolda – przyjaciela Richarda Garriotta. Przy tworzeniu gry wykorzystano część kodu z "Akalabeth", pierwszej opublikowanej gry Garriotta.
"Ultima" została wydana ponownie 23 grudnia 1986 r. przez firmę Origin Systems pod nazwą "Ultima I: The First Age of Darkness"; zaprogramowana od nowa w assemblerze. Poprawiono w niej grafikę i przyspieszono tempo rozgrywki.

</doc>
<doc id="1016889" url="https://pl.wikipedia.org/wiki?curid=1016889" title="Mario Lopez (aktor)">
Mario Lopez (aktor)

Mario López Jr. (ur. 10 października 1973 w San Diego) – amerykański aktor i prezenter telewizyjny.
Życiorys.
Wczesne lata.
Urodził się w San Diego, w stanie Kalifornia jako syn Ricardo Mario Lópeza Sr. i Elviry. Ma młodszą siostrę Marissę. Jest pochodzenia meksykańskiego. W szkole średniej trenował zapasy w stylu wolnym. W 1991 ukończył Chula Vista High School.
Kariera.
Profesjonalną karierę aktorską rozpoczął w 1984, kiedy to wystąpił w kilku produkcjach telewizyjnych: sitcomie ABC "a.k.a. Pablo" (jako młodszy brat Tomás Del Gato) i jednym z odcinków serialu CBS "Simon i Simon" oraz w programie muzycznym "Kids, Incorporated" (jako tancerz i perkusista).
Na kinowym ekranie zadebiutował w dramacie Dennisa Hoppera "Kolory" (1988) u boku Roberta Duvalla i Seana Penna. W sitcomach NBC "Byle do dzwonka" (1989-1993) i "Szkoła urwisów – Hawajska przygoda" (1993-1994) zagrał postać muskularnego i atletycznego studenta A.C. Slatera. Popularność przyniosła mu kreacja oficera policji Bobby’ego Cruza w serialu "Niebieski Pacyfik" (1998-2000). Za rolę doktora Christiana Ramíreza w operze mydlanej CBS "Moda na sukces" (2006) zdobył w Beverly Hills nominację do nagrody Imagen Foundation.
Jesienią 2006 w parze z Kariną Smirnoff zajął drugie miejsce w finale trzeciej edycji programu "Dancing with the Stars".
Życie prywatne.
Od 24 kwietnia do 12 maja 2004 był żonaty z Ali Landry. Od 2006 do czerwca 2008 spotykał się z tancerką Kariną Smirnoff. Jesienią 2008 zaczął spotykać się z tancerką i aktorką Courtney Laine Mazzą, z którą zaręczył się na przełomie 2011 i 2012 i z którą 1 grudnia 2012 wziął ślub. Mają dwoje dzieci: córkę Gię Francescę (ur. wrzesień 2010) oraz syna Dominica (ur. wrzesień 2013).

</doc>
<doc id="1016890" url="https://pl.wikipedia.org/wiki?curid=1016890" title="20 mm Oerlikon">
20 mm Oerlikon

Oerlikon 20 mm – armata automatyczna kalibru 20 mm zaprojektowana przez Niemca Reinholda Beckera w 1914 i w zmodyfikowanej formie używana do tej pory przez siły zbrojne wielu państw.
Pierwszym użytkownikiem działka była Armia Cesarstwa Niemieckiego w czasie I wojny światowej. W 1919 na mocy traktatu wersalskiego Niemcy utraciły prawo do produkcji a patent na konstrukcję działka został wykupiony przez szwajcarską firmę SEMAG (Seebach Maschinenbau Aktien Gesellschaft) nieopodal Zurychu, która została przejęta w późniejszym okresie przez "Werkzeug Maschinenfabrik Oerlikon". W latach 30. XX wieku działko to było produkowane na licencji w wielu krajach Europy. Do upadku Francji w 1940 firma Oerlikon-Bührle sprzedawała krajom alianckim znaczne ilości tych działek, po czym przemyciła ich plany do Wielkiej Brytanii i USA, gdzie wyprodukowano odpowiednio 35 i 150 tysięcy egzemplarzy. W czasie II wojny światowej polscy inżynierowie pracujący w Wielkiej Brytanii opracowali uproszczoną wersję tego działka pod nazwą Polsten. W czasie II wojny światowej używane było do obrony przeciwlotniczej zwłaszcza na okrętach US Navy i Royal Navy. Rzadziej montowane było w samolotach lub używane jako broń przeciwpancerna. W późniejszym czasie zostało w znacznej mierze zastąpione armatą przeciwlotniczą 40 mm Bofors.
W czasie wojny w Wietnamie w działko to uzbrajane były amerykańskie monitory rzeczne celem zwalczania siły żywej.
Pozostaje na uzbrojeniu wielu krajów, często stanowiąc wyposażenie jednostek straży granicznej, jak np. Straży Wybrzeża Stanów Zjednoczonych – zazwyczaj do tzw. strzałów ostrzegawczych.

</doc>
<doc id="1016892" url="https://pl.wikipedia.org/wiki?curid=1016892" title="Strzelectwo na Letnich Igrzyskach Olimpijskich 1896 – pistolet szybkostrzelny, 25 m">
Strzelectwo na Letnich Igrzyskach Olimpijskich 1896 – pistolet szybkostrzelny, 25 m

Zawody w strzelectwie szybkim z 25 m podczas igrzysk olimpijskich w Atenach były jedną z pięciu konkurencji strzeleckich podczas tych Igrzysk. 11 kwietnia do konkurencji przystąpiło 4 zawodników, 2 Greków, 1 Duńczyk oraz 1 reprezentant Wielkiej Brytanii. Zwycięzcą został Grek Frangudis, drugie miejsce zajął jego rodak Orfanidis. Na 3 miejscu z nieznanym wynikiem został sklasyfikowany Duńczyk, natomiast Sidney Merlin z Wielkiej Brytanii nie ukończył konkurencji.

</doc>
<doc id="1016893" url="https://pl.wikipedia.org/wiki?curid=1016893" title="D-A-D">
D-A-D

D-A-D jest grupą rockową z Danii, która wcześniej istniała pod nazwą "Disneyland After Dark", którą musieli jednak zmienić z powodu sprawy sądowej założonej przez Disneya.
Nazwa zespołu jest pisana w różnych formach, D-A-D, D:A:D, D•A•D oraz D.A.D. Każda z tych wersji przedstawia inny okres w historii zespołu.
Historia.
Na początku lat 80. w Kopenhadze, D-A-D zaczął grać pod swoją oryginalną nazwą Disneyland After Dark.
Stig Pedersen wymyślił nazwę, sugerując się tym, że w Disneylandzie wszystko się może zdarzyć jak zgasną wszystkie światła. Twierdził, że to odzwierciedlało ich muzykę.
Pierwszy skład D-A-D to Jesper, Stig, Peter i Lene Glumer, ówczesna dziewczyna Stiga. Niestety, w grudniu 1984, Lene została zmuszona do opuszczenia zespołu, ponieważ w opinii innych członków zespołu, nie pasowała do grupy.
Debiut zespołu odbył się w klubie młodzieżowym Sundby Algaard w 1984.
Zespół chciał nagrać płytę i zaczął nagrywać kasetę demo w pokoju w którym zazwyczaj praktykowali.

</doc>
<doc id="1016894" url="https://pl.wikipedia.org/wiki?curid=1016894" title="Strzelectwo na Letnich Igrzyskach Olimpijskich 1896 – pistolet dowolny, 30 m">
Strzelectwo na Letnich Igrzyskach Olimpijskich 1896 – pistolet dowolny, 30 m

Do konkurencji przystąpiło 5 zawodników z 3 państw. Z ogromną przewagą zwyciężył Sumner Paine ze Stanów Zjednoczonych. 2 miejsce zajął Duńczyk, a trzecie – reprezentant gospodarzy, Joanis Frangoudis. Konkurencja została rozegrana 11 kwietnia.

</doc>
<doc id="1016897" url="https://pl.wikipedia.org/wiki?curid=1016897" title="Wojciech Gryniewicz">
Wojciech Gryniewicz

Wojciech Wincenty Gryniewicz (ur. 5 kwietnia 1946 w Bydgoszczy) – polski rzeźbiarz. Znalazł się w pierwszej dwudziestce cenionych rzeźbiarzy w Polsce według tygodnika „Wprost”.
Rodzina, dzieciństwo.
Urodził się w inteligenckiej rodzinie wysiedleńców ze Lwowa. Ojciec artysty Józef Gryniewicz służył w Armii generała Władysława Andersa. Jako podoficer Wojska Polskiego, służył w Piątym Pułku Artylerii Polskiej biorąc udział w bitwach o Monte Cassino, Ankonę i Bolonię. Był jednym z pierwszych żołnierzy Wojsk Alianckich wkraczających do Bolonii. Ukończył Szkołę Podoficerską Artylerii Nr 5 we Lwowie. Był podoficerem Polskich Sił Zbrojnych na Zachodzie 6 Lwowskiej Dywizji Piechoty, odznaczony Krzyżem Kawalerskim Orderu Odrodzenia Polski, Odznaką Grunwaldzką, Medalem za udział w wojnie obronnej 1939, Medalem Zwycięstwa i Wolności 1945. Ojciec Wojciecha Gryniewicza w 1945 roku został odznaczony Krzyżem Walecznych i Krzyż Zasługi z Mieczami. Były więzień polityczny. W 1945 rodzina Wojciecha Gryniewicza została zmuszona do opuszczenia Lwowa i przesiedlona do Polski.
Wojciech Gryniewicz dzieciństwo i młodość spędził na Osiedlu Leśnym w Bydgoszczy. W 1965 roku ukończył Państwowe Liceum Sztuk Plastycznych im. Leona Wyczółkowskiego w Bydgoszczy i Studium Nauczycielskie w Szczecinie (dyplom 1968). W latach 1965–1970 był nauczycielem plastyki w Liceum Ogólnokształcącym im. Bolesława Krzywoustego w Kamieniu Pomorskim. W 1967 roku wraz z Adamem Kordalem założył Dyskusyjny klub filmowy DKF Powiększenie w Kamieniu Pomorskim.
W związku małżeńskim z Alicją Gryniewicz. Żona artysty ma niemieckie pochodzenie, ukończyła studia na Wydziale Biologii i Ochrony Środowiska na Uniwersytecie Łódzkim i AWF na Akademii Wychowania Fizycznego w Warszawie. Jest sędzią Polskiego Związku Lekkiej Atletyki, wieloletnim pedagogiem i dyrektorem szkoły. Od lat 80. XX w. kolekcjoner i mecenas sztuki współczesnej. W jej kolekcji znajdują się rzeźby, instalacje przestrzenne i grafiki.
Wojciech Gryniewicz jest ojcem Małgorzaty Gryniewicz i Marty Gryniewicz.
Studia, praca twórcza.
W 1970 dostał się na Wydział Rzeźby Akademii Sztuk Pięknych w Gdańsku. Studiował w pracowni rzeźby prof. Alfreda Wiśniewskiego i prof. Adama Smolany. W 1975 otrzymał dyplom ukończenia studiów oraz nagrodę Ministra Kultury i Sztuki wraz ze stypendium za projekt pomnika „Obrońcom Helu”. W latach 70. planował wyemigrować do Francji, ale władze PRL trzykrotnie odmówiły mu paszportu.
W swoim dorobku ma wystawy zbiorowe w kraju i zagranicą (Francja, Niemcy, Czechy). W 1978 przyjeżdża na stałe do Łodzi, gdzie zaczyna realizować rzeźby monumentalne. Jego pierwsza pracownia mieściła się przy ulicy Piotrkowskiej 26. W 1997 roku przeniósł swoją pracownię rzeźby do Willi Gryniewiczów przy ul. Romańskiej w Łagiewnikach. Należał do Związku Polskich Artystów Plastyków. W 2013 roku został odznaczony Medalem Honorowym Regionalnej Organizacji Turystycznej Województwa Łódzkiego w kategorii „Kultura i Sztuka” i Odznaczeniem „Za Zasługi dla Miasta Łodzi” przyznawane przez Radę Miejską w Łodzi. Znalazł się w pierwszej dwudziestce cenionych rzeźbiarzy w Polsce według tygodnika Wprost. W 2015 roku został odznaczony honorowym Krzyżem wiedeńskiego Towarzystwa Who is Who Gesellschaft für biographische Forschung Wien za wybitne zasługi w dziedzinie kultury i sztuki.
W 2012 roku był bohaterem programu TVP "Łódź kreatywna – Wojciech Gryniewicz" (realizacja Jacek Grudzień). W kwietniu 2017 Wojciech Gryniewicz obchodził swoje 70. urodziny z udziałem łódzkich mediów i wiceprezydenta Łodzi Krzysztofa Piątkowskiego.
Statuetki.
Gryniewicz był wykonawcą i autorem następujących statuetek:
Konserwator zabytków (wybrane).
1974–1994 prace konserwatorskie w zakresie rzeźby w architekturze, zgodnie z uzyskanymi uprawnieniami z Ministerstwa Kultury i Sztuki:

</doc>
<doc id="1016898" url="https://pl.wikipedia.org/wiki?curid=1016898" title="Wymysłowo (Czeczewo)">
Wymysłowo (Czeczewo)

Wymysłowo – część wsi Czeczewo w Polsce, położona w województwie kujawsko-pomorskim, w powiecie grudziądzkim, w gminie Radzyń Chełmiński. Wchodzi w skład sołectwa Czeczewo.
W latach 1975–1998 Wymysłowo należało administracyjnie do województwa toruńskiego.

</doc>
<doc id="1016900" url="https://pl.wikipedia.org/wiki?curid=1016900" title="Pamiątkowice">
Pamiątkowice

Pamiątkowice – kolonia w Polsce położona w województwie lubuskim, w powiecie sulęcińskim, w gminie Sulęcin.
W latach 1975–1998 miejscowość należała administracyjnie do województwa gorzowskiego.

</doc>
<doc id="1016901" url="https://pl.wikipedia.org/wiki?curid=1016901" title="Gziki (województwo kujawsko-pomorskie)">
Gziki (województwo kujawsko-pomorskie)

Gziki – wieś w Polsce położona w województwie kujawsko-pomorskim, w powiecie grudziądzkim, w gminie Radzyń Chełmiński. Miejscowość wchodzi w skład sołectwa Gawłowice.
W latach 1975–1998 miejscowość należała administracyjnie do województwa toruńskiego.

</doc>
<doc id="1016902" url="https://pl.wikipedia.org/wiki?curid=1016902" title="Podbiele (województwo lubuskie)">
Podbiele (województwo lubuskie)

Podbiele – dawna kolonia w Polsce położona w województwie lubuskim, w powiecie sulęcińskim, w gminie Sulęcin.
W latach 1975–1998 miejscowość należała administracyjnie do województwa gorzowskiego.
Nazwę zniesiono z 2023 r.
Zobacz też: Podbiele

</doc>
<doc id="1016903" url="https://pl.wikipedia.org/wiki?curid=1016903" title="Rozental">
Rozental

Rozental – wieś w Polsce położona w województwie kujawsko-pomorskim, w powiecie grudziądzkim, w gminie Radzyń Chełmiński. Miejscowość wchodzi w skład sołectwa Radzyń Chełmiński.
W latach 1975–1998 miejscowość należała administracyjnie do województwa toruńskiego.
Przez wieś przechodzi droga wojewódzka nr 543.

</doc>
<doc id="1016904" url="https://pl.wikipedia.org/wiki?curid=1016904" title="Frank LoBiondo">
Frank LoBiondo

Frank A. LoBiondo (ur. 12 maja 1946) – amerykański polityk, członek Partii Republikańskiej. Od 1995 roku jest przedstawicielem drugiego okręgu wyborczego w stanie New Jersey w Izbie Reprezentantów Stanów Zjednoczonych.

</doc>
<doc id="1016906" url="https://pl.wikipedia.org/wiki?curid=1016906" title="Bitwa pod Sharpsburgiem">
Bitwa pod Sharpsburgiem



</doc>
<doc id="1016907" url="https://pl.wikipedia.org/wiki?curid=1016907" title="Owczarki (województwo lubuskie)">
Owczarki (województwo lubuskie)

Owczarki – osada w Polsce położona w województwie lubuskim, w powiecie strzelecko-drezdeneckim, w gminie Zwierzyn, przy trasie drogi wojewódzkiej nr 156.
W latach 1975–1998 miejscowość administracyjnie należała do województwa gorzowskiego.

</doc>
<doc id="1016908" url="https://pl.wikipedia.org/wiki?curid=1016908" title="Pełczyna">
Pełczyna

Pełczyna – zniesiona nazwa części wsi Górki Noteckie w Polsce położona w województwie lubuskim, w powiecie strzelecko-drezdeneckim, w gminie Zwierzyn.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
Zapis przy miejscowości Górki Noteckie w polu "uwagi", w zestawieniu miejscowości w Centralnym Ośrodku Dokumentacji Geodezyjnej i Kartograficznej: "Do 2005 r. - Górki; istniały części wsi: Brzozogaj, Byszków, Kopin, Kowale, Mokrzenica, Ostrożyce, Pełczyna, Sącznica, Stawki oraz osady: Mroczkowo, Radwankowo (nazwy zniesione)"
W latach 1975–1998 miejscowość administracyjnie należała do województwa gorzowskiego.
Nazwa nie występuje w TERYT, ani geoportal, jest na skanie mapy.

</doc>
<doc id="1016909" url="https://pl.wikipedia.org/wiki?curid=1016909" title="Bitwa o przełęcz Boonsboro">
Bitwa o przełęcz Boonsboro



</doc>
<doc id="1016910" url="https://pl.wikipedia.org/wiki?curid=1016910" title="Mielnica (województwo lubuskie)">
Mielnica (województwo lubuskie)

Mielnica – zniesiona nazwa osady w Polsce położonej w województwie lubuskim, w powiecie strzelecko-drezdeneckim, w gminie Zwierzyn.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
Zapis przy miejscowości Brzezinka w polu "uwagi", w zestawieniu miejscowości w Centralnym Ośrodku Dokumentacji Geodezyjnej i Kartograficznej: "do 2005 r. - istniała osada: Mielnica".
W latach 1975–1998 miejscowość administracyjnie należała do województwa gorzowskiego.

</doc>
<doc id="1016912" url="https://pl.wikipedia.org/wiki?curid=1016912" title="Torkret">
Torkret

Torkret, torkretowanie – technika dynamicznego nakładania zaprawy lub betonu, polegająca na wtryskiwaniu lub „wstrzeliwaniu” w miejsce wbudowania. Nazwą tą określa się też wynik działania, czyli beton natryskowy. Metodę stosuje się przeważnie przy pracach naprawczych i renowacyjnych.
Opis.
Metodę po raz pierwszy zastosował w 1910 roku Amerykanin Carl Ethan Akeley. W Europie zastosowano ją w 1921 roku w Niemczech, a w 1924 w Wielkiej Brytanii.
Stosowane są dwie metody torkretowania:
Wybór metody zależy od możliwości technologicznych i warunków prowadzenia robót.
Zastosowanie w Polsce.
W Polsce metodą torkretowania została zrealizowana m.in. ściana krzywoliniowa w Muzeum Historii Żydów Polskich POLIN w Warszawie.

</doc>
<doc id="1016914" url="https://pl.wikipedia.org/wiki?curid=1016914" title="Mugodżary">
Mugodżary

Mugodżary – niski łańcuch górski w Kazachstanie. Stanowi południowe przedłużenie Uralu.
Przebiegają południkowo z północy na południe, ich długość wynosi około 450 km, leżą na południe od Gór Gubernianych. Dzielą się na dwa równoległe pasma: zachodnie (główne, z najwyższym szczytem, którym jest Wielki Boktybaj, 657 m n.p.m.) oraz położone w odległości 15-20 km pasmo wschodnie (niższe). Pasma te otaczają Kotlinę Ałabaską. Oba pasma zbudowane są z gnejsów, kwarcytów, łupków krystalicznych, diabazów, granitów, łupków węglowych, piaskowców i konglomeratów. Zachodnie zbocza Mugodżarów są strome, a wschodnie łagodne.
Występują tu złoża węgla kamiennego, niklu, miedzi oraz mineralne surowce budowlane.
Mugodżary pokryte są roślinnością stepową. Jedynie w wilgotniejszych miejscach, w głębokich wąwozach, występują niewielkie płaty roślinności leśnej z brzozami, osiką, wierzbami, krzewami czeremchy itp. Na zboczach i w suchych parowach występują zarośla, tworzone przez karaganę, tawułę, dziką wiśnię i migdałowca karłowatego.

</doc>
<doc id="1016915" url="https://pl.wikipedia.org/wiki?curid=1016915" title="Machów (Tarnobrzeg)">
Machów (Tarnobrzeg)

Machów – dzielnica Tarnobrzega (ulica Zakładowa), do 1976 r. wieś. Osada istniała w tym miejscu już w VI–VIII wieku. Na terenie Machowa znajdowały się największe na świecie złoża siarki, które eksploatowane były metodą odkrywkową. Machów leży w podstrefie Tarnobrzeg Tarnobrzeskiej Specjalnej Strefy Ekonomicznej EURO – PARK „Wisłosan”. Przemysł głównie wydobywczy i chemiczny – kopalnia „Machów” i zakłady „Siarkopol”.
Wyrobisko kopalniane zostało zabezpieczone i zasypane, a następnie stopniowo zalane, tworząc Jezioro Tarnobrzeskie o powierzchni 455 ha (4,55 km²) i maksymalnej głębokości 42 m.

</doc>
<doc id="1016916" url="https://pl.wikipedia.org/wiki?curid=1016916" title="Marina Anatoliewna Aleksiejewa">
Marina Anatoliewna Aleksiejewa



</doc>
<doc id="1016919" url="https://pl.wikipedia.org/wiki?curid=1016919" title="Sadowo (województwo lubuskie)">
Sadowo (województwo lubuskie)

Sadowo – przysiółek w Polsce położony w województwie lubuskim, w powiecie zielonogórskim, w gminie Trzebiechów. Miejscowość wchodzi w skład sołectwa Głuchów.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016920" url="https://pl.wikipedia.org/wiki?curid=1016920" title="Sfenakodon">
Sfenakodon

Sfenakodon ("Sphenacodon") – jest to rodzaj pelykozaura, żyjącego pod koniec karbonu i na początku permu na terenie obecnego Teksasu i Nowego Meksyku.
-"Sphenacodon ferox", był mniejszy i zwinniejszy. Jego długość wynosiła 1,8 m, przy masie ciała około 50 kg. Jego wyrostki na kręgosłupie były mniej rozwinięte niż u "S. ferocior".
-"Sphenacodon ferocior", miał 230 cm długości i ważył 130 kg

</doc>
<doc id="1016922" url="https://pl.wikipedia.org/wiki?curid=1016922" title="Jelenie Pole">
Jelenie Pole

Jelenie Pole – osada śródleśna w Polsce położona w województwie lubuskim, w powiecie sulęcińskim, w gminie Torzym. W obrębie osady znajduje się "Leśniczówka Jelenie Pole". Najbliższą miejscowością są Drzewce.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1016925" url="https://pl.wikipedia.org/wiki?curid=1016925" title="Hajsyn">
Hajsyn

Hajsyn (ukr. Гайсин) – miasto na Ukrainie, w obwodzie winnickim, siedziba rejonu hajsyńskiego. Był miastem królewskim Rzeczypospolitej Obojga Narodów. Leży na Podolu.
Hajszyn był miastem starostwa bracławskiego położonym w pierwszej połowie XVII wieku w województwie bracławskim.
Historia.
Pierwsza wzmianka o mieście pochodzi z 1545. Prawa miejskie otrzymało w 1744. W 1793 zagarnięte przez Rosję na skutek II rozbioru Polski. W maju 1919 w pogromie zginęło 350 żydowskich mieszkańców. W 1995 założono Muzeum Miejskie w Hajsynie.

</doc>
<doc id="1016926" url="https://pl.wikipedia.org/wiki?curid=1016926" title="Odpis dokumentu">
Odpis dokumentu

Odpis dokumentu (wypis) – dokument zawierający dane z innego dokumentu. 
Przykładowo wypis z dowodu osobistego zawiera zwykle:
Odpis wykonuje się:
Przy wykonywaniu odpisu powstaje zwykle kwestia wiarygodności danych. W pierwszym przypadku prawdziwość danych potwierdza instytucja wystawiająca odpis, w drugim – osoba wykonująca odpis (zwykle petent); w tym przypadku często urzędnik odbierający odpis potwierdza zgodność danych z przedstawionym dokumentem oryginalnym.
Odpis może być pełny lub skrócony, zawierający tylko niektóre dane z dokumentu źródłowego. W sprawach znacznej wagi wymagane jest potwierdzenie notarialne.
Najczęściej żądane odpisy to: odpis aktu urodzenia (zwany też wyciągiem z metryki), zgonu, chrztu, zawarcia małżeństwa, odpis z księgi wieczystej (pot. „hipoteki”).

</doc>
<doc id="1016927" url="https://pl.wikipedia.org/wiki?curid=1016927" title="Adelinów (województwo łódzkie)">
Adelinów (województwo łódzkie)

Adelinów – wieś w Polsce położona w województwie łódzkim, w powiecie piotrkowskim, w gminie Sulejów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1016928" url="https://pl.wikipedia.org/wiki?curid=1016928" title="Mój własny wróg">
Mój własny wróg

Mój własny wróg (ang. "Enemy Mine") – opowiadanie science-fiction amerykańskiego pisarza , nagrodzone w 1980 nagrodą Hugo, a w 1979 nagrodą Nebula.
W Polsce, w tłumaczeniu Danuty Górskiej, ukazało się, w dwóch częściach, w czasopiśmie „Nowa Fantastyka” (1996, nr 3 i 4).
W 1985 roku opowiadanie zostało zekranizowane przez Wolfganga Petersena. Film otrzymał taki sam tytuł. W rolach głównych wystąpili: Dennis Quaid i Louis Gossett Jr.
Przegląd treści.
Ludzkość toczy we wszechświecie wojnę z rasą Draków. Pilot Willis Davidge zmuszony jest do awaryjnego lądowania na wulkanicznej planecie Fyrine IV. W obcym świecie rozbija się również Shigan – przedstawiciel cywilizacji Draków. Aby przetrwać w obcym i wrogim środowisku, Davidge i Shigan muszą współpracować. Z czasem dawni wrogowie uczą się języka, zwyczajów i religii przeciwnika. Stopniowo wrogość zastępowana jest przez przyjaźń.
Na Fyrine IV przychodzi na świat dziecko Shigana, jednocześnie sam Drak umiera, wymuszając na Willisie obietnicę zaopiekowania się potomkiem. Davidge rozpoczyna starania, by zapewnić przeżycie noworodkowi obcego sobie gatunku oraz wychować go przekazując wiedzę na temat kultury Draków oraz ludzi.

</doc>
<doc id="1016929" url="https://pl.wikipedia.org/wiki?curid=1016929" title="Jampol (obwód winnicki)">
Jampol (obwód winnicki)

Jampol (, trb. "Jampil") – miasto w obwodzie winnickim na Ukrainie, siedziba władz rejonu jampolskiego. Historycznie położone na Podolu.
Historia.
Miasto powstało w 1600 roku.
Po 1783 roku Antoni Protazy Potocki zakupił część Jampola, gdzie urządził port i magazyny, które obsługiwała Kompania Handlowa Polska w celu eksportu przez port w Chersoniu zboża do Marsylii. Prywatne miasto szlacheckie położone w województwie bracławskim było w 1789 roku własnością Prota Potockiego. W 1792 w Jampolu stacjonowała 8 Brygada Kawalerii Narodowej.
W II rozbiorze Polski zagarnięty przez Rosję. Pod zaborem rosyjskim był siedzibą powiatu jampolskiego guberni podolskiej oraz w tymże powiecie.
W trakcie wojny polsko-bolszewickiej w sierpniu 1919 Jampol został zajęty przez 51 Pułk Piechoty Strzelców Kresowych Wojska Polskiego.
Ludność w 1989 liczyła 11 937 mieszkańców
W 2013 liczyła 11 300 mieszkańców.

</doc>
<doc id="1016930" url="https://pl.wikipedia.org/wiki?curid=1016930" title="Dorotów (województwo łódzkie)">
Dorotów (województwo łódzkie)

Dorotów – wieś w Polsce położona w województwie łódzkim, w powiecie piotrkowskim, w gminie Sulejów, w pobliżu trasy drogi wojewódzkiej nr 742.
W latach 1975–1998 miejscowość należała administracyjnie do województwa piotrkowskiego.
Zobacz też: Dorotów

</doc>
<doc id="1016932" url="https://pl.wikipedia.org/wiki?curid=1016932" title="Winduga (Klementynów)">
Winduga (Klementynów)

Winduga – przysiółek wsi Klementynów w Polsce, położony w województwie łódzkim, w powiecie piotrkowskim, w gminie Sulejów, nad zachodnim brzegiem Pilicy.
W latach 1975–1998 przysiółek należał administracyjnie do województwa piotrkowskiego.

</doc>
<doc id="1016933" url="https://pl.wikipedia.org/wiki?curid=1016933" title="Tomaszpol">
Tomaszpol

Tomaszpol (ukr. Томашпіль, "Tomaszpil") – osiedle typu miejskiego w obwodzie winnickim na Ukrainie, siedziba władz rejonu tomaszpolskiego.
Miejscowość położona na wschodnim Podolu, nad rzeką Rusawą.
W Tomaszpolu znajduje się rzymskokatolicka parafia Matki Bożej z Góry Karmel.
Historia.
Po raz pierwszy wzmiankowany w 1616. Przynależał administracyjnie do województwa bracławskiego prowincji małopolskiej Królestwa Polskiego. Należał do polskich rodów magnackich: Zamoyskich, Koniecpolskich, Potockich i Lubomirskich. Utracony w II rozbiorze Polski. W 1812 z fundacji Czesława Potockiego wzniesiono murowany kościół w miejscu wcześniejszego drewnianego.
Pod zaborami siedziba gminy Tomaszpol w powiecie jampolskim guberni podolskiej. W trakcie wojny polsko-bolszewickiej toczył tu walki 51 Pułk Piechoty Strzelców Kresowych. Po wojnie Tomaszpol nie powrócił do Polski, od 1922 należąc do ZSRR.
W 1989 liczyła 6494 mieszkańców.
W 2013 liczyła 5513 mieszkańców.

</doc>
<doc id="1016934" url="https://pl.wikipedia.org/wiki?curid=1016934" title="Winduga">
Winduga



</doc>
<doc id="1016935" url="https://pl.wikipedia.org/wiki?curid=1016935" title="Ain’t No Other Man">
Ain’t No Other Man

Ain’t No Other Man – piosenka soul/R&amp;B stworzona na trzeci album studyjny amerykańskiej piosenkarki Christiny Aguilery pt. "Back to Basics" (2006). Wyprodukowany przez DJ-a Premiera i Charlesa Roane’a, utwór wydany został jako inauguracyjny singel promujący płytę dnia 9 czerwca 2006 roku. W 2007 kompozycja otrzymała nagrodę Grammy w kategorii "najlepszy żeński występ pop".
W przeciągu kilku tygodni od swojej premiery singel stał się światowym przebojem, zdobywając wysokie pozycje w tak prestiżowych notowaniach, jak Oricon Top 100 Singles (miejsce 1), UK Singles Chart (poz. 2) czy "Billboard" Hot 100 (poz. 6). Został pozytywnie przyjęty przez krytykę, a na przełomie lat 2006–2008 uzyskał szereg nagród i wyróżnień. Magazyn "The Village Voice" wskazał singel jako jedno z trzech najlepszych nagrań roku 2006. Utwór pojawił się w podobnym rankingu zorganizowanym przez czasopismo "Rolling Stone". Jest to również jeden z lepiej sprzedających się singli w karierze Christiny Aguilery.
Wyreżyserowany przez Bryana Barbera wideoklip do utworu został nominowany do czterech statuetek MTV Video Music Awards oraz był hitem muzycznych stacji telewizyjnych na całym świecie.
Informacje o utworze.
Utwór nagrywano na przestrzeni lat 2005 i 2006 w pracowni Chalice Studios w Los Angeles. Autorami „Ain’t No Other Man” jest zastęp artystów zorientowanych w muzyce hip-hopowej i rhythm and bluesie: Christina Aguilera, DJ Premier, Charles Roane, Harold Beatty i Kara DioGuardi. Szczególnie ważna dla Aguilery była okazja do współpracy z Premierem, którego artystka respektowała od kiedy usłyszała jazz-hopowy album "The Ownerz" (2003) duetu Gang Starr. Premier wyznał, że kiedy złożono mu ofertę kolaboracji z wokalistką, był zaskoczony propozycją ze strony gwiazdy muzyki pop i postanowił upewnić się, czy Aguilera w ogóle wie, do kogo się zwraca. Niepewna pracy z producentem była też sama piosenkarka, która obawiała się, że DJ Premier nie będzie chętny na wkroczenie w świat popu. W wywiadzie dla telewizji MTV Premier opowiedział o niezwykłości tej współpracy oraz warunkach jej powstania:
Skomponowany w tonacji f-moll, utwór oparty jest na schemacie metrycznym i szybkich ruchach 128 uderzeń na minutę. Większość linii kończy się samplem kompozycji The Moon People z roku 1969 „Hippy Skippy Moon Strut”, piosenka zawiera również elementy utworu „The Cissy’s Thang” z repertuaru The Soul Seven. W „Ain’t No Other Man” głos Aguilery opiera się na dwóch oktawach, od A♭3 do F5. Gatunkowo utwór klasyfikuje się jako miks soulu, jazzu i funku, gromadzi w sobie także elementy charakterystyczne dla R&amp;B, hip-hopu, bluesa i stylu muzycznego doo woop. Jak wyznała Aguilera, do napisania tekstu utworu zainspirowało ją zawarte małżeństwo. Za produkcję wokali Aguilery w utworze odpowiada Rob Lewis.
Na początku marca 2011 w mediach pojawiły się informacje, jakoby autorzy utworu bezprawnie wykorzystali w nim fragment cudzej kompozycji (mianowicie, sample z „Hippy Skippy Moon Strut”), przez co wytwórnia Sony Music została pozwana do sądu.
Obecność w kulturze masowej.
Utwór został wykorzystany w programie łyżwiarskim "". Układ choreograficzny wykonała Ashley Wagner. W kwietniu 2016 roku piosenka została wykonana przez chór a cappella podczas uroczystej gali 2016 ICCA Finals. Utwór stanowił inspirację do napisania singlowej piosenki „All About That Bass” amerykańskiej wokalistki Meghan Trainor. W marcu 2018 roku Aguilera gościła w programie telewizyjnym "RuPaul’s Drag Race", gdzie gościnnie pełniła rolę jurorki. Zaśpiewała intro „Ain’t No Other Man”, a później oceniła występy dwóch uczestniczek – Kalorie Karbdashian-Williams i Vanessy Vanjie Mateo – które lip-syncowały piosenkę.
Wydanie singla.
Kompozycja ukazała się dnia 9 czerwca 2006 roku w Stanach Zjednoczonych, dzięki witrynie internetowej iTunes Store. W szybkim czasie „Ain’t No Other Man” osiadł na pozycji 2. zestawienia najlepiej sprzedających się pojedynczych utworów w serwisie. Ponad półtora miesiąca później, singel znalazł się na sklepowych półkach w Wielkiej Brytanii. Pierwsza z brytyjskich wersji singla zawiera radiową oraz instrumentalną wersję piosenki, natomiast druga – wersje albumową oraz acapella i dwa profesjonalne remiksy utworu.
„Ain’t No Other Man” zadebiutował na pozycji 19. notowania "Billboard" Hot 100 dnia 24 czerwca 2006 roku. W czwartym tygodniu od debiutu, piosenka zajęła, jako najwyższe, miejsce 6., aby po dziewiętnastu tygodniach na liście opuścić ją z pozycji 53. Kompozycja zyskała sukces również w pozostałych notowaniach magazynu "Billboard", zajmując miejsca w Top 10 list Pop 100, Top 40 Mainstream, Pop 100 Airplay, Hot Digital Songs, Hot Dance Club Songs, Hot Dance Airplay, Dance/Mix Show Airplay oraz Global Dance Tracks. W końcoworocznym notowaniu najpopularniejszych singli w Stanach Zjednoczonych, kompozycja uplasowała się na pozycji 32. W lutym 2007 stowarzyszenie Recording Industry Association of America (RIAA) odznaczyło utwór certyfikatem platynowej płyty za sprzedaż miliona egzemplarzy utworu jedynie za pośrednictwem systemu digital download.
W notowaniu UK Singles Chart, kompozycja zadebiutowała na miejscu 18, aby następnego tygodnia znaleźć się na szczytnym miejscu 2., nie pokonując jedynie utworu „Hips Don’t Lie” Shakiry. Piosenka znikła z listy w październiku 2006, z jednotygodniowym pojawieniem się w styczniu 2007. „Ain’t No Other Man” objął także pozycje 1. na listach przebojów singlowych Argentyny, Ekwadoru, Filipin, Japonii, Indonezji, Tajwanu i Zjednoczonych Emiratów Arabskich oraz (w Europie) Bułgarii, Hiszpanii, i Walii. W pozostałych krajach Europy nie cieszył się aż tak wysoką popularnością, zajmując jednak miejsca w Top 5 oficjalnych notowań w Finlandii, Irlandii, Niemczech, Norwegii, Portugalii, Słowacji, Szwajcarii, Węgrzech i Włoszech oraz Top 15 w Austrii, Czechach, Belgii, Holandii i Szwecji. W Kanadzie piosenka osiadła na pozycji 4. notowania Canadian Singles Chart; otrzymała także status dwukrotnej platyny za sprzedaż dwudziestu tysięcy egzemplarzy w samym tylko systemie digital download. „Ain’t No Other Man” zadebiutował na pozycji 6. oficjalnego notowania najlepiej sprzedających się singli w Australii oraz znajdował się na liście przez szesnaście tygodni, z jednotygodniowym pojawieniem się w zestawieniu w styczniu 2007, podobnie jak w Wielkiej Brytanii. Singel znalazł się na miejscu 34. końcoworocznego podsumowania najpopularniejszych singli w tymże kraju, z certyfikatem złotej płyty. Był zresztą przebojem drugiej połowy 2006 roku na całym świecie. Sprzedano blisko cztery miliony pięćset tysięcy egzemplarzy singla na całym globie, w tym ponad milion siedemset tysięcy kopii w USA.
Opinie.
Pod koniec 2006 „Ain’t No Other Man” został wymieniony wśród najlepszych piosenek roku w rankingu „Pazz &amp; Jop”, wydawanym corocznie przez czasopismo "The Village Voice". Nagranie zajęło trzecie miejsce, na sto możliwych. Według dziennikarzy magazynu "Rolling Stone", „Ain’t No Other Man” to 18. ze stu najlepszych piosenek 2006 roku. Inne pisma i wydawnictwa, które umieściły „Ain’t No Other Man” w rankingach najlepszych singli roku, to: "New York Post", "Blender", "Spin", "Pitchfork", "Baltimore City Paper", "Eye Weekly", "Idolator", "Prefix", "Dagsavisen". Dziennikarka Nana-Adwoa Ofori (AOL Radio) uwzględniła utwór na liście dziesięciu najlepszych singli Christiny Aguilery, przypisując mu pozycję 4. W podobnych zestawieniach redaktorzy serwisu internetowego Top10HM wyróżnili „Ain’t No Other Man” miejscem dziewiątym, redaktorzy portalu PopCrush.com – miejscem siódmym, a Bill Lamb (About.com) – miejscem trzecim. Lamb wziął także singel pod uwagę tworząc listę stu najlepszych piosenek miłosnych wszech czasów. Singel często wymieniany jest jako największe wokalne osiągnięcie Christiny Aguilery.
Utwór znalazł się w jedenastu indywidualnych rankingach najlepszych nagrań roku, skompilowanych przez redakcję serwisu "Porcys" (najwyżej na miejscu jedenastym w notowaniu Pawła Nowotarskiego).
W maju 2012 „Ain’t No Other Man” zostało uwzględnione na liście najlepiej zaśpiewanych piosenek, w plebiscycie zorganizowanym przez kanadyjską stację telewizyjną MuchMusic. Utwór objął trzecią pozycję na dziesięć możliwych. Do tradycji tworzenia rankingów najważniejszych utworów danego artysty odwołał się Christopher Rosa. Dziennikarz, pracujący dla witryny thecelebritycafe.com, wskazał „Ain’t No Other Man” jako jedną z lepszych pozycji w dyskografii Aguilery, kwitując ją mianem „przełomowej”. W 2013, w wywiadzie dla programu telewizyjnego "Extra", brytyjski wokalista i tekściarz Ed Sheeran, poproszony o wskazanie swoich ulubionych piosenek, wymienił single Aguilery: „Ain’t No Other Man” i „The Voice Within”. Według redaktorów strony internetowej the-rockferry.onet.pl, „Ain’t No Other Man” to jedno z najlepszych nagrań stworzonych przez Aguilerę w latach 1997–2010. W zestawieniu stu najważniejszych utworów artystki z tego okresu serwis przypisał kompozycji pozycję #13. Pod koniec sierpnia 2014 roku Jason Lipshutz, redaktor magazynu "Billboard", uznał singel za jeden z dziesięciu największych hitów Aguilery w Stanach Zjednoczonych. Zdaniem Bianki Gracie (fuse.tv, 2016), „Ain’t No Other Man” to najlepsza kompozycja nagrana na album "Back to Basics", a także „jeden z najlepszych utworów śpiewanych przez współczesnych artystów popowych”.
Recenzje.
Piosenka spotkała się z bardzo korzystnymi opiniami profesjonalnych krytyków muzycznych. Współpracujący z internetowym portalem About.com Bill Lamb w swojej recenzji przyznał jej ocenę w postaci . „Już od otwierających utwór tonów saksofonu i fanfar wokalnych wiemy, że bierzemy udział w gorącej, funkowej jeździe.” – napisał Lamb. Recenzent uznał ponadto „Ain’t No Other Man”, jak i cały album "Back to Basics", za udany powrót Aguilery na rynek muzyczny, a w czerwcu 2006 przypisał singlowi pozycję 1. w swym autorskim notowaniu „10 najgorętszych popowych piosenek tygodnia”. Stuart Brown, recenzujący dla witryny Fuzznut.net, w skali od zera do dziesięciu, wycenił utwór na siedem punktów. Omawiając kompozycję, określił ją mianem „przysadzistej i przywodzącej na myśl muzykę soulową doby lat 70.”, zaś zawartość liryczną opisał jako „mocną i agresywną – taką, jakiej (po Aguilerze – przyp.) można się spodziewać”. Matt Barnes z ClickMusic.com bezsprzecznie nazwał singel „sukcesem”. Dorian Lyskey ("The Guardian") skwitował singel jako „przebój lata, mosiężną i błyskotliwą piosenkę, charakteryzującą się podobną aerobiczną energią co 'Crazy in Love' w wykonaniu Beyoncé”. „W ‘Ain’t No Other Man’ zauważalne są wpływy filmu "Moulin Rouge!" (2001). Osadzony gdzieś w nieprzybliżonej przeszłości (może dobie lat 40.?), utwór brzmi zarazem współcześnie. Jest bezczelny i seksowny – to jeden z najlepszych singli popowych roku” – pisał o piosence Thomas Inskeep ("Stylus Magazine"). Autor strony internetowej musicaddiction2.com chwalił piosenkę: „W pierwszym singlu z "Back to Basics" Christina śpiewa o swoim mężu w akompaniamencie szybkiej, chwytliwej melodii jazzowej. Kawałek jest wypełniony instrumentami dętymi, odgłosami zadrapania rodem ze starych winyli, świetnymi old-schoolowymi bębnami i wieloma popisami wokalnymi Aguilery. Możliwie jest to jej najbardziej dynamiczny utwór; piosenkarka eksponuje w nim swój talent śpiewając szalenie wysokie rejestry”. Według dziennikarzy muzycznych Roberta Dimery’ego i Michaela Lydona to nagranie, któremu „nie można się oprzeć”. Jason Scott ("Popdust") twierdził, że piosenka jest śmiała i ryzykowna, a w serwisie "Koncertomania" chwalono jej „jazzująco-bigbandową aranżację” i „figlarne brzmienie”.
Teledysk.
W teledysku do singla Aguilera ukazuje swoje alter ego pod postacią „Baby Jane”. Klip rozpoczyna się ujęciem przyjazdu artystki do klubu. Za kulisami Christina przygotowuje się do odśpiewania piosenki, aby po kilku chwilach znaleźć się na scenie, gdzie występuje. Pomiędzy scenami zobaczyć można wokalistkę na scenie w złotej i srebrnej sukience, śpiewającą do mikrofonu, podczas gdy fotografowie robią jej zdjęcia. Aguilera śpiewa także na stole bilardowym, kiedy to skala jej głosu powoduje, że pękają naczynia. Wideoklip rozpoczyna oraz kończy fragment innej piosenki z albumu "Back to Basics", „I Got Trouble”.
Reżyserem teledysku był Bryan Barber, choreografię stworzyła Jeri Slaughter. Klip ukazał się dnia 20 czerwca 2006 roku, ekskluzywnie, za pośrednictwem witryny iTunes Store. Oficjalną datą premiery wideoklipu jest dzień 21 czerwca 2006, wówczas zaprezentowano go podczas programu "Making the Video" stacji MTV. W 2006 klip nominowano do nagród MTV Video Music Awards w czterech najważniejszych kategoriach, w tym jako "teledysk roku". Wideoklip do utworu, opublikowany przez oficjalny kanał VEVO Christiny Aguilery w serwisie YouTube, został odtworzony blisko siedemdziesiąt dwa miliony razy (stan na wrzesień 2019).
Promocja i wykonania koncertowe.
Promocja medialna.
Promocję utworu „Ain’t No Other Man” Aguilera rozpoczęła 3 czerwca 2006 roku, występując z nim w trakcie gali MTV Movie Awards 2006 w Los Angeles. 2 lipca piosenkarka promowała kompozycję na łamach muzycznego programu telewizji BBC "Top of the Pops". Następnie zaprezentowała singel między innymi w ekskluzywnym brytyjskim klubie nocnym KoKo London (20 lipca 2006), podczas trwania telewizyjnego programu CBS-u "Late Show with David Letterman" (15 sierpnia 2006) oraz w trakcie gali wręczenia nagród NRJ Music Awards we Francji (20 stycznia 2007). Piosenkę artystka wykonała także na łamach porannego magazynu telewizji ABC "Good Morning America" (w 2006), na meczu koszykarskim NBA All-Star Game w Las Vegas (2007) oraz na imprezie muzycznej Muz-TV Awards w Moskwie (2007).
Późniejsze występy.
Od listopada 2006 do lipca 2007 Aguilera koncertowała z utworem w tournée po Europie, Ameryce Północnej, Azji i Australii podczas Back to Basics Tour. „Ain’t No Other Man” był elementem segmentu trasy "1920's Flapper" i stanowił pierwszą piosenkę prezentowaną w trakcie koncertu. 23 listopada 2008 w Los Angeles, podczas gali '08 American Music Awards, Aguilera wykonała medley sześciu swych największych hitów, w grupie których znajdowały się ówcześnie promowany singel „Keeps Gettin' Better” oraz „Ain’t No Other Man”. 31 października 2010 dała halloweenowy koncert w San Diego. Zaśpiewała dziesięć swoich kompozycji, między innymi „Ain’t No Other Man” i „Fighter”. 22 lipca 2011 odbył się prywatny koncert dla firmy Microsoft. Wokalistka była jednym z gości muzycznych, a na scenie zaśpiewała „Ain’t No Other Man”.
W kwietniu 2013 artystka wystąpiła z utworem w trakcie gali magazynu "Time", zorganizowanej w związku z opublikowaniem listy stu najbardziej wpływowych osób show-biznesu (piosenkarka znalazła się w tym zestawieniu). Wykonała także inne ze swoich przebojów, w tym „Beautiful” i „Lady Marmalade”. 31 grudnia tego roku Aguilera dała prywatny, sylwestrowy koncert w Moskwie. Na setlistę złożyło się czternaście utworów, wśród nich single z ery albumu "Back to Basics" – „Ain’t No Other Man” i „Candyman”. Piosenkarka miała wystąpić z utworem podczas festiwalu muzycznego w Petronas Twin Towers w Kuala Lumpurze 28 marca 2014. Koncert został odwołany z powodu katastrofy lotu Malaysia Airlines 370. Mimo to, odbył się występ artystki przed prywatną publicznością. 2 maja 2014 Aguilera wykonała utwór w trakcie New Orleans Jazz &amp; Heritage Festival, a 22 lutego 2015 – podczas oscarowego przyjęcia organizowanego przez "Vanity Fair". 27 lipca 2015 wokalistka dała koncert podczas prywatnej imprezy Cisco Rocks. Przed publicznością wykonała między innymi „Ain’t No Other Man”.
28 maja 2016 występ artystki przed dwustutysięczną widownią zamknął marokański festiwal muzyczny Mawazine. Wśród dwudziestu odśpiewanych przez Aguilerę piosenek znalazła się „Ain’t No Other Man”. 6 czerwca 2016 odbył się koncert zorganizowany przez komitet Hillary Victory Fund. Wzięli w nim udział muzycy zaangażowani w działalność społeczną, wspierani przez byłą sekretarz stanu USA Hillary Clinton. Aguilera zaśpiewała cztery utwory, w tym „Ain’t No Other Man”. 30 lipca 2016 Aguilera odśpiewała piosenkę na koncercie inaugurującym otwarcie hali widowiskowej Black Sea Arena w Gruzji, a w grudniu tego roku – na gali wręczenia Rosyjskich Nagród Muzycznych.
Utwór wykonano podczas trasy koncertowej The Liberation Tour (2018). 31 grudnia, tuż przed północą Aguilera pojawiła się na scenie w Nowym Jorku i dała koncert, będący częścią sylwestrowego programu "Dick Clark’s New Year’s Rockin’ Eve". Zaśpiewała „Ain’t No Other Man”. Następnie Aguilera występowała z piosenką w Las Vegas, podczas rezydentury The Xperience (2019), a także w Europie, podczas trasy The X Tour ('19).
15 września 2019 artystka pojawiła się na Londyńskim Tygodniu Mody, gdzie wykonała między innymi „Ain’t No Other Man”. Następnego dnia premierę miał odcinek talk-show "The Kelly Clarkson Show", w którym prowadząca zaśpiewała cover utworu. Gościem programu była Aguilera.

</doc>
<doc id="1016936" url="https://pl.wikipedia.org/wiki?curid=1016936" title="Salkowszczyzna">
Salkowszczyzna

Salkowszczyzna – wieś w Polsce położona w województwie łódzkim, w powiecie piotrkowskim, w gminie Sulejów, przy trasie drogi wojewódzkiej nr 742.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1016938" url="https://pl.wikipedia.org/wiki?curid=1016938" title="Parafiletyczność">
Parafiletyczność



</doc>
<doc id="1016940" url="https://pl.wikipedia.org/wiki?curid=1016940" title="Piotrów (Klementynów)">
Piotrów (Klementynów)

Piotrów – przysiółek wsi Klementynów w Polsce, położony w województwie łódzkim, w powiecie piotrkowskim, w gminie Sulejów, na wschód od trasy drogi wojewódzkiej nr 742.
W latach 1975–1998 przysiółek należał administracyjnie do województwa piotrkowskiego.

</doc>
<doc id="1016942" url="https://pl.wikipedia.org/wiki?curid=1016942" title="Wyżpin jagodowy">
Wyżpin jagodowy

Wyżpin jagodowy ("Silene baccifera" ) – gatunek rośliny z rodziny goździkowatych. Rośnie dziko w Azji, Europie i Afryce Północnej. W Polsce osiąga północną granicę zasięgu i w północnej części Polski występuje rzadko. Na południu występuje częściej, ale również są to zwykle pojedyncze stanowiska, łatwe do wypatrzenia, gdyż żywa zieleń rośliny rzuca się w oczy z daleka.
Biologia i ekologia.
Bylina, hemikryptofit. Kwitnie od czerwca do sierpnia. Naturalnym środowiskiem rośliny są łęgi i zarośla nadrzeczne. Można ją spotkać także w miejscach nasłonecznionych, lecz równocześnie wilgotnych, najczęściej na brzegach rzek, w dolnych częściach nasypów i poboczy dróg (w miejscach, gdzie spływa woda). Gatunek charakterystyczny dla związku (All.) "Senecion fluviatilis" i Ass. "Senecionetum fluviatilis". Liczba chromosomów 2n= 24.
Systematyka.
Gatunek wyodrębniany był tradycyjnie w monotypowym rodzaju wyżpin ("Cucubalus" L., Sp. Pl. 414. 1753) ze względu na swój specyficzny owoc (jagodę). Utrwalona nazwa polska odzwierciedla właśnie takie odrębne ujęcie systematyczne tego taksonu. Jednak w aktualnym piśmiennictwie naukowym i bazach danych taksonomicznych gatunek klasyfikowany jest w ramach rodzaju lepnica ("Silene"). Zmiana pozycji taksonomicznej gatunku nastąpiła w połowie lat 90. XX wieku i później została potwierdzona badaniami molekularnymi.

</doc>
<doc id="1016945" url="https://pl.wikipedia.org/wiki?curid=1016945" title="Can’t Hold Us Down">
Can’t Hold Us Down

Can’t Hold Us Down – piosenka R&amp;B stworzona na czwarty album studyjny amerykańskiej wokalistki Christiny Aguilery pt. "Stripped" (2002). Wyprodukowany przez Scotta Storcha oraz nagrany z gościnnym udziałem raperki Lil’ Kim, utwór wydany został jako czwarty singel promujący krążek 26 sierpnia 2003 roku. W 2004 kompozycja została nominowana do nagrody Grammy w kategorii "najlepsza współpraca wokalna – muzyka pop".
Singel odnosił umiarkowane sukcesy na listach przebojów, ze szczególnie pozytywnym przyjęciem spotkał się w Europie. W wielu krajach tego kontynentu (między innymi Wielkiej Brytanii, Irlandii i Niemczech) dotarł do pozycji w Top 10 oficjalnych notowań. Podobnie w Australii, na ARIA Top 100 Singles, osiągnął miejsce #5, zaś w Nowej Zelandii, w notowaniu RIANZ Top 50 Singles Chart – miejsce #2. Na amerykańskiej liście "Billboard" Hot 100 objął pozycję dwunastą, stając się dziesiątym z kolei singlem Aguilery, który znalazł się w Top 20 zestawienia.
Zarówno sam utwór, jak i klip do utworu, znany jest ze swojej feministycznej treści.
Informacje o utworze.
„Can’t Hold Us Down” (dosł. tłum. "nie damy się uciskać") to piosenka melodyjnie korzystająca z elementów charakterystycznych dla rhythm and bluesa, hip-hopu, dancehallu oraz popu, stworzona przez Christinę Aguilerę, Matta Morrisa i Scotta Storcha, produkowana przez ostatniego z autorów. Jest to także jeden z siedmiu utworów pochodzących z płyty "Stripped", których współautorem i współproducentem jest Scott Storch. Storch wyprodukował piosenkę dla Tuff Jew Productions. Nagranie realizowano w pracowni Royal Z Entertainment budynku The Enterprise Studios w Burbank oraz w hollywoodzkim Conway Studios. Ponadto, Aguilera wyprodukowała piosenkę wykonawczo. Wykonawczyni nagrała ją wspólnie z raperką Lil’ Kim, z którą wcześniej pracowała przy przebojowym singlu „Lady Marmalade”. zrealizowanym na ścieżkę dźwiękową do filmu "Moulin Rouge!" (2001). Kim była w tym okresie partnerką Storcha. Obie artystki zaprzyjaźniły się, a po kilku miesiącach Aguilera, tworząc album "Stripped", zaproponowała Lil’ Kim ponowną współpracę; opracowując feministyczny hymn dla kobiet, które czują się nierespektowane przez mężczyzn, chciała bowiem nagrać duet z raperką silną, niezależną i wyrazistą. Początkowo zamiast Lil’ Kim na featuringu miała znaleźć się Eve. Nigdy nie wydano oficjalnego oświadczenia, usprawiedliwiającego zmianę współuczestniczącego wykonawcy, jednak Eve wyznała, że „wizja projektu uległa zmianie”.
Utwór traktuje o prawach kobiet, a Aguilera poprzez jego treść wyraża wstręt wobec podwójnych standardów w społeczeństwie. Tematyka utworu, ściślej ujmując, dotyka dyskryminacji oraz powierzchownego traktowania artystek muzycznych, poprzez własną twórczość wyrażających swoją seksualność, a także męskich wykonawców (zwykle raperów), którzy w swych piosenkach bez skrępowania poruszają wątki erotyczne. Treść „Can’t Hold Us Down” prawdopodobnie mówi o Eminemie, który w swoim singlu „The Real Slim Shady” z 2000 adresował obelgi w kierunku gwiazd muzyki pop, w tym Aguilery. Terry Young Jr., pracownik The Hampton Institute (oddziału Uniwersytetu w Hampton), podsumowując kompozycję, określił ją jako „rozrachunek z seksizmem oraz niesprawiedliwością tłumienia swobody kobiet w przemyśle fonograficznym”. Dziennikarz Albert Nowicki stwierdził, że nagranie „dowodzi, z jaką niechęcią odnosi się Aguilera do mizoginii”.
Nagranie zawiera sample z debiutanckiego singla Diddy’ego „Can’t Nobody Hold Me Down” (1997) oraz „Sophisticated Bitch”. utworu z krążka "Yo! Bum Rush the Show" (1987) grupy Public Enemy. Jej fragmenty użyte zostały z kolei w utworze „Thank You (Dedication to Fans...)” z albumu Aguilery "Back to Basics" (2006), zrealizowanym w podzięce dla fanów piosenkarki za lata wsparcia. Pomimo odniesionego sukcesu, „Can’t Hold Us Down” nie znalazł się na składance z największymi przebojami Aguilery, "Keeps Gettin’ Better – A Decade of Hits" (2008).
Obecność w kulturze masowej.
Feministycznej naturze zarówno utworu, jak i promującego go teledysku przyjrzeli się językoznawcy i wykładowcy uniwersyteccy. Albert Nowicki pisał: „Dzięki ‘Can’t Hold Us Down’ – piosence R&amp;B, której poświęcono przynajmniej kilka rozpraw akademickich – prywatne bolączki kobiet z miesiąca na miesiąc stały się problemami społecznymi; tak dobitny był wpływ nagrania na kulturę masową.” W 2018 roku odbył się pokaz taneczny grupy QDS Megacrew. Członkowie zespołu zaprezentowali widzom układ choreograficzny, który zharmonizowany był z kilkoma nagraniami Aguilery (w tym „Can’t Hold Us Down”, „Not Myself Tonight” i „Bobblehead”). Jedna z tancerek przodujących nosiła strój identyczny do tego, który Aguilera miała na sobie w wideoklipie do utworu.
Wydanie singla.
Premiera „Cant’ Hold Us Down” nastąpiła latem, 26 sierpnia 2003 roku. Singel opublikowano na kompaktach oraz płytach gramofonowych (format 12” Winyl). Utwór okazał się przebojem, sukcesywnie obejmując pozycje w Top 20 większości notowań.
W Stanach Zjednoczonych singel okazał się bardziej sukcesywny niż poprzedni utwór promujący "Stripped", „Fighter”. zajmując miejsce dwunaste listy "Billboard" Hot 100 (miejsce o osiem oczek wyższe niż w przypadku „Fighter”) oraz stając się dziesiątym z kolei singlem Aguilery, który uplasował się w Top 20 zestawienia. Singel dotarł do czołowej dziesiątki zestawień w wielu krajach.
Opinie.
Nicole Hogsett, redaktorka serwisu internetowego Yahoo! Voices, przypisała singlowi pozycję czwartą w rankingu dziesięciu najlepszych piosenek Christiny Aguilery. Dziennikarze "YAM Magazine" umieścili kompozycję na kompilowanej przez siebie liście „dziesięciu utworów idealnych na Dzień Kobiet”. Według redaktorów strony internetowej the-rockferry.onet.pl, „Can’t Hold Us Down” to jedna z dziesięciu najlepszych kompozycji nagranych przez Aguilerę w latach 1997–2010. W zestawieniu stu najważniejszych utworów artystki z tego okresu serwis przypisał piosence pozycję #8. Pod koniec sierpnia 2014 roku Jason Lipshutz, redaktor magazynu "Billboard", uznał singel za jeden z piętnastu największych hitów Aguilery w Stanach Zjednoczonych.
Recenzje.
Utwór uzyskał generalnie pozytywne recenzje ze strony krytyków muzycznych. Opiniodawca pracujący dla serwisu internetowego Epinions nagrodził singel oceną w postaci i wydał istotne omówienie: „'Can’t Hold Us Down’ to miejski, popowy utwór z łatwą do strawienia produkcją i gościnną zwrotką w wydaniu Lil’ Kim. Ta piosenka bezzwłocznie odrzuca całą negatywną krytykę z powrotem w twarz opinii publicznej za sprawą inteligentnej, dającej do myślenia treści (...) Kompozycja traktuje o kobiecej sile, samoświadomości i nierównościach społecznych. Już w ciągu swoich pierwszych trzydziestu sekund utwór uderza tekstem: 'Czy nie mogę mieć własnej opinii? Powinnam siedzieć cicho tylko dlatego, że jestem kobietą? Nazwij mnie dziwką, kiedy mówię to, co mam na myśli'”. Krytyk skwitował „Can’t Hold Us Down” jako najmądrzejszy singel Christiny Aguilery. Zdaniem redaktora strony o nazwie "Traveling to the Heart", rhythm and bluesowa piosenka pasuje do wykonawczyni doskonale, jak „gorące szorty” z teledysku, a gościnny rap w wykonaniu Lil’ Kim jest potrzebny całości. Recenzent pisał ponadto: „Tematem nowego singla Christiny Aguilery są prawa kobiet. Nie jest to łatwa do podjęcia kwestia. Jeżeli artysta nie jest szczery, przekaz jego tworu jest pusty i utwór staje się tylko kolejnym wypełniaczem przestrzeni radiowej. Jednak poprzednie singlowe numery Aguilery dowiodły, że piosenkarka udźwignie ten ciężar. (...) Tekst utworu jest stanowczy i bezpośredni. (...) Aguilera śpiewa zgodnie z zawartymi w nim emocjami”. Dziennikarz witryny cduniverse.com wytypował „Can’t Hold Us Down” na najlepszy utwór z krążka Aguilery "Stripped", wnioskując, że jest „żwawą, hip-hopową gimnastyką”. Bardziej pejoratywny werdykt na temat singla wydała Janceen Dunn ("Rolling Stone"). Według niej piosenka jest „dziwnie nieożywiona”.
Dobrze odebrana została pochwała walki o równouprawnienie. Recenzentka brytyjskiego pisma "The Guardian", Betty Clarke, uznała, że „Can’t Hold Us Down” „przepisuje zasady feminizmu na nowo, korzystając z hip-hopowego beatu”, podczas gdy Josh Kun z magazynu muzycznego "Spin" podsumował piosenkę jako „duet sióstr działających na kobiecą korzyść”. W omówieniu z 2019 roku Michiel Vos pisał: „Aguilera przeciwstawiała się slut shamingowi już siedemnaście lat temu. W ‘Can’t Hold Us Down’ poruszane są kwestie nadal aktualne i niezmiennie problematyczne”.
Teledysk.
Wideoklip do utworu „Can’t Hold Us Down” wiosną 2003 roku wyreżyserował David LaChapelle, który wcześniej współpracował z Aguilerą nad kontrowersyjnym klipem towarzyszącym singlowi „Dirrty” (2002). Zdjęcia powstawały w Los Angeles, na terenie należącym do wytwórni Paramount Pictures, a plan zdjęciowy wybudowano na podobieństwo Lower East Side, dzielnicy Manhattanu, w dobie lat osiemdziesiątych.
Bohaterami teledysku są Afroamerykanie i Portorykańczycy, mieszkańcy ubogiej, nowojorskiej dzielnicy. Klip rozpoczynają ujęcia rewiru, którym przechadza się Aguilera – ubrana w różowy top i szorty, fioletową czapkę bejsbolową oraz białe podkolanówki. Gdy młody, czarnoskóry mężczyzna nachalnie chwyta ją za pośladki, wokalistka wszczyna słowną sprzeczkę. Zaczyna śpiewać i dołącza do niej liczna grupa okolicznych mieszkanek; tymczasem za atakowanym Afroamerykaninem wstawiają się inni mężczyźni. Sytuacja zostaje przerwana przez pojawienie się Lil’ Kim, która zdejmuje poszczególne elementy garderoby i zaczyna rapować. Zgromadzone kobiety zaczynają tańczyć, a Aguilera wykonuje niedwuznaczne gesty przy użyciu szlauchu i polewa wodą radio jednego z mężczyzn. Klip kończy ujęcie Christiny odchodzącej z uśmiechem z miejsca przedstawionych zdarzeń. Jedna z wcześniejszych scen nawiązuje do stylu tanecznego moonwalk, spopularyzowanego przez Michaela Jacksona w pierwszej połowie lat 80. Choreografię zastosowaną w klipie stworzyła Jeri Slaughter.
David LaChapelle skomentował koncept teledysku, jak i swoje inspiracje, w wywiadzie udzielonym stacji MTV:
Premiera wideoklipu odbyła się na antenie MTV w lipcu 2003 roku. 22 sierpnia 2003 klip zadebiutował w programie telewizji BET "106 &amp; Park", w którym zyskał znaczną popularność. Elizabeth Learned, redaktorka witryny thecelebritycafe.com, uwzględniła wideo w zestawieniu dziesięciu najlepszych teledysków w karierze Aguilery, chwaląc jego entuzjastyczne przesłanie. O teledysku do singla „Can’t Hold Us Down” pisano w artykułach naukowych, publikowanych między innymi przez wydawnictwa Edinburgh University Press oraz Bonn University Press.
Promocja i wykonania koncertowe.
Aguilera występowała z singlem podczas promocji swojego albumu, "Stripped". W latach 2003–2008 wykonywała utwór w trakcie tras koncertowych Justified and Stripped Tour, Stripped World Tour oraz Back to Basics Tour. Podczas trzeciej z nich „Can’t Hold Us Down” prezentowany był jako medley, wspólnie z piosenką „Still Dirrty” (pochodzącej z albumu "Back to Basics"), zamykając inauguracyjny segment koncertu, "1920's Flapper".
W lipcu 2017 Aguilera wystąpiła z utworem podczas koncertu Northwestern Mutual w hali BMO Harris Bradley Center w Milwaukee. 28 kwietnia 2018 zaśpiewała „Can’t Hold Us Down” w Crystal Hall, w Baku, z okazji Grand Prix Azerbejdżanu, a półtora miesiąca później, w czerwcu, wykonała piosenkę przed publicznością obecną na koncercie charytatywnym GenentechGivesBack, w San Francisco. Niedługo potem, 15 czerwca, gościła w programie telewizji NBC "The Today Show", gdzie zaprezentowała widzom trzy swoje nagrania („Can’t Hold Us Down”, „Fighter”, „Fall in Line”).
Piosenka wykonywana była podczas trasy koncertowej The Liberation Tour (2018), a później także w ramach rezydentury The Xperience (2019), odbywającej się w Las Vegas. Latem 2019 roku Aguilera ruszyła w europejskie tournée The X Tour: set koncertowy obejmował między innymi utwór „Can’t Hold Us Down”, poprzedzony fragmentem „Boys Wanna Be Her” z repertuaru Peaches.

</doc>
<doc id="1016951" url="https://pl.wikipedia.org/wiki?curid=1016951" title="Straszówek">
Straszówek

Straszówek – przysiółek wsi Straszów w Polsce, położony w województwie łódzkim, w powiecie piotrkowskim, w gminie Rozprza.
W latach 1975–1998 przysiółek administracyjnie należał do województwa piotrkowskiego.

</doc>
<doc id="1016954" url="https://pl.wikipedia.org/wiki?curid=1016954" title="Rubin (ujednoznacznienie)">
Rubin (ujednoznacznienie)

nazwisko
imię
inne

</doc>
