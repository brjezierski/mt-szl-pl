<doc id="1018789" url="https://pl.wikipedia.org/wiki?curid=1018789" title="Puchar Kontynentalny (2007/2008)">
Puchar Kontynentalny (2007/2008)



</doc>
<doc id="1018791" url="https://pl.wikipedia.org/wiki?curid=1018791" title="Szymanowska">
Szymanowska

Szymanowska – jurydyka założona na północ od Nowej Warszawy w pierwszej połowie XVII wieku przez starostę wyszogrodzkiego Macieja Szymanowskiego. 
Współcześnie teren dawnej jurydyki znajduje się w dzielnicy Żoliborz, a niewielka część w dzielnicy Śródmieście (okolice ul. Inflanckiej).
Opis.
Jurydyka obejmowała długi pas na północ od dzisiejszej ulicy Inflanckiej (południowa granica) od rzeki Wisły do Powązek. Na północ od niej znajdowały się grunty należące do szpitala Świętego Ducha, znajdującego się przy Bramie Nowomiejskiej na Nowym Mieście. 
W 1774 roku część jurydyki nabył ksiądz Augustyn Orłowski, rektor Collegium Nobilium pijarów w Warszawie przy ul. Miodowej i współpracownik Stanisława Konarskiego, pod budowę konwiktu dla młodzieży szlacheckiej. Posiadłość objęła teren pomiędzy Wisłą, koszarami Gwardii i rzeczką Bełczącą. Pijarzy przeznaczyli ten teren na letnią siedzibę uczelni. Z uwagi na malowniczość zabudowań i ogrodów wokół nich nazwano ją "Joli Bord" czyli Piękny Brzeg. W końcu XVIII wieku teren ten włączono do Warszawy. Od nazwy tej jurydyki pochodzi ulica Szymanowska w dzielnicy Śródmieście.
W 1807, po zajęciu budynku Collegium przez wojska francuskie, podjęto decyzję o przeniesieniu szkoły na Żoliborz na stałe. Obszar dawnej posiadłości pijarów w XIX wieku został pokryty przez umocnienia rosyjskiej Cytadeli.

</doc>
<doc id="1018792" url="https://pl.wikipedia.org/wiki?curid=1018792" title="Salvelinus alpinus">
Salvelinus alpinus



</doc>
<doc id="1018794" url="https://pl.wikipedia.org/wiki?curid=1018794" title="Łabędź czarny">
Łabędź czarny

Łabędź czarny ("Cygnus atratus") – gatunek dużego ptaka z podrodziny gęsi (Anserinae) w rodzinie kaczkowatych (Anatidae). Zamieszkuje Australię wraz z Tasmanią; introdukowany na Nowej Zelandii, w Europie i Japonii. Nie wyróżnia się podgatunków. Nie jest zagrożony wyginięciem.
Występowanie.
Środowisko.
Szeroko rozpowszechniony na każdego rodzaju stojących i wolno płynących wodach śródlądowych, a także w chronionych zatokach morskich i lagunach; często jest również półoswojonym ptakiem parków. Unika wód szybko płynących i na których powstają wysokie fale. 
Zasięg występowania.
Endemiczny ptak lęgowy Australii i Tasmanii; introdukowany w 1864 roku w Nowej Zelandii na bazie populacji australijskiej. Na początku XXI w. populację na tych trzech obszarach szacowano na 500 000 osobników, z tego 60 000 w Nowej Zelandii. Wymarły łabędź z Nowej Zelandii, wytępiony całkowicie przez Maorysów, uznawany w przeszłości za podgatunek łabędzia czarnego, został uznany przez Rawlence’a i współpracowników (2017) za odrębny gatunek "Cygnus sumnerensis".
Od przełomu XVIII/XIX w. łabędzie czarne są hodowane jako ptaki ozdobne w Europie Zachodniej, zwłaszcza w Wielkiej Brytanii. Często zdarzają się ucieczki z niewoli i obserwowano nawet lęgi na wolności, jednak jak na razie populacji nie uważa się za samoutrzymującą się i gatunek nie został wpisany na listę brytyjskiej awifauny.
Samodzielnie utrzymująca się populacja istnieje w Holandii. W połowie 1. dekady XXI w. w Wielkiej Brytanii i Niemczech gniazdowało po kilkanaście par, we Francji 25 par, w Holandii kilkadziesiąt par, we Włoszech około 20 par. Dość duża populacja austriacka została zlikwidowana przez ludzi pod koniec XX w.
W Polsce łabędzie czarne obserwuje się od 1990 roku, nielicznie były spotykane w Polsce zachodniej i środkowej do Wisły i w woj. warmińsko-mazurskim, ale tylko raz obserwowano gniazdującą parę – koło Raciborza (w rezerwacie „Łężczok”). Nie zaliczany do awifauny krajowej (kategoria E w klasyfikacji AERC – pojaw nienaturalny).
Pomiędzy 1950 a 1960 rokiem łabędzie czarne introdukowano też w Japonii.
Pożywienie.
Łabędzie czarne żywią się przede wszystkim pędami i liśćmi roślin wodnych, na lądzie jedzą również trawę i zioła. Dzięki długiej szyi mogą przy przeszukiwaniu dna osiągnąć głębokość do 1 m.
Rozród.
Lęgi łabędzi czarnych mogą odbywać się prawie we wszystkich porach roku. Przez długi czas przypuszczano, że są one monogamiczne. Okazało się jednak, że dookoła pojedynczego gniazda występują różne zgrupowania. Znajdywano nie tylko pary, lecz także pojedyncze samce i samice z jajami, a nawet wyjątkowo dwa samce ze sobą. 
Status.
Międzynarodowa Unia Ochrony Przyrody (IUCN) uznaje łabędzia czarnego za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2006 roku, mieści się w przedziale 100 000 – 1 000 000 osobników. Ze względu na brak dowodów na spadki liczebności bądź istotne zagrożenia dla gatunku BirdLife International ocenia trend liczebności populacji jako prawdopodobnie stabilny.

</doc>
<doc id="1018797" url="https://pl.wikipedia.org/wiki?curid=1018797" title="Mechica">
Mechica

Mechica (hebr. מחיצה) – to w synagodze ściana oddzielająca główną salę modlitewną od babińca. Przeważnie znajdują się na niej okna przez które kobiety mogą śledzić przebieg nabożeństwa.

</doc>
<doc id="1018799" url="https://pl.wikipedia.org/wiki?curid=1018799" title="Lekkoatletyka na Letnich Igrzyskach Olimpijskich 1900">
Lekkoatletyka na Letnich Igrzyskach Olimpijskich 1900

W trakcie zawodów w lekkoatletyce na Letnich Igrzyskach Olimpijskich w Paryżu rywalizacja toczyła się w 23 konkurencjach w dniach od 14 do 16 lipca, 19 lipca i 22 lipca 1900 roku. W rozgrywkach brało udział 117 zawodników z 15 państw. Przyznano 68 medali (23 złote, 23 srebrne i 22 brązowe). 
Zawody lekkoatletyczne odbyły się m.in. w Dzień Bastylii oraz w niedzielę, przez co zostały zbojkotowane przez wielu amerykańskich lekkoatletów. 

</doc>
<doc id="1018803" url="https://pl.wikipedia.org/wiki?curid=1018803" title="Marian Marczewski">
Marian Marczewski

Marian Mirosław Marczewski (ur. 9 sierpnia 1948 w Turku) – polski polityk, milicjant, poseł na Sejm II, III i IV kadencji.
Życiorys.
Ukończył w 1985 studia na Wydziale Prawno-Administracyjnym Akademii Spraw Wewnętrznych. Jest też absolwentem (podchorążym) Wyższej Szkoły Oficerskiej w Szczytnie (1975). Od 1968 pracował w Milicji Obywatelskiej. Był kontrolerem i starszym inspektorem wydziału ruchu drogowego oraz naczelnikiem wydziału prewencji komendy wojewódzkiej MO w Koninie. W latach 80. dowodził jednostką ZOMO w Turku, która w stanie wojennym m.in. rozpędzała opozycyjne manifestacje w Poznaniu i Wrocławiu.
W 1960 wstąpił do Związku Harcerstwa Polskiego. Był członkiem PZPR od 1966 do rozwiązania. W latach 1998–2001 pełnił funkcję burmistrza Turku. Z ramienia Sojuszu Lewicy Demokratycznej od 1993 do 2005 sprawował mandat posła na Sejm II, III i IV kadencji. W 2004 przeszedł do Socjaldemokracji Polskiej, w 2005 bez powodzenia ubiegał się o reelekcję. W 2006 ponownie zasiadł w radzie miasta Turek, powrócił też do SLD. W 2010 został ponownie wybrany, a w 2014 wszedł w skład rady powiatu tureckiego. W 2011 i 2015 ponownie kandydował bezskutecznie do Sejmu.

</doc>
<doc id="1018804" url="https://pl.wikipedia.org/wiki?curid=1018804" title="Macintosh Classic">
Macintosh Classic

Macintosh Classic – komputer osobisty produkcji firmy Apple Computer, wprowadzony na rynek 15 października 1990. Był to pierwszy komputer Macintosh sprzedawany w cenie poniżej 1000 USD. Produkcja modelu Classic napędzona była sukcesem rynkowym modeli Macintosh Plus i SE. Jego specyfikacja techniczna podobna była do poprzedników – zastosowano dziewięciocalowy ekran kineskopowy o rozdzielczości 512 × 342 piksele, obowiązywał też czteromegabajtowy limit zainstalowanej pamięci RAM. Decyzja firmy Apple o niewłączeniu najnowszych zdobyczy techniki do nowego modelu komputera (na przykład procesora Motorola 68010, zwiększona ilość RAM, czy wyświetlacz kolorowy) zapewniła zgodność modelu Classic z ówcześnie rozbudowaną bazą oprogramowania, jak też umożliwiła umieszczenie komputera w przedziale urządzeń o niskiej cenie, co było zamierzeniem producenta. Model Classic został jednak wyposażony w szereg usprawnień, w porównaniu do starzejącego się macintosha Plus, którego zastąpił w segmencie wejściowym. Standardowym wyposażeniem komputera, o 25 procent szybszego od poprzednika, była stacja dyskietek 3,5" SuperDrive.
Macintosh Classic, podobnie, jak Macintosh SE został umieszczony w obudowie modelu Macintosh 128K, którą opracowali Jerry Manock i Terry Oyama. Firma Apple wyprodukowała dwie wersje komputera, w cenie od 1000 do 1500 USD. Odpowiedzi specjalistycznej prasy były zróżnicowane: większość krytykowała wolny mikroprocesor i pozbawienie komputera gniazd rozszerzających. Ogólnie przyjęta konkluzja mówiła o tym, że Classic jest przydatny wyłącznie do przetwarzania tekstów, pracy z arkuszami kalkulacyjnymi i bazami danych, choć niska cena i dobra dostępność aplikacji edukacyjnych pozwoliła na zyskanie popularności modelu w zastosowaniach edukacyjnych. Komputer sprzedawano równolegle z mocniejszym modelem Macintosh Classic II od roku 1991, zaś produkcję zamknięto w roku 1993.
Historia.
Opracowanie.
Po tym, jak współzałożyciel firmy Apple Steve Jobs opuścił ją w roku 1985, kwestie rozwoju produktów przejął Jean-Louis Gassée, który wcześniej dowodził francuskim oddziałem przedsiębiorstwa. Gassée dokonał przeniesienia produktów Apple w dwóch kierunkach: zwiększonej „otwartości” systemów poprzez umożliwienie ich rozszerzania i interoperacyjności oraz wyższej ceny. Przez dłuższy czas twardo stał na stanowisku, że firma Apple nie powinna kierować swoich produktów do odbiorców i mniejszej zasobności portfela, gdzie uzyskiwany dochód byłby niewielki, za to powinna skupić się na produktach z „wyższej półki” przynoszących większe dochody. Swoją argumentację poparł wykresem, na którym wskaźnik ceny do wydajności komputerów o niskich parametrach technicznych i niskiej cenie znajdował się w lewym dolnym rogu wykresu, zaś w prawym górnym rogu umieszczony był ten sam wskaźnik dla drogich i wydajnych urządzeń. Cel położony wysoko w prawej części wykresu stał się swoistą mantrą pracowników wyższego szczebla zarządzania firmą, którzy często powtarzali formułę „pięćdziesiąt pięć albo śmierć”, odwołując się do założonego przez Gasséego 55-procentowego zysku. Przyjęcie zasady dążenia do prawego górnego rogu wykresu skutkowało pojawieniem się w sprzedaży serii urządzeń Macintosh o coraz wyższych cenach. Początkowe plany zakładały, że nowe urządzenia sprzedawane będą w cenie około 1000 USD, lecz ostatecznie ustalono ją na 2495 USD. Ceny systemów komputerowych serii Macintosh rosły sukcesywnie: Macintosh Plus kosztował nieco więcej, czyli 2599 USD&lt; model SE – 2900 lub 3900 USD w zależności od wyposażenia, zaś Macintosh II z podstawowym wyposażeniem kosztował co najmniej 5500 USD. Ceny nowocześniejszych urządzeń były jeszcze wyższe, Macintosh IIcx kosztował 5369 USD, model IIci – 6269 USD, zaś IIfx 9900 USD, przy czym żaden model nie był wyposażony w klawiaturę ani monitor. Pod koniec lat 80. XX wieku kolorowe monitory CRT były względnie drogie; czternastocalowy ekran produkcji Apple pozwalający wyświetlać obraz w rozdzielczości 640x480 sprzedawano w cenie katalogowej 999 USD, a klawiatury Apple z interfejsem ADB, choć charakteryzowały się wysoką jakością, sprzedawano w zbliżonej cenie. Jedynym niedrogim komputerem Apple pod koniec lat 80. XX wieku był kilkunastoletni Mac Plus, sprzedawany w cenie około 2000 USD.
Po odejściu od idei skłaniania się ku lewej dolnej części wykresu zysków kilka lat wcześniej i w obliczu ignorowania ich produktów na rynku wysokowydajnych komputerów osobistych, wyniki Apple zaczęły spadać pod koniec lat 80. XX wieku, zaś okres przedświąteczny roku 1989 przyniósł pierwszy od lat spadek sprzedaży, jak też spadek cen akcji przedsiębiorstwa w ujęciu kwartalnym.
W styczniu 1990, Gassée zrezygnował ze stanowiska, zaś jego decyzyjność w dziedzinie rozwoju produktów przekazano szeregowi następców. Wielu inżynierów przedsiębiorstwa naciskało na konstruowanie tańszych urządzeń, co miało budować udział firmy na rynku i zwiększać popyt w całym spektrum cenowym. Odejście Gasséego spowodowało dążenie do szybkiego wprowadzenia na rynek szeregu niedrogich modeli komputerów. Zidentyfikowano trzy docelowe systemy: niskobudżetową maszynę o cenie rzędu 1000 USD, niedrogi komputer z kolorową grafiką i droższe urządzenie z kolorową grafiką do wykorzystywania przez niewielkie firmy. Skutkiem tych trzech trendów było pojawienie się modeli Classic, Macintosh LC i Macintosh IIsi.
Pojawienie się modelu na rynku.
10 czerwca 1990 czasopismo MacWEEK poinformowało czytelników, ze firma Apple zapłaciła przedsiębiorstwu Modular Computer Systems Inc., będącemu spółką zależną Daimler-Benz AG kwotę 1 miliona USD za prawo stosowania nazwy „Classic”, podpisując tym samym umowę na pięć lat. Firma nie podpisała przedłużenia umowy po jej wygaśnięciu. MacWEEK zakładał, że nowy komputer wyposażony będzie w ten sam mikroprocesor Motorola 68000 z zegarem 8 MHz i dziewięciocalowy ekran, co poprzednik, jak też, ze jego cena wyniesie między 1500 a 2150 USD.
15 października 1990 John Sculley (ówczesny dyrektor zarządzający Apple) przedstawił projekt komputera Macintosh Classic na konferencji prasowej, ogłaszając przy tym, ze cena komputera wyniesie 1000 USD. Podczas konferencji powiedział też, że „by zdobyć nowych klientów, nie tylko obniżyliśmy ceny oferowanych aktualnie produktów. Komputery te zaprojektowaliśmy od zera, wbudowując w nie cechy, których oczekiwali nasi klienci.”. Nowa strategia cenowa firmy Apple spowodowała obawy inwestorów, którzy widzieli w niej drogę do zmniejszenia zysku. Brodie Keast, kierownik działu marketingu powiedział: „Jesteśmy gotowi zrobić wszystko by dotrzeć z Macintoshami do szerszej rzeszy klientów (...) Plan zakłada jak najbardziej agresywną politykę cenową.” Po pojawieniu się modelu Classic na rynku cena akcji firmy Apple osiągnęła poziom 27,75 USD za akcję, co w stosunku do cen z 12 grudnia 1990 stanowiło spadek o 50 centów, jak też znacznie odbiegało od zanotowanego w poprzednich 12 miesiącach poziomu 50,37 USD.
Model Classic zadebiutował następnie w Europie i Japonii. Na rynku japońskim komputer sprzedawano w cenie 198 tysięcy jenów, co stanowiło równowartość 1523 USD więcej niż na rynku amerykańskim, lecz równało się cenie nowego produktu firmy Toshiba – laptopa Toshiba DynaBook.
Wydawszy 40 milionów USD na zachęcenie potencjalnych użytkowników do kupienia modelu Classic jako pierwszego w ich życiu firmie Apple zaczęły doskwierać problemy z obsłużeniem wysokiego zapotrzebowania. W roku 1990 Apple podwoił swoje zdolności produkcyjne powiększając fabryki w Singapurze oraz irlandzkim mieście Cork, które montowały komputery Classic. By przyspieszyć wysyłki, drogę morską zastąpiono transportem lotniczym. Zbyt skąpe dostawy powodowały obawy u przedstawicieli firmy, winiących za opóźnienia planistów Apple'a.
Komputery Macintosh Classic oraz Macintosh LC zostały przekazane firmie Scholastic Corporation na dwanaście miesięcy przed ich oficjalną premierą; przedsiębiorstwo zamierzało wydać 16 programów na te komputery jeszcze w roku 1991. Peter Kelman, wydawca tytułów Scholastic, przewidywał, że Macintosh stanie się „urządzeniem szkolnym lat dziewięćdziesiątych.”. Szkoły mogły kupić komputer Macintosh Classic za 800 USD. Ten fakt, wraz z dobrą dostępnością programów edukacyjnych, doprowadził do wysokiej popularności komputerów Classic w amerykańskiej edukacji.
Parametry techniczne.
Komputer w konfiguracji podstawowej wyposażony był w 1 MB pamięci RAM i był pozbawiony twardego dysku. Kosztował 999 USD; za cenę 1499 USD można było kupić komputer wyposażony w dodatkowy megabajt pamięci RAM na karcie rozszerzeń i dysk twardy o pojemności 40 MB. W stosunku do poprzednika, modelu Macintosh Plus, Classic zawierał szereg ulepszeń. Był o około 25% szybszy i standardowo wyposażono go w 3,5-calowy napęd dyskietek SuperDrive. Napęd potrafił odczytywać i zapisywać dyskietki w formacie Apple, MS-DOS, OS/2 i ProDOS. Model Classic był ostatnim wykorzystującym mikroprocesor Motorola 68000.
Komputer pracował pod kontrolą systemu operacyjnego "System 6.0.7", potrafił jednak korzystać z nowszych jego wersji, do 7.5.5 włącznie. Niewidoczny dla użytkownika wolumin HFS zawierał przeznaczony tylko do odczytu "System 6.0.3". Komputer można było uruchomić pod kontrolą systemu w wersji 6.0.3 poprzez przytrzymanie klawiszy "Command", "Option", "X" i "O" podczas startu systemu.
Niektórzy dostawcy modelu Classic dołączali do niego zestaw oprogramowania o nazwie Smartbundle. Zestaw oprogramowania można było również nabyć oddzielnie w cenie 349 USD; zawierał on program do obróbki tekstów "WriteNow", arkusz kalkulacyjny "Full Impact" produkcji Ashton Tate, system baz danych "RecordHolderPlus" i program graficzny "Superpaint 2.0".
Projekt.
Komputer nawiązywał stylistyką do modelu Macintosh 128K Jerry'ego Manocka i Terry'ego Oyamy. Przywoływał pewne elementy tego modelu, pozostawiając niewiele szczegółów „przemysłowego” wyglądu modelu SE. Jedyną pozostałością modelu SE był pas (wgłębienie) na przednim panelu komputera, biegnący wzdłuż szczeliny napędu dyskietek. Charakterystyczne dla modelu SE wcięcia w obudowie nie zostały przeniesione do modelu Classic, zaś pionowe nacięcia w podstawie obudowy zamieniono na cztery poziome szczeliny wentylacyjne, bardziej przywodzące na myśl projekty pierwszych komputerów firmy. Dodatkowo, krzywizna przodu komputera została zwiększona do promienia 1,3m, podobnie, jak w modelach LC i IIsi. Pokrętło regulacji jasności ekranu zostało zastąpione regulacją z wykorzystaniem oprogramowania. Bryła modelu Classic stała się standardem projektowym komputerów firmy Apple przez większość lat 90. XX wieku.
Płyta główna modelu Macintosh Classic została zaprojektowana na bazie płyty głównej modelu Macintosh SE. Jej rozmiary zostały jednak ograniczone poprzez wykorzystanie techniki montażu powierzchniowego do 23 × 13 cm, co stanowiło połowę wymiarów poprzednika. Zmiany konstrukcyjne oraz pozbawienie płyty głównej gniazd rozszerzających znacznie zmniejszyły koszty produkcji. Brak możliwości rozbudowy i niewielki rozmiar ekranu w połączeniu z dużą popularnością komputerów Macintosh na rozwijającym się rynku DTP doprowadziły do powstawania takich rozwiązań, jak ekrany podłączane przez port SCSI, co dopiero pozwalało na pracę z ekranem pełnostronicowym lub nawet dwustronicowym. Projekt komputera został powtórzony w roku 1991, kiedy firma opracowała model Classic II.
Reakcja rynku.
Część recenzji nowego komputera koncentrowała się na wydajności procesora i braku złącz rozszerzających. Liza Schafer z czasopisma "Home Office Computing" chwaliła łatwość użytkowania komputera i jego cenę, choć skrytykowała dziewięciocalowy ekran z uwagi na to, ze kartka formatu "US Letter", 8,5 × 11 cali, nie mieściła się na monitorze. Przestrzegała przed zakupem Macintosha Classic tych, którzy oczekiwali od komputera grafiki wysokiej jakości i zamierzali go wykorzystywać w małej poligrafii. Schaffer stwierdziła, że „Wartość Macintosha Classic sprawia większe wrażenie niż jego wydajność, lecz ta spokojnie wystarczy do pracy nad książką, arkuszem kalkulacyjnym, czy bazą danych.”. Tygodnik "PC Week" skrytykował zbyt wolny procesor, ujmując to następująco: „Szybkość taktowania rzędu 7,8 MHz wystarcza do przetwarzania tekstu i pracy z grafiką w ograniczonym zakresie, lecz nie jest wystarczająca dla zaawansowanych użytkowników. Classic da się w ten sposób sklasyfikować jako komputer domowy lub komputer do używania w ograniczonym zakresie w podróży.” Recenzja zamieszczona w czasopiśmie "PC User" konkludowała w sposób podobny: „Wolny procesor i brak złącz rozszerzeń równoważą niską cenę komputera.”. Tygodnik "MacWEEK" opisał komputer jako „dobrego i niedrogiego następcę modelu Macintosh Plus, najlepiej odzwierciedlającą wizję linii Macintosh po sześciu i pół roku.”.
W wydaniu czasopisma "Electronic Learning" z lutego 1991, Robert McCarthy napisał: „Nauczyciele, pracownicy administracji oświatowej i autorzy oprogramowania entuzjastycznie przyjęli nową i tańszą linię komputerów Apple Macintosh.”. Steve Taffe, kierownik do spraw strategii dydaktycznej w firmie "MECC", wydawcy oprogramowania edukacyjnego, wyjaśnił swoją ekscytację pojawieniem się Classica następująco: „Jest wspaniały – zarówno dlatego, że to Mac i dlatego, że ma taką niską cenę. Każdy może sobie teraz pozwolić na Macintosha.”. Scholastic, kolejny wydawca oprogramowania edukacyjnego, również był przekonany o tym, że nowy produkt firmy Apple jest w stanie konkurować z komputerami pracującymi pod kontrolą systemu MS-DOS, ujmując to następująco: „Są tak samo efektywne kosztowo i wydajne jak komputery pracujące pod kontrolą MS-DOS-u, lecz przewyższają je znacznie pod względem komfortu użytkowania.”. Sue Talley, kierownik działu planowania strategicznego w sektorze edukacyjnym, powiedziała: „Widzimy [komputer Classic] jako model wchodzący w zastosowania, od których wymaga się wydajnosci obliczeniowej, lecz niekoniecznie kolorowej grafiki.” Talley określiła Classic jako model najlepiej odpowiedni do laboratoriów komputerowych, gdzie przetwarza się teksty i wykonuje inne podstawowe działania na danych. Wiele szkół zdecydowało jednak o niekupowaniu modelu Classic, z uwagi na brak kolorowego wyświetlacza, którym dysponował droższy Macintosh LC.

</doc>
<doc id="1018805" url="https://pl.wikipedia.org/wiki?curid=1018805" title="Maciejewo (województwo kujawsko-pomorskie)">
Maciejewo (województwo kujawsko-pomorskie)

Maciejewo – nieistniejąca już osada folwarczna w Polsce, położona w województwie kujawsko-pomorskim, w powiecie toruńskim, w gminie Wielka Nieszawka. Miejscowość była położona na południe od toruńskiego poligonu artyleryjskiego.
Zapis przy miejscowości Brzoza w polu "uwagi", w zestawieniu miejscowości w Centralnym Ośrodku Dokumentacji Geodezyjnej i Kartograficznej: "do 2009 r. - istniała osada: Maciejewo (nazwa zniesiona)".
W latach 1975–1998 miejscowość administracyjnie należała do województwa toruńskiego.
W roku 1930 osadę zamieszkiwało 19 mieszkańców.
Zobacz też: Maciejewo

</doc>
<doc id="1018807" url="https://pl.wikipedia.org/wiki?curid=1018807" title="Należy">
Należy



</doc>
<doc id="1018811" url="https://pl.wikipedia.org/wiki?curid=1018811" title="KWK &quot;Wujek&quot; Ruch Śląsk">
KWK &quot;Wujek&quot; Ruch Śląsk



</doc>
<doc id="1018814" url="https://pl.wikipedia.org/wiki?curid=1018814" title="Weissenstadt">
Weissenstadt



</doc>
<doc id="1018816" url="https://pl.wikipedia.org/wiki?curid=1018816" title="Kopalnia Węgla Kamiennego &quot;Wujek&quot; Ruch Śląsk">
Kopalnia Węgla Kamiennego &quot;Wujek&quot; Ruch Śląsk



</doc>
<doc id="1018817" url="https://pl.wikipedia.org/wiki?curid=1018817" title="Różnobarwność tęczówki">
Różnobarwność tęczówki

Różnobarwność tęczówki () i różnobarwność tęczówek (łac. "heterochromia iridum") – zaburzenia rozwoju, polegające na różnicach w rozmieszczeniu barwnika w obrębie różnych obszarów tęczówki jednego oka bądź różnym zabarwieniu tęczówki jednego i drugiego oka.
Ta drobna wada wrodzona występuje zarówno u ludzi, jak i u zwierząt, jako izolowana cecha dysmorficzna albo składowa zespołów wad wrodzonych.

</doc>
<doc id="1018818" url="https://pl.wikipedia.org/wiki?curid=1018818" title="Hochstadt im Fichtelgebirge">
Hochstadt im Fichtelgebirge



</doc>
<doc id="1018819" url="https://pl.wikipedia.org/wiki?curid=1018819" title="Tomasz Jasiński (historyk)">
Tomasz Jasiński (historyk)

Tomasz Jasiński (ur. 25 września 1951 w Robakowie koło Chełmna) – polski historyk mediewista, profesor historii na Uniwersytecie im. Adama Mickiewicza w Poznaniu.
Życiorys.
Syn Kazimierza Jasińskiego, mediewisty i genealoga. Studia wyższe ukończył w 1974 na Uniwersytecie Mikołaja Kopernika w Toruniu. Od 1974 zatrudniony na Uniwersytecie im. Adama Mickiewicza; uzyskiwane stopnie naukowe tamże. Doktorat w 1979 na podstawie pracy "Rola społeczno-ekonomiczna przedmieść w miastach krzyżackich Chełmnie i Toruniu" (promotor: Gerard Labuda). Rozprawa habilitacyjna nt. "Tabliczki woskowe w kancelariach miast Pomorza Nadwiślańskiego", napisana również na Uniwersytecie im. Adama Mickiewicza w 1989. Tytuł naukowy profesora w 1997.
W 2019 został członkiem Rady Doskonałości Naukowej I kadencji.
Kierownik Zakładu Źródłoznawstwa i Nauk Pomocniczych Historii w Instytucie Historii Uniwersytetu im. Adama Mickiewicza w Poznaniu. W latach 1996-2002 dziekan Wydziału Historycznego UAM. Przewodniczący Komisji Badań na Rzecz Rozwoju Nauki przy MNiSzW, dyrektor Biblioteki Kórnickiej Polskiej Akademii Nauk, wiceprezes Poznańskiego Towarzystwa Przyjaciół Nauk, członek Rady Towarzystw Naukowych PAN, członek Rady Fundacji na Rzecz Nauki Polskiej oraz członek zarządu (Beisitzer) w Internationale Kommission zur Erforschung des Deutschen Ordens zu Wien (program badań nad dziejami zakonu krzyżackiego). 
W okresie tzw. „pierwszej Solidarności”, przewodniczący koła NSZZ „Solidarność” Instytutu Historii UAM. 
W swoich pracach badawczych koncentruje się przede wszystkim na zagadnieniach źródłoznawstwa i nauk pomocniczych historii (dyplomatyka, paleografia, kodykologia, annalistyka) związanych z dziejami Europy Środkowej w średniowieczu, w tym zagadnieniami początków Państwa polskiego – relacjami polsko-niemieckimi, historią zakonu krzyżackiego oraz najazdami plemion mongolskich na Europę Środkową. Do zawodowych osiągnięć profesora należy m.in. odnalezienie domu rodzinnego Mikołaja Kopernika w Toruniu, badania nad pochodzeniem Galla Anonima (wykazanie prawdopodobnego weneckiego rodowodu kronikarza), przedstawienie silnych dowodów przemawiających za faktem antydatowania Złotej bulli z Rimini oraz przedstawienie nowego ujęcia początków Polski na podstawie ostatnich odkryć i badań archeologicznych (wg datacji dendrochronologicznej 2006/2007) w Gieczu, Poznaniu oraz Gnieźnie.
Współpraca naukowa z m.in. z l’Institut de Recherche et d”Histoire des Textes w Paryżu. Był również stypendystą Fundacji im. Aleksandra von Humboldta.
Członek Akademickiego Klubu Obywatelskiego im. Prezydenta Lecha Kaczyńskiego w Poznaniu.
W 2020 otrzymał od Rady Miasta Poznania odznaczenie „Zasłużony dla Miasta Poznania” w uznaniu „dla wybitnych osiągnięć naukowych z zakresu historii ze szczególnym uwzględnieniem prac poświęconych średniowiecznym dziejom Europy Środkowej oraz doceniając zasługi w wieloletnim kierowaniu Biblioteką Kórnicką Polskiej Akademii Nauk”.

</doc>
<doc id="1018820" url="https://pl.wikipedia.org/wiki?curid=1018820" title="Kazimierz Wójcik (polityk)">
Kazimierz Wójcik (polityk)

Kazimierz Marian Wójcik (ur. 10 kwietnia 1953 w Żarowie) – polski polityk, związkowiec, rolnik, urzędnik, poseł na Sejm IV kadencji.
Życiorys.
Wykształcenie i praca zawodowa.
Ukończył (bez matury) Technikum Rolnicze w Piotrkowicach Małych. Pracował jako operator dźwigu w Hucie Katowice. Od 1981 jest właścicielem gospodarstwa rolnego o powierzchni 19 ha, produkującego kukurydzę pod Miechowem. Zasiadał także w Radzie Społecznej przy KRUS. W 2007 został zatrudniony w administracji rządowej jako doradca zarządu Funduszu Składkowego Ubezpieczenia Społecznego Rolników odpowiedzialny za kontakty z parlamentem.
Działalność publiczna.
Od 1984 do 1989 należał do Zjednoczonego Stronnictwa Ludowego. W 1992 był współtwórcą Przymierza Samoobrona. Następnie, do 2005 pełnił funkcję przewodniczącego struktur tego ugrupowania (działającego już jako Samoobrona RP) w województwie małopolskim. Bez powodzenia ubiegał się o mandat poselski w wyborach parlamentarnych w 1993 (otrzymał 1531 głosów) oraz wyborach w 1997 (otrzymał 148 głosów).
W wyborach parlamentarnych w 2001, otrzymawszy 9668 głosów, został posłem IV kadencji wybranym z pierwszego miejsca na liście tej partii w okręgu krakowskim. Zasiadał w Komisji Skarbu Państwa, Komisji Finansów Publicznych oraz pięciu podkomisjach. W wyborach do Sejmu w 2005 bezskutecznie ubiegał się o reelekcję (dostał 3332 głosy).
W wyborach w 2009 bez powodzenia kandydował z listy Samoobrony RP do Parlamentu Europejskiego w okręgu małopolsko-świętokrzyskim (otrzymał 1422 głosy). W marcu 2009 wszedł w skład prezydium Związku Zawodowego Rolnictwa „Samoobrona”. Został również przewodniczącym związku w Małopolsce. Powrócił także do kierowania partią w tym regionie.
Wystąpił następnie z Samoobrony RP. W wyborach parlamentarnych w 2011 bez powodzenia kandydował do Sejmu jako bezpartyjny kandydat z listy Polskiej Partii Pracy – Sierpień 80 w okręgu nowosądeckim (otrzymał 89 głosów). We wrześniu 2012 został przewodniczącym partii Samoobrona w Małopolsce. W wyborach samorządowych w 2014 otwierał listę tego ugrupowania do sejmiku małopolskiego, jednak Samoobrona nie zdobyła mandatów. Przestał kierować małopolską Samoobroną oraz zasiadać w radzie krajowej partii.
Życie prywatne.
Jest żonaty z Elżbietą Wójcik, małopolską działaczką samorządową.

</doc>
<doc id="1018821" url="https://pl.wikipedia.org/wiki?curid=1018821" title="Hoechstaedt im Fichtelgebirge">
Hoechstaedt im Fichtelgebirge



</doc>
<doc id="1018824" url="https://pl.wikipedia.org/wiki?curid=1018824" title="Różnobarwność tęczówek">
Różnobarwność tęczówek



</doc>
<doc id="1018825" url="https://pl.wikipedia.org/wiki?curid=1018825" title="Roslau">
Roslau



</doc>
<doc id="1018826" url="https://pl.wikipedia.org/wiki?curid=1018826" title="Roeslau">
Roeslau



</doc>
<doc id="1018827" url="https://pl.wikipedia.org/wiki?curid=1018827" title="Trostau">
Trostau



</doc>
<doc id="1018828" url="https://pl.wikipedia.org/wiki?curid=1018828" title="Troestau">
Troestau



</doc>
<doc id="1018829" url="https://pl.wikipedia.org/wiki?curid=1018829" title="Pieczenia">
Pieczenia

Pieczenia – uroczysko-dawna miejscowość, opuszczona wieś w Polsce, położona w województwie kujawsko-pomorskim, w powiecie toruńskim, w gminie Wielka Nieszawka.
Miejscowość leżała na terenie obecnego toruńskiego poligonu artyleryjskiego.
W latach 1975–1998 miejscowość administracyjnie należała do województwa toruńskiego.
W roku 1930 wieś zamieszkiwało 455 mieszkańców, a ostatnim jej sołtysem był Julian Gołaszewski.

</doc>
<doc id="1018833" url="https://pl.wikipedia.org/wiki?curid=1018833" title="Popioły (województwo kujawsko-pomorskie)">
Popioły (województwo kujawsko-pomorskie)

Popioły – uroczysko-dawna miejscowość, dawniej wieś w Polsce, położona w województwie kujawsko-pomorskim, w powiecie toruńskim, w gminie Wielka Nieszawka. Miejscowość była położona na południe od toruńskiego poligonu artyleryjskiego.
Do 1954 roku miejscowość była siedzibą gminy Popioły. W latach 1975–1998 miejscowość administracyjnie należała do województwa toruńskiego.
W roku 1930 wieś zamieszkiwało 220 mieszkańców.
W czasie kampanii wrześniowej stacjonowała tu 43 Eskadra Towarzysząca.

</doc>
<doc id="1018834" url="https://pl.wikipedia.org/wiki?curid=1018834" title="Alicja Lis">
Alicja Lis

Alicja Bronisława Lis z domu Błaszczak (ur. 4 września 1947 w Boratynie) – polska polityk, nauczycielka, przedsiębiorca, posłanka na Sejm IV kadencji.
Życiorys.
Wykształcenie i praca zawodowa.
W 1967 ukończyła Technikum Przemysłu Spożywczego w Jarosławiu, a w 1970 Pomaturalne Studium Nauczycielskie w Rzeszowie. Studiowała w Wyższej Szkole Gospodarczej w Przemyślu, a następnie na Uniwersytecie Rzeszowskim.
W latach 1967–1969 pracowała jako laborantka w Państwowych Zakładach Mięsnych w Jarosławiu, a od 1969 do 1974 była nauczycielem w Technikum Przemysłu Spożywczego w tym mieście. Następnie do 1977 kierowała gastronomią w przedsiębiorstwie usługowym. Później prowadziła hodowlę drobiu i była współwłaścicielką prywatnej firmy. W kwietniu 2007 została zatrudniona jako starszy inspektor w Kasie Rolniczego Ubezpieczenia Społecznego w Przeworsku. Później na emeryturze.
Działalność polityczna i związkowa.
Od 1969 do 1981 należała do Polskiej Zjednoczonej Partii Robotniczej. W 1992 współtworzyła podkarpackie struktury Związku Zawodowego Rolnictwa „Samoobrona” i partii Samoobrony RP. Objęła funkcje wiceprzewodniczącej władz wojewódzkich obu organizacji oraz członkini rady krajowej partii. Bez powodzenia kandydowała z listy tego ugrupowania do Sejmu w województwie przemyskim w wyborach parlamentarnych w 1993 (otrzymała 1549 głosów).
W wyborach parlamentarnych w 2001, otrzymawszy 9960 głosów, została posłanką IV kadencji wybraną z listy tego ugrupowania w okręgu krośnieńskim. Pracowała w Komisji Zdrowia, Komisji Edukacji, Nauki i Młodzieży oraz dziewięciu podkomisjach.
Bez powodzenia ubiegała się o reelekcję w wyborach parlamentarnych w 2005 (otrzymała 5736 głosów), a rok później o mandat radnej sejmiku podkarpackiego. Od 2005 do 2007 była asystentką społeczną posła Janusza Maksymiuka.
Bezskutecznie kandydowała w wyborach do Sejmu w 2007 oraz w wyborach do Parlamentu Europejskiego w 2009 z ramienia Samoobrony RP. Otrzymywała kolejno 832 i 2121 głosów. W 2009 została przewodniczącą rady wojewódzkiej partii na Podkarpaciu. W 2010 wystąpiła z Samoobrony RP i przeszła do Partii Regionów, z poparciem której bez powodzenia kandydowała na radną sejmiku podkarpackiego z listy Sojuszu Lewicy Demokratycznej.
Następnie wstąpiła do partii Nasz Dom Polska – Samoobrona Andrzeja Leppera i bez powodzenia kandydowała do Sejmu z jej listy w wyborach parlamentarnych w 2011 (otrzymała 332 głosy).
Życie prywatne.
Jest mężatką, ma czworo dzieci.

</doc>
<doc id="1018837" url="https://pl.wikipedia.org/wiki?curid=1018837" title="Augustín Bačinský">
Augustín Bačinský

Augustín Bačinský (ur. 20 października 1940 w Loku, zm. 19 stycznia 2021) – słowacki duchowny, arcybiskup Kościoła Starokatolickiego na Słowacji, patriarcha i Przewodniczący Światowej Rady Narodowych Kościołów Katolickich.
Życiorys.
Był absolwentem szkoły średniej w Varíne, po zakończeniu której odbywał zasadniczą służbę wojskową. Został wyświęcony na księdza w 1977 po ukończeniu Wydziału Teologicznego św. Cyryla i Metodego w Bratysławie. Gdy w 1980 ożenił się musiał zrezygnować z kapłaństwa w kościele rzymskokatolickim, przechodząc do Kościoła Starokatolickiego w Czechosłowacji, gdzie objął stanowisko proboszcza w Brnie. W latach 1994–1995 uzupełniał wykształcenie teologiczne na Wydziale Teologii Chrześcijańskokatolickiej Uniwersytetu w Bernie. W 1995 z jego inicjatywy wyodrębniono z części Kościoła Starokatolickiego w Czechach: Kościół Starokatolicki na Słowacji.
8 lutego 2004 został wyświęcony na biskupa przez Abp Antóniego José da Costa Raposo. W maju 2007 Augustín Bačinský oraz António José da Costa Raposo, przebywali w Polsce, jako goście Polskiego Narodowego Katolickiego Kościoła w RP dla zawiązania współpracy między WCNCC, a wymienioną wspólnotą.
11 stycznia 2008 roku otrzymał tytuł doktora wydziału teologicznego Uniwersytetu Karola.
Zmarł 19 stycznia 2021 roku w wyniku zarażenia wirusem SARS-CoV-2.

</doc>
<doc id="1018839" url="https://pl.wikipedia.org/wiki?curid=1018839" title="Guess">
Guess

Guess, Inc. – amerykańskie przedsiębiorstwo odzieżowe, założone przez Georges'a, Armanda, Paula i Maurice'a Marciano, czterech braci urodzonych w Algierii, lecz wychowywanych na południu Francji. Do Kalifornii przyjechali w 1977, a markę założyli w 1981.
Twarzami Guess byli lub są: Alessandra Ambrosio, Diora Baird, Ana Beatriz Barros, Drew Barrymore, Carla Bruni, Naomi Campbell, Laetitia Casta, Megan Ewing, Beau Garrett, Bridget Hall, Eva Herzigová, Paris Hilton, Adriana Lima, Jennifer Lopez, Josie Maran, Rachel Nichols, Carré Otis, Claudia Schiffer, Anna Nicole Smith, Kim Smith, Ian Somerhalder, Gigi Hadid.

</doc>
<doc id="1018840" url="https://pl.wikipedia.org/wiki?curid=1018840" title="Świętojerska">
Świętojerska

Świętojerska – jurydyka, włóka ziemi należąca od XIV wieku do kanoników regularnych przy kościele św. Jerzego w Nowej Warszawie. Obecnie obszar ten znajduje się w dzielnicy Śródmieście w Warszawie.
Około 1454 obok już istniejącej drewnianej kaplicy kanonicy regularni wznieśli murowany kościół św. Jerzego i klasztor przy późniejszej ulicy Świętojerskiej na Nowym Mieście. W XVI wieku kościół został rozbudowany, a po kasacie zakonu w 1818 budynek wynajęła firma "Bracia Evans", późniejsze zakłady Lilpop, Rau i Loewenstein. Ostatecznie praktycznie rozebrany został w latach 1895-1896.
Nazwa przyjęta została od patrona – św. Jerzego. Droga narolna, prowadząca wzdłuż włóki ziemi należącej do klasztoru w XVII i XVIII wieku nazywana była Świętojerska lub św. Jerzego. Jurydyka znajdowała się w obrębie ulic Świętojerskiej, Franciszkańskiej, Koźlej i Wałowej. Od końca XVIII wieku w granicach Warszawy.

</doc>
<doc id="1018841" url="https://pl.wikipedia.org/wiki?curid=1018841" title="Stanisław Radwan (biolog)">
Stanisław Radwan (biolog)

Stanisław Radwan (ur. 6 grudnia 1933 w Rzeczycy Ziemiańskiej, zm. 16 lipca 2007 w Lublinie) – polski biolog, ekolog i zoolog. Profesor doktor habilitowany, wykładowca akademicki, działacz społeczny, członek Polskiej Akademii Umiejętności, długoletni prezes i członek honorowy Polskiego Towarzystwa Hydrobiologicznego. Członek rady naukowej Narwiańskiego Parku Narodowego oraz członek komitetu naukowego VIII Ogólnopolskiej Konferencji Teriologicznej w 2000. Autor licznych publikacji naukowych.
Życiorys.
Stopień doktora nauk przyrodniczych uzyskał w 1965, w 1975 stopień doktora habilitowanego, w 1982 tytuł profesora nadzwyczajnego, a w 1989 profesora zwyczajnego. Od 1958 pracownik Katedry Zoologii Wyższej Szkoły Rolniczej w Lublinie, później Akademii Rolniczej w Lublinie, w latach 1976–1982 oraz 1991–1993 dyrektor Instytutu Biologicznych Podstaw Produkcji Zwierzęcej, w latach 1978–1982 kierownik wchodzącego w skład tego instytutu Zakładu Zoologii i Hydrobiologii, a od 1993 organizator i kierownik nowo powstałej Katedry Hydrobiologii i Ichtiobiologii oraz od 1995 kierownik Pracowni Ochrony Przyrody (następnie Pracowni Ochrony Przyrody i Ekologii Krajobrazu). W 2004 przeszedł na emeryturę.
Badał różne elementy ekosystemów Pojezierza Łęczyńsko-Włodawskiego, w tym faunę wrotków, trofię i obieg materii. Brał udział w opracowaniu naukowych podstaw powołania Poleskiego Parku Narodowego i obejmującego go rezerwatu biosfery „Polesie Zachodnie”.
Zmarł 16 lipca 2007 w Lublinie w wieku 73 lat. Uroczystości pogrzebowe odbyły się 19 lipca w kościele parafialnym w Nałęczowie.
Upamiętnienie.
Prof. dr hab. Stanisław Radwan jest patronem ścieżki przyrodniczej „Spławy” w Poleskim Parku Narodowym, przebiegającej ze wsi Stare Załucze nad jezioro Łukie.

</doc>
<doc id="1018842" url="https://pl.wikipedia.org/wiki?curid=1018842" title="Zezem">
Zezem

Zezem – cykl humorystycznych miniatur telewizyjnych, ujętych w formę wykładów ilustrowanych przykładami scenek filmowych. W roli prelegenta występował Jan Tadeusz Stanisławski, który omawiał wady i przywary Polaków.
Lata produkcji: 1976–1977
Reżyseria: Janusz Zaorski
Scenariusz: Jan Tadeusz Stanisławski, Janusz Zaorski
Odcinków: 10
Czas trwania odcinka: 11–19 min
Aktorzy.
Jan Tadeusz Stanisławski, Teofila Koronkiewicz, Teresa Lipowska,
Roman Kłosowski, Bronisław Pawlik, Grzegorz Warchoł, Andrzej Zaorski, Ryszard Pracz, Piotr Bazylewicz, ...

</doc>
<doc id="1018843" url="https://pl.wikipedia.org/wiki?curid=1018843" title="Union Luxembourg">
Union Luxembourg

Union Sportive Luxembourg – luksemburski klub piłkarski z siedzibą w mieście Luksemburg, stolicy państwa.
Historia.
Klub Union Luxembourg powstał w 1925 roku w wyniku fuzji klubów US Hollerich Bonnevoie i Jeunesse Sportive Verlorenkost. Chociaż US Hollerich był czołowym klubem kraju, który pięć razy z rzędu zdobył mistrzostwo Luksemburga, od momentu fuzji aż do wybuchu II wojny światowej nowy klub został mistrzem tylko raz – w 1927 roku.
W roku 1940 Niemcy w ramach przeprowadzanego procesu germanizacji pozmieniali nazwy klubów w Luksemburgu. Dlatego w latach 1940–1944 Union występował pod nazwą "Verein für Rasenspiele 08 Luxemburg". Po zakończeniu wojny klub spisywał się nie najlepiej i przez 15 lat jedynym osiągnięciem było zdobycie Pucharu Luksemburga.
Zapowiedzią lepszego okresu było zdobycie Pucharu Luksemburga w 1959 roku. W latach 1959–1971 Union dwa razy został mistrzem Luksemburga oraz pięciokrotnie triumfował w Pucharze Luksemburga. Drugi słabszy okres w historii klubu zaczął się w latach 70. i trwał w latach 80.. Choć klub często plasował się w pierwszej czwórce ligi, to w ciągu 17 lat zdołał tylko dwukrotnie wygrać puchar i dwa razy dotrzeć do finału.
Kolejna seria sukcesów pojawiła się w końcu lat 80.. Union w latach 1990–1992 trzy razy z rzędu zdobył mistrzostwo Luksemburga, wracając przy tym do rozgrywek w europejskich pucharach. Ostatnim sukcesem klubu było wicemistrzostwo kraju w 1998 roku. Coraz gorzej radzący sobie klub połączył się po sezonie 2004/05 z klubami CA Spora Luxembourg i CS Alliance 01, tworząc nowy klub – Racing Football Club Union Lëtzebuerg.

</doc>
<doc id="1018845" url="https://pl.wikipedia.org/wiki?curid=1018845" title="Niemiecki Związek Ludowy dla Polskiego Śląska">
Niemiecki Związek Ludowy dla Polskiego Śląska

Niemiecki Związek Ludowy dla Polskiego Śląska, Volksbund (niem. "Deutscher Volksbund für Polnisch-Schlesien", DVB) – organizacja mniejszości niemieckiej w Polsce – Niemców górnośląskich dla ochrony praw mniejszościowych.
Historia.
Organizacja została założona 8 listopada 1921 r. w Katowicach pod nazwą "Niemiecko-Górnośląski Związek Ludowy dla Obrony Praw Mniejszości" (niem. "Deutsch-Oberschlesischer Volksbund für Polnisch-Schlesien zur Wahrung der Minderheitsrechte"). W 1925 r. zmieniła nazwę na "Niemiecki Związek Ludowy dla Polskiego Śląska". Po 1933 roku była organizacją nazistowską, a jej członkowie należeli do bojówek hitlerowskich dokonujących w 1939 mordów ludności polskiej.

</doc>
<doc id="1018850" url="https://pl.wikipedia.org/wiki?curid=1018850" title="Union Luksemburg">
Union Luksemburg



</doc>
<doc id="1018852" url="https://pl.wikipedia.org/wiki?curid=1018852" title="Union Sportive Luxembourg">
Union Sportive Luxembourg



</doc>
<doc id="1018853" url="https://pl.wikipedia.org/wiki?curid=1018853" title="Jeździectwo na Letnich Igrzyskach Olimpijskich 1900">
Jeździectwo na Letnich Igrzyskach Olimpijskich 1900

Zawody w jeździectwie na Letnich Igrzyskach Olimpijskich 1900 w Paryżu rozegrane zostały po raz pierwszy w historii igrzysk olimpijskich. Po raz drugi na igrzyskach jeździectwo pojawiło się dopiero w 1912 roku. 
Zawodnicy rywalizowali w pięciu konkurencjach, z czego jedynie trzy uznawane są przez Międzynarodowy Komitet Olimpijski i tylko one brane są pod uwagę w klasyfikacji medalowej.
Włoch Giovanni Giorgio Trissino oraz Belg Georges van der Poële zdobyli po dwa medale olimpijskie.

</doc>
<doc id="1018857" url="https://pl.wikipedia.org/wiki?curid=1018857" title="Rudy Fernández">
Rudy Fernández

Rodolfo Fernández Farrés, znany także jako Rudy Fernández (ur. 4 kwietnia 1985 w Palma de Mallorca) – hiszpański koszykarz, grający na pozycji niskiego skrzydłowego bądź rzucającego obrońcy. Obecnie zawodnik Realu Madryt.
Dzieciństwo i młodość.
Rodolfo Fernández Farrés przyszedł na świat, jako drugie dziecko byłych zawodowych koszykarzy: Rodolfo Fernándeza i Maite Farrés. Początkowo Rudy zafascynowany był piłką nożną, występując nawet w młodzieżowej drużynie San José Obrero w mieście Palma de Mallorca. Gdy miał 13 lat, jego rodzice przeprowadzili się do Badalony, a Fernandez dołączając do młodzieżowej drużyny Joventutu Badalona, gdzie grali jego rodzice. Rozpoczął tam swoją koszykarską karierę. W 2002 roku zwyciężył wraz ze swoją drużyną w juniorskim turnieju l’Hospitalet, którego został wybrany najbardziej wartościowym zawodnikiem. Po przejściu wszystkich etapów szkolenia w młodzieżowych drużynach i występach w juniorskich reprezentacjach Hiszpanii, Fernandez dołączył do pierwszej drużyny Joventutu Badalona.
Profesjonalna kariera.
W seniorskiej drużynie Joventutu Badalona debiutował w sezonie 2001/2002. W 2006 roku zdobył z zespołem FIBA EuroCup. Do NBA został wybrany z 24. numerem w drafcie w 2007 roku przez Phoenix Suns, jednak prawa do niego przekazano Portland Trail Blazers. Kontrakt z tym zespołem podpisał rok później.
W sezonie 2008/09 ustanowił rekord sezonu zasadniczego NBA, trafiając 159 celnych rzutów za 3 punkty, jako debiutant. Wynik ten został poprawiony podczas kolejnych rozgrywek przez Stephena Curry.
Wziął udział w Slam Dunk Contest w 2009 roku. W dzień draftu został wymieniony do Dallas Mavericks. We wrześniu 2011 roku podpisał na czas lokautu kontrakt z Realem Madryt.
W grudniu 2012 został wymieniony przez Dallas Mavericks do Denver Nuggets razem z Coreyem Brewerem.
Mierzący 198 cm wzrostu koszykarz jest członkiem hiszpańskiej drużyny narodowej. Zdobył z nią złoty medal MŚ 2006 oraz srebrny medal ME 07, wcześniej był w składzie na IO 2004 oraz ME 2005. W Pekinie i Londynie wywalczył olimpijskie srebro. W 2009 i 2011 wraz z reprezentacją Hiszpanii zdobył mistrzostwo Europy.
Jego siostra Marta Fernández także jest koszykarką, reprezentantką kraju.

</doc>
<doc id="1018858" url="https://pl.wikipedia.org/wiki?curid=1018858" title="Rudy Fernandez">
Rudy Fernandez



</doc>
<doc id="1018860" url="https://pl.wikipedia.org/wiki?curid=1018860" title="Anna Wyrubowa">
Anna Wyrubowa

Anna Aleksandrowna Wyrubowa, z domu "Taniejewa" (ur. 16 lipca 1884, zm. 20 lipca 1964 w Helsinkach) – bliska przyjaciółka ostatniej rosyjskiej carycy Aleksandry.
Ojciec Anny, Aleksandr Taniejew, był dyrektorem carskiej kancelarii i uznanym kompozytorem. Jej matką była Nadieżda Tołstoj. W domu rodzinnym Anny bywali ministrowie, artyści, muzycy. Anna uczęszczała na lekcje tańca, gdzie jej partnerem był niekiedy młody książę Feliks Jusupow, który należał do najbogatszej rodziny w kręgach rosyjskiej szlachty. Anna miała młodszą siostrę, Aleksandrę (żonę księcia Aleksandra Erykowicza von Pistolkors), i brata Siergieja.
Carycę Aleksandrę poznała mając siedemnaście lat. W 1901 roku, gdy Taniejewa zachorowała, w szpitalu odwiedziła ją właśnie caryca. Ten gest bardzo zachwycił Annę, która zapałała głębokim podziwem do dwudziestodziewięcioletniej Aleksandry. Kiedy wyzdrowiała, zaproszono ją do carskiego pałacu. Caryca zauważyła, że Anna bardzo dobrze śpiewa i gra na pianinie. Zaczęły więc śpiewać w duecie.
Anna nie uchodziła za piękność. Była pulchna i ciężka, ale miała jasne, niebieskie oczy, piękne usta oraz wiele wdzięku. Nieszczęśliwy romans Anny jeszcze bardziej przybliżył je do siebie.
W 1907 roku poznała swojego przyszłego męża porucznika Aleksandra Wyrubowa. Mimo zalotów Aleksandra Anna nie chciała za niego wyjść, do małżeństwa przekonała ją dopiero caryca. Świadkami na ślubie był car z żoną. Małżeństwo nie trwało jednak długo. W wyniku wypadku morskiego Aleksander podupadł na zdrowiu psychicznym. Małżeństwo nie zostało nigdy skonsumowane.
Caryca obwiniając się za rozpad małżeństwa przyjaciółki, poświęciła Annie kilka miesięcy. Latem zaprosiła Annę na dwutygodniowy rejs - jak później pisano - pełen długich rozmów i wzajemnych zwierzeń. Od tego momentu przyjaźń carycy i Anny stała się bardzo zażyła i intymna. Car Mikołaj II darzył przyjaciółkę swojej żony specjalnymi względami.
Od lata spędzonego z carycą Anna związała z nią swoje życie. Zamieszkała nawet w małym domku w głębi carskiego parku, dwieście metrów od Pałacu Aleksandrowskiego, często odwiedzana przez carską parę. Często przebywała w pałacu w gronie rodziny carskiej.
Anna nie miała ambicji politycznych. Od carycy pragnęła jedynie zainteresowania i sympatii. Nie uczestniczyła w dworskich uroczystościach, nie ubiegała się także o tytuły. Gdy Aleksandra prosiła, by przyjęła suknię lub pieniądze, oddawała je zazwyczaj ubogim.
Wyrubowa nie była lubiana na dworze. Uważana była za nieatrakcyjną i naiwną. Sądzono, że caryca powinna mieć bardziej olśniewającą przyjaciółkę. Aleksandra, mimo krytycznych uwag o swojej faworycie, nigdy się od niej nie odwróciła.
Anna darzyła bezgranicznym zaufaniem cudotwórcę syberyjskiego Rasputina, którego spotkała podczas jego pierwszej wizyty w Sankt Petersburgu. Rasputin przepowiedział Annie wówczas, że jej małżeństwo nie przetrwa. Późniejsze problemy rodzinne utwierdziły Annę w przekonaniu o nadprzyrodzonych umiejętnościach Rasputina. Bardzo często Aleksandra i Rasputin kontaktowali się właśnie za pośrednictwem Anny. Wyrubowa wierzyła, że może on pomóc choremu na hemofilię carewiczowi Aleksemu.
Gdy wybuchła I wojna światowa, Anna przeznaczyła większość swojego niewielkiego majątku na wyposażenie szpitala w Carskim Siole. Mimo iż nie mieszała się w politykę, oskarżano ją o wywieranie wpływu na cara i carycę. Krążyły plotki, które przedstawiały Wyrubową jako potwora zepsucia. Miała rzekomo współżyć z carem i Rasputinem. Oskarżono ją nawet o uprawianie magii i hipnotyzowanie cara. Opowiadano o gorszących orgiach z jej udziałem, które miały odbywać się w pałacu. Plotki te rozpowszechniali zarówno rewolucjoniści, jak i arystokracja.
Po upadku caratu Anna Wyrubowa została uwięziona na rozkaz ministra sprawiedliwości Rządu Tymczasowego. Postawiona przed sądem za domniemane współżycie z carem Mikołajem II Romanowem, broniła się, wnosząc o przeprowadzenie badania ginekologicznego, które potwierdziło jej dziewictwo.
W 1920 roku Anna Wyrubowa opublikowała w Rosji wspomnienia, będące ciekawym źródłem informacji na temat dworu carskiego, choć historycy wykazali w nich wiele nieścisłości. W grudniu 1920 roku nielegalnie przedostała się do Finlandii, gdzie pozostała do końca życia. Początkowo mieszkała w Wyborgu, a później w Helsinkach. Złożyła śluby jako zakonnica Rosyjskiej Cerkwi Prawosławnej, ale ze względu na niepełnosprawność pozwolono jej żyć w prywatnym domu.
Grób Anny Wyrubowej znajduje się w prawosławnej części cmentarza Hietaniemi w Helsinkach.

</doc>
<doc id="1018863" url="https://pl.wikipedia.org/wiki?curid=1018863" title="Partia Zielonych Ukrainy">
Partia Zielonych Ukrainy

Partia Zielonych Ukrainy (ukr. Партія Зелених України) – ukraińska partia polityczna założona 30 września 1990 w Kijowie przez grupę aktywistów organizacji ekologicznej "Zełenyj swit", a zarejestrowana 24 maja 1991. Aktualnie nie ma reprezentantów w Radzie Najwyższej, ma jednak ok. 500 przedstawicieli we władzach lokalnych i regionalnych. Liczy ok. 36 000 członków.
Należy do Europejskiej Partii Zielonych.
Udział w wyborach.
Zieloni uczestniczą w wyborach od wyborów w 1990, kiedy startowali w ramach Bloku Demokratycznego. W wyborach w 1998 zdobyli 5,3% głosów, wprowadzając do Rady Najwyższej 19 posłów, jednak w kolejnych wyborach w 2002 nie udało im się zdobyć mandatu (partia uzyskała 1,3% głosów). W wyborach 2006 Partia Zielonych startowała w ramach Opozycyjnego Bloku NIE TAK!, który zdobył 1,01% głosów. Rok później startowała samodzielnie, zdobywając 0,4% głosów.

</doc>
<doc id="1018865" url="https://pl.wikipedia.org/wiki?curid=1018865" title="Nowogrodzka">
Nowogrodzka

Nowogrodzka – jurydyka, która powstała w 1767 na włóce ziemi należącej od XV wieku do kościoła Św. Ducha, a później misjonarzy z Bazyliki Świętego Krzyża w Warszawie. Obecnie jej obszar znajduje się w dzielnicach Ochota i Śródmieście m.st. Warszawy.
Włóka ziemi należąca do kościoła Św. Ducha znajdowała się pomiędzy włókami Szeroką i Małodobrego (Kata). W 1767 prawa miejskie otrzymała jurydyka "Nowy Gród", nazwana później Nowogrodzka. W 1770 ulicę stanowiącą oś jurydyki nazwano Nowogrodzką, a w końcu XVIII wieku znalazła się ona w granicach Warszawy, a nazwa ulicy upamiętnia do dziś jej istnienie.

</doc>
<doc id="1018866" url="https://pl.wikipedia.org/wiki?curid=1018866" title="Bizzy Bone">
Bizzy Bone

Bizzy Bone, właśc. Bryon Anthony McCane II (ur. 12 września 1976 w Columbus) – amerykański raper, członek grupy Bone Thugs-n-Harmony.
Bizzy Bone odebrał Nagrodę Grammy dla grupy za multiplatynowy singel „Crossroads”. Został też nagrodzony przez ASCAP nagrodą The American Music Awards i The Soul Train Awards.

</doc>
<doc id="1018867" url="https://pl.wikipedia.org/wiki?curid=1018867" title="Token Black">
Token Black



</doc>
<doc id="1018869" url="https://pl.wikipedia.org/wiki?curid=1018869" title="Radioteleskop Effelsberg">
Radioteleskop Effelsberg

Radioteleskop Effelsberg – największy radioteleskop w Europie, zlokalizowany około 1 km od Effelsbergu, części Bad Münstereifel w powiecie Euskirchen w Nadrenii Północnej-Westfalii.
Radioteleskop zbudowano w latach 1968–1971, oficjalne otwarcie nastąpiło 12 maja 1971, natomiast program regularnych obserwacji rozpoczął się 1 sierpnia 1972. Jest wykorzystywany głównie przez astronomów z Max-Planck-Institut für Radioastronomie w Bonn. Do 22 sierpnia 2000, kiedy uruchomiono Green Bank Telescope, był największym radioteleskopem o ruchomej czaszy na świecie. 
Podstawę radioteleskopu stanowi okrąg o średnicy 64 metrów. Jego konstrukcja waży 3200 ton. Paraboliczna czasza o średnicy 100 m złożona jest z 2352 paneli, o łącznej powierzchni 7850 m2. Czas pełnego obrotu anteny w poziomie wynosi ok. 12 minut (32°/minutę). Nachylenie w pionie można regulować od 7° do 94° (maksymalna prędkość 16°/min.). Odbiera fale radiowe w zakresie długości od 3,5 do 900 mm.

</doc>
<doc id="1018871" url="https://pl.wikipedia.org/wiki?curid=1018871" title="Kranioklast">
Kranioklast

Kranioklast (miażdż czaszkowy, gr. "cranio-," "głowa" + "-klastes", "łamacz", łac. "cranioclastum", ang. cranioclast) – instrument stosowany w położnictwie podczas przeprowadzania aborcji lub w przypadku wewnątrzmacicznej śmierci płodu do uchwycenia i wyciągnięcia części kostnych czaszki płodu po jej uprzednim wymóżdżeniu. Składa się z dwóch ramion połączonych zamkiem osiowym, których rękojeści zaopatrzone są w śrubę zaciskającą.

</doc>
<doc id="1018877" url="https://pl.wikipedia.org/wiki?curid=1018877" title="9 Dywizja Grenadierów Ludowych">
9 Dywizja Grenadierów Ludowych

9 Dywizja Grenadierów Ludowych ("niem. 9. Volksgrenadier-Division") – niemiecka dywizja grenadierów ludowych.
Utworzona w październiku 1944 roku z 584 Dywizji Grenadierów Ludowych i resztek 9 Dywizji Piechoty. W składzie 7 Armii (Grupa Armii B) dywizja brała udział w ofensywie w Ardenach. W trakcie walk podniosła ciężkie starty, od kwietnia 1945 roku pozostałości dywizji w postaci sztabu podlegały XIII Korpusowi SS, wraz z którym dostały się do niewoli amerykańskiej w górach Eifel 30 kwietnia. 

</doc>
<doc id="1018880" url="https://pl.wikipedia.org/wiki?curid=1018880" title="Pozdrowienie anielskie">
Pozdrowienie anielskie



</doc>
<doc id="1018882" url="https://pl.wikipedia.org/wiki?curid=1018882" title="Józef Mozolewski (polityk)">
Józef Mozolewski (polityk)

Józef Mozelewski (ur. 10 września 1955 w Krzeczkowie) – polski polityk, związkowiec, poseł na Sejm III kadencji.
Życiorys.
Ukończył Niepaństwową Wyższą Szkołę Pedagogiczną w Białymstoku (2002), następnie w 2005 magisterskie studia uzupełniające na Wydziale Pedagogiki Ogólnej Uniwersytetu w Białymstoku. Od 1977 pracował w Przedsiębiorstwie Gospodarki Komunalnej i Mieszkaniowej w Mońkach i Wojewódzkiej Kolumnie Transportu Sanitarnego w Białymstoku. W 1980 przystąpił do „Solidarności”, po 13 grudnia 1981 zajmował się organizacją pomocy dla represjonowanych. W latach 1991–1993 był wiceprzewodniczącym zarządu regionu związku, od 1993 nieprzerwanie kieruje Regionem Podlaskim NSZZ „S”.
Pełnił funkcję posła III kadencji wybranego z listy AWS. Od 1994 do 1998 był radnym miasta i gminy Mońki, następnie przez cztery lata radnym sejmiku podlaskiego. Do 2002 należał do Ruchu Społecznego, później pozostał bezpartyjny.
W 2012 otrzymał Złoty Krzyż Zasługi.

</doc>
<doc id="1018883" url="https://pl.wikipedia.org/wiki?curid=1018883" title="566 Dywizja Grenadierów Ludowych">
566 Dywizja Grenadierów Ludowych

566 Dywizja Grenadierów Ludowych - ("niem. 566. Volks-Grenadier-Division") jedna z niemieckich dywizji grenadierów ludowych. Utworzona w sierpniu 1944 roku jako dywizja 32 fali mobilizacyjnej na poligonie Wildflecken z Dywizji Piechoty Röhn. Tworzenie jednostki nie zostało zakończone, już we wrześniu tego roku przemianowano ją na 363 Dywizję Grenadierów Ludowych. 

</doc>
<doc id="1018884" url="https://pl.wikipedia.org/wiki?curid=1018884" title="Jo Bonner">
Jo Bonner

Josiah Robins (Jo) Bonner, Jr. (ur. 19 listopada 1959) – amerykański polityk, członek Partii Republikańskiej. W latach 2003-2013 był przedstawicielem pierwszego okręgu wyborczego w stanie Alabama w Izbie Reprezentantów Stanów Zjednoczonych.

</doc>
<doc id="1018885" url="https://pl.wikipedia.org/wiki?curid=1018885" title="Rogate ranczo">
Rogate ranczo

Rogate ranczo (, 2004) – amerykański film animowany. Film został wyprodukowany przez Walt Disney Feature Animation, natomiast jego dystrybucją zajął się Walt Disney Pictures.
Otrzymał mieszane recenzje; serwis Rotten Tomatoes przyznał mu wynik 54%.
Premiera filmu w Polsce w kinach odbyła się 28 maja 2004 roku z dystrybucją Forum Film Poland.
Film w Polsce wydany na kasetach wideo i płytach DVD z dystrybucją Imperial Entertainment. Film wydany również na DVD z firmą CD Projekt i Galapagos Films.
Film emitowany w Polsce na kanałach: TVP1, TV Puls, Puls 2, TVN, TVN 7, Disney XD, HBO, HBO 2, HBO 3.
Fabuła.
Na Pograniczu grasuje nieuchwytny przestępca, Alameda Slim. Wraz z Braćmi Wacuś w tajemniczy sposób zagarnia stada bydła i znika bez śladu. Zrujnowani hodowcy nie mają jak spłacać zobowiązań. Ich farmy idą na licytację. Wykupuje je na pniu tajemniczy pan Y'odel.
Taki los spotkał farmę Madzi, krowy-medalistki. Ocalała jako jedyna ze stada. Ranczer Abner, straciwszy ziemię, oddał krowę pod opiekę Pearl, właścicielki rancza Skrawek Nieba. Przybycie ekstrawertycznej i bezpretensjonalnej Madzi zaburza dotychczasowe struktury. Pani Calloway, krowa-przywódczyni zwierząt na farmie, rządząca dzięki ogromnemu autorytetowi, czuje się zagrożona. Tym bardziej, że jej podopieczna, jałówka Grace, jest zachwycona stylem bycia Madzi.
Wkrótce Pearl dostaje upomnienie z banku; musi w ciągu trzech dni zapłacić 750 dolarów. Inaczej grozi jej licytacja gospodarstwa. Zbiory były słabe, nie ma pieniędzy, zdecydowanie jednak odrzuca sugestię szeryfa, by sprzedać część inwentarza. Zwierzęta zbierają się na naradę; przeraża je wizja oddania przez nowych właścicieli do rzeźni. Doświadczona w konkursach Madzia wpada na pomysł, żeby udać się na targ, wziąć udział w konkursach, następnie zdobyć nagrody i tak uzyskać pieniądze na spłatę kredytu. Niestety, najbliższy targ jest dopiero za kilka tygodni. Madzia proponuje, by ruszyć do miasta i przekonać Bucka, konia szeryfa, żeby jakoś załatwił odroczenie terminu spłaty. Grace jest zachwycona, Calloway zdecydowanie potępia plan. Wszystkie zwierzęta owacyjnie popierają Madzię i Pani Calloway przyłącza się do wyprawy, by ratować zagrożoną pozycję przywódczyni.
W miasteczku koń Buck wciąż marzy o pościgach za złoczyńcami; w wyobraźni powala całe ich szeregi ciosami karate. Uważając się za przeznaczonego do wyższych celów, przyjmuje krowy pogardliwie. Jednocześnie do miasteczka przybywa Rico, słynny łowca nagród, idol Bucka. Schwytał już wszystkich bandytów w okolicy, został tylko Alameda Slim. Nagroda za głowę bydłokrada wynosi 750 dolarów, dokładnie tyle, ile potrzebuje Pearl. Madzia wpada na kolejny pomysł: schwytają Alamedę, a za nagrodę spłacą farmę. Calloway odrzuca plan, dochodzi do sprzeczki. Szeryf, myśląc, że awanturujące się krowy należą do przejeżdżającego przez miasto Chińczyka, przywiązuje je do jego wozu.
Buck stara się za wszelką cenę zwrócić na siebie uwagę Rico. Udaje mu się; łowca wypożycza go od szeryfa i rusza na poszukiwania Slima.
Trzy krowy trafiają do obozu kowbojów, gdzie muszą stawić czoła natarczywym zalotom byków. Chwilę potem na obozowisko napadają Bracia Wacuś i Alameda Slim. Kowboje zostają związani; Alameda zaczyna jodłować. Jego śpiew hipnotyzuje stado, które posłusznie rusza za nim. Także Calloway i Madzia są zauroczone. Jedynie obdarzona fenomenalnym słuchem Grace wychwytuje fałszywe tony w piosence i nie ulega czarowi. Udaje się jej wyrwać z transu swe towarzyszki. Złoczyńcom udaje się ujść przed pościgiem dzięki zablokowaniu wejścia do wąwozu, którym uciekli. Przybyły na miejsce Rico naradza się z okradzionymi. Buck, zachwycony współpracą z łowcą, popisuje się przed krowami sztuką karate. To tak działa na nerwy Rico, że zamienia konia na jednego z wierzchowców kowbojów. Rusza w pościg za Alamedą. Krowy śmieją się z oszołomionego zamianą Bucka i także tropią rabusiów. Buck ucieka kowbojom i chce dopaść Alamedę, by zrehabilitować się w oczach Rico. By utrudnić zadanie krowom, złośliwie zadeptuje tropy. Wkrótce i tak wszystko zmywa gwałtowna ulewa. W nagłej powodzi krowy omal nie toną. Znów dochodzi do ostrej sprzeczki między Calloway i Madzią. Calloway jednak rezygnuje z pościgu i zapowiada powrót na farmę.
Rankiem krowy natykają się na zająca-kuternogę, który próbuje je ugościć w naprędce zaimprowizowanej restauracji. Opowiada Madzi, że długo mieszkał w opuszczonej kopalni, ale został niedawno z niej wygnany przez zgraję złoczyńców. Na liście gończym z wizerunkiem Slima rozpoznaje przywódcę bandy. Madzi raz jeszcze udaje się przekonać Panią Calloway do planu schwytania bandyty. Zając prowadzi je do kopalni. Jest tam już Buck, ale wejścia strzeże bizon Damian, wierzchowiec Alamedy. Wpuszcza tylko krowy. Madzia, Grace i Calloway wchodzą bez przeszkód do środka, pokpiwając z konia. Ten szuka innego wejścia, znajduje czatującego opodal Rico. Sprytnie przeraża nowego konia łowcy opowieściami o bacie, którego Rico nie żałuje, gdy śpieszy po nagrodę. Nowy wierzchowiec ucieka, Buck zajmuje jego miejsce.
Do kopalni wjeżdża pociąg towarowy po bydło. Bracia Wacuś liczą krowy i ładują do wagonów, Alameda przelicza gotówkę od swego kontrahenta. Nadal nawzajem mylą sobie obliczenia.
Trzy krowy postanawiają odciągnąć Slima, ogłuszyć go, następnie związać i uciec kopalnianym wózkiem. Grace jest niepodatna na hipnotyzujące jodłowanie, jej towarzyski zatykają uszy kłębkami sierści zająca. Udaje się schwytać Slima. W chodnikach kopalni dochodzi do serii pościgów: krowy i zając uciekają z łupem, gonią ich Bracia Wacuś i Buck, sam jednocześnie uciekając przed bizonem. Alamedę goni też Rico. Handlujący krowami paser odjeżdża pociągiem z bydłem, zabrawszy pieniądze, które powinien zapłacić Slimowi. W efekcie gonitw wszyscy zderzają się ze sobą poza kopalnią. Alameda, odzyskawszy wolność, natychmiast bierze krowy na postronki. Odbiera pieniądze od nieuczciwego pasera. Okazuje się też, że Rico już dawno został przekupiony i tylko udawał, że ściga Slima; w rzeczywistości chronił swojego wspólnika. Buck jest kompletnie oszołomiony i załamany tym, kim naprawdę okazał się jego idol.
Rico ma eskortować pociąg i pasera do granicy. Alameda przebiera się i rusza na licytację, by kupić ranczo Pearl. Rujnujący hodowców Slim i wykupujący ich ziemie za bezcen Y'odel to jedna i ta sama osoba w różnych przebraniach.
Buck buntuje się przeciw łotrowi, jakim był Rico. Okazuje się, że koń naprawdę dobrze zna karate. Pokonuje bandytów i uwalnia stado. Trzy krowy, koń i zając ruszają lokomotywą w pościg za Alamedą. Przybywają pod koniec licytacji. Tory omijają farmę szerokim łukiem, ale rozpędzona lokomotywa zrywa szyny i wyląduje w warzywniku. Alameda Y'odel zostaje zdemaskowany i aresztowany. Dzięki nagrodzie Pearl może spłacić ranczo.
Obsada.
oraz:
Piosenki śpiewają:
Produkcja polskiej wersji językowej: DISNEY CHARACTER VOICES INTERNATIONAL, INC.

</doc>
<doc id="1018886" url="https://pl.wikipedia.org/wiki?curid=1018886" title="Cygnus atratus">
Cygnus atratus



</doc>
<doc id="1018888" url="https://pl.wikipedia.org/wiki?curid=1018888" title="Kościół św. Michała Archanioła w Lublinie (farny)">
Kościół św. Michała Archanioła w Lublinie (farny)

Kościół św. Michała Archanioła – rzymskokatolicki kościół farny pod wezwaniem św. Michała Archanioła w Lublinie, jedna z najstarszych świątyń w mieście i pierwszy gotycki kościół w Lublinie. Rozebrany w połowie XIX wieku.
Historia.
Kościół powstał przypuszczalnie pod koniec XIII wieku lub na początku XIV wieku. Poglądy o tym, że kościół istniał już od 876 są niepoparte naukowo. W niektórych pracach pojawia się informacja, że kościół został zbudowany po pożarze Lublina w 1282 r., jednak też nie jest to pewne i bardziej prawdopodobne jest, że kościół powstał jednak w późniejszym okresie. 
Wykopaliska archeologiczne wskazują, że kościół zbudowano na istniejącym wcześniej cmentarzu i na początku był budowlą z wydłużonym prezbiterium i trójnawowym korpusem o trzech przęsłach, zbliżonym w planie do kwadratu. Prezbiterium zamknięto trójbocznie, na zewnątrz zbudowano łuki przyporowe, dobudowano zakrystię, całość przykryło żebrowe sklepienie. W r. 1341, po najeździe Tatarów na Lublin, mogła mieć miejsce rozbudowa świątyni. W XV w. z frontu od ulicy Grodzkiej powstała potężna wieża, dominująca nad zabudowaniami miejskimi, która podobno była widoczna na 5 mil od Lublina. Pokryto ją miedzianą blachą, a jej szczyt wieńczyła blaszana chorągiewka, która wskazywała kierunek wiatru. Na wieży umieszczony został zegar oraz dzwony, w tym Michał. W XVI w. świątynia stała się kolegiatą. Obok cmentarza otaczającego kościół zbudowano plebanię, dom mansjonarski, mieścił się tu również szpital oraz szkoła. W 1575 kościół spłonął, runęła wtedy wieża, przerażając ówczesnych mieszkańców Lublina hałasem. Kościół odbudowano, wieżę również, tym razem bez zegara. Do sześciu kaplic dobudowano siódmą. W 1653 kościół ponownie spłonął, odbudowano go dopiero w 1741.
W 1769 w wyniku burzy kościół spłonął, szczególnie uszkodzona została wieża. Farę jednak ponownie odbudowano. Po przeniesieniu biskupa z Krasnegostawu do Lublina w latach 1826-1832 świątynia pełniła funkcje katedry. Była jednak w bardzo złym stanie, więc katedrą stał się dawny kościół Jezuitów. Przeniesiono tam cudowny krucyfiks oraz przedmioty ze skarbca kościoła św. Michała. Fara popadała w ruinę i groziła zawaleniem. W 1846 podjęto decyzję o rozbiórce fary. Nie spotkało się to z żadnym sprzeciwem władz kościelnych ani lublinian. Z kościoła zabrano chrzcielnicę, dzwon Michał oraz tablicę z epitafium Sebastiana Klonowica, trafiły one do katedry lubelskiej, obraz "Sen Leszka Czarnego" do kościoła Kapucynów, ołtarze trafiły do podlubelskich kościołów. Rozbiórka kościoła trwała w latach 1846-1852. Napotkała ona duże problemy. Nie można było zniszczyć starych gotyckich murów, używano do tego celu dynamitu. Gruz posłużył do budowy domku ogrodnika oraz drogi w kierunku Lubartowa. Podobno w miejscu ołtarza znaleziono pień dębu, pod którym miał spać Leszek Czarny. Tygodnik Ilustrowany z 1860 roku podaje: „Jakoż w rzeczy samej przy rozbieraniu murów tego gmachu znaleziono pod nawą wielkiego ołtarza pień dębowy, starannie cegłą wokoło obmurowany, którego część znaczną znakomity nasz pisarz J. I. Kraszewski w zbiorach swoich starożytności posiada.". Krypty kościoła oraz fundamenty zasypano, uformowano w tym miejscu plac. Również w 1852 zlikwidowano cmentarz, który znajdował się obok fary, prochy ekshumowano i przeniesiono na nowo powstały cmentarz przy ul. Lipowej, pochowano je w zbiorowej mogile.
Z wieży kościoła św. Michała od 1686 do ok. 1830 grany był hejnał.
Architektura.
Kościół był budowlą murowaną. Do środka prowadziły solidne drewniane drzwi. Po wejściu do kruchty oczom wiernych ukazywało się wnętrze świątyni. Posadzka wykonana była z czarnego i białego marmuru. W niektórych miejscach widoczne były płyty nagrobne. Kościół nie posiadał krypt z prawdziwego zdarzenia. Chcąc dokonać pochówku we wnętrzu świątyni, niszczono fragment podłogi, wykopywano otwór i tam umieszczano trumnę ze zmarłym. Na miejscu spoczynku wmurowywano tablicę nagrobną. 
W prezbiterium umieszczony był pozłacany ołtarz. Po rozbiórce fary trafił on do kościoła w Nabrożu. Wisiały tu również obrazy "Sen Leszka Czarnego", "Narodzenie Pańskie", "Niepokalane poczęcie", "Nawiedzenie NMP" oraz "Wniebowzięcie NMP". Po obu stronach ołtarza umieszczono dwie urny z relikwiami świętych. Prezbiterium zwrócone było w kierunku Jerozolimy. Jest to dowód na romańskie korzenie kościoła. 
Fara posiadała siedem kaplic bocznych. Fundowali je rajcy lubelscy oraz szlachta. W kaplicy Jezusa Miłosiernego wisiał Krzyż Trybunalski. W kaplicy "Ogród Jezusa" w Wielki Tydzień odgrywano Misterium Męki Pańskiej.
Legendy.
O wybudowaniu kościoła przez Leszka Czarnego.
W czasach, gdy na Lublin najeżdżali Jadźwingowie, w okolicach Lublina przebywał Leszek Czarny. Pokonał on Jadźwingów w bitwie, lecz strudzony postanowił ich nie ścigać i odpocząć po walce. Postanowił rozbić obóz na terenie dzisiejszego Lublina pod wielkim, starym dębem, pod którym zasnął. We śnie ujrzał Michała Archanioła, który podał mu miecz. Leszek Czarny uznał to za znak od Boga, który miał zachęcić go do pościgu. Książę niebawem wyruszył i dogonił Jadźwingów i ponownie ich pokonał. Jako wotum wdzięczności ufundował w miejscu swojego obozu kościół (legenda mówi o ufundowaniu, ale niektóre źródła twierdzą, że w tym miejscu istniał już kościół) pod wezwaniem św. Michała Archanioła, a dąb, pod którym spał, ścięto i przeznaczono na budowę ołtarza. Prezbiterium miało zostać zbudowane na ściętym pniu.
Krzyż Trybunalski.
W 1727 podczas posiedzenia Trybunału Koronnego, krzyż wiszący w sali obrad jakoby zapłakał łzami. Krucyfiks uroczyście przeniesiono do jednej z kaplic w farze św. Michała i odprawiono mszę. W związku z tym wydarzeniem powstała legenda mówiąca, że krzyż zapłakał podczas sądu diabelskiego, w wyniku którego pewna kobieta, która niesłusznie przegrała sprawę w Trybunale, została sprawiedliwie osądzona przez szatanów.
Wykopaliska archeologiczne.
W latach 1936-1938 odkopano fundamenty świątyni, znaleziono wtedy resztki sklepień żebrowych oraz inne fragmenty z kościoła św. Michała. Przez wiele lat na placu Po Farze w kilku miejscach widoczne były zarysy fundamentów kościoła. W 2002 dokonano zagospodarowania placu, wyeksponowano fundamenty kościoła, wmontowano w nie oświetlenie, położono kostkę, mury wykonane są z wapienia. Dzięki nim widać, jakich rozmiarów był kościół św. Michała. Obecnie plac Po Farze jest częstym miejscem koncertów oraz spotkań lublinian.
Bibliografia.
Wybrane pozycje:

</doc>
<doc id="1018891" url="https://pl.wikipedia.org/wiki?curid=1018891" title="Juliusz Petry">
Juliusz Petry

Juliusz Stefan Petry (ur. 13 grudnia 1890 w Łopiance, zm. 12 stycznia 1961 w Milanówku) – polski literat, organizator i twórca radiowy; pierwszy dyrektor Polskiego Radia Lwów i dyrektor Polskiego Radia Wilno, a po wojnie i przymusowym wysiedleniu ze Lwowa – we Wrocławiu; współorganizator TVP, autor licznych słuchowisk.
Życiorys.
Pochodził z ziemi czerwieńskiej. Urodził się w rodzinie Józefa i Felicji z Szyszkowskich. 
Od stycznia 1935 był wiceprezesem Koła Przyjaciół Związku Strzeleckiego przy Zarządzie ZS we Lwowie (stowarzyszenia wspierającego Związek Strzelecki, wiceprezesem KPZS Zenon Wachlowski, a innym członkiem został Kazimierz Szpaczyński).
W czerwcu 1937 odszedł z Polskiego Radia Wilno i powrócił do Polskiego Radia Lwów na stanowisko dyrektora.
11 listopada 1937 "za zasługi na polu pracy zawodowej" został odznaczony Złotym Krzyżem Zasługi.
Podczas II wojny światowej w trakcie okupacji niemieckiej w 1942 zawarł związek małżeński z Celiną Nahlik, spikerkę lwowskiego radia (1897-1970). W mieszkaniu Celiny przy ul. Zyblikiewicza 18 organizowano spotkania stanowiące konspiracyjną kontynuację działalności lwowskiego radia. Oboje organizowali koncerty we Lwowie. W ramach repatriacji ze Lwowa oboje w 1945 trafili do Katowic, a następnie do Warszawy.
W latach 1946–1948 zasiadał w Miejskiej Radzie Narodowej we Wrocławiu z ramienia SD.
Zmarł 12 stycznia 1961 w Milanówku.

</doc>
<doc id="1018892" url="https://pl.wikipedia.org/wiki?curid=1018892" title="Felix Bernstein">
Felix Bernstein

Felix Bernstein (ur. 24 lutego 1878 w Halle, zm. 3 grudnia 1956 w Zurychu) – niemiecki matematyk.
Życiorys.
Jego ojciec Julius Bernstein (1839-1917) był znanym fizjologiem. Matka Felixa była pianistką i kompozytorką. Imię nadano Felixowi na pamiątkę Felixa Mendelssohna, planując dla niego karierę muzyka. 
Uczęszczając do gimnazjum w Halle, Felix uczęszczał na seminaria Georga Cantora i zaczął z nim współpracować w 1896. NIe miał jednak zamiaru zostać matematykiem i zaczął studiować filozofię, archeologię i historię sztuki w Pizie. Znajomi przekonali go jednak do studiowania matematyki, którą studiował na Uniwersytecie w Getyndze, gdzie uzyskał doktorat w 1901. Habilitował się w 1907 w Halle.
W 1911 powrócił do Getyngi jako "associate professor" statystyki matematycznej. 
W 1914 nie został zmobilizowany ze względów zdrowotnych, ale w czasie wojny pracował jako statystyk w biurze zajmującym się aprowizacją w Berlinie.
W 1921 został profesorem i założył na Uniwersytecie w Getyndze Instytut Statystyki Matematycznej.
Od 1928 był profesorem wizytującym na Uniwersytecie Harvarda.
W 1934 jako osoba żydowskiego pochodzenia (jego dziadek, Aron Bernstein był działaczem żydowskim) utracił stanowisko w Getyndze i wyemigrował do USA, gdzie uczył na kilku uniwersytetach, do 1948, kiedy przeszedł na emeryturę. Mimo że w 1940 uzyskał obywatelstwo amerykańskie, wrócił do Niemiec i został emerytowanym profesorem na Uniwersytecie w Getyndze.
Bernstein stosował zasady statystyki w biologii, między innymi sformułował zasady dziedziczenia grup krwi (w 1924).

</doc>
<doc id="1018894" url="https://pl.wikipedia.org/wiki?curid=1018894" title="Kost Pankiwskyj">
Kost Pankiwskyj

Kost Pankiwskyj (ur. 6 grudnia 1897 we Lwowie, zm. 20 stycznia 1974 w Livingston) – ukraiński polityk, adwokat i działacz charytatywny, premier emigracyjnego rządu URL.
Ukończył studia na uniwersytecie w Pradze, przewodniczył w tym czasie grupie "Ukraińskiej Młodzieży Postępowej". W latach 1924-1939 występował jako obrońca w wielu procesach politycznych. W latach 1939-1941 pracował w zarządzie aptek we Lwowie. Od sierpnia 1941 był sekretarzem Ukraińskiej Rady Narodowej we Lwowie i przewodniczącym Ukraińskiego Komitetu Krajowego. 
W latach 1942-1945 był zastępcą przewodniczącego UCK. W latach 1945-1949 przebywał na emigracji w Niemczech, w latach 1945-1948 był premierem emigracyjnego rządu Ukraińskiej Republiki Ludowej.
W 1949 wyemigrował do USA.

</doc>
<doc id="1018897" url="https://pl.wikipedia.org/wiki?curid=1018897" title="Michał Rossler-Moczulski">
Michał Rossler-Moczulski

Michał Emil Rossler-Moczulski (ur. 15 maja 1889 w Drohobyczu, zm. 7 lipca 1967) – polski mikrofotograf i makrofotograf naukowy. 
Życiorys.
Uczeń pioniera polskiej fotografii Wilhelma Russa, u którego pracował w zakładach fotograficznych w Drohobyczu, Borysławiu i Truskawcu. Po śmierci Russa prowadził jego zakład w Drohobyczu przy ul. Mickiewicza 24, a następnie własny zakład w Warszawie. 
Po wybuchu II wojny światowej działał w podziemiu jako żołnierz Armii Krajowej, podczas przeprawy przez Wisłę został ranny. Wykonywał zdjęcia dokumentujące działania partyzanckie i wojenne. 
Po zakończeniu wojny pełnił funkcję kierownika pracowni fotografii naukowej w klinice dermatologicznej przy ul. Lindleya w Warszawie. Był autorem zdjęć do książek Stefanii Jabłońskiej: "„Badania czynnościowe skóry”" z 1953 r. oraz "„Choroby weneryczne i choroby skóry”" z 1955 r., ponadto jego zdjęcia zostały wykorzystane w książce Romana Michałowskiego "„Choroby błony śluzowej jamy ustnej”" z 1956 r. 

</doc>
<doc id="1018899" url="https://pl.wikipedia.org/wiki?curid=1018899" title="Zbigniew Mroziński">
Zbigniew Mroziński

Zbigniew Zenon Mroziński (ur. 17 marca 1945 w Piotrkowie Trybunalskim, zm. 27 sierpnia 2016) – polski polityk, związkowiec, poseł na Sejm III kadencji.
Życiorys.
Ukończył w 1969 Technikum Mechaniczne w Koluszkach, następnie do 2004 był zatrudniony w Piotrkowskich Zakładach Przemysłu Sklejek. W 1980 przystąpił do „Solidarności”, był członkiem regionalnych władz związku. W stanie wojennym został internowany na okres od 13 grudnia 1981 do 15 listopada 1982. Po zwolnieniu w dalszym ciągu brał udział w działalności podziemnej, zajmując się m.in. organizacją akcji ulotkowych i kolportażem prasy niezależnej, a w 1989 inicjowaniem strajków w piotrkowskich zakładach pracy.
W latach 90. przewodniczył zarządowi Regionu Piotrkowskiego NSZZ „Solidarność” (1990–1998), pełnił także funkcje radnego miasta oraz członka Wojewódzkiej Rady Zatrudnienia. Był posłem III kadencji wybranym z listy Akcji Wyborczej Solidarność (1997–2001).
Po zakończeniu pracy w parlamencie przeszedł na rentę i powrócił do działalności związkowej. W 2002 został wybrany do zarządu regionalnego związku.
W 2007 odznaczony Krzyżem Oficerskim Orderu Odrodzenia Polski. W 2015 otrzymał Krzyż Wolności i Solidarności
Został pochowany na Starym Cmentarzu Rzymskokatolickim w Piotrkowie Trybunalskim.

</doc>
<doc id="1018900" url="https://pl.wikipedia.org/wiki?curid=1018900" title="201 Brygada Uzupełnieniowa">
201 Brygada Uzupełnieniowa

201 Brygada Uzupełnieniowa (niem. "Ersatz-Brigade 201") – jedna z niemieckich brygad uzupełnieniowych z czasów II wojny światowej. 
Utworzona w czerwcu 1941 roku w Fuldzie, w IX Okręgu Wojskowym, w ramach 16 fali mobilizacyjnej. Przez krótki okres była też oznaczana jako 201 Brygada. Składała się z 3 uzupełnieniowych pułków piechoty: 601., 609., i 611. Od lipca 1941 roku zadaniem brygady było obsadzenie terenów GG. W grudniu tego roku sformowała 3 bataliony marszowe dla Grupy Armii Północ. Sztab brygady miesiąc później przerzucono z Krakowa do obszaru tyłowego Grupy Armii Środek. W lutym 1942 roku sztab ten został przemianowany na 201 Brygadę Bezpieczeństwa, a 3 sztaby pułkowe zaczęły operować na terenie Białorusi. 6 batalionów pozostało samodzielnie w Polsce.

</doc>
<doc id="1018903" url="https://pl.wikipedia.org/wiki?curid=1018903" title="Sułtanat Seldżucki">
Sułtanat Seldżucki



</doc>
<doc id="1018905" url="https://pl.wikipedia.org/wiki?curid=1018905" title="Uniwersytet Brighama Younga">
Uniwersytet Brighama Younga

Uniwersytet Brighama Younga () – uniwersytet należący do Kościoła Jezusa Chrystusa Świętych w Dniach Ostatnich. Znajduje się w Provo w stanie Utah. Został założony w 1875 roku. 
Około 98% studentów to mormoni, a 2/3 pochodzi spoza stanu.
Regulamin uczelni zabrania studentom picia alkoholu, brania narkotyków i uprawiania seksu przedmałżeńskiego. Nie mogą także ubierać się wyzywająco i układać włosów w określone sposoby. Studenci muszą uczestniczyć w kursie interpretacji Księgi Mormona i innych dokumentów kościelnych. 
Uniwersytet oferuje nauczanie 70 języków, włączając w to nawet język walijski. Wielu studentów odbywa przed studiami lub w czasie zagraniczne misje kościelne.

</doc>
<doc id="1018909" url="https://pl.wikipedia.org/wiki?curid=1018909" title="Nocoloty">
Nocoloty

Nocoloty (Nyctibiidae) – rodzina ptaków z rzędu nocolotowych (Nyctibiiformes).
Zasięg występowania.
Rodzina obejmuje owadożerne ptaki średniej wielkości, prowadzące nocny tryb życia, występujące w Ameryce Południowej i Środkowej oraz w Meksyku.
Charakterystyka.
Nocoloty mają maskujące, miękkie upierzenie, małe dzioby z szeroką paszczą i bardzo duże oczy. Obie płcie wyglądają podobnie. Osiągają wielkość do 50 cm. Nie budują gniazd – samica składa 1–2 jaja w małych zagłębieniach w pniach lub gałęziach. Wysiadywanie trwa ok. 33 dni, pisklę opuszcza miejsce wylęgu po 44–50 dniach.
Podział systematyczny.
Do rodziny należy jeden występujący współcześnie rodzaj:
oraz rodzaj wymarły:

</doc>
<doc id="1018911" url="https://pl.wikipedia.org/wiki?curid=1018911" title="Nowiny (osada w powiecie żnińskim)">
Nowiny (osada w powiecie żnińskim)

Nowiny – osada pofolwarczna w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość administracyjnie należała do województwa bydgoskiego.
Zobacz też: Nowiny

</doc>
<doc id="1018913" url="https://pl.wikipedia.org/wiki?curid=1018913" title="Saint Saviour">
Saint Saviour

Saint Saviour (jèrriais Saint Saûveux, fr. Saint-Sauveur) – Okręg (parish) na wyspie Jersey, jednej z Wysp Normandzkich. St. Saviour jest drugim co do wielkości parishem wyspy pod względem ludności. Parish Saint Saviour ma najkrótszą linię brzegową wśród pozostałych okręgów. Okręg ten podzielony jest jeszcze na 6 mniejszych jednostek terytorialnych vingtaines (wiosek).
W St. Saviour znajduje się Government House - siedziba Gubernatora Jersey

</doc>
<doc id="1018914" url="https://pl.wikipedia.org/wiki?curid=1018914" title="Cyber Mycha">
Cyber Mycha



</doc>
<doc id="1018916" url="https://pl.wikipedia.org/wiki?curid=1018916" title="Saint Brelade">
Saint Brelade

Saint Brelade (jèrriais Saint Brélade. fr. Saint-Brélade) – Okręg (parish) na wyspie Jersey, jednej z Wysp Normandzkich. Okręg St. Brelade leży w południowo–zachodniej części wyspy, jest drugim pod względem wielkości okręgiem ("parish") Jersey i trzecim pod względem liczby ludności. W okręgu znajduje się port St. Aubin i latarnia morska La Corbière.

</doc>
<doc id="1018918" url="https://pl.wikipedia.org/wiki?curid=1018918" title="Saint Clement">
Saint Clement

Saint Clement (jèrriais "Saint Cliément", fr. "Saint-Clément") – okręg (parish) na wyspie Jersey, jednej z Wysp Normandzkich. Okręg położony jest na południowym wybrzeżu wyspy. St. Clement jest najmniejszym pod względem powierzchni okręgiem (parish-em) na Jersey, ale zajmuje drugie miejsce pod względem gęstości zaludnienia. 
Parish Saint Clement podzielony jest jeszcze na trzy vingtaines (wioski): La Grande Vingtaine, La Vingtaine du Rocquier oraz La Vingtaine de Samarès. 

</doc>
<doc id="1018922" url="https://pl.wikipedia.org/wiki?curid=1018922" title="Mariusz Adamiak">
Mariusz Adamiak

Mariusz Adamiak (ur. 1961 w Warszawie) – polski promotor muzyki jazzowej.
Życiorys.
Absolwent Uniwersytetu Warszawskiego (Wydział Geografii). Karierę animatora, organizatora i promotora muzyki jazzowej w Polsce rozpoczął przejmując w 1988 kierownictwo Jazz Clubu Akwarium, w Warszawie. Pod kierownictwem Adamiaka lokal ten szybko stał się jednym z najbardziej znanych klubów jazzowych na świecie. W 1991 założył, nadal działającą pod jego kierownictwem, Agencję Akwarium, w ramach której zorganizowano ponad sto wielkich imprez kulturalnych.
Prawdopodobnie przełomowym momentem w karierze Adamiaka było powołanie do życia nowego festiwalu jazzowego – Warsaw Summer Jazz Days w 1992.
W latach 1993–1996 Adamiak wydawał magazyn o tematyce jazzowej „Jazz a Go Go”, pierwsze czasopismo jazzowe na rynku polskim ukazujące się z płytą kompaktową, W 1994 założył Radio Jazz, a rok później – KOSMOS – program muzyczny przesyłany satelitarnie do 32 lokalnych rozgłośni radiowych. Nadal kieruje Agencją Akwarium, a w lecie 2007 na krótko reaktywował Jazz Club Akwarium.
Wyróżniony jako "Kreator Kultury" w Paszportach Polityki 2002.
Niechętny wszelkim przejawom nepotyzmu, protekcji i paternalizmu (na pierwszy koncert w Akwarium pod jego kierownictwem, zagrany przez Tony’ego Williamsa, wszyscy, włącznie z dziennikarzami, musieli wykupić bilety), Adamiak zdystansował się od swych poprzedników związanych z Polskim Stowarzyszeniem Jazzowym. Konsekwentnie promuje amerykański jazz oraz swój wizerunek (kapelusze, być może wzorowane na kapeluszach Bootsy’ego Collinsa).
Mariusz Adamiak mieszka wraz z żoną, Beatą, w okolicach Warszawy.

</doc>
<doc id="1018925" url="https://pl.wikipedia.org/wiki?curid=1018925" title="Kościół św. Michała w Lublinie">
Kościół św. Michała w Lublinie



</doc>
<doc id="1018927" url="https://pl.wikipedia.org/wiki?curid=1018927" title="Grouville">
Grouville

Grouville – okręg (parish) na wyspie Jersey, jednej z Wysp Normandzkich. Parish Grouville leży w zachodniej części wyspy.

</doc>
<doc id="1018928" url="https://pl.wikipedia.org/wiki?curid=1018928" title="Góra (Żnin)">
Góra (Żnin)

Góra – część miasta Żnin (dawniej wieś), położona nad południowowschodnim brzegiem jeziora Dużego Żnińskiego i przy trasie drogi wojewódzkiej nr 251.
Przed włączeniem w granice administracyjne miasta Żnina była wsią, licząc w 1934 roku 630 mieszkańców.
Od 1954 siedziba gromady Góra.
W Górze urodził się Władysław Klucz (1897–1940), major piechoty Wojska Polskiego, kawaler Orderu Virtuti Militari.

</doc>
<doc id="1018932" url="https://pl.wikipedia.org/wiki?curid=1018932" title="Saint Lawrence">
Saint Lawrence

Saint Lawrence (Jèrriais "St Louothains") - Okręg (parish) na wyspie Jersey, jednej z Wysp Normandzkich. Parish St. Lawrence leży w środkowej części wyspy. 

</doc>
<doc id="1018935" url="https://pl.wikipedia.org/wiki?curid=1018935" title="Kościół farny w Lublinie">
Kościół farny w Lublinie



</doc>
<doc id="1018936" url="https://pl.wikipedia.org/wiki?curid=1018936" title="Diamond Bitch">
Diamond Bitch

Diamond Bitch – pierwszy solowy, a czwarty w karierze, album studyjny polskiej piosenkarki Dody wydany przez Universal Music Polska 27 lipca 2007.
Zadebiutował na pierwszym miejscu listy sprzedaży OLiS i przebywał tam pięć tygodni z rzędu. 5 grudnia 2007 zdobył status platynowej płyty. 29 sierpnia 2008 ukazała się jego edycja specjalna. Album uzyskał łącznie nakład ponad 45 tysięcy zestawów.
Album "Diamond Bitch" spotkał się z negatywnym przyjęciem przez krytyków muzycznych (w przeciwieństwie do pozytywnego przyjęcia przez fanów).
Nagrywanie.
W listopadzie 2006 w programie "Dzień Dobry TVN" Doda powiedziała, że nagrywa solowy album. Na producenta muzycznego został wybrany Mark Tysper oraz Marcin Trojanowicz. Tysper skomponował również utwory na album, a Doda zajęła się tekstami.
Pisząc słowa piosenek, Rabczewska inspirowała się ostatnimi dramatycznymi wydarzeniami w swoim życiu. Do byłego męża Radosława Majdana kierowane są ballady „Katharsis” i „Ostatni raz ci zaśpiewam”. „Judasze” to wspomnienie byłego przyjaciela Tomasza Luberta, lidera grupy Virgin. „Dziękuję” to podziękowanie dla fanów. „Prowokacja” jest zaś adresowana do natrętnych dziennikarzy.
Dwanaście utworów z albumu to kompozycje głównie popowe, choć często z domieszką rocka. W „Całkiem innej” słychać mroczne, klawiszowe intro i ciężki riff, a „Diamond Bitch” jest czymś pomiędzy rockiem a metalem. Na albumie znajdują się muzyczne inspiracje amerykańskim pop metalem z lat 80. w rodzaju Bon Jovi („Ćma”, „Cheerleaderka”), ale tak jak i na wcześniejszych płytach Dody, z czasów Virgin, pojawiają się też odniesienia do tego, co robiły takie grupy, jak Bajm czy Banda i Wanda („To jest to”, „Prowokacja”). Na płycie są również ballady („Ostatni raz ci zaśpiewam”, „Rany”).
Nagrania na album odbyły się wiosną 2007. Potem odbyło się miksowanie i mastering (między innymi w Studio 17 Buffo i Sun Studio). Tymczasem nagrania utworu „Nie daj się” promującego reedycję albumu odbyło się w czerwcu 2008 w Studio Buffo.
Wydanie i promocja.
6 czerwca 2007 o godzinie 19:10 w radiu RMF FM odbyła się premiera pierwszego utworu promującego "Diamond Bitch", „Katharsis”. Jego emisję słuchało około 7 mln słuchaczy. W czerwcu został on wybrany na singla. 10 lipca w programie "Viva Hits Polska", około godziny 20:00, w Vivie odbyła się premiera teledysku do singla.
27 lipca 2007 odbyła się premiera albumu "Diamond Bitch". Doda planowała duże szczęście dla płyty, gdyż w dacie są trzy siódemki (27.07.07). Nazwała album "bitch", co w języku angielskim oznacza "suka", oraz "diamond" ("diament"), ponieważ wierzyła, że płyta osiągnie sprzedaż zapewniającą status diamentowy. Pudełko albumu jest zrobione w bardzo oryginalny sposób, niespotykany w „normalnych” albumach. Na krążku jest narysowany różowy misiek Dody, poza tym na płycie położone są różowe piórka. W albumie znajduje się kartka; na jego jednej stronie znajduje się plakat, a na drugiej – teksty piosenek, twórcy, podziękowania i sesja zdjęciowa Dody. Koło kartki znajdują się zaprojektowane przez Dodę plakaty. Poza tym każdy egzemplarz ma swój indywidualny numer.
We wrześniu odbyła się premiera singla „To jest to”. W czerwcu 2008 rozpoczęła prace nad reedycją albumu. W czerwcu nagrała nowy utwór „Nie daj się” oraz teledysk, którego premiera odbyła się na portalu Plejada.pl.
29 sierpnia odbyła się premiera edycji specjalnej "Diamond Bitch" ze zmienioną okładką i bonusowymi utworami na CD: „Nie daj się”, coverem „Like A Virgin” Madonny oraz wersjami instrumentalnymi „Nie daj się” i „Katharsis” (na płycie zabrakło jednak „To jest to” ze względu na podejrzenia o plagiat). Oprócz tego do albumu dołączono płytę DVD z wszystkimi teledyskami Dody i Virginu, kulisami nagrywania utworu i teledysku „Nie daj się” oraz domowym archiwum Dody – filmikami z dzieciństwa artystki. Tymczasem utwór „Rany” wykorzystano w filmie Krzysztofa Zanussiego "Serce na dłoni", w którym Doda zagrała. W październiku ogłosiła wybór tej piosenki na singla.
W lutym 2009 odbyła się premiera singla „Rany”, a 9 lutego na Plejada.pl pokazano teledysk. Utwór nie odniósł sukcesu. W kwietniu Doda potwierdziła wydanie piątego i ostatniego singla promującego "Diamond Bitch", „Dziękuję”. 2 kwietnia nakręciła teledysk, którego premiera odbyła się 5 maja na orangemusic.pl.
Recenzje.
Album zebrał negatywne recenzje krytyków muzycznych. Marek Świdrowicz, dziennikarz czasopisma "Teraz Rock", krytykował melodie zawartych na płycie piosenek, które podsumował mianem „niezbyt ambitnego popu”. "Diamond Bitch" skwitował jako wydawnictwo „kiczowate i cukierkowe”.

</doc>
<doc id="1018939" url="https://pl.wikipedia.org/wiki?curid=1018939" title="Carstwo">
Carstwo

Carstwo, carat – państwo, którego panujący monarcha nosi tytuł cara lub carycy. Nazwa pojawiła się w średniowieczu. „Carstwo” jest słowiańską nazwą cesarstwa, wywodzącą się z Bizancjum. Tytułu car używali władcy Rosji, Bułgarii i Serbii.
W 1721 Piotr I Wielki przyjął godność imperatora, która miała być traktowana jako odpowiednik cesarskiej, zaś tytulaturę carską określono jako odpowiednik królewskiej.

</doc>
<doc id="1018940" url="https://pl.wikipedia.org/wiki?curid=1018940" title="Mariusz Ambroziak">
Mariusz Ambroziak

Mariusz Tomasz Ambroziak (ur. 24 listopada 1969 w Sochaczewie) – polski polityk, broker, poseł na Sejm III kadencji.
Życiorys.
W 1990 ukończył Technikum w Zespole Szkół Zawodowych im. Wilhelma Piecka w Ursusie. W latach 80. pracował w Zrzeszeniu Przemysłu Ciągnikowego „Ursus”. Od 1986 należy do NSZZ „Solidarność”, w 1992 zakładał Krajową Sekcję Młodych związku. Przewodniczył ursuskiemu Komitetowi Obywatelskiemu. W latach 1994–1995 był członkiem Rady ds. Młodzieży przy prezydencie Lechu Wałęsie. Od 1996 do 2001 należał do Zjednoczenia Chrześcijańsko-Narodowego. Od 1997 do 1999 był doradcą sekretarza Komitetu Społecznego Rady Ministrów.
W 2001 przez kilka miesięcy pełnił funkcję posła III kadencji wybranego z listy Akcji Wyborczej Solidarność (zastąpił Pawła Jarosa). W wyborach parlamentarnych w tym samym roku bez powodzenia ubiegał się o reelekcję z listy AWSP w okręgu płockim (otrzymał 2305 głosów). Po zakończeniu pracy w parlamencie znalazł się wśród założycieli regionalnego ugrupowania „Wspólnota Samorządowa Województwa Mazowieckiego” (następnie pod nazwą „Mazowiecka Wspólnota Samorządowa”), został jego wiceprezesem. W 2010 był koordynatorem wyborczym Krajowej Wspólnoty Samorządowej, a w 2014 startował z listy MWS do sejmiku mazowieckiego (komitet nie uzyskał mandatów). Zasiadł w zarządzie głównym powołanego w 2015 Stowarzyszenia Chrześcijańsko-Narodowego.
W 1998 został prezesem Brokerskiego Centrum Ubezpieczeniowego „AMA”. W 2002 był współzałożycielem Polskiej Izby Brokerów Ubezpieczeniowych i Reasekuracyjnych.
W 2011 odznaczony Złotym Krzyżem Zasługi, w 2021 otrzymał Krzyż Wolności i Solidarności. Jest współautorem książki "Kraj odzyskiwany" (wspólnie z Łukaszem Perzyną, wyd. Warszawska Wspólnota Samorządowa, Warszawa 2012) poświęconej demokracji lokalnej w Polsce.

</doc>
<doc id="1018941" url="https://pl.wikipedia.org/wiki?curid=1018941" title="Saint Peter (Jersey)">
Saint Peter (Jersey)

Saint Peter (jèrriais Saint Pièrre) - okręg (parish) na wyspie Jersey, jednej z Wysp Normandzkich. Okręg leży w zachodniej części wyspy. W St. Peter znajduje się port lotniczy Jersey.

</doc>
<doc id="1018946" url="https://pl.wikipedia.org/wiki?curid=1018946" title="Mała Osada">
Mała Osada

Mała Osada – część miasta Żnin, położone między trasą zawieszonej obecnie linii kolejowej do Szubina i drogą krajową nr 5, w pobliżu zachodniego brzegu jeziora Dużego Żnińskiego.
Leżąca nieopodal miejscowość Duża Osada jest obecnie częścią wsi Żnin-Wieś.

</doc>
<doc id="1018947" url="https://pl.wikipedia.org/wiki?curid=1018947" title="Tour de France 2008">
Tour de France 2008

95. Tour de France 2008 rozpoczął się 5 lipca w Brest, a zakończył się 27 lipca w Paryżu. Pierwsze trzy etapy odbywały się w Bretanii. Podczas 15. i 16. etapu trasa prowadziła również przez terytorium Włoch. Wyścig składał się z 21 etapów, w tym 10 etapów płaskich, 5 etapów górskich, 4 etapów pagórkowatych i 2 etapów indywidualnej jazdy na czas. Cała trasa liczyła 3559,5 km.
Klasyfikacje.
Klasyfikację generalną wygrał Hiszpan Carlos Sastre, wyprzedzając Australijczyka Cadela Evansa i Austriaka Bernharda Kohla. Kolh wygrał też klasyfikację górską, Hiszpan Óscar Freire wygrał klasyfikację punktową, a w klasyfikacji młodzieżowej najlepszy był Andy Schleck z Luksemburga. W październiku Kohl został jednak zdyskwalifikowany i na trzecie miejsce w klasyfikacji generalnej oraz pierwsze w górskiej awansował Rosjanin Dienis Mieńszow. Najaktywniejszym kolarzem został Francuz Sylvain Chavanel. W klasyfikacji drużynowej najlepsza była duńska drużyna Team CSC Saxo Bank.
Drużyny.
13 lutego 2008 roku zdecydowano, że z powodu powiązań z aferą dopingową „Operación Puerto” na tym Tour de France nie wystąpi grupa Astana, której zawodnikiem był zwycięzca poprzedniego "TdF" – Alberto Contador, oraz trzeci zawodnik tamtej edycji "Wielkiej Pętli" – Levi Leipheimer.
W Tour de France 2008, w odróżnieniu od poprzednich edycji, zlikwidowano bonifikaty czasowe za trzy czołowe miejsca na mecie etapu.
W tej edycji TdF wzięło udział 20 drużyn:
Afera dopingowa.
11 lipca 2008 roku pojawiła się wiadomość dotycząca pozytywnego wyniku testów antydopingowych u hiszpańskiego kolarza Manuela Beltrana. Wykryto u niego w organizmie erytropoetynę (EPO). Jego drużyna – Liquigas – wycofała go z wyścigu w trybie natychmiastowym. Próbka B nie została jeszcze wtedy przebadana.
Przed 11 etapem wykryto EPO w organizmie Moisésa Dueñasa z ekipy Barloworld. Przed startem 12. etapu z wyścigu został wycofany Riccardo Riccò, u którego również wykryto pochodną EPO (CERA (Continuous Erythropoietin Receptor Activator)). Z tego powodu z wyścigu wycofała się cała jego drużyna – Saunier Duval-Scott. Ten sam środek wykryto także w organizmach Włocha Leonardo Piepolego i Niemca Stefana Schumachera.
27 lipca, niedługo po zakończeniu wyścigu ogłoszono iż kazachski kolarz Dmitrij Fofonow miał pozytywny wynik testu antydopingowego po 18. etapie. Zawodnik ten zajął 19. miejsce w klasyfikacji generalnej i tłumaczył się, że zażył środek przeciwko skurczom, a kupił go przez internet.
Austriacki kolarz Bernhard Kohl, który zajął trzecie miejsce w klasyfikacji generalnej i zwyciężył w klasyfikacji górskiej w październiku 2008 roku przyznał się do stosowania dopingu. W konsekwencji anulowano jego wyniki na TdF oraz zawieszono na dwa lata.
Opisy poszczególnych etapów.
Opis 1. etapu.
Na początku etapu miała miejsce ucieczka. Ósemka zawodników jechała razem przez dużą część wyścigu. Najpierw zawodnicy dogonili sześciu z nich, a na 8 kilometrów przed metą pozostałą dwójkę. Finiszował cały peleton, najpierw zaatakował Stefan Schumacher, potem na prowadzenie wyszedł Kim Kirchen, ale ostatecznie zwycięzcą 1. etapu został Alejandro Valverde. Pierwszym pechowcem wyścigu był francuski kolarz Herve Duclos-Lassalle, debiutujący w Tour de France, który przewrócił się w strefie bufetu i ze złamanym nadgarstkiem został odwieziony do szpitala. To był jego pierwszy i ostatni etap w tegorocznym wyścigu.
Opis 2. etapu.
Tuż po starcie zawiązała się trzyosobowa ucieczka, jednakże peleton nie dopuścił do uzyskania przez nią znaczącej przewagi, toteż szybko została zlikwidowana. Na 24 km zaatakowali dwaj Francuzi Sylvain Chavanel z zespołu Cofidis oraz ówczesny lider kwalifikacji górskiej Thomas Voeckler z Bouygues Télécom. W pewnym momencie ucieczka zyskała ponad sześć minut przewagi nad peletonem. Tuż przed lotnym finiszem na 100 km dwójka Francuzów z ekipy Agritubel Christophe Moreau oraz Bretańczyk David Le Lay rozpoczęła ucieczkę przed peletonem. Na 57 km przed metą doszło do połączenia dwóch ucieczek, tak, że utworzyła się czteroosobowa grupa Francuzów. Jechała razem do ostatnich kilometrów etapu, a rozpędzony peleton dogonił ją około pięciu kilometrów przed metą. Wówczas próbował jeszcze atakować Sylvain Chavanel, ale nieskutecznie. Kilometr przed metą rozpoczął finisz Fabian Cancellara z drużyny Team CSC, ale szybko został dogoniony przez Norwega Thora Hushovda z zespołu Crédit Agricole, który zwyciężył na tym etapie. Drugą lokatę zajął Luksemburczyk Kim Kirchen z Team Columbia, zaś trzeci był jego kolega z zespołu Niemiec Gerald Ciolek. Żółtą koszulkę lidera wyścigu zachował Hiszpan Alejandro Valverde reprezentujący drużynę Caisse d'Epargne.
Opis 3. etapu.
Zaraz po starcie miała miejsce czteroosobowa ucieczka: Francuzi Samuel Dumoulin z drużyny Cofidis i Romain Feillu z zespołu Agritubel, Włoch Paolo Longo Borghini z Barloworld oraz Amerykanin William Frischkorn należący do ekipy Team Garmin-Chipotle.
Blisko 100 km po starcie ucieczka uzyskała bardzo dużą, piętnastominutową przewagę nad peletonem. Od tego momentu zaczęła ona stopniowo maleć. Około 25 km przed metą doszło do kraksy, w której ucierpiał Hiszpan Ángel Gómez z ekipy Saunier Duval-Scott, na skutek czego wycofał się z tegorocznej edycji "Wielkiej Pętli". Co istotne dla losów wyścigu kraksa podzieliła peleton. W drugiej części grupy znalazło się dwóch kandydatów do zwycięstwa w całym wyścigu: Rosjanin Denis Mienszow z zespołu Rabobank i Włoch Riccardo Riccò z Saunier Duval-Scott. W trzeciej grupie jechał jeden z najstarszych uczestników wyścigu Francuz Christophe Moreau z Agritubel oraz jedyny Polak w Tour de France 2008 Sylwester Szmyd należący do włoskiej drużyny Lampre. Pierwsza część peletonu nie zdołała dogonić czwórki uciekinierów, którzy na mecie uzyskali ponad dwuminutową przewagę nad kolejnymi zawodnikami. Po bardzo dobrym sprincie wygrał reprezentant gospodarzy Samuel Dumoulin, przed Amerykaninem Williamem Frischkornem i swym rodakiem Romanem Feillu, debiutantem w "Wielkiej pętli". Czwarty ze stratą trzynastu sekund był Włoch Paolo Longo Borghini. Po tym etapie zmieniła się nieco klasyfikacja generalna wyścigu. Liderem został Romain Feillu, który na kolejnym etapie założy także koszulkę przodownika w klasyfikacji młodzieżowej. Dotychczasowy lider Hiszpan Alejandro Valverde reprezentujący drużynę Caisse d'Epargne spadł na czwarte miejsce z niespełna dwuminutową stratą do lidera.
Opis 4. etapu.
Czwarty etap to jazda indywidualna na czas. Niespodziewanym jego zwycięzcą okazał się Niemiec Stefan Schumacher z ekipy Gerolsteiner, uzyskując osiemnastosekundową przewagę nad Luksemburczykiem Kimem Kirchenem z Teamu Columbia i Brytyjczykiem Davidem Millarem z drużyny Garmin-Chipotle. Takaż sama jest kolejność w klasyfikacji generalnej wyścigu. Dotychczasowy lider Tour de France 2008 Francuz Romain Feillu z Cofidisu spisał się bardzo słabo i podobnie jak dwójka pozostałych uciekinierów z poprzedniego etapu spadł na odległe miejsce w klasyfikacji generalnej. Natomiast wielki faworyt do zwycięstwa w tej "czasówce" z drużyny Team CSC Szwajcar Fabian Cancellara zajął dopiero piąte miejsce z ponad półminutową stratą do triumfatora. Bardzo dobrze natomiast spisał się jeden z głównych faworytów do zwycięstwa w całym wyścigu, Australijczyk Cadel Evans należący do ekipy Silence-Lotto, zyskując znaczną przewagę nad najgroźniejszymi rywalami. W zeszłorocznej edycji "Wielkiej Pętli" Australijczyk zajął drugie miejsce. Polak Sylwester Szmyd z drużyny Lampre zajął dopiero sto dwudzieste miejsce z blisko czterominutową stratą do zwycięzcy "czasówki". Na kolejnym etapie białą koszulkę lidera klasyfikacji młodzieżowej założy Szwed Thomas Lövkvist z Teamu Columbia, natomiast w klasyfikacji drużynowej przoduje Amerykańska drużyna Garmin-Chipotle. Liderzy pozostałych konkurencji obronili swe pozycje.
Opis 5. etapu.
11 km po starcie najdłuższego etapu tegorocznej "Wielkiej Pętli" zawiązała się ucieczka. Trzej Francuzi: Nicolas Vogondy z ekipy Agritubel, Lilian Jégou należący do drużyny Française des Jeux oraz reprezentujący drużynę Cofidis Florent Brard jechali razem przez blisko 220 km. Zawodnicy z drużyn FDJ i AGR zostali doścignięci przez rozpędzony peleton około kilometra przed metą. Natomiast Nicolas Vogondy walczył do samego końca i został przegoniony zaledwie kilka metrów przed końcem etapu przez jego zwycięzcę Brytyjczyka Marka Cavendisha z Teamu Columbia. Drugi był Hiszpan Óscar Freire należący do drużyny Rabobank, zaś trzeci Niemiec Erik Zabel z Teamu Milram. Wszyscy liderzy poszczególnych konkurencji obronili swe pozycje, z wyjątkiem lidera klasyfikacji punktowej Luksemburczyka Kima Kirchena z Teamu Columbia. Na kolejnym etapie zieloną koszulkę oznaczającą przodownictwo w tejże klasyfikacji założy Norweg z Crédit Agricole Thor Hushovd. Trzecim już zawodnikiem, który wycofał się z tegorocznej edycji wyścigu, tuż po starcie etapu, jest Kolumbijczyk Mauricio Soler z ekipy Barloworld. Powodem była kontuzja nadgarstka, której nabawił się podczas pierwszego etapu. W zeszłym roku podczas Tour de France zawodnik ten wygrał klasyfikację na najlepszego górala.
Opis 6. etapu.
Na 6 km etapu miała miejsce trzyosobowa francuska ucieczka. Freddy Bichot z ekipy Agritubel, Sylvain Chavanel z drużyny Cofidis i Benoît Vaugrenard z Française des Jeux jechali razem przed peletonem przez blisko 150 km. Wówczas odpadł Francuz z FDJ. 37 km przed metą etapu zaatakowała trójka kolarzy: Sandy Casar, Gorka Verdugo i ówczesny lider klasyfikacji górskiej Thomas Voeckler. Jednakże została bardzo szybko dogoniona przez podzielony na grupy peleton. Na 20 km przed metą, po przejechaniu 160 km w ucieczce Sylvain Chavanel został dogoniony przez grupę lidera wyścigu. 7 km później Freddy Bichot, ostatni uciekinier został pochłonięty przez kolarzy jadących w peletonie. Od tego momentu miało miejsce wiele nieudanych ucieczek, które szybko zostawały likwidowane. Na uwagę zasługuje jedna z nich. 5 km przed Super Besse, gdzie ustanowiono metę szóstego etapu tegorocznej edycji wyścigu, Włoch Leonardo Piepoli reprezentujący drużynę Saunier Duval-Scott i Amerykanin Christian Vande Velde z ekipy Garmin-Chipotle uciekli na kilkanaście sekund przed grupę lidera. Cztery kilometry później okazało się, że akcja uciekinierów zakończy się niepowodzeniem. Zwycięzcą etapu został włoski kolarz Riccardo Riccò z zespołu Saunier Duval-Scott, na drugim miejscu uplasował się Hiszpan Alejandro Valverde z drużyny Caisse d'Epargne, pierwszy lider tegorocznej edycji "Wielkiej Pętli", zaś trzecie miejsce zajął reprezentujący ekipę Silence-Lotto, Australijczyk Cadel Evans. Bardzo pechowo zakończył się ten etap dla dotychczasowego lidera klasyfikacji generalnej wyścigu, Niemca Stefan Schumacher z Gerolsteiner. Na ostatnim kilometrze etapu, liczącego niespełna 200 km, kolarz jadący w żółtej koszulce zahaczył o koło Kima Kirchena i upadł. Na szczęście szybko się podniósł i dojechał do mety, odnotowując jednak ponad półminutową stratę do zwycięzcy etapu. W konsekwencji, przodownikiem w Tour de France 2008 został dotychczasowy wicelider wyścigu, Luksemburczyk Kim Kirchen (zakończył etap jako 5) z Teamu Columbia, na drugiej pozycji plasuje się Australijczyk Cadel Evans, a Niemiec spadł na trzecie miejsce. Kim Kirchen, lider wyścigu odzyskał także zieloną koszulkę, oznaczającą przodownictwo w klasyfikacji punktowej, detronizując tym samym Thora Hushovda reprezentującego Norwegię. Po szóstym etapie tegorocznej "Wielkiej Pętli" zmienił się także najlepszy góral wyścigu, którym został Francuz Sylvain Chavanel z Cofidisu, jadący w ucieczce podczas tego etapu. Zawodnik ten zyskał też miano najbardziej walecznego kolarza na trasie odcinka z Aigurande do Super Besse. Kolejnym zawodnikiem, który wycofał się z Tour de France 2008 został Francuz z Saunier Duval-Scott Aurélien Passeron. Jeszcze przed startem etapu oznajmił, że na skutek kontuzji odniesionej na poprzednim etapie kończy swą tegoroczną przygodę z wyścigiem.
Opis 7. etapu.
Etap z Brioude do Aurillac rozpoczął się od kilkuosobowej ucieczki, w której znajdował się między innymi Brytyjczyk David Millar z drużyny Garmin-Chipotle. Peleton jednak szybko odrobił straty do uciekinierów. 66 km przed metą zaatakowała czwórka kolarzy. Trzej Hiszpanie: Luis León Sánchez z ekipy Caisse d'Epargne, David de la Fuente z Saunier Duval-Scott i jego kolega z drużyny Josep Jufré oraz Włoch Vincenzo Nibali z Liquigas. Przez silny wiatr peleton podzielił się na kilka grup. Pierwsza z nich, około dwudziestoosobowa, w której znajdowali się główni faworyci do wygrania wyścigu dogoniła uciekinierów kilka kilometrów przed metą. Chwilę później ponownie zaatakował Hiszpan Luis León Sánchez, jadący w jednej ze wcześniejszych ucieczek. Grupa lidera nie zdołała dogonić zawodnika z Caisse d'Epargne i kolarz zameldował się na mecie z sześciosekundową przewagą nad drugim Niemcem z Gerolsteiner Stefanem Schumacherem i Włochem z Liquigas Filippo Pozzato, który zajął trzecie miejsce. Zwycięzcę etapu uznano także za najbardziej walecznego zawodnika dnia. Istotne wydarzenia miały miejsce także we wcześniejszych fragmentach odcinka. 50 km po starcie etapu Włoch Damiano Cunego z Lampre brał udział w kraksie. Nie zdołał dogonić grupy lidera i na mecie zameldował się z ponad półminutową stratą do zwycięzcy etapu. Liderem wyścigu oraz przodownikiem klasyfikacji punktowej pozostał Kim Kirchen z Teamu Columbia. Najlepszym góralem został jeden z uciekinierów na 7. etapie David de la Fuente, detronizując tym samym z tej pozycji Sylvaina Chavanela. Duński Team CSC Saxo Bank objął przodownictwo w klasyfikacji drużynowej, natomiast posiadaczem białej koszulki pozostał Szwed Thomas Lövkvist z Teamu Columbia.
Opis 8. etapu.
Płaski etap rozpoczynający drugi tydzień wyścigu rozpoczął się w Figeac, zaś meta została umieszczona 174 km dalej, w Tuluzie. Istotnym momentem etapu była ucieczka Francuza Laurenta Lefèvre z ekipy Bouygues Télécom. Wkrótce podążył za nim rodak z drużyny Jérôme Pineau, któremu towarzyszyli Francuz Christophe Riblon z ekipy Ag2r-La Mondiale oraz Hiszpan Amets Txurruka z Euskaltel-Euskadi. Chwilę potem trójka kolarzy dogoniła samotnego uciekiniera, tworząc czteroosobową grupkę. Największą przewagę ucieczki odnotowano na 110 km i wynosiła 5' 15", ale zespoły, posiadające w swych szeregach dobrych sprinterów, szybko zniwelowały straty na dystansie 20 km do mniej niż trzech minut. Po 116 km drogi Włoch Riccardo Riccò, jeden z faworytów do wygrania wyścigu, wraz z trzema innymi kolarzami zaliczył kraksę. 13 km przed metą od ucieczki odpadli dwaj Francuzi, zaś Amets Txurruka i Jérôme Pineau nadal jechali przed peletonem i zostali dogonieni dziesięć kilometrów później, zaledwie trzy kilometry przed metą. Na finiszu lał rzęsisty deszcz, a etap rozstrzygnął się sprintem z peletonu. Najlepszy okazał się Brytyjczyk Mark Cavendish z Teamu Columbia, dla którego było to już drugie zwycięstwo w tegorocznej edycji Tour de France. Drugie miejsce zajął jego kolega z drużyny Niemiec Gerald Ciolek. Tak więc podczas tego etapu ekipa Team Columbia zaliczyła dublet, jako pierwsza w tegorocznej "Wielkiej Pętli". Trzeci na mecie był Francuz z drużyny Agritubel Jimmy Casper. Liderem wyścigu pozostał Luksemburczyk Kim Kirchen, który jednak stracił pozycję lidera klasyfikacji punktowej na rzecz Hiszpana Óscara Freire, dlatego na kolejnym etapie pojedzie to on w zielonej koszulce. Pozostali przodownicy poszczególnych klasyfikacji utrzymali swe pozycje. Za najbardziej walecznego kolarza uznano Francuza Laurenta Lefèvre.
Opis 9. etapu.
Na pierwszym górskim etapie tegorocznej "Wielkiej Pętli" rozegrano aż siedem górskich premii, z czego dwie pierwszej kategorii: Col de Peyresourde oraz Col d’Aspin. Pierwsze pięć niższych kategorii, rozdzielili między sobą uciekinierzy: Niemiec Sebastian Lang z ekipy Gerolsteiner, Francuz Nicolas Jalabert z zespołu Agritubel i Białorusin Alaksandr Kuczynski z Liquigas. Największa różnica między trójką uciekinierów a peletonem miała miejsce na 53 km etapu i wynosiła blisko kwadrans. Na 116 km etapu Australijczyk Cadel Evans, zajmujący drugie miejsce w klasyfikacji generalnej tegorocznego Tour de France zaliczył kraksę. Konieczna była zmiana roweru. Na szczęście dzięki pomocy swej drużyny Silence-Lotto lider ekipy zdołał szybko dołączyć do peletonu. W drugiej, górzystej fazie etapu miało miejsce bardzo dużo ataków. Próbowali uciekać między innymi: lider klasyfikacji górskiej Hiszpan David de la Fuente, trzeci w klasyfikacji młodzieżowej Belg Maxime Monfort, zwycięzca piątkowego etapu Hiszpan Luis León Sánchez, jego rodak Óscar Pereiro, trzeci w klasyfikacji generalnej wyścigu Niemiec Stefan Schumacher, Włoch Vincenzo Nibali i jedyny Polak w 95. edycji Tour de France Sylwester Szmyd. Wszystkie wymienione ucieczki były nieskuteczne i zostały szybko niwelowane przez peleton, który podzielił się na kilka grup. Tradycyjnie, jak na górskich etapach, bardzo szybko odpadli dobrzy sprinterzy. W tym czasie z grupy uciekinierów pozostał tylko Sebastian Lang, a jego towarzysze zostali pochłonięci przez grupę lidera. 30 km przed metą, a 4 przed drugą górską premią pierwszej kategorii Col d’Aspin zaatakował młody Włoch z Saunier Duval-Scott Riccardo Riccò, który na swym koncie ma już jedno zwycięstwo w tegorocznej edycji "Wielkiej Pętli". Szybko dogonił liderującego Niemca i sam wyszedł na prowadzenie, którego nie oddał już do końca. Po drodze wygrał premię górską pierwszej kategorii zdobywając trzecie miejsce i 30 punktów w klasyfikacji górskiej. Wygrał etap, uzyskując ponad minutową przewagę nad pozostałymi zawodnikami. Dziewięć kilometrów przed metą zaatakował Rosjanin Władimir Jefimkin z AG2R. Dojechał na metę, uzyskując kilkusekundową przewagę nad peletonem. Trzecie miejsce zajął jego kolega z zespołu Francuz Cyril Dessel.
Liderem wyścigu pozostał Kim Kirchen z Luksemburgu, który ponadto odzyskał zieloną koszulkę, oznaczającą przodownictwo w klasyfikacji punktowej wyścigu, odbierając ją Hiszpanowi Óscarowi Freire. Trzecie miejsce w klasyfikacji generalnej stracił Stefan Schumacher, na rzecz Amerykanina Christiana Vandevelde. Tytuł króla gór obronił David de la Fuente. Team CSC Saxo Bank pozostał najlepszym w tej edycji wyścigu, natomiast przodownictwo w młodzieżowej klasyfikacji kolarzy objął Luksemburczyk Andy Schleck. Za waleczność podczas tego etapu został nagrodzony Sebastian Lang.
Opis 10. etapu.
Trudny górski etap z Pau do Hautacam z dwoma premiami górskimi Hors catégorie (poza kategorią). Kolarze mają do pokonania 154 km. Zaraz po starcie od peletonu oderwała się ucieczka składająca się z 24 zawodników. Znalazło się tam wielu kolarzy, którzy tylko czekali na swych liderów. Jedynie Team Milram, Lampre i Garmin-Chipotle nie miały swych reprezentantów w ucieczce. Około 100 km przed metą grupa uciekinierów miała nad peletonem przewagę w granicach minuty, która jednak powoli zaczęła topnieć. Niedługo potem ucieczka zmalała do 7 osób. Byli w niej między innymi: Szwajcar Fabian Cancellara, mistrz świata w jeździe indywidualnej na czas, Hiszpan Óscar Freire, zajmujący drugie miejsce w klasyfikacji punktowej wyścigu i Niemiec Markus Fothen, zajmujący najlepszą pozycję w klasyfikacji generalnej z całej siódemki. Na 81 km przed metą zaatakował Francuz Freddy Bichot, próbując dogonić jadących przed nim kolarzy. Przewaga ucieczki ciągle się zwiększała – 64 km przed metą doszła nawet do niemalże 10 minut. 8 km przed Col du Tourmalet, gdzie umieszczono premię górską poza kategorią, zaatakował Francuz Rémy Di Grégorio z ekipy Française des Jeux. Na tym samym podjeździe od peletonu odpadło wielu zawodników, głównie sprinterów, ale także niezłych górali. Jednym z nich był Hiszpan David de la Fuente, posiadacz białej koszulki w czerwone grochy, jego rodacy Haimar Zubeldia i Luis León Sánchez, zwycięzca siódmego etapu w tegorocznej "Wielkiej Pętli", a także Ukrainiec Jarosław Popowycz, pomocnik Cadela Evansa, Niemiec Stefan Schumacher i Alejandro Valverde, byli liderzy wyścigu i Włoch Damiano Cunego, lider zespołu Lampre. Z grupy uciekinierów pozostała trójka: Francuzi Jérémy Roy i Hubert Dupont oraz Kolumbijczyk Leonardo Duque, reszta nie wytrzymała jej mocnego tempa. Na szczycie Col du Tourmalet, najwyżej położonym miejscu 10. etapu Rémy Di Grégorio zanotował ponad sześciominutową przewagę nad czternastoosobową grupą lidera, która z kolei miała niemalże trzyminutową przewagę nad Alejandro Valverde i Damiano Cunego, jednymi z faworytów Tour de France. W grupie lidera było aż czterech kolarzy reprezentujących Team CSC Saxo Bank, w tym Jens Voigt. Na podjeździe pod Hautacam wykonał on ogromną pracę dla lidera swej ekipy Carlosa Sastre, gubiąc faworytów wyścigu. Odpadli między innymi: Luksemburczycy Andy Schleck, aktualnie najlepszy kolarz wyścigu do lat 25. i Kim Kirchen, lider wyścigu, natomiast dogoniono Rémy'ego Di Grégorio, który został uznany za najbardziej walecznego kolarza etapu. Wtedy, 11 km przed metą zaatakowała piątka zawodników, uzyskując znaczną przewagę nad pozostałymi kolarzami. Kilka kilometrów później pozostała tylko trójka: Luksemburczyk Fränk Schleck z Teamu CSC Saxo Bank, Włoch Leonardo Piepoli i Hiszpan Juan José Cobo, koledzy z zespołu Saunier Duval-Scott. 2 km przed metą zaatakowała dwójka kolarzy z hiszpańskiego zespołu. Etap wygrał Leonardo Piepoli, drugi był Juan José Cobo, a na trzecim miejscu uplasował się z prawie półminutową stratą Fränk Schleck. Grupa lidera straciła aż 2' 17” do Włocha, a po raz drugi w tegorocznej "Wielkiej Pętli" jedna z drużyn, Saunier Duval-Scott zaliczyła dublet. Duże zmiany zaszły w klasyfikacji generalnej wyścigu. Nowym liderem wyścigu został Australijczyk Cadel Evans z ekipy Silence-Lotto, wyprzedzając zaledwie o sekundę drugiego Luksemburczyka Fränka Schlecka z Teamu CSC Saxo Bank. Trzecie miejsce utrzymał Amerykanin Christian Vande Velde, jadący w barwach drużyny Garmin-Chipotle. Posiadaczem zielonej koszulki został Óscar Freire, który dzięki punktom za lotny finisz w początkowej fazie etapu wyprzedził Luksemburczyka Kima Kirchena. Riccardo Riccò objął przodownictwo w klasyfikacji górskiej i młodzieżowej, a jego zespół Saunier Duval-Scott prowadzi w klasyfikacji drużynowej. 11. etap zostanie rozegrany pojutrze, bowiem kolarze mają dzień przerwy.
Opis 11. etapu.
Etap do Foix, z trzema górskimi premiami, w tym jedną pierwszej kategorii, pod Col de Portel. Na 35 km zawiązała się trzynastoosobowa ucieczka, w której byli między innymi: Włosi Filippo Pozzato (Liquigas) i Alessandro Ballan (Lampre), Kazach Dmitrij Fofonow (Crédit Agricole), Norweg Kurt-Asle Arvesen (Team CSC Saxo Bank), Niemiec Fabian Wegmann (Gerolsteiner) oraz Belg Gert Steegmans (Quick Step). Kilka kilometrów przed Col de Portel od prowadzącej grupki oderwał się Francuz Amaël Moinard z Cofidisu, wygrywając umieszczoną na szczycie premię górską. W tym momencie jego przewaga nad peletonem wzrosła do ponad szesnastu minut, lecz co istotniejsze nad ucieczką miał blisko dwie minuty przewagi. Na tym samym podjeździe od peletonu oderwał się Hiszpan Óscar Pereiro, który jednak wkrótce został dogoniony przez kolarzy jadących w grupie zasadniczej. Cztery kilometry przed metą, tuzin uciekinierów dogoniło samotnego francuza Amaëla Moinarda, którego uznano za najbardziej walecznego na 11. etapie wyścigu. W tym momencie zaatakował Kurt-Asle Arvesen, który wygrał etap. Tuż za nim finiszował Szwajcar Martin Elmiger z Ag2r-La Mondiale. Trzeci był Włoch Alessandro Ballan. Około piętnastu minut później na mecie zameldował się peleton, na przodzie z Norwegiem Thorem Hushovdem. Liderem wyścigu pozostał Australijczyk Cadel Evans, przodownicy w innych klasyfikacjach utrzymali swe pozycje. Etapu, ze względu na kontuzje, nie ukończyli dwaj kolarze z Barloworld: Félix Cárdenas i Paolo Longo Borghini, a ze względu na doping, jeszcze przed etapem wycofano Hiszpana Moisésa Dueñasa.
Opis 12. etapu.
Do etapu nie przystąpili kolarze z ekipy Saunier Duval-Scott. Dyrektorzy zespołu postanowili wycofać drużynę po tym, jak ujawniono fakt stosowania dopingu przez lidera teamu, Włocha Riccardo Riccò, zwycięzcy dwóch etapów w tegorocznej "Wielkiej Pętli". Wszelkie próby ucieczek nie dochodziły do skutku, aż do 36. kilometra etapu, kiedy zaatakowała dwójka Francuzów Arnaud Gérard z Française des Jeux i Samuel Dumoulin z Cofidisu, zwycięzcy trzeciego etapu wyścigu. W pewnym momencie uciekinierzy mieli niespełna pięciominutową przewagę nad peletonem, który jednak z pomocą silnego tylnego wiatru szybko odrabiał straty. Na 113 km etapu do dwójki dołączył Hiszpan Juan José Oroz z ekipy Euskaltel-Euskadi. Peleton zdołał dogonić uciekinierów dziewięć kilometrów przed metą etapu. Najlepszym sprinterem okazał się Brytyjczyk z Teamu Columbia Mark Cavendish, wygrywając swój trzeci etap w tegorocznej edycji Tour de France. Drugi na mecie zameldował się Francuz Sébastien Chavanel, zaś trzeci był Belg Gert Steegmans. Liderem wyścigu pozostał Cadel Evans z ekipy Silence-Lotto. W konsekwencji wycofania Riccardo Riccò, w klasyfikacji górskiej przoduje Niemiec Sebastian Lang, zaś w klasyfikacji młodzieżowej lideruje Włoch Vincenzo Nibali.
Opis 13. etapu.
Na początku etapu, liczącego 182 km zaatakował Holender Niki Terpstra z Teamu Milram i Francuz Florent Brard z Cofidisu. Ich przewaga szybko rosła i w szczytowym momencie wynosiła niemalże dziesięć minut. Na 30 km przed metą próbowali atakować Juan Antonio Flecha (Rabobank) i Stéphane Augé (Cofidis), a dwadzieścia kilometrów później Stef Clement (Bouygues Télécom) i Sylvain Chavanel (Cofidis). Jednakże wszystkie próby ucieczek kończyły się niepowodzeniem. Na mecie jako pierwszy zameldował się Brtytyjczyk Mark Cavendish z Teamu Columbia, wygrywając już swój czwarty etap w tegorocznej edycji Tour de France. Drugi był Australijczyk Robbie McEwen z ekipy Silence-Lotto, zaś trzeci Francuz Romain Feillu z drużyny Agritubel, były przodownik tegorocznej "Wielkiej Pętli". Niki Terpstra został uznany za najbardziej walecznego kolarza etapu. Wszyscy liderzy poszczególnych klasyfikacji utrzymali swe pozycje.
Opis 14. etapu.
Płaski, blisko 200 km etap. Na początku zaatakowała grupa dwudziestu jeden kolarzy, jednak szybko została dogoniona przez peleton. Później, na 50 km etapu zaatakowali: Hiszpan José Iván Gutiérrez, Francuzi William Bonnet i Sandy Casar oraz Holender Bram Tankink. Maksymalna przewaga ucieczki wynosiła blisko siedem minut. 165 km po starcie etapu, kiedy przewaga czwórki kolarzy wynosiła zaledwie minutę samotnie zaatakował José Iván Gutiérrez. Za ten atak otrzymał tytuł najbardziej walecznego kolarza etapu. Jednak kilka kilometrów przed metą został dogoniony przez peleton, wtedy zaatakował Francuz Sylvain Chavanel, jednak nieskutecznie. Etap wygrał Hiszpan Óscar Freire z Rabobanku, lider klasyfikacji punktowej wyścigu. Drugie miejsce zajął Kolumbijczyk Leonardo Duque z Cofidisu, trzeci był Erik Zabel z Teamu Milram. Cadel Evans, podobnie jak liderzy innych klasyfikacji wyścigu, utrzymał swą pozycję. Na skutek kontuzji z Tour de France wycofał się Francuz Nicolas Jalabert.
Opis 15. etapu.
Pierwszy alpejski etap na trasie tegorocznej edycji "Wielkiej pętli" z Digne-les-Bains do włoskiego Prato Nevoso, na którym umieszczono trzy premie górskie: poza kategorią Col Agnel, trzeciej kategorii (Colle del Morte, na 157 km etapu) i pierwszej kategorii (Prato Nevoso, umieszczona na mecie). Na starcie nie pojawił się zwycięzca czterech etapów w tegorocznej edycji wyścigu, Brytyjczyk Mark Cavendish, zajmujący 140. pozycję w klasyfikacji generalnej Tour de France 2008. Powodem wycofania się z "Wielkiej Pętli" była konieczność przygotowań do Igrzysk Olimpijskich w Pekinie. Na 12 km etapu od peletonu oderwała się trójka kolarzy: Hiszpanie Egoi Martínez z ekipy Euskaltel-Euskadi i José Luis Arrieta z drużyny Ag2r-La Mondiale oraz Amerykanin Danny Pate z Garmin-Chipotle. Cztery kilometry później dołączył do nich Australijczyk Simon Gerrans z Crédit Agricole. Przewaga ucieczki bardzo szybko rosła i na szczycie Col Agnel wynosiła już około dwunastu minut. Na tym samym podjeździe od peletonu odpadła większość sprinterów oraz niespodziewanie Belg Stijn Devolder, który wkrótce potem wycofał się z wyścigu. Jeszcze wcześniej odpadł Australijczyk Mark Renshaw (on także nie jedzie już w Tour de France). Na szczycie, na wysokiej pozycji zameldował się Austriak Bernhard Kohl, który dzięki punktom zdobytym na umieszczonej tam premii, został liderem klasyfikacji górskiej wyścigu. Na szczycie zaatakował Francuz Thomas Voeckler, były właściciel białej koszulki w czerwone grochy. Jednak 24 km dalej został dogoniony przez grupę zasadniczą. Na stromych zjazdach kraksę zaliczył Hiszpan Óscar Pereiro z ekipy Caisse d'Epargne, zajmujący piętnastą pozycję w klasyfikacji generalnej wyścigu. Kolarza wkrótce odwieziono do szpitala. Dyrektorzy sportowi drużyn kolarskich, w konsekwencji upadku Hiszpana, nakazali swym zawodnikom ostrożną jazdę. Dzięki temu do peletonu dołączyła grupa sprinterów, a przewaga uciekinierów, na 68 km przed końcem etapu sięgnęła ponad siedemnastu minut. Na 8 km przed metą, od ucieczki odpadł Hiszpan José Luis Arrieta. Etap wygrał Australijczyk Simon Gerrans, drugie miejsce zajął Hiszpan Egoi Martínez, uznany później za najbardziej walecznego kolarza etapu, a na trzeciej pozycji uplasował się Amerykanin Danny Pate. Jednak kilka kilometrów wcześniej ważyły się losy całego wyścigu. Z peletonu została około dziesięcioosobowa grupa lidera. Zabrakło w niej między innymi Włocha Damiano Cunego, Luksemburczyka Kima Kirchena i Rosjanina Władimira Efimkina. Na ostatnich kilometrach zaatakowali: Bernhard Kohl (Gerolsteiner), Carlos Sastre (Team CSC Saxo Bank), Denis Mienszow (Rabobank) i Alejandro Valverde (Caisse d'Epargne), zostawiając grupę lidera z tyłu. Pierwszy z tej grupki, ponad cztery minuty za zwycięzcą etapu dotarł na metę Austriak (przed Hiszpanami i Rosjaninem), co dało mu drugie miejsce w klasyfikacji generalnej Tour de France. Dosłownie na kilkaset metrów przed metą zaatakował Fränk Schleck (Team CSC Saxo Bank), zajmujący drugie miejsce w klasyfikacji generalnej wyścigu, wyprzedzając o kilka sekund Cadela Evans (Silence-Lotto), dzięki czemu zyskał żółtą koszulkę lidera wyścigu. Natomiast Australijczyk spadł na trzecie miejsce. Jednak różnice w czołówce wyścigu są minimalne. Przodownikiem w klasyfikacji na najlepszego górala, po dzisiejszym etapie został Bernhard Kohl. Pozostali liderzy innych konkurencji utrzymali swe pozycje. Kolejnym etap rozpocznie się po dniu przerwy.
Opis 16. etapu.
Kolejny górski etap, rozpoczynający się we włoskim mieście Cuneo. Kolarze wjadą na dwa szczyty, gdzie umieszczono premie górskie poza kategorią: Col de la Lombarde oraz Col de la Bonette (2802 m n.p.m. – najwyższy szczyt w historii wyścigu). Pierwsza ucieczka miała miejsce dopiero na 27 km etapu – wcześniejsze ataki szybko niwelował peleton. Francuz David Moncoutié samotnie oderwał się od peletonu, ale kilka kilometrów później dołączyło do niego pięciu innych kolarzy: Francuzi Samuel Dumoulin, Christophe Le Mével i Thomas Voeckler oraz Belg Sebastian Rosseler i były lider wyścigu, Niemiec Stefan Schumacher. 10 km później zaatakowała grupa ponad dwudziestu kolarzy, w której byli między innymi: Ukrainiec Jarosław Popowycz, Norweg Kurt-Asle Arvesen, zwycięzca jednego z etapów wyścigu, jego kolega z drużyny, Niemiec Jens Voigt i Hiszpan Óscar Freire, lider klasyfikacji punktowej wyścigu. Na podjeździe pod pierwszy szczyt zaatakowała piątka kolarzy: Włoch Damiano Cunego z ekipy Lampre, jego kolega z drużyny Sylwester Szmyd, jedyny Polak w tegorocznej edycji wyścigu, Francuz Sandy Casar z Française des Jeux, Belg Maxime Monfort z Cofidisu oraz Słoweniec Tadej Valjavec z Ag2r-La Mondiale. Jeszcze później zaatakowała trójka kolarzy, z Hiszpanem Mikelem Astarlozą na czele. Na podjeździe pod pierwszy szczyt sytuacja przed peletonem wielokrotnie ulegała zmianie, a dokładniej skład poszczególnych grup. Najważniejszy był atak Stefana Schumachera z Gerolsteiner, który ze sporą przewagą nad innymi kolarzami wygrał premię górską. Na zjazdach ze szczytu grupa Damiano Cunego dogoniła grupę Jarosława Popowycza. Lider etapu na 48 km przed metą miał około dwunastominutową przewagę nad peletonem. Na podjeździe pod kolejny szczyt sytuacja często się zmieniała: jedni kolarze atakowali, inni odpadali ze swych grup. W rezultacie cały peleton podzielony był na kilkanaście małych grupek, które często zmieniały swój skład. Dla Christiana Vandevelde tempo narzucane przez peleton było zbyt szybkie i został z tyłu grupy. Trzy kilometry przed drugą premią górską Stefan Schumacher, po etapie uznany za najbardziej walecznego kolarza dnia, został dogoniony przez grupę Jarosława Popowycza. Najmłodszy zawodnik tegorocznej "Wielkiej Pętli" John-Lee Augustyn, reprezentujący RPA zaatakował tuż przed szczytem i zameldował się pierwszy na wysokości ponad 2000 m n.p.m., ale zjeżdżając z góry zaliczył okropnie wyglądający upadek. Zleciał z drogi kilka metrów w dół, lecz na szczęście udało mu się powrócić na trasę etapu. Grupa prowadząca zmniejszyła się do czterech kolarzy: Francuzów Cyrila Dessela i Sandiego Casara, Ukraińca Jarosława Popowycza oraz Hiszpana Davida Arroyo. Jeden z faworytów wyścigu, Rosjanin Denis Mienszow odpadł z grupy lidera, tracąc dystans na zjazdach. Kilometr przed metą zaatakował Ukrainiec, ale szybko został dogoniony przez Cyrila Dessela z ekipy Ag2r-La Mondiale, który wygrał etap. Kolejny na mecie był drugi z Francuzów, jeżdżący w ekipie Française des Jeux, trzeci zaś Hiszpan z Caisse d'Epargne. Jarosław Popowycz zajął ostatecznie czwarte miejsce. Wszyscy liderzy poszczególnych klasyfikacji, włącznie z liderem wyścigu, Luksemburczykiem Fränkiem Schleckiem utrzymali swe pozycje, z wyjątkiem rankingu do 25. lat. Młody Andy Schleck z Team CSC Saxo Bank wyprzedza Włocha Vincenzo Nibalego. Francuz Sébastien Chavanel i Włoch Francesco Chicchi są kolejnymi zawodnikami, nie jadącymi już w tegorocznym Tour de France.
Opis 17. etapu.
Ostatni, liczący 210,5 km, alpejski etap na trasie tegorocznego wyścigu, przez fachowców uznawany za najtrudniejszy w tegorocznym Tour de France, z trzema premiami górskimi poza kategorią: Col du Galibier, Col de la Croix de Fer i piekielny L’Alpe d’Huez. 3 km po starcie etapu zaatakowała czwórka kolarzy: Francuz Rémy Di Grégorio z ekipy Française des Jeux, Hiszpan Rubén Pérez z zespołu Euskaltel-Euskadi, Niemiec Stefan Schumacher z Gerolsteiner, były lider wyścigu, oraz Słowak Peter Velits z Teamu Milram. 100 km przed metą od ucieczki odpadł Francuz. Największą przewagę trójki zawodników zanotowano na 79 km przed metą – około 7' 30”. Na podjeździe pod drugi szczyt etapu od prowadzącej grupy odpadł Hiszpan, a kilka kilometrów dalej Niemiec. Na Col de la Croix de Fer pierwszy dotarł samotny Słowak (uznany za najbardziej walecznego zawodnika etapu), z ponadminutową przewagą nad grupą lidera liczącą 27 kolarzy. 45 km przed L’Alpe d’Huez zaatakował Francuz Jérôme Pineau z drużyny Bouygues Télécom i czternaście kilometrów później dogonił samotnie jadącego Petera Velitsa. Jednak na ostatnim podjeździe obaj zostali pochłonięci przez grupę lidera. 13 km przed metą zaatakował Hiszpan Carlos Sastre z Teamu CSC Saxo Bank. Grupa lidera zmniejszyła się do dziesięciu kolarzy, zabrakło w niej między innymi Damiano Cunego z Lampre. 2 km przed metą zaatakowali Hiszpan Samuel Sánchez i Luksemburczyk Andy Schleck. Etap wygrał Carlos Sastre, wyprzedzając o ponad dwie minuty swego rodaka i Luksemburczyka, kolegę z zespołu. Po etapie przodownictwo w klasyfikacji generalnej objął zwycięzca etapu i to on, następnego dnia będzie jechał w żółtej koszulce. Liderzy pozostałych klasyfikacji nie zmienili się.
Opis 18. etapu.
Pagórkowaty etap z Le Bourg-d’Oisans do Saint-Étienne. Na 30 km etapu Włoch Damiano Cunego z ekipy Lampre zaliczył upadek. Do pomocy zostało mu czterech kolegów z zespołu, ale jego strata do peletonu była duża. W początkowej fazie etapu było kilka prób ucieczek, jednakże wszystkie po chwili zostały niwelowane przez peleton. Aż do 65 km, kiedy to zaatakował Hiszpan Carlos Barredo z ekipy Quick Step, któremu towarzyszył Niemiec Marcus Burghardt z Teamu Columbia. Pięć kilometrów później od peletonu oderwali się: Hiszpan Mikel Astarloza z drużyny Euskaltel-Euskadi, Francuz Romain Feillu z zespołu Agritubel, były lider wyścigu, oraz Christophe Le Mével z Crédit Agricole, którzy przez długi czas utrzymywali się około trzy minuty za liderami etapu. Prowadząca dwójka bardzo szybko uzyskała sporą, blisko jedenastominutową przewagę nad peletonem (największą odnotowano na 95 km), a dwukrotnie większą nad grupą Damiano Cunego. Od tego momentu przez długi czas utrzymywała się podobna różnica. Na ostatnich kilometrach zaatakowała piątka zawodników, między innymi: Luksemburczyk Andy Schleck z Teamu CSC Saxo Bank i Czech Roman Kreuziger z Liquigas, główni faworyci do zwycięstwa w klasyfikacji młodzieżowej. Pierwszy na mecie zameldował się Marcus Burghardt, po etapie uznany za najbardziej walecznego kolarza dnia, a tuż za nim Carlos Barredo. Trzeci był Romain Feillu, ze stratą 3' 33". Peleton zameldował się z niemal siedmiominutową stratą do zwycięzcy etapu, grupa Andiego Schlecka była kilka sekund przed peletonem, natomiast grupa Damiano Cunego ponad dwadzieścia minut za Niemcem. Wszyscy przodownicy poszczególnych klasyfikacji, zwłaszcza lider całego wyścigu Hiszpan Carlos Sastre z Teamu CSC Saxo Bank, utrzymali swe pozycje.
Opis 19. etapu.
Na starcie nie zobaczyliśmy Włocha Damiano Cunego oraz Belga Christophe’a Brandta, którzy postanowili wycofać się z wyścigu. Powodem była kontuzja odniesiona dzień wcześniej, w przypadku Włocha, zaś choroba, jeśli chodzi o Belga. W początkowej fazie etapu zaatakowała czwórka kolarzy: Niemiec Stefan Schumacher (Gerolsteiner), Hiszpan Egoi Martínez (Euskaltel-Euskadi), Włoch Alessandro Ballan (Lampre) i Francuz Pierrick Fédrigo (Bouygues Télécom). Jednak ucieczka nie mogła uzyskać znaczącej przewagi nad peletonem i na 69 km etapu została dogoniona przez grupę zasadniczą. Wtedy zaatakował Francuz Sylvain Chavanel z Cofidisu, do którego wkrótce dołączył jego rodak Jérémy Roy z ekipy Française des Jeux. Para zawodników dość szybko zyskała sporą przewagę – w szczytowym momencie nawet ponad pięć minut. Wówczas peleton zaczął szaloną pogoń za Francuzami, ale jak się później okazało nieskuteczną. Etap wygrał Sylvain Chavanel, tuż przed swym rodakiem, a za stratą 1' 13” na metę dotarła grupa zasadnicza, na czele z Niemcem Geraldem Ciolkiem, najmłodszym kolarzem w tegorocznej "Wielkiej Pętli". We wcześniejszej fazie etapu, od peletonu odpadło kilku zawodników. Niespodziewanie okazało się, że ta grupka traciła do peletonu bardzo dużo czasu. Skutkiem było wykluczenie z wyścigu Romana Feillu (Agritubel), Juana Antonio Flechy (Rabobank) i Fabiana Wegmanna (Gerolsteiner), z powodu ukończenia etapu poza limitem czasowym. W żadnej klasyfikacji Tour de France nie doszło do zmiany lidera.
Opis 20. etapu.
Przedostatni, ale prawdopodobnie decydujący o losach wyścigu etap, to licząca 53 km, pagórkowata jazda indywidualna na czas, stojąca pod mianem rywalizacji Cadela Evansa (Silence-Lotto) i Carlosa Sastre (Team CSC Saxo Bank) o koszulkę lidera. Bardzo dobrze pojechali kolarze, którzy w klasyfikacji generalnej zajmują nieco dalsze pozycje. Szwajcar Fabian Cancellara, mistrz świata w tej specjalności uzyskał czas 1h 04' 12”. Pozwoliło mu to na objęcie pierwszego miejsca, spychając z tej pozycji Amerykanina Danny’ego Pate'a, także mistrza świata w "czasówce", jednak w zawodach młodzieżowych. Kiedy na trasie etapu jechał Niemiec Stefan Schumacher, zwycięzca pierwszej jazdy indywidualnej na czas w tegorocznym Tour de France, było pewne, że Szwajcar będzie miał problemy, w obronieniu pozycji lidera tej "czasówki". Niemiec bowiem, miał lepsze międzyczasy niż jego główny rywal do wygranej. Na mecie zameldował się, uzyskując ponad dwudziestosekundową przewagę nad Fabianem Cancellarą, dotychczasowym liderem etapu. Na trzecim miejscu uplasował się Luksemburczyk Kim Kirchen. Czołowa trójka utrzymała swe pozycje do końca etapu, co oznaczało, że Stefan Schumacher wygrał swój drugi etap w Tour de France 2008 – drugą "czasówkę". Sylwester Szmyd ostatecznie uplasował się na 41 miejscu. Wkrótce rozpoczęła się walka o zwycięstwo w całym wyścigu. W rywalizacji Evans-Sastre w roli faworyta był stawiany Cadel Evans, jednak Australijczyk, mimo że na trasie etapu uzyskiwał lepsze międzyczasy od swego głównego rywala, to różnice między nimi były na tyle małe, że w klasyfikacji generalnej Hiszpan cały czas utrzymywał prowadzenie. Ostatecznie Cadel Evans spisał się słabo i ukończył "czasówkę" na siódmym miejscu, odrabiając niespełna pół minuty do Hiszpana, co dawało mu zaledwie drugą pozycję w tegorocznym Tour de France. Dobrze pojechał Austriak Bernhard Kohl, który utrzymał trzecie miejsce w klasyfikacji generalnej, zaś słabo spisał się Fränk Schleck (zajął 54. miejsce), który w tej samej konkurencji spadł z 2. na 6. miejsce. Carlos Sastre zachował żółtą koszulkę, a pozostali liderzy poszczególnych klasyfikacji obronili również swoje pozycje.
Opis 21. etapu.
Ostatni, liczący 143 km "etap przyjaźni", prowadzący z Étampes do Paryskich Pól Elizejskich, gdzie kolarze pokonają dziewięć, niespełna siedmiokilometrowych rund. Kolarze w piknikowej atmosferze zmierzali do mety etapu, popijając szampana. Żaden z zawodników nie atakował, aż do momentu przyjazdu do stolicy Francji. Wtedy co chwila od peletonu próbowali odskoczyć kolejni zawodnicy. Najlepszą akcją popisał się Francuz Nicolas Vogondy z zespołu Ag2r-La Mondiale, któremu towarzyszył Hiszpan Carlos Barredo z drużyny Quick Step, którzy jednak, podobnie jak inni zawodnicy zostali szybko dogonieni przez peleton. Jako pierwszy na mecie ostatniego etapu tegorocznej "Wielkiej Pętli", dzięki znakomitemu rozprowadzeniu przez kolegę z zespołu, zameldował się Belg Gert Steegmans z zespołu Quick Step, wyprzedzając Niemca Geralda Ciolka z Teamu Columbia i Hiszpana Óscara Freire z Rabobanku, posiadacza zielonej koszulki najlepszego sprintera. Hiszpan Carlos Sastre z Teamu CSC Saxo Bank obronił pozycję lidera wyścigu, podobnie jak kolarze pozostałych klasyfikacjach (klasyfikacja punktowa: Óscar Freire, klasyfikacja górska: Bernhard Kohl oraz klasyfikacja młodzieżowa: Andy Schleck), a jego zespół okazał się najlepszym w wyścigu. Debiutant w Tourze, Sylwester Szmyd z Lampre, jedyny Polak w Tour de France 2008 uplasował się na 26. pozycji w wyścigu, najwyżej ze swej ekipy. Ostatnie miejsce zajął Belg Wim Vansevenant z Silence-Lotto, tracąc blisko cztery godziny do zwycięzcy. Francuz Nicolas Vogondy z Ag2r-La Mondiale został uznany za najbardziej walecznego zawodnika etapu, zaś jego rodak Sylvain Chavanel z Cofidisu został nagrodzony za liczne ucieczki w wyścigu, otrzymując tytuł najbardziej walecznego w tej edycji "Wielkiej Pętli".
Wykluczeni.
Drużyny Team CSC, Team Milram oraz Euskaltel-Euskadi zakończyły ze wszystkimi zawodnikami.

</doc>
<doc id="1018948" url="https://pl.wikipedia.org/wiki?curid=1018948" title="Samodzielna Grupa Powietrzno-Szturmowa">
Samodzielna Grupa Powietrzno-Szturmowa

Samodzielna Grupa Powietrzno-Szturmowa (SGPSz, SGP-Sz) (Samodzielna Grupa Powietrznoszturmowa, SGP) – wyodrębniony komponent lądowo-powietrzny w Iraku, a powietrzny w Afganistanie. Pododdział przeznaczony do transportu lotniczego, lotniczego wsparcia ogniowego oraz rozpoznania lotniczego na rzecz PKW w operacji irackiej i w operacji afgańskiej SZ RP.
PKW Irak.
Wyodrębniony komponent lądowo-powietrzny funkcjonujący w operacji irackiej, wchodzący w skład dowodzonej przez Polaków Wielonarodowej Dywizji Centrum-Południe w Iraku. Samodzielna Grupa Powietrzno-Szturmowa była najsilniejszym pododdziałem, wielkości batalionu manewrowego. SGPSz operacji irackiej podlegała bezpośrednio dowództwu Dywizji C-P jako jego odwód. Na miejsce stacjonowania SGPSz wyznaczono lotniska w al Kut i Diwaniji. Samodzielna Grupa Powietrzno-Szturmowa przez pewien okres nazywała się "Batalion Manewrowy", "Task Force Falcon" oraz "Grupa Manewrowa".
Samodzielną Grupę Powietrzno-Szturmową sformowano, na podstawie rozkazu Dowódcy Wojsk Lądowych, w oparciu o wydzielone siły i środki 25 Brygady Kawalerii Powietrznej z Tomaszowa Mazowieckiego. SGPSz liczyła ok. 300 żołnierzy, w tym ok. 45 pilotów. Część lotniczą utworzono w oparciu o Dywizjony Lotnicze 25 Brygady – 37 i 66. Wydzielono z nich pilotów, techników, służby techniczne i kontrolerów lotów. W skład SGPSz PKW Irak weszli też kawalerzyści z 7 Batalionu 25 BKP. Żołnierze SGPSz otrzymali dostosowane do trudnych irackich warunków umundurowanie i wyposażenie.
Utrzymanie eskadry śmigłowców w polskiej strefie w Iraku wymagało przerzucenia odpowiedniego zaplecza technicznego z baz w RP. Przetransportowano je wraz ze śmigłowcami droga morską ze Szczecina do Kuwejtu, a następnie rzutem kołowym i powietrznym na lotniska docelowe. Samodzielna Grupa Powietrzno-Szturmowa w Iraku początkowo miała do dyspozycji kilkadziesiąt pojazdów i 10 śmigłowców, w tym 6 maszyn PZL W-3 Sokół i 4 śmigłowce transportowe Mi-8T. Sokoły okazały się nieprzystosowane do działań podczas Operacji Iraqi Freedom - zbyt słabe silniki i zbyt delikatne. Pod koniec 2004 roku wzmocniło Grupę dalszych sześć maszyn typu Mi-24D, które także nie wytrzymywały irackich warunków.
Ponadto w SGP-Sz do działań specjalnych w operacji w Iraku wyznaczono jako jedyną polską w "MNDCS" kompanię specjalną 1 Pułku Specjalnego Komandosów z Lublińca. Kompania specjalna wydzielona z 1 Pułku, prowadziła działania bojowe na rzecz całego PKW Irak przeciwko partyzantom m.in. podkładającym fugasy. Pododdziałowi JW 4101 wsparcie informacyjne zapewniali żołnierze Zarządu Wywiadu Wojskowych Służb Informacyjnych. Komandosom transport lotniczy zapewniały lotnicze pododdziały SGP-Sz.
Podczas IX i X zmiany PKW Irak Dowództwo MND C-S wydzieliło kompanię/grupę specjalną z Samodzielnej Grupy P-Sz tworząc Zgrupowanie Sił Specjalnych w Ad-Diwanijja, podporządkowane bezpośrednio dowództwu dywizji.
Misją SGPSz w Iraku było "trwać w gotowości do działania w strefie odpowiedzialności międzynarodowej dywizji w roli odwodu dowódcy". Funkcją mieszanej eskadry śmigłowców było lotnicze wsparcie oraz zabezpieczanie działań komponentu lądowego. Do zadań lotnictwa należało prowadzenie rozpoznania i działań powietrzno-manewrowych w ramach sił szybkiego reagowania (QRF), wsparcie działań wojsk lądowych (CAS), ewakuacja rannych (MEDEVAC), transport: wojsk, zaopatrzenia, sprzętu i uzbrojenia, VIP, a także ochrona konwojów i patroli.
PKW Afganistan.
SGPSz została sformowana także do prowadzenia działań w operacji w Afganistanie, przed 2010 r. nazywała się Samodzielną Grupą Powietrzną. Żołnierze tego pododdziału powietrznego prowadzą obecnie działania dzienno-nocne (przy wsparciu noktowizorów) transportowe, wsparcia ogniowego, rozpoznania lotniczego, ewakuacji rannych na rzecz pododdziałów lądowych WL RP i WS RP. Prowadzą także działania niszczące urządzenia telekomunikacyjne afgańskich przeciwników ISAF.
SGPSz PKW Afganistan dysponuje Mi-17 i Mi-24.
Dowódcą SGPSz podczas X Zmiany PKW Afganistan był ppłk dypl. Dionizy Budziszewski.

</doc>
<doc id="1018949" url="https://pl.wikipedia.org/wiki?curid=1018949" title="Funningur">
Funningur

Funningur – miejscowość na Wyspach Owczych, licząca 51 mieszkańców (I 2015 r.). Posiada zakład przemysłu spożywczego.
Demografia.
Według danych Urzędu Statystycznego (I 2015 r.) jest 73. co do wielkości miejscowością Wysp Owczych.

</doc>
<doc id="1018950" url="https://pl.wikipedia.org/wiki?curid=1018950" title="Popioły">
Popioły



</doc>
<doc id="1018955" url="https://pl.wikipedia.org/wiki?curid=1018955" title="Jan Dylik">
Jan Dylik

Jan Dylik (ur. 19 czerwca 1905 w Łodzi, zm. 6 czerwca 1973 tamże) – polski geograf i geomorfolog.
Życiorys.
Od 1925 studiował na Uniwersytecie Jagiellońskim, a następnie Uniwersytecie Poznańskim. W 1930 uzyskał tytuł doktora, a po powrocie do Łodzi w 1934 został wykładowcą w Wolnej Wszechnicy Polskiej i na Uniwersytetach Robotniczych. 
Profesor Uniwersytetu Łódzkiego od 1947 roku. Od 1967 członek korespondent Polskiej Akademii Nauk. Od 1966 prezes Łódzkiego Towarzystwa Naukowego. Przewodniczący Międzynarodowej Unii Geograficznej w latach 1956–1972. Założyciel i redaktor „Acta Geographica Lodzensis”. Redaktor czasopisma „Biuletyn Peryglacjalny”. Znawca geomorfologii peryglacjalnej oraz członek Polskiego Towarzystwa Geologicznego .
Otrzymał Złoty Krzyż Zasługi (1954).
Zmarł w Łodzi 6 czerwca 1973 roku i został pochowany na Starym Cmentarzu w Łodzi przy ul. Ogrodowej.
Imię Jana Dylika nosi poleski oddział PTTK w Łodzi, a także jedna z ulic na Teofilowie.
Brat Zygmunta Dylika – bibliotekarza, mąż Anny Dylikowej.

</doc>
<doc id="1018957" url="https://pl.wikipedia.org/wiki?curid=1018957" title="Fara lubelska">
Fara lubelska



</doc>
<doc id="1018968" url="https://pl.wikipedia.org/wiki?curid=1018968" title="Waldemar Bartosz">
Waldemar Bartosz

Waldemar Józef Bartosz (ur. 17 stycznia 1954 w Snochowicach) – polski polityk, związkowiec, poseł na Sejm I i III kadencji.
Życiorys.
Ukończył w 1978 studia na Wydziale Filozofii Katolickiego Uniwersytetu Lubelskiego. Następnie do 1989 (z dwuletnią przerwą) pracował w poradni wychowawczo-zawodowej w Jędrzejowie. Od 1977 współpracował z KOR i KSS „KOR”. W 1980 wstąpił do „Solidarności”, był przewodniczącym terenowej komisji związkowej Jędrzejowie. W stanie wojennym został dwukrotnie internowany – od 13 grudnia 1981 do 18 maja 1982 oraz od 8 czerwca 1982 do 18 października 1982. Po zwolnieniu działał w strukturach podziemnych.
W 1989 został przewodniczącym zarządu Regionu Świętokrzyskiego NSZZ „S”, uzyskiwał regularnie reelekcję na kolejne kadencje.
Pełnił też funkcję posła na Sejm I kadencji z listy związkowej oraz III kadencji z listy AWS. W 2001 nie uzyskał ponownie mandatu. Należał do Ruchu Społecznego, po jego rozwiązaniu pozostał bezpartyjny. Publikuje w pismach związkowych (m.in. w „Tygodniku Solidarność”).
W 2016 prezydent Andrzej Duda odznaczył go Krzyżem Komandorskim Orderu Odrodzenia Polski. W 2012 otrzymał Krzyż Wolności i Solidarności.

</doc>
<doc id="1018970" url="https://pl.wikipedia.org/wiki?curid=1018970" title="Onchan">
Onchan

Onchan (manx "Kione Droghad" lub "Connaghyn") – miasto na wschodnim wybrzeżu wyspy Man; 9245 mieszkańców (2008) Drugie co do wielkości miasto wyspy.

</doc>
<doc id="1018971" url="https://pl.wikipedia.org/wiki?curid=1018971" title="Plac po Farze">
Plac po Farze



</doc>
<doc id="1018976" url="https://pl.wikipedia.org/wiki?curid=1018976" title="Ramsey (Wyspa Man)">
Ramsey (Wyspa Man)

Ramsey (manx "Rhumsaa") – miasto na północnym wybrzeżu wyspy Man nad zatoką Ramsey Bay; port morski; 7398 mieszkańców (2008). Trzecie co do wielkości miasto wyspy.
W mieście znajduje się stadion Ballacloan Stadium.

</doc>
<doc id="1018979" url="https://pl.wikipedia.org/wiki?curid=1018979" title="SPR Safo ICom Lublin">
SPR Safo ICom Lublin



</doc>
<doc id="1018981" url="https://pl.wikipedia.org/wiki?curid=1018981" title="Peel">
Peel

Peel (manx "Purt ny hInshey") – miasto na zachodnim wybrzeżu wyspy Man; 4340 mieszkańców (2008). Czwarte co do wielkości miasto wyspy.

</doc>
<doc id="1018984" url="https://pl.wikipedia.org/wiki?curid=1018984" title="Tunel Chrystusa Zbawiciela">
Tunel Chrystusa Zbawiciela

Tunel Chrystusa Zbawiciela () – tunel przebiegających w Andach pomiędzy prowincją Mendoza w Argentynie a chilijską prowincją Los Andes w regionie Valparaíso. Nazwa tunelu pochodzi od znajdującej się niedaleko figury Chrystusa Zbawiciela z Andów (hiszp. "Cristo Redentor de los Andes").
Tunel znajduje się na wysokości 3200 m n.p.m., jego długość wynosi 3080 m, z czego 1564 m znajduje się na terytorium Chile, a 1516 m na terytorium Argentyny. Tunel został otwarty w 1980 roku i znajduje się obok podobnego tunelu, który w XX wieku był wykorzystywany przez kolej transandyjską. Z powodu lokalizacji tunelu na dużej wysokości, dojazd do niego w czasie zimowych miesięcy jest utrudniony z powodu dużych opadów śniegu.

</doc>
<doc id="1018986" url="https://pl.wikipedia.org/wiki?curid=1018986" title="Port Erin">
Port Erin

Port Erin (manx "Purt Chiarn") – miasto na południowo-zachodnim wybrzeżu wyspy Man; 3 500 mieszkańców (2006).

</doc>
<doc id="1018989" url="https://pl.wikipedia.org/wiki?curid=1018989" title="Port Saint Mary">
Port Saint Mary

 
Port Saint Mary (manx "Purt le Moirrey") – miasto na południowo-zachodnim wybrzeżu wyspy Man; 2 tys. mieszkańców (2006).

</doc>
<doc id="1018994" url="https://pl.wikipedia.org/wiki?curid=1018994" title="Śluza Nowe">
Śluza Nowe

Śluza Nowe – osada w Polsce położona w województwie wielkopolskim, w powiecie pilskim, w gminie Ujście, nad Notecią przy "Śluzie Nowe".
W latach 1975–1998 miejscowość administracyjnie należała do województwa pilskiego.

</doc>
<doc id="1018996" url="https://pl.wikipedia.org/wiki?curid=1018996" title="Anna Dylikowa">
Anna Dylikowa

Anna Dylikowa (także: Anna Dylik; ur. 1 maja 1912 w Krakowie, zm. 29 września 2000 w Łodzi) – polska geograf i geomorfolog. Żona Jana Dylika.
Życiorys.
Córka lekarza psychiatry Stefana Borowieckiego i Jadwigi Świętochowskiej. W 1935 ukończyła studia na Uniwersytecie Poznańskim, w latach 1937–1939 komendantka żeńskiej komendy łódzkiej chorągwi harcerek ZHP. W czasie wojny uczestniczka ruchu oporu i organizatorka tajnego nauczania (1940-1944).
Profesor Uniwersytetu Łódzkiego od 1965 roku. W latach 1975–1982 dyrektor Instytutu Geografii UŁ. Członek Łódzkiego Towarzystwa Naukowego oraz Polskiego Towarzystwa Geologicznego. Przewodnicząca Zgromadzenia Głównego Polskiego Towarzystwa Geograficznego (1981–1990). Założycielka Olimpiady Geograficznej (1974) i długoletnia (aż do śmierci) przewodnicząca Komitetu Głównego Olimpiady.
Zginęła tragicznie, potrącona przez nietrzeźwego rowerzystę, pochowana na Starym Cmentarzu w Łodzi przy ul. Ogrodowej.

</doc>
<doc id="1018997" url="https://pl.wikipedia.org/wiki?curid=1018997" title="Indukcja asymetryczna">
Indukcja asymetryczna

Indukcja asymetryczna – termin stereochemiczny opisujący zjawisko uprzywilejowanego tworzenia jednego enancjomeru lub diastereoizomeru w reakcji chemicznej jako efekt chiralnych właściwości substratu, katalizatora lub środowiska reakcji.
Termin ten został wprowadzony przez Emila Fischera podczas prac z węglowodanami.

</doc>
<doc id="1018998" url="https://pl.wikipedia.org/wiki?curid=1018998" title="Zasoby pieniężne">
Zasoby pieniężne

Zasoby pieniężne – środki pieniężne zgromadzone przez określony podmiot ze źródeł jego przychodów, pozostające w jego dyspozycji (czyli jeszcze niewydane).

</doc>
<doc id="1018999" url="https://pl.wikipedia.org/wiki?curid=1018999" title="St Sampson’s">
St Sampson’s

St Sampson’s (fr. Saint-Sampson, dgèrnésiais Saint Samsaon) − miasto na wyspie Guernsey (Wyspy Normandzkie); 8 592 mieszkańców (2001). Czwarte co do wielkości miasto wyspy.

</doc>
<doc id="1019001" url="https://pl.wikipedia.org/wiki?curid=1019001" title="Wilanowiec">
Wilanowiec

Wilanowiec – uroczysko, dawniej osada przyfolwarczna w Polsce położona w województwie wielkopolskim, w powiecie pilskim, w gminie Ujście, nad Notecią.
W latach 1975–1998 miejscowość administracyjnie należała do województwa pilskiego.
Folwark Wilanowiec liczył w 1934 roku 37 mieszkańców. 

</doc>
<doc id="1019002" url="https://pl.wikipedia.org/wiki?curid=1019002" title="Vale (Guernsey)">
Vale (Guernsey)

Vale (fr. Le Valle, dgèrnésiais Lé Vale) − miasto na wyspie Guernsey (Wyspy Normandzkie); 9 707 mieszkańców (2008). Ośrodek przemysłowy. Drugie co do wielkości miasto wyspy.

</doc>
<doc id="1019003" url="https://pl.wikipedia.org/wiki?curid=1019003" title="St Andrew’s">
St Andrew’s

 
St Andrew’s (fr. Saint-André-de-la-Pommeraye) – miasto na wyspie Guernsey (Wyspy Normandzkie), liczące 2 400 mieszkańców (2006).

</doc>
<doc id="1019004" url="https://pl.wikipedia.org/wiki?curid=1019004" title="Tour de France 1996">
Tour de France 1996

83. Tour de France rozpoczął się 29 czerwca w ’s-Hertogenbosch w Holandii, a zakończył się 21 lipca w Paryżu. Wyścig składał się z prologu i 21 etapów, w tym: 13 etapów płaskich, 6 etapów górskich i 3 etapów jazdy na czas. Cała trasa liczyła 3764 km.
Klasyfikacje.
Klasyfikację generalną wygrał Duńczyk Bjarne Riis, wyprzedzając Niemca Jana Ullricha i Francuza Richarda Virenque. Virenque wygrał też klasyfikację górską, Niemiec Erik Zabel wygrał klasyfikację punktową, a Jan Ullrich był najlepszy w klasyfikacji młodzieżowej. Najaktywniejszym kolarzem został Virenque. W klasyfikacji drużynowej najlepsza była francuska drużyna Festina.
Doping.
Zwycięzca klasyfikacji generalnej, Bjarne Riis w 2007 roku przyznał się, że m.in. podczas Touru stosował doping. Organizatorzy i postanowili odebrać mu żółtą koszulkę, choć decyzji tej nigdy nie uznała Międzynarodowa Unia Kolarska. W 2008 roku ponownie wpisano jego nazwisko na listę zwycięzców, jednak z dopiskiem iż przyznał się do stosowania dopingu w trakcie wyścigu. Przyznał się do winy po ponad dziesięciu latach wobec czego zdecydowano, że po tak długim czasie nie można już zmienić wyniku. Podobnie jest ze zwycięzcą w klasyfikacji punktowej, Erikiem Zabelem i jego zieloną koszulką.
Około 1996 roku kilku kolarzy grupy Telekom, w tym Niemcy Rolf Aldag, Udo Bölts i Christian Henn oraz Duńczyk Brian Holm przyznali się do stosowania erytropoetyny (EPO). Trzeci w klasyfikacji generalnej Virenque oraz Szwajcar Laurent Dufaux byli zamieszani w aferę związaną z drużyną Festina w 1998 roku.
Drużyny.
W tej edycji TdF wzięły udział 22 drużyny:

</doc>
<doc id="1019007" url="https://pl.wikipedia.org/wiki?curid=1019007" title="St Martin’s (Guernsey)">
St Martin’s (Guernsey)

St Martin’s (fr. Saint-Martin) − miasto na wyspie Guernsey (Wyspy Normandzkie); 6 400 mieszkańców (2006). Przemysł spożywczy.

</doc>
<doc id="1019008" url="https://pl.wikipedia.org/wiki?curid=1019008" title="Imaginary">
Imaginary

Imaginary – piosenka Evanescence, która ukazała się w Hiszpanii jako singiel. Znajduje się w różnych wersjach (łącznie 7 wersji piosenki) na płytach [./Https://pl.wikipedia.org/wiki/Evanescence_EP Evanescence EP], Mystary EP, Origin i Fallen.

</doc>
<doc id="1019011" url="https://pl.wikipedia.org/wiki?curid=1019011" title="Castel">
Castel

Castel (fr. Sainte-Marie-du-Câtel, dgèrnésiais Lé Casté) − miasto na wyspie Guernsey, należącej do Wysp Normandzkich. Trzecie co do wielkości miasto wyspy.

</doc>
<doc id="1019016" url="https://pl.wikipedia.org/wiki?curid=1019016" title="Gmach Wyższej Szkoły Realnej w Grudziądzu">
Gmach Wyższej Szkoły Realnej w Grudziądzu

Gmach dawnej Höher Realschule – budynek znajdujący się w Grudziądzu przy ul. Sienkiewicza 22.
W 1831 r. powołano do życia Wyższą Szkołę Obywatelską dla chłopców, której siedziba od 1874 r. mieściła się w nowym budynku na narożniku obecnych ul. Sienkiewicza i Kosynierów Gdyńskich. W latach 1896–1897 obok wzniesiono salę gimnastyczną, jednocześnie pełniącą funkcje auli. Od 1888 r. była to szkoła realna, w roku 1900/1901 przekształcona w Wyższą Szkołę Realną, w której nauka kończyła się egzaminem dojrzałości. Ponieważ z czasem siedziba szkoły nie wystarczała, miejski architekt Martin Witt w latach 1897–1899 opracował plany budowy nowej, na sąsiedniej parceli (obecnie ul. Sienkiewicza 22). Prace rozpoczęto 2 czerwca 1899 r., a oddanie gmachu do użytku nastąpiło 8 kwietnia 1901 r. Budynek został wzniesiony starannie i dużym nakładem kosztów, szkoła posiadała nawet własny ogród botaniczny. Znajdowało się w niej 20 klas i gabinety specjalistyczne. W starym budynku umieszczono szkołę powszechną i zawodową, a po zniszczeniu w 1945 r., obecnie znajduje się tam nowy budynek szkolny. Po powrocie Grudziądza do Polski w 1920 r. i reorganizacji systemu szkolnictwa gmach Wyższej Szkoły Realnej mieścił Gimnazjum Matematyczno-Przyrodnicze. Budynek doznał uszkodzeń podczas działań wojennych w 1945 r. Po odbudowie nadal służył celom oświatowym. m.in. jako Liceum dla Wychowawczyń Przedszkoli oraz Zespół Szkół Medycznych i IV Liceum Ogólnokształcące. Od 2005 do 2016 r. mieścił się Ośrodek Zamiejscowy Uniwersytetu Mikołaja Kopernika w Toruniu.
Od 1 września 2019 obiekt ponownie jest zajmowany przez IV Liceum ogólnokształcące.
Budynek.
Dwupiętrowy, ceglany neogotycki gmach wyróżnia się wysokim dachem i ozdobnie opracowanym środkowym ryzalitem, zwieńczonym potężnym trójkątnym szczytem ze sterczynami (częściowo zniszczonym podczas wojny). Do wnętrza prowadzi profilowany portal. Na parterze znajduje się reprezentacyjny korytarz o sklepieniu wspartym na kolumnach, na 2 piętrze duża aula, z wielkimi ostrołukowymi oknami. Jej wnętrze wyróżniało się bogatą dekoracją sztukatorską ścian i witrażami wykonanymi przez przedsiębiorstwo Türcke z Żytawy, z których do dziś zachowały się jedynie fragmenty.

</doc>
<doc id="1019017" url="https://pl.wikipedia.org/wiki?curid=1019017" title="St Saviour's">
St Saviour's

 
St Saviour's (fr. Saint-Sauveur) − miasto na wyspie Guernsey (Wyspy Normandzkie); 2 900 mieszkańców (2006). Przemysł spożywczy.

</doc>
<doc id="1019020" url="https://pl.wikipedia.org/wiki?curid=1019020" title="Ryszard Skowronek">
Ryszard Skowronek

Ryszard Skowronek (ur. 1 maja 1949 w Jeleniej Górze) – polski lekkoatleta, dziesięcioboista.
Osiągnięcia.
Zawodnik klubów: Amator Jelenia Góra, Śląsk Wrocław, AZS Wrocław, AZS Śląsk Katowice i AZS-AWF Katowice. Olimpijczyk z Monachium (1972) i Montrealu (1976) - 5. miejsce z wynikiem 8113 pkt.
Podczas mistrzostw Europy w Rzymie (1974) zdobył tytuł mistrzowski wynikiem 8207 pkt. W finale Pucharu Europy w Bonn (1973) indywidualnie był 3., a drużynowo wywalczył 1. miejsce (w składzie zwycięskiej drużyny byli jeszcze: Ryszard Katus, Tadeusz Janczenko i Edward Kozakiewicz). Na uniwersjadzie w Moskwie zdobył złoty medal (1973 - 7965 pkt).
4-krotny rekordzista kraju w 10-boju i 3-krotny mistrz Polski w tej specjalności (1973, 1976, 1977). Dwukrotny laureat Plebiscytu "PS": w 1973 był 8., a w 1974 - 3. W rankingu "Track and Field News" notowany 5-krotnie: 1972 - 6., 1973 - 3., 1974 - 2., 1975 - 5., 1976 - 5.

</doc>
<doc id="1019021" url="https://pl.wikipedia.org/wiki?curid=1019021" title="Kwestia">
Kwestia



</doc>
<doc id="1019022" url="https://pl.wikipedia.org/wiki?curid=1019022" title="Instytucja finansowa">
Instytucja finansowa

Instytucja finansowa – podmiot gospodarczy, którego głównym celem jest świadczenie na rzecz klientów (niekiedy: członków samej instytucji) usług finansowych, w tym w szczególności operowanie zasobami finansowymi, czyli gromadzenie i wydatkowanie środków pieniężnych, jak również świadczenie usług pośrednictwa finansowego.
W większości krajów funkcjonowanie instytucji finansowych podlega mniej lub bardziej ścisłej kontroli państwa.
Rodzaje instytucji finansowych.
Istnieje wiele możliwości klasyfikacji instytucji finansowych – ze względu na formę prawną (bankowe, niebankowe, parabankowe), zasięg (lokalne, krajowe, międzynarodowe), cel działalności (zarobkowe, non-profit), charakter prowadzonej działalności (depozytowe, ubezpieczeniowe, emerytalne, inwestycyjne).
Najpowszechniej spotykana jest klasyfikacja funkcjonalna instytucji finansowych i ich podział na:
Niezależnie od powyższych, „ekonomicznych” definicji i klasyfikacji instytucji finansowych, przepisy wielu państw ustalają własne definicje i klasyfikacje instytucji finansowych na potrzeby regulowania ich działalności, w szczególności dla precyzyjnego określania ciążących na nich obowiązków oraz nadzorowania ich aktywności.
Instytucje finansowe w Polsce.
Wartość aktywów instytucji finansowych w Polsce w 2013 roku przekroczyła 2 bln zł, z czego większość (ponad 60%) przypadła na banki komercyjne.
W polskim prawie występuje kilka, znacząco różniących się, definicji instytucji finansowej. Zróżnicowanie to wynika z różnych celów i zakresów poszczególnych regulacji.
Prawo bankowe.
Prawo bankowe nie zawiera obecnie odrębnej definicji instytucji finansowej i odsyła w tym zakresie do unijnego rozporządzenia nr 575/2013&lt;ref name="Dz. U. UE L 176/1"&gt;&lt;/ref&gt;. Definicja instytucji finansowej w rozporządzeniu 575 ma charakter funkcjonalny. Rozmaite definicje instytucji finansowych i zróżnicowane regulacje (np. co do formy prawnej i zakresu dopuszczalnych usług) w poszczególnych państwach UE nie pozwalają na posługiwanie się jednolitą terminologią w całej Wspólnocie.
Definicja instytucji finansowej w rozumieniu rozporządzenia 575 (a więc i Prawa bankowego) obejmuje przedsiębiorstwa, których podstawową działalnością jest wykonywanie co najmniej jednego z następujących rodzajów działalności: udzielanie kredytów, w tym kredytów konsumenckich, leasing, usługi płatnicze, emisja środków płatności w rodzaju czeków, udzielanie gwarancji, obrót niektórymi instrumentami finansowymi (czekami, wekslami, certyfikatami depozytowymi, dewizami, opcjami i kontraktami terminowymi, swapami, papierami wartościowymi), uczestniczenie w emisji papierów wartościowych, doradztwo w zakresie struktury kapitałowej czy strategii przemysłowej oraz przekształceń własnościowych, pośrednictwo na rynku pieniężnym, zarządzanie portfelem inwestycyjnym i doradztwo w tym zakresie, przechowywanie i administrowanie papierami wartościowymi oraz emisja pieniądza elektronicznego.
Instytucjami finansowymi w myśl tej definicji są także instytucje płatnicze oraz spółki holdingowe instytucji finansowych (z wyjątkiem spółek holdingowych instytucji ubezpieczeniowych).
Instytucjami finansowymi w myśl tej definicji nie są podmioty, których podstawowa działalność polega na przyjmowaniu depozytów, tj. banki (z siedzibą w Polsce lub innym państwie UE) i instytucje kredytowe (z siedzibą w innym niż Polska państwie UE).
Instytucje finansowe w KSH.
Odrębną definicję instytucji finansowej zawiera Kodeks spółek handlowych. W przeciwieństwie do definicji z Prawa bankowego, która ma charakter funkcjonalny, zaliczenie do instytucji finansowych w rozumieniu ksh jest uzależnione tylko od konkretnej formy prawnej, w której działa podmiot. KSH zalicza do instytucji finansowych następujące kategorie podmiotów (pod warunkiem, że mają siedzibę w Polsce lub innym państwie OECD):
Pozostałe podmioty, choćby świadczyły usługi finansowe i były instytucjami finansowymi w rozumieniu Prawa bankowego, nie są instytucjami finansowymi w rozumieniu KSH. Nie są więc nimi – w rozumieniu KSH – np. SKOK-i.
Autonomiczne definicje instytucji finansowej.
Niektóre ustawy (np. Ordynacja podatkowa) posługują się pojęciem instytucji finansowej nie definiując go w sposób precyzyjny oraz nie precyzując, czy należy je rozumieć zgodnie z definicją z Prawa bankowego czy też z KSH, co może powodować istotne wątpliwości interpretacyjne.
Całkowicie autonomiczną definicją instytucji finansowej posługuje się Ustawa o udzielaniu przez Skarb Państwa wsparcia instytucjom finansowym, wedle której pojęcie to obejmuje banki krajowe, SKOK-i, fundusze inwestycyjne, domy maklerskie, krajowe zakłady ubezpieczeń i fundusze emerytalne. Ta wąska definicja jest ściśle powiązana z celem ustawy, jakim jest zapewnienie utrzymania przez kluczowe instytucje finansowe płynności płatniczej.
Nadzór nad instytucjami finansowymi.
W Polsce nadzór nad niektórymi instytucjami finansowymi sprawuje Komisja Nadzoru Finansowego. Nadzorowi KNF podlegają banki (nadzór bankowy), fundusze emerytalne i instytucje prowadzące konta emerytalne (nadzór emerytalny), zakłady ubezpieczeń (nadzór ubezpieczeniowy), podmioty rynku kapitałowego (nadzór nad rynkiem kapitałowym), instytucje płatnicze (nadzór nad instytucjami płatniczymi), agencje ratingowe (nadzór nad agencjami ratingowymi), SKOK-i (nadzór nad spółdzielczymi kasami oszczędnościowo-kredytowymi i Krajową SKOK).

</doc>
<doc id="1019023" url="https://pl.wikipedia.org/wiki?curid=1019023" title="Flegeton">
Flegeton

Flegeton (także Pyriflegeton; gr. Phlegéthōn, łac. Phlegethon, gr. Pyriphlegéthōn, łac. Pyriphlegethon, ‘Flegeton Ognisty’, „Strumień Ognisty”) – w mitologii greckiej bóg i uosobienie rzeki Ognia w Podziemiu.
Uchodził za syna tytana Okeanosa. Był personifikacją jednej z pięciu rzek (pozostałe rzeki to: Styks, Lete, Kokytos i Acheron), które przepływały lub opływały krainę umarłych, Hades. Stanowił dopływ Acheronu. Jego imię "Pyriflegeton" (gr. ‘ogień’, ‘płomienie’) znaczy „ogniste płomienie”.
W "Boskiej komedii" Dantego, zapożyczony z mitologii Flegeton jest rzeką wrzącej krwi w siódmym kręgu Piekła. Pogrążone w niej dusze morderców i tyranów nie mogą się wynurzać, będąc stale strzeżonymi przez centaury.

</doc>
<doc id="1019024" url="https://pl.wikipedia.org/wiki?curid=1019024" title="Instytucje finansowe">
Instytucje finansowe



</doc>
<doc id="1019026" url="https://pl.wikipedia.org/wiki?curid=1019026" title="Polo na Letnich Igrzyskach Olimpijskich 1900">
Polo na Letnich Igrzyskach Olimpijskich 1900

Zawody w polo na Letnich Igrzyskach Olimpijskich 1900 w Paryżu rozegrane zostały po raz pierwszy w historii igrzysk olimpijskich. Po raz drugi na igrzyskach polo pojawiło się dopiero w 1908 roku. 
W turnieju udział wzięło 5 zespołów: Bagatelle Polo Club de Paris złożony z Francuzów i Brytyjczyka, BLO Polo Club Rugby, w którego skład wchodzili Brytyjczycy i Amerykanin, francuski Compiègne Polo Club, reprezentacja Meksyku oraz amerykańsko-brytyjski Foxhunters Hurlingham. Składał się on z ćwierćfinału, półfinałów i finału. Nie rozegrano meczu o 3. miejsce. Decyzją Międzynarodowego Komitetu Olimpijskiego drużyny, które przegrały swoje mecze półfinałowe (jedyne rozegrane w turnieju) otrzymały brązowe medale.
Mecze rozgrywane były pomiędzy 28 maja a 2 czerwca w Lasku Bulońskim.
Składy.
Poniższe tabele przedstawiają składy drużyn olimpijskich w polo na Letnich Igrzyskach Olimpijskich 1900. Zostały one stworzone na podstawie bazy olimpijskich medalistów Międzynarodowego Komitetu Olimpijskiego oraz informacji zgromadzonych przez Billa Mallona - amerykańskiego lekarza zajmującego się historią igrzysk olimpijskich.
Maurice Raoul-Duval występował w dwóch drużynach: Bagatelle Polo Club de Paris oraz Compiègne Polo Club.
Zawodnik Foxhunters Hurlingham - John Beresford - nie został zamieszczony w oficjalnej bazie medalistów olimpijskich Międzynarodowego Komitetu Olimpijskiego.

</doc>
<doc id="1019027" url="https://pl.wikipedia.org/wiki?curid=1019027" title="Cocytus">
Cocytus



</doc>
<doc id="1019028" url="https://pl.wikipedia.org/wiki?curid=1019028" title="Maria Jakubina Komornicka">
Maria Jakubina Komornicka



</doc>
<doc id="1019030" url="https://pl.wikipedia.org/wiki?curid=1019030" title="Krasnolipki">
Krasnolipki

Krasnolipki – osada leśna w Polsce położona w województwie wielkopolskim, w powiecie rawickim, w gminie Rawicz.
W latach 1975–1998 miejscowość należała administracyjnie do województwa leszczyńskiego.
W budynku leśniczówki od roku 1842 prowadzony jest nadzór nad lasami. W dniu 11 czerwca 2007 r. budynek uznany został za najstarszą siedzibę leśnictwa Lasów Państwowych przez Kapitułę "Konkursu na najstarszą siedzibę nadleśnictwa oraz leśnictwa Lasów Państwowych", zorganizowanego przez redakcję Przeglądu Leśniczego.

</doc>
<doc id="1019031" url="https://pl.wikipedia.org/wiki?curid=1019031" title="Egocentryzm myślenia">
Egocentryzm myślenia



</doc>
<doc id="1019032" url="https://pl.wikipedia.org/wiki?curid=1019032" title="Krystynki">
Krystynki

Krystynki – osada leśna w Polsce położona w województwie wielkopolskim, w powiecie rawickim, w gminie Rawicz.
W latach 1975–1998 miejscowość należała administracyjnie do województwa leszczyńskiego.

</doc>
<doc id="1019033" url="https://pl.wikipedia.org/wiki?curid=1019033" title="Megan Fox">
Megan Fox

Megan Denise Fox (ur. 16 maja 1986 w Oak Ridge) – amerykańska aktorka i modelka, zagrała między innymi w dwóch pierwszych częściach "Transformers". W 2008 uznana przez czytelników magazynu „FHM” za najseksowniejszą kobietę świata.
Życiorys.
Wczesne lata.
Urodziła się w Oak Ridge w Tennessee jako córka Glorii Darlene (z domu Cisson) i Franklina Thomasa Foxa, kuratora. Ma korzenie irlandzkie, francuskie i indiańskie. Swoje wczesne dzieciństwo spędziła w Rockwood w Tennessee. Jej rodzice rozwiedli się, gdy miała trzy lata. Jej matka później wyszła ponownie za mąż za Tony’ego Tonachio. Wychowywana była ze starszą siostrą Kristi Branim w wierze zielonoświątkowej. Uczęszczała przez 12 lat do szkoły katolickiej.
W wieku pięciu lat zaczęła brać lekcje śpiewu i tańca w Kingston w Tennessee. Kiedy miała 10 lat przeprowadziła się wraz z rodziną do St. Petersburga na Florydę. Jako 13-latka została modelką. W 1999 zdobyła wiele nagród na American Modeling and Talent Convention w Hilton Head Island w stanie Karolina Południowa. Koledzy z jej chrześcijańskiego liceum wyśmiewali ją z jej ambicji zostania aktorką, więc mając 17 lat porzuciła szkołę średnią, uczęszczając na zajęcia korespondencyjne, a później przeniosła się do Los Angeles.
Kariera.
Karierę aktorską zaczęła w wieku piętnastu lat debiutując w roli zepsutej dziedziczki Brianny Wallace i rywalki Alex Stewart (Ashley Olsen) w familijnej komedii romantycznej "" (2001), która została wydana bezpośrednio na DVD 20 listopada 2001. W operze mydlanej TV4 "Ocean Ave." (2002–2003) grała postać Ione Starr. W ciągu następnych kilku lat występowała gościnnie w sitcomach - The WB "Siostrzyczki" (2003) i CBS "Dwóch i pół" (2004). Można ją było także dostrzec w komedii sensacyjnej Michaela Baya "Bad Boys II" (2003). Wystąpiła wspólnie z Dominikiem Monaghanem w teledysku Eminema i Rihanny do piosenki „Love the Way You Lie” (2010).
Była na okładkach magazynów takich jak „Cosmopolitan”, „Esquire”, „Glamour”, „Marie Claire”, „Harper’s Bazaar”, „FHM”, „Maxim”, „To &amp; Owo”, „GQ”, InStyle”, „Gioia”, „Elle”, „Grazia”, „Esquire”, „Empire”, „Vanity Fair”, „Petra”, „Max”, „Interview”, „Miss”, „Joy”, „Bolero”, „TV Movie”, „Allure” czy „Entertainment Weekly”.
Życie prywatne.
W jednym z wywiadów przyznała, że jest osobą biseksualną.
W latach 2000-2003 była związana z Benem Leahy. Od lutego 2003 do marca 2004 spotykała się z Davidem Gallagherem. W maju 2008 romansowała z Shią LaBeoufem. W czerwcu 2010 w tajemnicy przed mediami i w gronie najbliższej rodziny i przyjaciół wyszła za mąż za Briana Austina Greena. Para doczekała się trzech synów: Noaha Shannona Greena (ur. 27 września 2012), Bodhiego Ransoma (ur. 12 lutego 2014) oraz Journeya Rivera (ur. 4 sierpnia 2016). 21 sierpnia 2015 roku Megan wniosła sprawę do sądu o rozwód, a kilka dni później para ogłosiła separację. W kwietniu 2019 media ogłosiły, że Megan wycofała wniosek o rozwód. 16 kwietnia 2020 doszło ponownie do separacji. W kwietniu 2020 związała się z raperem Machine Gun Kellym. Megan Fox i Brian Austin Green rozwiedli się 8 lutego 2022. 
Fox utożsamia się z wyznaniem zielonoświątkowym. W styczniu 2013 w wywiadzie dla magazynu „Esquire” wyznała, że jej wiara chrześcijańska, w której została wychowana, jest cały czas dla niej bardzo ważna. Powiedziała także, że wciąż mówi językami.

</doc>
<doc id="1019034" url="https://pl.wikipedia.org/wiki?curid=1019034" title="Stanisław Breza">
Stanisław Breza

Stanisław Breza, właśc. Stanisław Kajetan Krystian Breza z Goraja, herbu Breza (ur. 10 sierpnia 1752, zm. 7 lutego 1847) – poseł na Sejm w 1784, poseł z gnieźnieńskiego na Sejm Czteroletni w 1790 roku, należał do partii postępowej. 
Działalność polityczna.
2 maja 1791 roku podpisał asekurację, w której zobowiązał się do popierania projektu Ustawy Rządowej. Członek Zgromadzenia Przyjaciół Konstytucji Rządowej. Szambelan królewski. W 1798 otrzymał tytuł hrabiowski od Fryderyka Augusta, elektora (1768-1806) a następnie króla saskiego (1806-1827), który został ojcem chrzestnym jego syna Fryderyka Augusta (ur. w 1808). Po wejściu Francuzów w 1806 stanął na czele administracji w Poznaniu. W 1807 dyrektor spraw skarbu i wewnętrznych Księstwa Warszawskiego, a następnie minister-sekretarz stanu do spraw tego Księstwa (1807-1815). Przystąpił do Konfederacji Generalnej Królestwa Polskiego w 1812 roku. W 1815 stał na czele deputacji wysłanej od obywateli Wielkiego Księstwa Poznańskiego do króla pruskiego Fryderyka Wilhelma III. Odznaczenia: francuska Legia Honorowa 4. klasy (złoty krzyż) w 1807, Order św. Stanisława w 1809, Order Orła Białego w 1809.
Był członkiem polskiej loży wolnomularskiej Parfait Silence.

</doc>
<doc id="1019036" url="https://pl.wikipedia.org/wiki?curid=1019036" title="Windows Home Server">
Windows Home Server

Windows Home Server (nazwa kodowa Quattro) - system serwerowy Microsoft do zastosowań domowych, oparty na systemie Windows Server 2003, zapowiedziany 7 stycznia 2007 przez Billa Gatesa podczas Consumer Electronics Show.
Produkcję systemu zaczęto 16 lipca 2007 i pierwsze kopie pojawiły się 4 listopada 2007.
Zgodnie ze swoją nazwą jest przeznaczony do zastosowań domowych. Można do niego podłączyć komputery z systemem Windows XP i Vista, konsole XBOX, XBOX 360, odtwarzacze Zune i wiele innych urządzeń. Pozwala na doinstalowanie wtyczek (ang. "add-ins", "plug-ins", "add-ons") stworzonych przez firmy i osoby trzecie.
Microsoft Windows Home Server Connector.
Narzędzie "Microsoft Windows Home Server Connector" jest dołączane wraz z systemem na oddzielnym nośniku. Za jego pomocą użytkownik systemu Windows XP i Vista będzie mógł wykonać kopię bezpieczeństwa, uruchomić zdalnie konsolę główną serwera i zaktualizować hasło.
Instalowanie narzędzia trwa kilka minut. Instalator sam połączy się z domowym serwerem i skonfiguruje wszystkie ustawienia. Kiedy etap instalacyjny zostanie zakończony, na pasku zadań pojawi się ikona przedstawiająca dom na jednokolorowym tle, przy czym sama może być w jednym z pięciu kolorów, mających poniższe znaczenie:
Większość kolorów dotyczy bezpieczeństwa, za ich wyświetlanie odpowiada moduł "Network Health".
Microsoft Windows Home Server Console.
"Microsoft Windows Home Server Console" zarządza całą funkcjonalnością systemu i pozwala m.in. na usuwanie kont użytkowników, udostępnianie folderów, uruchomianie komputerów, itp.
Zakładki.
Po uruchomieniu "Microsoft Windows Home Server Console" górnym pasku pojawia się pięć przycisków, zwanych zakładkami, które oznaczają:
Producenci różnych konfiguracji sprzętowych do Microsoft Windows Home Server, np. Hewlett-Packard dodają własne zakładki, więc ich ilość jest znacznie większa.
Zakładka "Komputery i kopie" ("Computers &amp; Backup").
Zakładka "Computers &amp; Backup" służy do zarządzania jednostkami i tworzenia kopii zapasowych ("backupu").
Pierwszy człon ("Computers").
Pierwszy człon "Computers" zawiera listę wszystkich podłączonych jednostek do serwera. Wyświetla szczegółowe informacje na ich temat, takie jak: nazwa komputera, opis, system operacyjny, aktualny status (wykonano lub nie wykonano kopii zapasowej).
Drugi człon ("Backup").
Drugi człon "Backup" służy do tworzenia kopii zapasowej. Skonfigurować ten mechanizm można za pomocą opcji "Configure Backup", dzięki której można dodać/usunąć dyski, które mają zostać skopiowane, dodać konkretne foldery wyłączone z procesu. Aby rozpocząć proces, trzeba zaznaczyć pozycję na liście i kliknąć przycisk "Backup Now" lub na komputerze, który zostanie poddany mechanizmowi tworzenia kopii zapasowej w aplikacji "Microsoft Windows Home Server Connector", kliknąć przycisk "Backup Now".
Zakładka "Konta użytkowników" ("User Accounts").
Zakładka "User Accounts" odpowiada za konta użytkowników (zarządza użytkownikami). W tej zakładce mamy możliwość dodania profilu, aby używać go do logowania dostępu do zasobów udostępnionych. Aby dodać użytkownika, trzeba kliknąć przycisk "Add". W czasie konfigurowania informacji o nowym użytkowniku ustalamy imię i nazwisko, login oraz decydujemy, czy użytkownik (ang: user) ma mieć dostęp zdalny czy nie. W czasie logowania w "Windows Home Server Console" lub w "Windows Home Server Connector" zostaje narzucona polityka haseł, ale można ją zmienić. Przykład: jeśli hasło spełnia wymagania pod polami wpisu przy odpowiednich kategoriach, np. "At least 7 characters", pojawią się zielone zaznaczenia. Jeśli chcemy zalogować się do samego "Microsoft Windows Home Server", to do logowania używamy standardowo wbudowanego konta administratora i ustalonego hasła.
Zakładka "Udostępnione foldery" ("Shared Folders").
Zakładka "Shared Folders" służy do zarządzania folderami. Pozwala na udostępnianie folderów. Standardowo utworzonych folderów jest pięć:
Kampania marketingowa.
Microsoft stworzył bardzo oryginalną, lecz cichą kampanię marketingową produktu, wydając książeczkę rzekomo adresowaną do dzieci i opisującą zalety produktu. Według jej twórców stanowi ona satyryczne zastosowanie metody amerykańskich "książeczek uświadamiających", z obrazkowym przekazem uzupełnianym krótkimi, prostymi zdaniami. Przykładem humoru jest np. cytat: "Możesz nawet dzielić się plikami z ludźmi poza domem! Jak babunia, dziadziuś. Albo wujek, który śmierdzi jak koza". Po jej rozpowszechnieniu wzbudziła wśród internautów dyskusje, w której zarzucano autorom stosowanie prania mózgów. Po jakimś czasie sprawa ucichła.

</doc>
<doc id="1019038" url="https://pl.wikipedia.org/wiki?curid=1019038" title="Tour de France 1995">
Tour de France 1995

82. Tour de France rozpoczął się 1 lipca w Saint-Brieuc, a zakończył się 23 lipca w Paryżu. Wyścig składał się z prologu i 20 etapów. Cała trasa liczyła 3635 km.
Podczas zjazdu z przełęczy Col de Portet-d’Aspet na trasie 15. etapu wypadkowi uległ Włoch Fabio Casartelli. Włoski kolarz upadł i uderzył o betonową zaporę, odnosząc bardzo poważne obrażenia. Jechał z dużą szybkością i nie miał kasku. Został natychmiast przetransportowany helikopterem do szpitala, jednak zmarł w drodze. W związku ze śmiercią Casartellego poprzedniego dnia 16. etap został zneutralizowany. Wszyscy kolarzem jechali razem nie atakując, wyników nie liczono w klasyfikacji generalnej. Tuż przed metą etapu przepuszczono wszystkich pozostałych członków drużyny Motorola, by mogli przekroczyć metę razem jako pierwsi
Wypadek Włocha jest czwartym i jak dotychczas ostatnim przypadkiem śmierci podczas Wielkiej Pętli.
Klasyfikacje.
Klasyfikację generalną wygrał po raz piąty z rzędu Hiszpan Miguel Indurain, wyprzedzając Szwajcara Alexa Zülle i Duńczyka Bjarne Riisa. Indurain został tym samym pierwszym w historii kolarzem, który wygrywał Wielką Pętlę pięć razy z rzędu i czwartym, który odniósł pięć zwycięstw. Francuz Richard Virenque wygrał klasyfikację górską, jego rodak - Laurent Jalabert wygrał klasyfikację punktową, a Włoch Marco Pantani był najlepszy w klasyfikacji młodzieżowej. Najaktywniejszym kolarzem został Kolumbijczyk Hernán Buenahora. W klasyfikacji drużynowej najlepsza była hiszpańska drużyna ONCE.
Doping.
Dwaj niemieccy kolarze z grupy Telekom: Erik Zabel i Rolf Aldag przyznali się w 2007 roku, że w latach 90' stosowali doping w postaci erytropoetyny, także podczas Tour de France.
W 1998 roku zdobywca drugiego miejsca, Alex Zülle przyznał się, że w latach 1994-1998 także stosował doping.
Drużyny.
W tej edycji TdF wzięło udział 21 drużyn:

</doc>
<doc id="1019041" url="https://pl.wikipedia.org/wiki?curid=1019041" title="LATAM Brasil">
LATAM Brasil

LATAM Airlines Brasil (wcześniej "TAM Linhas Aéreas", "Transporte Aéreo Marília") – brazylijska marka grupy linii lotniczych LATAM, powstałej z połączenia linii lotniczych TAM i LAN Airlines. Proces fuzji zakończono 22 czerwca 2012 roku. Przed fuzją były to największe linie lotnicze w Brazylii, z siedzibą w São Paulo. Linie obsługują loty zarówno wewnątrz Brazylii, do bliskich państw amerykańskich, oraz do Europy.
31 marca 2014 roku linia lotnicza opuściła Star Alliance i wstąpiła do sojuszu Oneworld.
Historia.
TAM zostało założone 21 lutego 1961 przez 5 byłych pilotów powietrznych taksówek. Na początku przedsiębiorstwo nazywało się "Transportes Aéreos Marília, S.A.", gdyż piloci pochodzili z miasta Marília. Wówczas w tym mieście mieściła się także siedziba przedsiębiorstwa. Na początku istnienia linie posiadały 4 samoloty Cessna 180, oraz jeden Cessna 170, którymi latano zarówno z pasażerami, jak i z towarem w stanach Paraná, São Paulo, i Mato Grosso.
W 1964 Orlando Ometto właściciel kilku gospodarstw rolnych, nabył 50% przedsiębiorstwa z zamiarem użycia jednostek lotniczych oraz pilotów linii do rozwoju swych gospodarstw w centralnej Brazylii. Posiadając nowe fundusze, TAM postanowiło kupić nową flotę. Piątka pilotów-założycieli odeszła z firmy, a Ometto nabywając ich udziały stał się całkowitym właścicielem.
W 1966 linie nabyły swoje pierwsze samoloty dwusilnikowe, m.in. Piper Aztec, Piper Navajo, Rockwell Grand Commander. W tym czasie przeniesiono również siedzibę przedsiębiorstwa z Marílii do São Paulo.
Rolim Amaro.
W 1971 TAM zamiast przynosić zyski, generował straty. Ometto szukając kogoś, kto mógłby uratować TAM znalazł Rolima Amaro, byłego pilota tych linii, który po odejściu założył własną korporację taksówek powietrznych. Amaro zaproponował, że zlikwiduje swoją firmę i wykupi część TAM. Jednak Amaro nawet po likwidacji przedsiębiorstwa, nie miał wystarczającej kwoty aby wykupić 50% udziałów w firmie. Zaproponował, że jeśli w ciągu roku TAM zacznie ponownie przynosić zyski, to otrzyma tę część połowy kapitału przedsiębiorstwa, której nie udało mu się wykupić, tak aby miał 50%. Gdyby mu się jednak nie udało, nie otrzyma nic. W kwietniu 1972 Ometto i Amaro podpisali umowę która dawała Amaro kontrolę nad przedsiębiorstwem.
Pod koniec roku Amaro sprzedał wszystkie samoloty linii TAM. Osobiście udał się do firmy Cessna w Wichita (w stanie Kansas w USA). Po dwóch miesiącach negocjacji, wrócił do Brazylii z dziesięcioma samolotami Cessna 402. Rolimowi Amaro udało się wypełnić umowę (TAM zaczęło generować zyski), a więc otrzymał resztę udziałów potrzebną do posiadania 50% przedsiębiorstwa.
W 1974 do floty linii dołączyły dwa samoloty Learjet. W zamian za jeden z odrzutowców, 33% akcji spółki otrzymał Tião Maia. Podział przedsiębiorstwa pomiędzy trzy osoby istniał około roku, w 1975 Maia sprzedał swoje udziały Ometto. Wyraźnie pogorszyło to stosunki pomiędzy pozostałymi właścicielami. Rolim Amaro chciał nabyć udziału Ometto. Po 9 miesiącach negocjacji, Amaro zobowiązał się zapłacić 2 miliony dolarów, jednak nie od razu.
Pomimo sprzedaży części floty, w tym jednego z odrzutowców, Amaro ciągle nie był w stanie zapłacić Ometto. Postanowił anulować ubezpieczenie na samoloty, w celu zmniejszenia kosztów. Dzień po ponownym nabyciu ubezpieczenia, 24 września 1977, samolot Learjet rozbił się podczas podchodzenia do lądowania na lotnisku Santos Dumont w Rio de Janeiro. Nie ucierpiała żadna osoba, jednak samolot został kompletnie zniszczony. Mimo wszystko Amaro udało się sfinalizować kupno TAM.
TAM Regional Airlines.
W 1976 TAM utworzyło joint venture z VASP (wówczas państwowe linie lotnicze) aby stworzyć regionalne trasy w stanach São Paulo i Mato Grosso. Piloci firmy, nazwanej "TAM Regional Airlines", latali samolotami Embraer EMB 110 Bandeirante. Samoloty te nie były jednak odpowiednio dobrane do połączeń obsługiwanych przez firmę, gdyż nawet przy pełnym załadowaniu samolotu, koszty się nie zwracały, a rząd musiał dokładać pieniądze aby linie nie upadły.
Następnie TAM nabyły trzy używane samoloty Fokker F27, które zostały odnowione przez producenta w Holandii. Aby otrzymać zgodę na import, TAM musiały podpisać umowę obligującą linie do utrzymywania 3 samolotów Bandeirante, za każdego Fokkera F27, oraz do usunięcia pięciu siedzeń z każdego Fokkera F27, zmniejszając liczbę siedzeń do 40. W 1981 linie nabyły czwarty samolot tego typu od Air New Zealand. W końcu, do 1983 firma posiadała dziesięć takich samolotów.
Do 1981 linie przetransportowały łącznie milion pasażerów. Do 1984 liczba ta wzrosła do dwóch milionów.
TAM – Transportes Aéreos Meridionais.
W sierpniu 1986 spółka wypuściła akcje. W tym roku linie nabyły również konkurencyjne linie VOTEC, uzyskując tym samym dostęp do północnej i środkowej Brazylii. Dawnym przedsiębiorstwem VOTEC TAM zarządzało na początku wraz z Brazil Central, jednak później porzucono tę ideę. Nastąpiła także zmiana nazwy na "TAM – Transportes Aéreos Meridionais".
W 1988 liczba obsłużonych pasażerów wynosiła trzy miliony.
Pomimo że linie lotnicze dobrze radziły sobie na brazylijskim rynku, to istniało zagrożenie ze strony konkurencji. Linie takie jak Varig czy VASP posiadały w swojej flocie m.in. Boeingi 737. Amaro zamierzał nabyć VASP które miało wkrótce zostać sprywatyzowane, jednak nie udało mu się to.
15 września 1989 TAM planowało nabyć dwa odrzutowce Fokker 100, które pierwotnie zostały zamówione przez, bankrutujące wówczas, linie Pan Am. TAM nie kupiło ich bezpośrednio – nabyła je firma Guinness Peat Aviation, która następnie wynajmowała samoloty liniom TAM. W 1991 doszły jeszcze dwa takie samoloty. Do 1993 linie lotnicze korzystały z 14 takich maszyn, obsługując 56 miast w Brazylii.
TAM Mercosur.
W 1994 właściciel TAM, Rolim Amaro, utworzył w Paragwaju linie lotnicze o nazwie ARPA. 1 września 1996 Amaro nabył 80% udziałów w Lapsa Air Paraguay, państwowych liniach lotniczych Paragwaju. Połączył je z liniami ARPA, tworząc "Transportes Aéreos del Mercosur", które obecnie należą do linii TAM (80%) oraz do paragwajskiego rządu (20%).
W 1996 TAM wykupiło kolejną firmę, Helisul. Rok później linie lotnicze TAM zamówiły swoje pierwsze duże odrzutowce: 45 maszyn Airbusa – 10 A330, 4 A319 oraz 34 A320. Część samolotów dostarczono jeszcze w tym samym roku. W 1997 firma odbyła również pierwszy lot międzynarodowy – z São Paulo do portu lotniczego Miami.
Dwa lata później, w 1999, rozpoczęły się loty do Europy, dzięki code sharingu z Air France. Na początku samoloty TAM latały do portu lotniczego Paryż-Charles de Gaulle. W 2000 linie lotnicze otrzymały dzisiejszą nazwę, "TAM Linhas Aéreas". Planowano połączenie się firmy z Varig, jednak w 2004 porzucono ten pomysł. Obecnie przedsiębiorstwem zarządza rodzina Amaro (69%), Bank Garantia Funds (22%) i inni (7%). Przedsiębiorstwo zatrudnia 10 471 osób.
Połączenia.
Wiele połączeń oferowanych przez TAM, np. z Asunción, Chicago, Limą, Nagoją, Bordeaux, Zurychem, Genewą, wykonywanych jest na zasadzie code-sharingu z liniami lotniczymi takimi jak TAM Mercosur, American Airlines, TACA, Japan Airlines czy Air France.
Europejskie lotniska z którymi TAM posiada połączenia: Paryż-Charles de Gaulle, Mediolan-Malpensa, Londyn-Heathrow, Madryt-Barajas i Frankfurt
Amerykańskie lotniska z którymi TAM posiada połączenia: port lotniczy Miami, Nowy Jork-JFK.
Oprócz tego TAM posiada także liczne połączenia wewnątrz Brazylii, oraz z paroma państwami Ameryki Południowej.
Flota.
Według strony internetowej AirFleets.net, średnia wieku samolotów TAM to 7,6 lat (luty 2007), co czyni flotę tych linii statystycznie najmłodszą w Brazylii.

</doc>
<doc id="1019042" url="https://pl.wikipedia.org/wiki?curid=1019042" title="Amalryk">
Amalryk



</doc>
<doc id="1019046" url="https://pl.wikipedia.org/wiki?curid=1019046" title="Dan O’Brien">
Dan O’Brien

Daniel "Dan" Dion O’Brien (ur. 18 lipca 1966 w Portland, w stanie Oregon) – amerykański lekkoatleta wieloboista, mistrz olimpijski i świata.
Zdobył złoty medal w dziesięcioboju na mistrzostwach świata w 1991 w Tokio. W 1991 ustanowił rekord świata w tej konkurencji wynikiem 8891 punktów (obecnie jest to szósty wynik w historii światowej lekkoatletyki). Nie pojechał jednak na igrzyska olimpijskie w 1992 w Barcelonie, ponieważ podczas eliminacji amerykańskich nie zaliczył żadnej wysokości w skoku o tyczce. 
Zwyciężył na halowych mistrzostwach świata w 1993 w Toronto w siedmioboju (ustanowił wówczas halowy rekord świata wynikiem 6476 pkt, który został pobity dopiero w 2010), a następnie podczas mistrzostw świata w 1993 w Stuttgarcie obronił tytuł mistrzowski w dziesięcioboju. Trzeci kolejny złoty medal w tej konkurencji zdobył na mistrzostwach świata w 1995 w Göteborgu.
Zwyciężył w dziesięcioboju na igrzyskach olimpijskich w 1996 w Atlancie.
Był mistrzem Stanów Zjednoczonych w dziesięcioboju w 1991 i 1993-1996.

</doc>
<doc id="1019052" url="https://pl.wikipedia.org/wiki?curid=1019052" title="Grupa Bojowa SS Beyersdorf">
Grupa Bojowa SS Beyersdorf

Grupa Bojowa SS "Beyersdorf" (niem. "SS Kampfgruppe "Beyersdorf"") – grupa bojowa do zadań specjalnych, sformowana na początku lutego 1944 w obozie szkoleniowym Heidelager z ochotników ukraińskich, skierowanych na szkolenie z 14 Dywizji Grenadierów SS.
Utworzona została na polecenie SS-Obergruppenführera Wilhelma Koppe. Jej zadaniem było zwalczanie partyzantki na pograniczu dystryktu galicyjskiego i dystryktu lubelskiego Generalnego Gubernatorstwa oraz Reichskommissariat Ukraine.
Grupa liczyła około 2000 żołnierzy, składała się z jednego rozszerzonego kurenia o sile dwóch batalionów piechoty, dywizjonu artylerii lekkiej, plutonu saperów, plutonu artylerii przeciwpancernej, grupy łączności i oddziału taborowego, w sumie około 2000 żołnierzy. Dowódcą został zastępca dowódcy 14 Dywizji płk Friedrich Beyersdorf (zastępca dowódcy dywizji ds. zwalczania partyzantki), dowódcą piechoty kpt. Karl Bristot, dowódcą artylerii mjr Mykoła Palijenko.
W lutym i marcu grupa brała udział w akcji przeciwpartyzanckiej w rejonie Lubaczów-Biłgoraj-Zamość-Tomaszów Lubelski-Tarnogród-Cieszanów, oraz przeciw rajdowi zgrupowania sowieckich partyzantów Sidora Kowpaka (9 lutego – 9 marca 1944).
Grupa Beyersdorfa nie była przygotowana do działań przeciwpartyzanckich, składała się głównie z rekrutów ukraińskich bez doświadczenia bojowego. Działania grupy polegały głównie na marszach po śladach wycofujących się partyzantów. Do jedynego większego starcia doszło koło wsi Chmielnik, gdzie grupa rozbiła kilkusetosobowy sowiecki oddział partyzancki, ponosząc jednak duże straty.
Grupa została rozwiązana 30 marca 1944, a jej żołnierze powrócili do macierzystej 14 Dywizji.

</doc>
<doc id="1019056" url="https://pl.wikipedia.org/wiki?curid=1019056" title="Kopalnia Węgla Kamiennego Jastrzębie">
Kopalnia Węgla Kamiennego Jastrzębie

Kopalnia Węgla Kamiennego Jastrzębie - nieczynna kopalnia węgla kamiennego, która znajdowała się w Jastrzębiu-Zdroju w woj. śląskim oraz częściowo w Mszanie w powiecie wodzisławskim.
Historia.
Budowę kopalni rozpoczęto w czerwcu 1956, a uroczyste uruchomienie nastąpiło 4 grudnia 1962 roku. 1 stycznia 1963 została do niej przyłączona kopalnia Moszczenica. Połączonym kopalniom nadano nazwę KWK "Jastrzębie-Moszczenica". 1 stycznia 1966 odłączono kopalnię Moszczenica i kopalnia "Jastrzębie" powróciła do swej dawnej nazwy. 
Kopalnia wchodziła kolejno w skład organizacji skupiających zakłady górnicze na naszym terenie: "Rybnickie Zjednoczenie Przemysłu Węglowego" (działało w latach 1945-1982), "Zrzeszenie Kopalń Węgla Kamiennego w Jastrzębiu-Zdroju" (działało w latach 1982-1984), "Rybnicko-Jastrzębskie Gwarectwo Węglowe" (działało w latach 1984-1988), "Przedsiębiorstwo Eksploatacji Węgla "Południe" z siedzibą w Jastrzębiu-Zdroju" (działało w latach 1989-1990).
W 1994 r. ponownie połączono obie kopalnie i nadano im nazwę KWK Jas-Mos. Kopalnię "Moszczenica" włączono w skład KWK Jas-Mos jako "Ruch Moszczenica". 29 sierpnia 1980 w kopalni doszło do strajku, który trwał do podpisania tzw. porozumień jastrzębskich 3 września 1980. W 2000 roku "Ruch Moszczenica" całkowicie zakończył eksploatację. Obecnie kopalnia nosi nazwę KWK "Jas-Mos" i należy do Jastrzębskiej Spółki Węglowej S.A.

</doc>
<doc id="1019057" url="https://pl.wikipedia.org/wiki?curid=1019057" title="KWK Jastrzębie">
KWK Jastrzębie



</doc>
<doc id="1019061" url="https://pl.wikipedia.org/wiki?curid=1019061" title="Dywizja Zapasowa A">
Dywizja Zapasowa A

Dywizja Zapasowa A (niem. "Feldersatz-Division A") – jedna z niemieckich dywizji zapasowych. Utworzona w sierpniu 1941 roku w IV Okręgu Wojskowym do kierowania wojskami zapasowymi na froncie wschodnim. W październiku rozwiązana na terenie Niemiec. Ponownie utworzona w styczniu 1942 roku i rozwiązana 30 listopada 1942 roku. 
Dowódcy
Skład w 1941
Skład w 1942

</doc>
<doc id="1019063" url="https://pl.wikipedia.org/wiki?curid=1019063" title="Kotylorynch">
Kotylorynch

Kotylorynch ("Cotylorhynchus") – jest nazwą rodzajową roślinożernego pelykozaura z rodziny "Caseidae", żyjącego na przełomie dolnego i środkowego permu.
Odkryto następujące jego gatunki:

</doc>
<doc id="1019064" url="https://pl.wikipedia.org/wiki?curid=1019064" title="Eugeniusz Guzek">
Eugeniusz Guzek

Eugeniusz Tadeusz Guzek ps. "„Grabowski”", "„Albinos”", "„Grabski”" (ur. 24 listopada 1922 w Warszawie, zm. 21 listopada 2015 tamże) – polski działacz podziemia niepodległościowego w czasie II wojny światowej, uczestnik powstania warszawskiego, podpułkownik WP w stanie spoczynku, kawaler Orderu Virtuti Militari.
Życiorys.
Urodził się w rodzinie Józefa (laboranta) i Zuzanny z d. Kobus. Uczeń III gimnazjum miejskiego.
Przed wojną należał do 80 Drużyny Harcerskiej im. Jędrzeja Śniadeckiego i w jej ramach uczestniczył w kampanii wrześniowej 1939 w pomocniczej służby wojskowej. Podczas okupacji niemieckiej był żołnierzem kolejno Służby Zwycięstwu Polski,
Związku Walki Zbrojnej i Armii Krajowej, w szeregach której podczas powstania warszawskiego walczył w szeregach Zgrupowania pułku Baszta (kompania K-2). W maju 1943 ukończył Szkołę Podchorążych i został mianowany dowódcą drużyny a następnie dowódcą plutonu.
Podczas powstania warszawskiego w stopniu plutonowego podchorążego brał udział w walkach na Mokotowie i Okęciu. Za te walki został odznaczony Krzyżem Srebrnym Orderu Wojennego Virtuti Militari. Po upadku powstania jeniec stalagu w Sandbostel.
Po zakończeniu wojny i powrocie do Polski (1946) rozpoczął studia na Wydziale Budownictwa Politechniki Warszawskiej, które ukończył w 1952, po czym pracował w warszawskiej Dyrekcji Rozbudowy Miasta jako architekt. Po przejściu na emeryturę działał w organizacjach kombatanckich.
Od roku 2006 zasiadał w Zarządzie Klubu Kawalerów Orderu Wojennego Virtuti Militari. W 1987 roku wraz ze swoimi rodzicami Józefem i Zuzanną (oboje odznaczeni pośmiertnie) został wyróżniony tytułem honorowym i medalem Sprawiedliwy wśród Narodów Świata. Od 8 listopada 2010 do śmierci był członkiem Kapituły Orderu Wojennego Virtuti Militari. 1 października wziął udział w obchodach 80-lecia 80 WDH. Był wtedy ostatnim żyjącym członkiem, który był w 80 WDH od samego początku. Zmarł w 2015 roku. Został pochowany z wojskowymi i harcerskimi honorami na Cmentarzu Bródnowskim (kwatera 4N-1-7).
Życie prywatne.
Żonaty od 1944 z Janiną z d. Król. Mieli córkę Hannę (ur. 1946).

</doc>
<doc id="1019066" url="https://pl.wikipedia.org/wiki?curid=1019066" title="Enter Chaos">
Enter Chaos

Enter Chaos - polski zespół deathmetalowy, powstały w 2002 roku. Od 2006 roku brak jest doniesień o działalności zespołu.
Historia.
Zespół powstał w 2002 roku z inicjatywy muzyków takich zespołów jak: Demise, Luna Ad Noctum, Azarath i Immemorial. Tego samego roku nakładem wytwórni muzycznej Metal Mind Productions ukazał się debiutancki album formacji zatytułowany "Dreamworker". Ciesząca się uznaniem krytyków płyta otrzymała tytuł albumu miesiąca w kanadyjskim magazynie Metallian, oraz szereg pozytywnych recenzji w pismach Urkraft, Scream i Aardschock. 28 marca 2003 roku w warszawskim klubie Kopalnia zespół zagrał pierwszy koncert, który poprzedził występ na festiwalu Metalmania. 
16 marca 2004 roku ukazał się drugi album formacji zatytułowany "Aura Sense". Okładkę wydawnictwa przygotował Nikolas Sundin, który współpracował m.in. z Dark Tranquillity. W nagraniach gościnnie wziął udział Henri Sorvali znany z formacji Finntroll i Moonsorrow, który zarejestrował partie instrumentów klawiszowych i sample w utworze pt. "Baby The Handgun". W 2004 roku zespół rozpoczął realizację trzeciego album zatytułowanego "Chaosville". Nagrania odbyły się w olsztyńskim Studio X we współpracy z producentem muzycznym Szymonem Czechem. W kwietniu 2005 roku zespół zerwał kontrakt z wytwórnią Metal Mind Productions i wystosował następujące oświadczenie: 
Ostatecznie trzeci album grupy "Chaosville" nigdy nie został wydany. Od 2006 roku brak jest doniesień o działalności zespołu.

</doc>
<doc id="1019067" url="https://pl.wikipedia.org/wiki?curid=1019067" title="Referendum w Portugalii 2007">
Referendum w Portugalii 2007



</doc>
<doc id="1019069" url="https://pl.wikipedia.org/wiki?curid=1019069" title="Wybory parlamentarne w Szkocji, 2007">
Wybory parlamentarne w Szkocji, 2007



</doc>
<doc id="1019070" url="https://pl.wikipedia.org/wiki?curid=1019070" title="Matt Weinberg">
Matt Weinberg

Matthew Phillip Weinberg (ur. 13 czerwca 1990 w Los Angeles) – amerykański aktor dziecięcy, występował w takich filmach jak "X-men" czy "Gorąca laska".
Życiorys.
Urodził się w Los Angeles w stanie Kalifornia. Ma młodszego brata, Mike’a, który także jest aktorem. Wystąpił w roli Tommy’ego w filmie "X-men" (2000), Boogera w "Gorącej lasce" (2002), a także dubbing do filmu "" i rola Kyle’a w filmie "Grzanie ławy".
W 2006 roku zerwał z zawodem aktora.

</doc>
<doc id="1019071" url="https://pl.wikipedia.org/wiki?curid=1019071" title="Wybory parlamentarne w Serbii, 2007">
Wybory parlamentarne w Serbii, 2007



</doc>
<doc id="1019073" url="https://pl.wikipedia.org/wiki?curid=1019073" title="Wybory parlamentarne na Ukrainie, 2007">
Wybory parlamentarne na Ukrainie, 2007



</doc>
<doc id="1019076" url="https://pl.wikipedia.org/wiki?curid=1019076" title="Port Royal (album)">
Port Royal (album)

Port Royal – czwarty studyjny album niemieckiej grupy Running Wild. Na albumie znajduje się 11 utworów.

</doc>
<doc id="1019077" url="https://pl.wikipedia.org/wiki?curid=1019077" title="Wybory do Parlamentu Europejskiego (2004)">
Wybory do Parlamentu Europejskiego (2004)



</doc>
<doc id="1019078" url="https://pl.wikipedia.org/wiki?curid=1019078" title="Wybory do Parlamentu Europejskiego 2004 (Czechy)">
Wybory do Parlamentu Europejskiego 2004 (Czechy)



</doc>
<doc id="1019079" url="https://pl.wikipedia.org/wiki?curid=1019079" title="Wybory do Parlamentu Europejskiego 2004 (Słowacja)">
Wybory do Parlamentu Europejskiego 2004 (Słowacja)



</doc>
<doc id="1019082" url="https://pl.wikipedia.org/wiki?curid=1019082" title="Wybory do Parlamentu Europejskiego w Austrii, 2004">
Wybory do Parlamentu Europejskiego w Austrii, 2004



</doc>
<doc id="1019087" url="https://pl.wikipedia.org/wiki?curid=1019087" title="LLU">
LLU



</doc>
<doc id="1019088" url="https://pl.wikipedia.org/wiki?curid=1019088" title="Wybory do Parlamentu Europejskiego w Polsce 2004">
Wybory do Parlamentu Europejskiego w Polsce 2004



</doc>
<doc id="1019089" url="https://pl.wikipedia.org/wiki?curid=1019089" title="Stanisław Łoza">
Stanisław Łoza

Stanisław Bartłomiej Łoza h. Korab (ur. 29 lipca 1888 w Starej Wsi, zm. 5 kwietnia 1956 w Warszawie) – podpułkownik Wojska Polskiego, historyk sztuki, bibliograf.
Życiorys.
Urodził się w Starej Wsi, która wówczas leżała w Królestwie Polskim (kongresowym) będącym częścią Cesarstwa Rosyjskiego, jako syn Stanisława Jana i Bolesławy z Lublińskich. Do 1909 uczył się w prywatnym Gimnazjum św. Wojciecha w Warszawie. W celu kontynuacji nauki wyjechał do Francji. W 1913 roku ukończył studia na wydziale ekonomicznym Instytutu Nauk Politycznych w Paryżu. Jako wolny słuchacz studiował również prawo i historię, a w École du Louvre historię sztuki. Po powrocie do kraju pracował w Banku Towarzystw Spółdzielczych, a następnie w Departamencie gospodarczo-społecznym. Po wybuchu I wojny światowej pracował najpierw z Zarządzie Kolei, a potem w Towarzystwie Opieki nad Zabytkami Przeszłości pod kierunkiem Jarosława Wojciechowskiego w dziale inwentaryzacji zabytków. W tym czasie opracował I wydanie "Słownika architektów i budowniczych Polaków oraz cudzoziemców w Polsce pracujących" wydany w 1917 roku. Od lipca 1917 był referentem w ówczesnym Ministerstwie Rolnictwa.
Od 1919 roku w stopniu porucznika służył w Wojsku Polskim. Został zweryfikowany w stopniu kapitana ze starszeństwem z dniem 1 grudnia 1920 w korpusie oficerów administracji, dział kancelaryjny. Od 1921 był kierownikiem podreferatu orderów i odznaczeń w Gabinecie Ministra Spraw Wojskowych. Był wówczas urzędnikiem wojskowym w IX randze. Po 1926 roku został przeniesiony do Wojskowego Instytutu Naukowo-Wydawniczego w Warszawie. W 1929 roku przeszedł w stan spoczynku z przydziałem do Korpusu Oficerów Administracji Wojskowej w stanie spoczynku. Został wtedy kierownikiem biura zarządu w Zarządzie Głównego Związku Kombatantów.
Stanisław Łoza w kampanii wrześniowej w 1939 roku był kierownikiem kancelarii sztabu Armii „Poznań”. Uczestniczył w walkach z Niemcami na szlaku bojowym Armii „Poznań” aż do obrony Warszawy. Po kapitulacji Warszawy 28 września 1939 roku dostał się do niewoli niemieckiej. Do 1945 roku był więźniem niemieckich oflagów, obozów jenieckich, w których byli przetrzymywani wzięci do niewoli oficerowie. W oflagu II C Woldenberg miał numer obozowy 52770/X B. Z niewoli niemieckiej Stanisław Łoza został uwolniony przez żołnierzy Armii Czerwonej 30 stycznia 1945 roku.
Zaraz po uwolnieniu powrócił do Warszawy i po odbyciu przewodu rehabilitacyjnego wstąpił w stopniu kapitana do Ludowego Wojska Polskiego. Początkowo otrzymał posadę kierownika biblioteki i archiwum w Muzeum Wojska Polskiego w Warszawie. Jeszcze w 1945 roku został awansowany do stopnia majora. Od 1946 roku pracował w Departamencie Personalnym MON. W 1947 roku został awansowany do stopnia podpułkownika i z dniem 30 czerwca 1947 roku przeniesiony w stan spoczynku. Podjął wtedy pracę w Biurze Rewindykacji i Odszkodowań Naczelnej Dyrekcji Muzeów i Ochrony Zabytków. Z dniem 1 marca 1951 roku został powołany do pracy naukowej w Instytucie Urbanistyki i Architektury gdzie pracował aż do śmierci.
Stanisław Łoza spoczywa na cmentarzu Powązkowskim w Warszawie (kwatera 183-4-10).
Życie prywatne.
Był żonaty z Haliną Marią z Marconich (1888–1952), córką Władysława, wnuczką Antoniego Kolberga i Henryka Marconiego. Łozowie mieli trzech synów: Andrzeja Ludwika, Jana Tadeusza i Stanisława oraz córkę Halinę Małgorzatę. Andrzej Ludwik (ur. 1919) zaginął po powstaniu warszawskim w 1944, Jan Tadeusz (ur. 1924) zmarł w niemieckim obozie koncentracyjnym Natzweiler-Struthof, Stanisław (syn) (1917–1982) był inżynierem, Halina Małgorzata (1927–2013) była artystką plastykiem po studiach w ASP w Warszawie.

</doc>
<doc id="1019094" url="https://pl.wikipedia.org/wiki?curid=1019094" title="Lora Szafran">
Lora Szafran

Lora Szafran (ur. 24 lipca 1960 w Krośnie) – polska wokalistka jazzowa, absolwentka Akademii Muzycznej w Katowicach w klasie wokalistyki jazzowej z tytułem magistra sztuki. W październiku 2015 roku została odznaczona Brązowym Medalem „Zasłużony Kulturze Gloria Artis”.

</doc>
<doc id="1019104" url="https://pl.wikipedia.org/wiki?curid=1019104" title="Wybory parlamentarne w Czechach, 2002">
Wybory parlamentarne w Czechach, 2002



</doc>
<doc id="1019105" url="https://pl.wikipedia.org/wiki?curid=1019105" title="Wybory parlamentarne w Czechach, 1996">
Wybory parlamentarne w Czechach, 1996



</doc>
<doc id="1019107" url="https://pl.wikipedia.org/wiki?curid=1019107" title="Wybory parlamentarne w Czechach, 1998">
Wybory parlamentarne w Czechach, 1998



</doc>
<doc id="1019108" url="https://pl.wikipedia.org/wiki?curid=1019108" title="Wybory parlamentarne w Czechach, 1992">
Wybory parlamentarne w Czechach, 1992



</doc>
<doc id="1019109" url="https://pl.wikipedia.org/wiki?curid=1019109" title="Wybory prezydenckie we Francji, 1848">
Wybory prezydenckie we Francji, 1848



</doc>
<doc id="1019112" url="https://pl.wikipedia.org/wiki?curid=1019112" title="Wybory prezydenckie we Francji, 1965">
Wybory prezydenckie we Francji, 1965



</doc>
<doc id="1019113" url="https://pl.wikipedia.org/wiki?curid=1019113" title="Wybory prezydenckie we Francji, 1969">
Wybory prezydenckie we Francji, 1969



</doc>
<doc id="1019116" url="https://pl.wikipedia.org/wiki?curid=1019116" title="Sabine Braun">
Sabine Braun

Sabine Braun (ur. 19 czerwca 1965 w Essen) – niemiecka lekkoatletka, wieloboistka.
Dwukrotna mistrzyni świata w siedmioboju (1991, 1997), srebrna medalistka (1993). Brązowa medalistka igrzysk olimpijskich w Barcelonie (1992). Dwukrotna mistrzyni Europy (1990, 1994), srebrna medalistka (2002). Halowa mistrzyni świata w pięcioboju (1997).
Jest lesbijką, związana jest z oszczepniczką Beatą Peters.

</doc>
<doc id="1019117" url="https://pl.wikipedia.org/wiki?curid=1019117" title="Wybory prezydenckie we Francji, 1974">
Wybory prezydenckie we Francji, 1974



</doc>
<doc id="1019119" url="https://pl.wikipedia.org/wiki?curid=1019119" title="Gabriela Rembisz">
Gabriela Rembisz

Gabriela Rembisz (ur. 12 marca 1937 w Poznaniu) – działaczka PZPR, członkini najwyższych władz partyjnych w okresie PRL.
Ukończyła Technikum Chemiczne w Poznaniu (1974). Od 1961 technik w Poznańskich Zakładach Opon Samochodowych "Stomil", od 1977 mistrz miany. Członkini NSZZ pracowników "Stomilu" (od 1982), członek PZPR (od 1976). Działaczka zakładowej organizacji PZPR (I sekretarz Oddziałowej Organizacji Partyjnej i członek Egzekutywy, członek Plenum Komitetu Zakładowego PZPR). Na X Zjeździe PZPR w lipcu 1986 wybrana w skład KC PZPR. W latach 1986–1988 zastępca członka Biura Politycznego KC PZPR, a w okresie 1988–1990 – członek Biura Politycznego KC PZPR. W latach 1988-1990 przewodnicząca Komisji Skarg, Wniosków i Sygnałów od Ludności KC PZPR. W latach 80. wchodziła również w skład Rady Redakcyjnej organu teoretycznego i politycznego KC PZPR "Nowe Drogi". Wyróżniona m. in. "Odznaką Honorową Miasta Poznania". 

</doc>
<doc id="1019120" url="https://pl.wikipedia.org/wiki?curid=1019120" title="USS Dolphin (SS-169)">
USS Dolphin (SS-169)

USS Dolphin (SS-169) – amerykański okręt podwodny z okresu II wojny światowej. Okręt należał do grupy 9 okrętów pięciu typów które powstały w dwudziestoleciu międzywojennym i określane były jako typ "V". Okręt w czasie budowy znany był także pod oznaczeniem "V-7", "SF-10" i "SSF-3".
Historia.
Położenie stępki pod 7 okręt należący do grupy okrętów typu "V" nastąpiło 14 czerwca 1930 w stoczni Portsmouth Naval Shipyard. Wodowanie okrętu nastąpiło 6 marca 1932, a wejście do służby nastąpiło 1 czerwca 1932.
24 października 1932 "Dolphin" opuścił Portsmouth i udał się do Kalifornii, gdzie wszedł w skład grupy okrętów podwodnych. Do 4 marca 1933 brał udział w ćwiczeniach i próbnym odpalaniu torped. W ciągu kolejnych 4 lat służby brał udział w licznych ćwiczeniach i odwiedzał porty na Hawajach, Alasce i w rejonie kanału Panamskiego. 8 grudnia 1937 przybył do Pearl Harbor gdzie miało być jego nowe miejsce stacjonowania. 7 grudnia 1941 podczas ataku na Pearl Harbor brał czynny udział w obronie portu ostrzeliwując japońskie samoloty. Następnie udał się na patrol bojowy którego celem było poszukiwanie japońskich okrętów podwodnych w rejonie wysp Hawajskich.
24 grudnia 1941 "Dolphin" opuścił Pearl Harbor i udał się w swój pierwszy patrol bojowy którego celem było rozpoznanie rejonu Wysp Marshalla przed planowanym amerykańskim atakiem lotniczym na te wyspy. 3 lutego 1942 powrócił do bazy w celu remontu. 14 maja wyszedł w kolejny patrol, który miał miejsce w rejonie Midway. Okręt wspierał swoim działaniem amerykańską flotę podczas bitwy pod Midway w czerwcu 1942. Podczas tej bitwy dokonał ataku torpedowego, którego celem był japoński niszczyciel i tankowiec. Trzeci patrol bojowy miał miejsce między 12 października a 5 grudnia 1942 w rejonie wysp Kurylskich. Był to ostatni patrol bojowy okrętu, który do końca wojny był wykorzystywany jedynie do celów szkoleniowych. Okręt wycofano ze służby 12 października 1945 i sprzedano 26 sierpnia 1946 na złom.

</doc>
<doc id="1019122" url="https://pl.wikipedia.org/wiki?curid=1019122" title="Państwowe Gimnazjum im. Króla Zygmunta Augusta w Wilnie">
Państwowe Gimnazjum im. Króla Zygmunta Augusta w Wilnie

Państwowe Gimnazjum im. Króla Zygmunta Augusta w Wilnie – polska męska szkoła średnia, istniejąca w latach 1915–1939.
Gimnazjum powstało w końcu sierpnia 1915 jako szkoła Stowarzyszenia Nauczycielstwa Polskiego – równolegle zaczęła działać szkoła żeńska, późniejsze Gimnazjum im. Elizy Orzeszkowej w Wilnie. Inicjatorem powstania tych placówek był Stanisław Kościałkowski, przez kilka następnych lat nadzorujący ich działanie. Pierwszym dyrektorem szkoły, mieszczącej się wówczas przy ul. Wileńskiej 10, został Stanisław Zieliński.
Przez pierwsze trzy lata (1915–1917) szkoła borykała się z wieloma problemami, spowodowanymi i działalnością okupacyjnych władz niemieckich, i brakiem środków finansowych. Jeszcze gorsza sytuacja nastąpiła w czasie okupacji miasta przez bolszewików, nauki jednak nie przerwano. Sytuacja poprawiła się po zajęciu Wilna przez wojsko polskie w kwietniu 1919 – szkoła otrzymała wsparcie materialne władz państwowych, przeprowadziła się też do obszernego budynku przy ul. Mała Pohulanka 11. Kierownictwo szkoły objął Zygmunt Fedorowicz. 
W roku 1920 gimnazjum zostało upaństwowiona i przyjęło imię Zygmunta II Augusta, uzyskało też prawa szkoły publicznej. Od 1932 roku, w wyniku reformy jędrzejewiczowskiej, szkoła stała się Gimnazjum i Liceum im. Zygmunta Augusta. Przestała istnieć, podobnie jak inne polskie szkoły średnie w Wilnie, w grudniu 1939 roku – przekształcono ją w Wileńskie Gimnazjum Państwowe z wykładowym językiem polskim. 
Do 1924 kierownikiem gimnazjum był Zygmunt Fedorowicz, a od 1924 dyrektorem gimnazjum był Jan Żelski.
Absolwentami Gimnazjum im. Króla Zygmunta Augusta byli m.in. Edward Borowski, Witold Czarnecki (architekt), Antoni Gołubiew, Zbigniew Ihnatowicz, Tadeusz Konwicki, Czesław Miłosz, Jan Safarewicz, Andrew Schally, Stanisław Stomma, Andrzej Święcicki, Ignacy Święcicki, Wiktor Trościanko, Ananiasz Zajączkowski, Czesław Zgorzelski, Józef Żyliński, Ryszard Kiersnowski.

</doc>
<doc id="1019123" url="https://pl.wikipedia.org/wiki?curid=1019123" title="Historyczny Park Stanowy Ward Charcoal Ovens">
Historyczny Park Stanowy Ward Charcoal Ovens

Historyczny Park Stanowy Ward Charcoal Ovens (ang. "Ward Charcoal Ovens State Historic Park") – park stanowy w amerykańskim stanie Nevada, w hrabstwie White Pine. Prawie 29 km (ok. 18 mil) na południe od Ely. Powstał w celu ochrony zabytkowych pieców do produkcji węgla drzewnego w kształcie uli.
Historia.
Sześć pieców zostało zbudowanych w 1876 roku przez The Martin White Company w celu dostarczenia paliwa do okolicznych zakładów przetwarzających rudy metali. Wykonawcami byli szwajcarscy i włoscy rzemieślnicy, zwani "Carbonari". Użyli kwarcu zmieszanego z tufem wulkanicznym. Wydobyto z pobliskich wzgórz. Kształt ula ułatwia kontrolę nad procesem przekształcania drewna w węgiel, odbija znaczną część unoszącego się ciepła do środka. Dzięki czemu możliwe było wyprodukowanie węgla, nawet z opornych gatunków drewna. M.in. sosny, jałowca, osiki, a nawet bylicy.
Historycy nie są zgodni, do kiedy piece były używane. Prawdopodobnie, porzucono je w 1879 roku.
Okoliczne nieruchomości służyły do różnych celów. Miały reputację kryjówek złodziei napadających na dyliżanse. Poszukiwacze cennych metali chronili się w nich, na czas niesprzyjającej pogody. Obecnie, prowadzi się prace konserwatorskie.
Geografia.
Park znajduje się na wysokości ponad 2133 m n.p.m. (7000 stóp). Otwarty przez cały rok, ale w miesiącach zimowych zwiedzanie może być niebezpieczne z powodu błota i śniegu. Latem temperatury dochodzą do ok. 32 °C (90°F) w ciągu dnia i mogą bardzo obniżyć się nocą. Na tej wysokości pogoda może być zmienna. Zimą temperatury zwykle spadają poniżej 0 °C.

</doc>
<doc id="1019125" url="https://pl.wikipedia.org/wiki?curid=1019125" title="Ramón Morales">
Ramón Morales

Ramón Morales Higuera (ur. 10 października 1975 w La Piedad) – meksykański piłkarz występujący najczęściej na pozycji bocznego pomocnika, obecnie trener.
Jest starszym bratem Carlosa Moralesa, innego meksykańskiego piłkarza.
Kariera klubowa.
Morales rozpoczął piłkarską karierę w klubie CF Monterrey. W lidze meksykańskiej zadebiutował w 1995 roku w zremisowanym 0:0 spotkaniu z Tecos UAG. Grając w Monterrey stał się jednym z czołowych lewych pomocników w kraju, obdarzonym szybkością, techniką i dryblingiem. W drużynie tej występował przez cztery sezony, a największym sukcesem w tym czasie był udział w Copa Libertadores w sezonie 1998/1999, jednak Monterrey odpadło w pierwszej rundzie. Dla tego klubu Morales rozegrał 84 ligowe mecze i strzelił 3 gole.
W styczniu 1999 roku Morales przeszedł do Chivas de Guadalajara. Tam obok Oswaldo Sáncheza, Omara Bravo, Francisco Palencii czy też Carlosa Salcido stał się jedną z największych gwiazd drużyny. Pomimo takiego składu, zespół przez kolejne lata nie potrafił osiągnąć sukcesu i dopiero w 2006 roku Morales po raz pierwszy w karierze został mistrzem Meksyku, gdy Chivas wywalczyło prymat w fazie Apertura. Po kolejnym sezonie z klubu odszedł bramkarz Oswaldo Sánchez i Morales został mianowany nowym kapitanem zespołu. Z funkcji tej zrezygnował przed sezonem 2009/2010 na rzecz Omara Bravo. Morales był zawodnikiem zespołu z Guadalajary przez 11 lat, rozgrywając dla tej drużyny 382 ligowe spotkania, w których zdobył 66 bramek.
Po sezonie Apertura 2009 Morales odszedł z drużyny Chivas. Wiosną 2010 był wolnym zawodnikiem, natomiast w maju tego samego roku podpisał umowę z inną drużyną z miasta Guadalajara, Tecos UAG. W ciągu roku wystąpił dla Tecos w 28 meczach ligowych, zdobywając jedną bramkę – z rzutu wolnego w 5. kolejce sezonu Apertura 2010 w spotkaniu z San Luis (3:2). 11 sierpnia 2011, mimo oferty z amerykańskiego klubu Chivas USA, Morales zdecydował się zakończyć swoją szesnastoletnią piłkarską karierę.
Kariera reprezentacyjna.
W reprezentacji Meksyku Morales zadebiutował 12 lipca 2001 roku w wygranym 1:0 spotkaniu z Brazylią, rozegranym w ramach Copa América 2001, na którym Meksyk dotarł do finału, w którym przegrał 0:1 z Kolumbią.
W 2002 roku Morales został powołany do kadry na MŚ 2002. Tam był podstawowym zawodnikiem zespołu i wystąpił najpierw w trzech meczach grupowych: z Chorwacją (1:0), z Ekwadorem (2:1) i Włochami (1:1), a następnie w 1/8 finału z USA (0:2).
W 2006 roku Morales zaliczył drugi Mundial, tym razem w Niemczech. Był jednak rezerwowym i zagrał jedynie w dwóch spotkaniach: grupowym z Angolą (0:0) i 1/8 finału z Argentyną (1:2, po dogrywce).
W swojej karierze Morales występował też w takich turniejach jak: Copa América 2004 (ćwierćfinał), Puchar Konfederacji 2005 (4. miejsce), Złoty Puchar CONCACAF 2007 (finał) oraz Copa América 2007 (gol w wygranym 2:0 meczu z Brazylią, 3. miejsce).

</doc>
<doc id="1019126" url="https://pl.wikipedia.org/wiki?curid=1019126" title="Ramon Morales">
Ramon Morales



</doc>
<doc id="1019127" url="https://pl.wikipedia.org/wiki?curid=1019127" title="Ludwig Piskacek">
Ludwig Piskacek



</doc>
<doc id="1019129" url="https://pl.wikipedia.org/wiki?curid=1019129" title="Emeryka">
Emeryka

Emeryka – imię żeńskie pochodzenia germańskiego. Żeński odpowiednik imienia Emeryk, wywodzącego się ze starogermańskiego imienia Amalaryk, oznaczającego „władca Amalów” (Amalowie według gockiej legendy to ród królewski pochodzenia boskiego). Człon "amal" może także oznaczać „gorliwy” lub „dzielny, aktywny”. Emeryka może wywodzić się również z saksońskiego "Emmerich" i oznaczać „zawsze bogata”. 
Patronem tego imienia jest święty Emeryk (1007?–1031), syn Stefana I, króla węgierskiego.
Emeryka imieniny obchodzi 4 listopada.

</doc>
<doc id="1019130" url="https://pl.wikipedia.org/wiki?curid=1019130" title="Objaw Piskáčka">
Objaw Piskáčka

Objaw Piskáčka (ang. Piskacek sign) – wczesny objaw ciąży; uwypuklenie jednego rogu macicy spowodowane implantacją jaja płodowego.
Objaw opisany w 1899 roku przez Ludwiga Piskáčka.

</doc>
<doc id="1019133" url="https://pl.wikipedia.org/wiki?curid=1019133" title="Gmach dawnego Seminarium Nauczycielskiego w Grudziądzu">
Gmach dawnego Seminarium Nauczycielskiego w Grudziądzu

Gmach dawnego Seminarium Nauczycielskiego w Grudziądzu – obecnie siedziba Centrum Kształcenia Ustawicznego
Historia.
Seminarium w Grudziądzu założono w 1816 r. w celu kształcenia nauczycieli dla katolickich szkół elementarnych. Organizatorem i pierwszym dyrektorem był proboszcz parafii farnej ks. Franz Dietrich. Siedzibą stały się zabudowania kolegium jezuickiego i klasztoru benedyktynek, gdzie umieszczono również preparandę - szkołę ćwiczeń. Od 1851 do seminarium należał ogród na Kwidzyńskim Przedmieściu, gdzie później zbudowano salę gimnastyczną. W 1894 r. teren powiększono i przy obecnej ul. Legionów 2-12 rozpoczęto wznoszenie nowej siedziby Królewskiego Seminarium Nauczycielskiego, pozostałą część parceli przeznaczając na park, ogród, boisko sportowe i nową salę gimnastyczną. Gmach miał pomieścić 94 seminarzystów i 130 uczniów szkoły ćwiczeń. Wstępne projekty autorstwa Bauera i Wendorffa z Ministerstwa Robót Publicznych w Berlinie (zbliżone formy ma nieco późniejszy gmach Sądu Rejonowego w Toruniu) zostały ostatecznie opracowane przez radcę budowlanego regencji kwidzyńskiej Gothana. Budowę zakończono w 1896 r. ogromnym kosztem 400 tysięcy marek i seminarium zostało oddane do użytku 27 kwietnia 1897 r. W 1951 r. od tyłu dobudowano nowe skrzydło z internatem i salą gimnastyczną. Budynek pierwotnym celom służył do 1968 r. (ostatnio jako Liceum Pedagogiczne), następnie zlokalizowano tu Zasadniczą Szkołę Mechaniczną i od 1977 r. jest siedzibą Centrum Kształcenia Ustawicznego im. Stanisława Staszica.
W latach 20. XX rysunku i malarstwa nauczał Wacław Szczeblewski.
Budynek.
Doskonale zachowany gmach seminarium jest budowlą ceglaną, neogotycką, dwupiętrową, na rzucie litery E. Zwrócony długą malowniczą fasadą do ulicy, zwieńczony jest wysokim dachem, a oś środkową i boczne akcentują trójkątne szczyty ze sterczynami. W niszy szczytu ryzalitu środkowego został umieszczony zegar z 1896 r. Wewnątrz znajduje się m.in. reprezentacyjna sklepiona sień i klatka schodowa wsparta na granitowych filarach. Wysoka aula na I piętrze została wyposażona w drewniany malowany strop i boazerie, ornamentalne witraże, wielki żyrandol i 12-głosowe organy (po II wojnie światowej przeniesione do kościoła farnego). Tablice upamiętniają nauczycieli pomordowanych w latach okupacji hitlerowskiej.
Linki zewnętrzne.
Centrum Kształcenia Ustawicznego Grudziądz

</doc>
<doc id="1019134" url="https://pl.wikipedia.org/wiki?curid=1019134" title="Jadwiga Łokkaj">
Jadwiga Łokkaj

Jadwiga Brygida Łokkaj z domu Diug (ur. 10 października 1920 w Drohobyczu, zm. 10 sierpnia 2008 w Warszawie) – działaczka PZPR, oficer WP, wieloletnia członkini najwyższych władz PRL.
Życiorys.
Córka Stanisława. W latach 1940–1942 robotnica w Kołchozie „Nowyj Put” w miejscowości Sosna w Związku Radzieckim, w okresie 1942–1943 kierownik działu „Rajpotrebsojuz” w miejscowości Burowaje. W 1943 wstąpiła do formowanego na terytorium Związku Radzieckiego Wojska Polskiego. W latach 1943–1946 szef kancelarii sztabu dywizji Wojska Polskiego. Od 1947 pracowała w spółdzielczości: w okresie 1947–1948 pracownik umysłowy Związku Rewizyjnego Spółdzielni RP w Lublinie, w latach 1948–1952 dyrektor biura w Centrali Rolniczych Spółdzielni „Samopomoc Chłopska” w Warszawie, w okresie 1952–1970 kierownik działu kadr, członek zarządu w Związku Spółdzielni Spożywców „Społem” w Warszawie, w latach 1970–1972 wiceprezes zarządu Centralnego Związku Spółdzielni Spożywców „Społem” w Warszawie, a w latach 1972–1981 przewodnicząca Centralnego Związku Spółdzielni Spożywców „Społem”. 
W latach 1975–1981 wiceminister rynku wewnętrznego i usług – I zastępca ministra. Posłanka na Sejm PRL VII i VIII kadencji (1976–1985). Członkini KC PZPR w latach 1975–1981.
Działaczka Związku Bojowników o Wolność i Demokrację, była m.in. wiceprezesem Zarządu Głównego tej organizacji w latach 1974–1985. Była również wiceprzewodniczącą Krajowej Rady Kobiet Polskich przy Ogólnopolskim Komitecie Frontu Jedności Narodu. W latach 1974–1983 wiceprzewodnicząca Zarządu Głównego Towarzystwa Przyjaźni Polsko-Radzieckiej. W 1983 wybrana w skład Krajowej Rady TPPR.
Pełniła również funkcję prezesa Polsko-Polonijnej Izby Przemysłowo-Handlowej Interpolcom. Członek Rady Nadzorczej Expolco Holding SA. Członek honorowy Klubu Polskiej Rady Biznesu.
Za udział w II wojnie światowej odznaczona Krzyżem Srebrnym Orderu Virtuti Militari, Brązowym i Srebrnym Medalem Zasłużony dla Polu Chwały, Medalem za Warszawę 1939-1945, Medalem za Odrę, Nysę, Bałtyk, Medalem „Za udział w walkach o Berlin”, Odznaką Kościuszkowską, Odznaką Grunwaldzką oraz Krzyżem Bitwy pod Lenino i kilkoma odznaczeniami sowieckimi: Srebrnym Medalem za Odwagę, Medalem za Wyzwolenie Warszawy, Medalem za Zwycięstwo nad Niemcami. W czasach PRL otrzymała Order Sztandaru Pracy I i II klasy, Krzyż Komandorski Orderu Odrodzenia Polski oraz Srebrny (1954) i Złoty Krzyż Zasługi, Medal 10-lecia Polski Ludowej (1955).
Została pochowana na wojskowych Powązkach (kwatera C4-tuje-3).

</doc>
<doc id="1019138" url="https://pl.wikipedia.org/wiki?curid=1019138" title="AZS Politechnika Poznańska (koszykówka)">
AZS Politechnika Poznańska (koszykówka)

AZS Politechnika Poznań – drugoligowa drużyna koszykówki męskiej, akademickiego związku sportowego Politechniki Poznańskiej.

</doc>
<doc id="1019144" url="https://pl.wikipedia.org/wiki?curid=1019144" title="Al-Amn al-Amm">
Al-Amn al-Amm

Al-Amn al-Amm była iracka agencja wywiadu odpowiedzialna za bezpieczeństwo wewnętrzne państwa, biorąca udział także w akcjach zagranicznych. Administracyjnie podległa szefowi MSW.
Al-Amn al-Amm jest odpowiedzialna za zabójstwa irackich opozycjonistów oraz niewygodnych funkcjonariuszy partii Baas.
Szefowie.
Pierwszym szefem Al-Amn al-Amm był generał Kzar. Po jego śmierci w 1973 roku na czele stanął gen Ali Hasan al-Madżid. Pełniący swą funkcję do 1987 roku. Kolejnym szefem organizacji był Ahmad ad-Duri, który swoją funkcję pełnił do 1996 roku. Zastąpił go przyrodni brat Saddama Husajna Sabawi Ibrahim at-Tikriti. Od 1996 roku do końca rządów dyktatora funkcję sprawował Taha Abbas al-Ahababi. 

</doc>
<doc id="1019146" url="https://pl.wikipedia.org/wiki?curid=1019146" title="Nowy początek (album)">
Nowy początek (album)

Nowy początek – piąty studyjny album zespołu Hurt, którego produkcją zajął się Agim Dżejlili, wcześniej pracujący z takimi grupami jak NOT czy Oszibarack.

</doc>
<doc id="1019151" url="https://pl.wikipedia.org/wiki?curid=1019151" title="Starmap Mobile Alliance">
Starmap Mobile Alliance

Starmap Mobile Alliance - organizacja założona w październiku 2003, zrzeszająca europejskich operatorów telefonii komórkowej, którzy postanowli współpracować ze sobą w celu zapewnienia swoim klientom lepszej oferty roamingowej. W październiku 2006 największy z operatorów należący do "Starmap Mobile Alliance" - O2, został wykupiony przez multiregionalnego operatora - hiszpańską Telefonice i włączony do jej grupy. Ten fakt, wraz z wcześniejszym odejściem Ameny - hiszpańskiego operatora, kupionego przez France Telecom spowodował znacznie osłabienie znaczenia sojuszu pozostałych operatorów i w konsekwencji zaprzestanie działalności tej organizacji. 
Operatorzy zrzeszeni w organizacji.
Organizacja Starmap Mobile Alliance zrzeszała 11 operatorów (uwzględniając fakt, że pod marką O2 działało trzech niezależnych operatorów). 
Inne konkurencyjne organizacje.
Konkurencyjną organizacją o podobnym profilu był Freemove. Podobna działalność prowadzi Vodafone, który posiada spółki zależne w 27 krajach.
Linki zewnętrzne.
Strona domowa organizacji

</doc>
<doc id="1019152" url="https://pl.wikipedia.org/wiki?curid=1019152" title="Konsultant">
Konsultant

Konsultant, doradca (łac. "consultare" – omawiać) – osoba zawodowo zajmująca się udzielaniem porad w wybranej dziedzinie, np. księgowości, technologii, prawie, zarządzaniu personelem, marketingu, finansach, reklamie.
Sposoby działania.
Konsultant może świadczyć swoje usługi na rzecz osób prywatnych lub instytucji.
Konsultant zazwyczaj nie jest pracownikiem etatowym swojego klienta, lecz prowadzi działalność na własny rachunek lub jest pracownikiem firmy doradczej (konsultingowej), świadcząc usługi dla większej liczby klientów. Ma to miejsce zwłaszcza w sytuacjach, kiedy zapotrzebowanie klienta na poradę występuje okresowo (doradztwo podatkowe, IT).
Konsultant udzielający porad w dziedzinie doskonalenia umiejętności zawodowych jest nazywany coachem.

</doc>
<doc id="1019155" url="https://pl.wikipedia.org/wiki?curid=1019155" title="Piotr Miszczuk">
Piotr Miszczuk

Piotr Miszczuk (ur. 26 czerwca 1953 w Siedliszczu, zm. 15 września 2006 w Warszawie) – polski polityk, dziennikarz, senator III kadencji i poseł na Sejm III kadencji.
Życiorys.
Syn Jana i Zofii. Był absolwentem Liceum Ogólnokształcącego im. Romualda Traugutta w Siedliszczu. Ukończył w 1977 studia na Wydziale Humanistycznym Uniwersytetu Marii Curie-Skłodowskiej w Lublinie. W 1977 był słuchaczem Centrum Szkolenia Oficerów Politycznych, ukończył ponadto Podyplomowe Studium Dziennikarstwa na Akademii Nauk Społecznych przy KC KPZR oraz Wieczorowy Uniwersytet Marksizmu-Leninizmu. W 1976 wstąpił do Polskiej Zjednoczonej Partii Robotniczej. Należał do Socjalistycznego Związku Studentów Polskich (1973–1977), a od 1977 do Związku Socjalistycznej Młodzieży Polskiej. W 1978 był zastępcą dowódcy kompanii w Jednostce Wojskowej 1174 w Dęblinie.
W PZPR pełnił funkcję kierownika gminnego ośrodka pracy ideowo-wychowawczej w Chełmie (1978–1979). Później zatrudniony w Komitecie Wojewódzkim PZPR w Chełmie, gdzie był inspektorem wojewódzkiego ośrodka kształcenia ideologicznego (1979–1981), instruktorem wydziału propagandy i agitacji (1982), zastępcą kierownika wydziału kształcenia ideologicznego i informacji (1982–1983), zastępcą członka (1984–1986) i członkiem (od 1986). Pracował też jako redaktor naczelny „Tygodnika Chełmskiego” (1983–1988).
W latach 90. był zatrudniony w biurach parlamentarzystów Sojuszu Lewicy Demokratycznej. Z ramienia tej partii został w wyborach uzupełniających w 1994 wybrany na senatora III kadencji. W 1997 uzyskał mandat posła III kadencji. Działał w organizacjach pozarządowych (m.in. we „Wspólnocie Polskiej”), zasiadał też w radzie programowej TV Polonia. W 2001 bez powodzenia kandydował do Senatu. Od 2001 do śmierci był zatrudniony w Kancelarii Senatu na stanowisku dyrektora generalnego kierującego Biurem Prac Senackich.
Pochowany na cmentarzu komunalnym w Chełmie.

</doc>
<doc id="1019163" url="https://pl.wikipedia.org/wiki?curid=1019163" title="Club Toluca">
Club Toluca



</doc>
<doc id="1019171" url="https://pl.wikipedia.org/wiki?curid=1019171" title="Roman Niegosz">
Roman Niegosz

Roman Karol Niegosz (ur. 10 czerwca 1950 w Sobieszowie, zm. 1 maja 1995 w Jeleniej Górze) – polski polityk, technik, działacz związkowy, poseł na Sejm X kadencji.
Życiorys.
Ukończył w 1971 wieczorowe Technikum Elektromechaniczne w Piechowicach. Pracował jako elektromechanik samochodowy. Zawodowo związany z Karkonoskim Parkiem Narodowym, w 1986 został drwalem, a następnie strażnikiem. W został 1980 pozyskany do współpracy przez Milicję w Jeleniej Górze jako TW (z powodu wynajmowania kwater), zerwał współpracę po kilku miesiącach, w latach następnych rozpracowywany przez funkcjonariuszy Służby Bezpieczeństwa. Od 1980 działał w „Solidarności”, uczestniczył w przygotowaniu wniosku o rejestrację związku. Od września 1980 do maja 1981 był członkiem Krajowej Komisji Porozumiewawczej. W stanie wojennym został (podobnie jak jego brat Władysław) internowany na okres od 13 grudnia 1981 do 23 grudnia 1982 (w Kamiennej Górze, Wrocławiu, Nysie, Grodkowie i Uhercach). Po zwolnieniu działał w podziemiu, organizował też pomoc osobom represjonowanym. Od 1983 do 1986 zaprzysiężony członek Solidarności Walczącej, uczestnik Duszpasterstwa Ludzi Pracy przy kościele Podwyższenia Krzyża Świętego w Jeleniej Górze (1983–1989). Po stanie wojennym organizował struktury „Solidarności” w województwie jeleniogórskim i w Karkonoskim PN.
W latach 1989–1991 był posłem na Sejm kontraktowy z ramienia Komitetu Obywatelskiego. W Sejmie zasiadał w Komisji Łączności z Polakami za Granicą. Brał udział w tworzeniu Solidarności Pracy. Po zakończeniu kadencji zrezygnował z działalności politycznej.
Pochowany na cmentarzu komunalnym w jeleniogórskim Sobieszowie.

</doc>
<doc id="1019177" url="https://pl.wikipedia.org/wiki?curid=1019177" title="Batalion KOP „Worochta”">
Batalion KOP „Worochta”

Batalion KOP „Worochta” – pododdział piechoty Korpusu Ochrony Pogranicza.
Formowanie i zmiany organizacyjne.
Batalion został sformowany w grudniu 1938 roku, po przejęciu przez KOP ochrony dawnej granicy z Czechosłowacją od Straży Granicznej. Wchodził pierwotnie w skład 1 pułku KOP „Karpaty” jako jego III batalion.
Nazwa jednostki pochodziła od leżącej w paśmie Gorganów miejscowości Worochta znajdującej się wówczas na obszarze województwa stanisławowskiego i będącej macierzystym garnizonem batalionu.
Batalion uległ rozformowaniu w lipcu 1939 roku. Część żołnierzy utworzyła nową - 4 kompanię w batalionie KOP „Delatyn”, zaś pozostali zostali skierowani do nowo utworzonych batalionów „Dukla” i „Komańcza”.
Żołnierze batalionu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1019184" url="https://pl.wikipedia.org/wiki?curid=1019184" title="GTA IV">
GTA IV



</doc>
<doc id="1019187" url="https://pl.wikipedia.org/wiki?curid=1019187" title="Batalion KOP „Czortków”">
Batalion KOP „Czortków”

Batalion KOP „Czortków” – odwodowy oddział piechoty Korpusu Ochrony Pogranicza.
Formowanie i zmiany organizacyjne.
Na posiedzeniu Politycznego Komitetu Rady Ministrów, w dniach 21–22 sierpnia 1924 roku, zapadła decyzja powołania Korpusu Wojskowej Straży Granicznej. 12 września 1924 roku Ministerstwo Spraw Wojskowych wydało rozkaz wykonawczy w sprawie utworzenia Korpusu Ochrony Pogranicza, a 17 września instrukcję określającą jego strukturę. Jesienią 1927 roku, w ramach czwartego etapu organizacji KOP, został sformowany 25 batalion odwodowy. Jednostką formującą był 26 pułk piechoty. Batalion składał się z trzech kompanii piechoty, plutonu łączności i plutonu ckm. Etatowo liczył 22 oficerów. 164 podoficerów i 501 szeregowców. Jednostka została podporządkowana dowódcy 4 Brygady Ochrony Pogranicza. Dowództwo batalionu stacjonowało początkowo w Mostach Wielkich a później w Czortkowie, mieście powiatowym w ówczesnym województwie tarnopolskim. Długość ochranianego przez batalion odcinka granicy wynosiła 83 kilometry, przeciętna długość pododcinka kompanijnego to 83 kilometry, a strażnicy 9 kilometrów. Odległość dowództwa batalionu od dowództwa brygady wynosiła 12 kilometrów.
Aby zapewnić odpowiednią liczbę żołnierzy o specjalności saperskiej, z dniem 1 kwietnia 1928 roku, przy 25 batalionie w Mostach Wielkich utworzono brygadowy ośrodek wyszkolenia pionierów.
W 1929 roku jednostka została włączona w skład pułku KOP „Czortków” i przemianowana na 25 batalion odwodowy „Czortków”. W tym czasie batalion na uzbrojeniu posiadał 817 karabinów Berthier wz.1916, 44 lekkich karabinów maszynowych Bergmann wz. 1915 i 8 ciężkich karabinów maszynowych Hotchkiss wz.1914. Dwa lata później pododdział został przemianowany na batalion KOP „Czortków”.
Po przeprowadzonej reorganizacji „R.2” w 1932 roku, batalion składał się z dowództwa batalionu, plutonu łączności, kompanii karabinów maszynowych, kompanii szkolnej i trzech kompanii strzeleckich.
1 sierpnia 1934 roku oficerowie i podoficerowie batalionu zebrali z dobrowolnych składek kwotę 3215,30 zł, a strzelcy batalionu i oddziałów przynależnych gospodarczo kwotę 649,41 zł. Zebrane pieniądze przeznaczono na pomoc ofiarom powodzi. Ponadto dowódca batalionu major Władysław Ciepielowski przekazał na ręce starosty nowosądeckiego jeden dwudziestotonowy wagon koniczyny.
W listopadzie 1936 roku batalion etatowo liczył 23 oficerów, 72 podoficerów, 17 nadterminowych i 730 żołnierzy służby zasadniczej.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Batalion otrzymał nowy etat. Był jednostką administracyjną dla dowództwa Brygady KOP „Podole”, szwadronu kawalerii KOP „Czortków”, kompanii saperów KOP „Czortków”, lekarza weterynarii rejonu południowego KOP, IV rejonu Intendentury KOP, placówki wywiadowczej KOP nr 9, posterunku żandarmerii przy Brygadzie KOP „Podole”, komendy rejonu pw KOP „Podole”, komendy powiatu pw KOP „Czortków”, komendy powiatu pw KOP „Buczacz”, stacji gołębi pocztowych KOP „Buczacz” i 3 drużyny plutonu radiotelegraficznego KOP. Po rozformowaniu pułku KOP „Czortków”, batalion został bezpośrednio podporządkowany dowódcy Brygady KOP „Podole”. W wyniku realizacji drugiej fazy reorganizacji KOP, latem 1937 została zlikwidowana 4 kompania strzelecka i utworzona 2 kompania ckm.
Zarządzeniem dowódcy KOP gen. bryg. Jana Kruszewskiego w sprawie zmian w kwatermistrzostwie KOP, dniem 1 kwietnia 1939 roku utworzono w batalionie etat oficera ewidencyjno-personalnego w stopniu kapitana. Oficer ten był faktycznie oficerem mobilizacyjnym baonu.
Z dniem 15 maja 1939 roku batalion stał się oddziałem gospodarczym. Stanowisko kwatermistrza batalionu przemianowane zostało na stanowisko zastępcy dowódcy batalionu do spraw gospodarczych, płatnika na stanowisko oficera gospodarczego, zastępcy oficera materiałowego dla spraw uzbrojenia na zbrojmistrza, zastępcy oficera materiałowego dla spraw żywnościowych na oficera żywnościowego.
Batalion w wyniku mobilizacji został rozwinięty do stanu dwóch batalionów i włączony w struktury rezerwowej 36 Dywizji Piechoty jako I i II batalion 163 pułku piechoty, dzieląc losy innych jednostek odwodowej armii Prusy.
Po odejściu batalionów przeznaczonych dla 36 Dywizji Piechoty, garnizon i kadra jednostki w Czortkowie nie odtworzyła batalionu i skoncentrowała się na wsparciu organizacyjnym dla odtwarzanych batalionów „Borszczów” i „Kopyczyńce”.
Struktura organizacyjna.
Struktura organizacyjna batalionu odwodowego w 1937:
Dowództwo batalionu
Stan osobowy
Razem – 883 żołnierzy
Żołnierze batalionu.
Obsada personalna w czerwcu 1939:
Żołnierze batalionu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1019188" url="https://pl.wikipedia.org/wiki?curid=1019188" title="PGE GKS Bełchatów">
PGE GKS Bełchatów



</doc>
<doc id="1019195" url="https://pl.wikipedia.org/wiki?curid=1019195" title="Marek Kocot">
Marek Kocot

Marek Kocot (ur. 24 sierpnia 1971 w Szczecinie) – polski aktor, reżyser teatralny, dramaturg. Absolwent PWST we Wrocławiu (rocznik 1994). Na scenie zadebiutował rolą Anioła w spektaklu „Romans Róży” w 1992 roku na deskach Teatru Współczesnego we Wrocławiu. Autor sztuk „Ogród rogaczy” i „Audiotele”. W latach 1995 – 1997 związany z Teatrem Wybrzeże w Gdańsku, od 2002 roku aktor Teatru Współczesnego we Wrocławiu. W latach 2005–2010 prezenter pogody w TVP Wrocław. Ma syna Jerzego Marka.
Role teatralne.
We Wrocławskim Teatrze Współczesnym:
W Teatrze Wybrzeże w Gdańsku:
W Teatrze Miejskim im. Witolda Gombrowicza w Gdyni:
W Nadbałtyckim Centrum Kultury w Gdańsku:
W Teatrze Komedia we Wrocławiu:
Od 13 lutego 2011 roku prowadzi antykabaret „Dobry Wieczór we Wrocławiu”.

</doc>
<doc id="1019197" url="https://pl.wikipedia.org/wiki?curid=1019197" title="Batalion KOP „Skałat”">
Batalion KOP „Skałat”

Batalion KOP „Skałat” – pododdział piechoty, podstawowa jednostka taktyczna Korpusu Ochrony Pogranicza.
Formowanie i zmiany organizacyjne.
Na posiedzeniu Politycznego Komitetu Rady Ministrów, w dniach 21–22 sierpnia 1924 roku, zapadła decyzja powołania Korpusu Wojskowej Straży Granicznej. 12 września 1924 roku Ministerstwo Spraw Wojskowych wydało rozkaz wykonawczy w sprawie utworzenia Korpusu Ochrony Pogranicza, a 17 września instrukcję określającą jego strukturę. W drugim etapie organizacji KOP, w terminie do 1 marca 1925 roku, sformowano 4 Brygadę Ochrony Pogranicza, a w jej składzie 12 batalion graniczny „Skałat”. Podstawą formowania był rozkaz Ministra Spraw Wojskowych nr 1600/tjn./O.de B/25. Jednostką formującą był 54 pułk piechoty. 25 lutego 1925 roku podpułkownik Józef Jasiński został przeniesiony z Departamentu I MSWojsk. do KOP na stanowisko dowódcy 12 batalionu granicznego. Jednostka stacjonowała w koszarach w Skałacie-Mantiawie. Długość ochranianego przez batalion odcinka granicy wynosiła 78 kilometrów, przeciętna długość pododcinka kompanijnego to 20 kilometrów, a strażnicy 5 kilometrów. Odległość dowództwa batalionu od dowództwa brygady wynosiła 45 kilometrów.
W lipcu 1929 roku przyjęto zasadę, że bataliony przyjmą nazwę miejscowości będącej miejscem ich stacjonowania. Obok nazwy geograficznej, do 1931 roku stosowano również numer batalionu. W tym czasie batalion na uzbrojeniu posiadał 921 karabiny Berthier wz.1916, 60 ręczne karabinów maszynowych Chauchat wz. 1915 i 2 ciężkie karabiny maszynowe wz.1914.
W 1929 4 Brygada Ochrony Pogranicza została przemianowana na Brygadę KOP „Podole”, a 12 batalion graniczny na 12 baon KOP „Skałat” (od 1931 roku – baon KOP „Skałat”). Batalion do 1939 roku podlegał bezpośrednio dowódcy Brygady KOP „Podole”.
W wyniku reorganizacji batalionu w 1931 roku, w miejsce istniejących plutonów karabinów maszynowych, utworzono kompanię karabinów maszynowych. Rozwinięto też kadry kompanii szkolnej do pełnoetatowej kompanii odwodowej. Po przeprowadzonej reorganizacji „R.2” batalion składał się z dowództwa batalionu, plutonu łączności, kompanii karabinów maszynowych, kompanii odwodowej i czterech kompanii granicznych.
W listopadzie 1936 roku batalion etatowo liczył 23 oficerów, 78 podoficerów, 27 nadterminowych i 669 żołnierzy służby zasadniczej
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Batalion otrzymał nowy etat. Był jednostką administracyjną dla szwadronu Kawalerii KOP „Hnilice”, placówki wywiadowczej KOP nr 10, plutonu żandarmerii KOP „Tarnopol”, posterunku żandarmerii KOP „Skałat”, komendy powiatu pw KOP „Zbaraż”, komendy powiatu pw KOP „Skałat”. W wyniku realizacji drugiej fazy reorganizacji KOP, latem 1937 roku budynek strażnicy „Postołówka” planowano wydzierżawić na dom wypoczynkowy dla podoficerów KOP.
W 1938 lub w 1939 roku planowano utworzyć w baonie „Kopyczyńce” kompanię graniczną „Postołówka” kosztem zlikwidowania 1 kompanii granicznej „Kałahanówka” baonu „Skałat”. Planowano też kompanię odwodowo-graniczną „Hnilice Wielkie” kosztem zlikwidowania kompanii granicznej „Toki” baonu „Skałat”.
Z dniem 15 maja 1939 roku batalion stał się oddziałem gospodarczym. Stanowisko kwatermistrza batalionu przemianowane zostało na stanowisko zastępcy dowódcy batalionu do spraw gospodarczych, płatnika na stanowisko oficera gospodarczego, zastępcy oficera materiałowego dla spraw uzbrojenia na zbrojmistrza, zastępcy oficera materiałowego dla spraw żywnościowych na oficera żywnościowego.
30 sierpnia 1939 roku batalion został podporządkowany dowódcy zastępczego pułku KOP „Czortków”. Od 17 września 1939 roku odpierał agresję ZSRR.
Służba graniczna.
Batalion graniczny był podstawową jednostką taktyczną Korpusu Ochrony Pogranicza przeznaczoną do pełnienia służby ochronnej na powierzonym mu odcinku granicy polsko-radzieckiej, wydzielonym z pasa ochronnego brygady. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Batalion graniczny KOP „Skałat” w 1934 roku ochraniał odcinek granicy państwowej szerokości 91 kilometrów 681 metrów. Po odtworzeniu w 1939 roku, batalion ochraniał granicę długości 89 kilometrów 75 metrów.
Bataliony sąsiednie:
Walki batalionu.
Walki o strażnice:
Batalion KOP ppłk. Stanisława Janusza 17 września został zaatakowany przez oddziały 17 Korpusu Strzeleckiego komdywa Konstantina Stiepanowicza Kołganowa (ros. "Константин Степанович Колганов"), wzmocnione czołgami 10 BPanc płk. Iwanowa, 38 BPanc. płk. Piotra Wołocha oraz pododdziałami 22 Oddziału Wojsk Ochrony Pogranicza NKWD.
1 kompania graniczna „Podwołoczyska” znalazła się na kierunku głównego uderzenia. Strażnica „Podwołoczyska” została zaatakowana o 4:00 przez kombinowany oddział ze składu 136 pułku strzeleckiego pod dowództwem kpt. Mikleja. Strażnica została zniszczona. Sowieci zdobyli nieuszkodzony most kolejowy oraz zajęli stację kolejową Podwołoczyska. W trakcie walki poległo 13 żołnierzy załogi strażnicy, a straty sowiecki wyniosły 2 poległych i 4 rannych. Na stacji kolejowej Podwołoczyska wzięto ponadto do niewoli 32 oficerów.
Dowódca 1 kompanii otrzymał od zastępcy dowódcy baonu rozkaz podpalenia kancelarii, magazynów i przebicia się w kierunku Skałatu z zadaniem prowadzenia działań opóźniających. 18 września o 8:00 dotarła do Skałatu, gdzie na rozkaz dowódcy złożyła broń i rozproszyła się.
3 kompania graniczna „Toki” znalazła się na kierunku uderzenia 96 Dywizji Strzeleckiej kombriga Grigorija Chałuzina. Na rozkaz kpt. Edwarda Harnera, opuściła zajmowane pozycje i we współdziałaniu z plutonem zwiadowców konnych przeszła do prowadzenia działań opóźniających w kierunku na Zbaraż-Tarnopo.
2 kompania graniczna „Osowik” 17 września nie była atakowana. Na rozkaz kpt. Harnera rozpoczęła przygotowania do opuszczenia pozycji. Jako że dowództwo baonu utraciło kontakt z pułkiem, ppłk Janusz połączył się z pełniącym funkcję dowódcy obszaru tyłowego na Podolu gen. Łuczyriskim, od którego otrzymał rozkaz opuszczenia Skałatu i prowadzenia działań opóźniających na kierunku Sorock-Trembowla-Buczacz. Dowódca baonu rozkazał dowódcy 2 kompanii opuszczenie zajmowanych pozycji i dołączenie do sił głównych baonu.
W godzinach popołudniowych pododdziały znajdujące się w Skalacie opuściły miasto maszerując w kierunku Sorocka. Oddziały sowieckie nie podejmowały jakichkolwiek działań w stosunku do maszerujących Polaków. W Sorocku dowódca batalionu otrzymał kolejny rozkaz od gen. bryg. Łuczyńskiego. Miał wycofywać się na granicę rumuńską lub węgierską. Po przeprowadzeniu oceny położenia ppłk Janusz zdecydował się na powrót baonu do Skałatu. 18 września batalion powrócił do swoich koszar i rozkazem dowódcy został rozwiązany. Dowódca batalionu wraz z oficerami oczekiwał wejścia oddziałów Armii Czerwonej. Po wejściu do miasta sowietów oficerowie i podoficerowie zostali aresztowani.
Struktura organizacyjna.
Organizacja batalionu w 1934:
Żołnierze batalionu.
Żołnierze batalionu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1019201" url="https://pl.wikipedia.org/wiki?curid=1019201" title="Państwowe Gimnazjum im. Elizy Orzeszkowej w Wilnie">
Państwowe Gimnazjum im. Elizy Orzeszkowej w Wilnie

Państwowe Gimnazjum im. Elizy Orzeszkowej w Wilnie – wileńska żeńska szkoła średnia, istniejąca w latach 1915–1939.
Historia.
Gimnazjum zaczęło istnieć w końcu sierpnia 1915 roku, jako szkoła Stowarzyszenia Nauczycielstwa Polskiego – równolegle zaczęła działać szkoła męska, późniejsze gimnazjum im. Zygmunta Augusta. Inicjatorem powstania tych placówek był Stanisław Kościałkowski, przez kilka następnych lat sprawujący funkcję ich dyrektora. Dużą rolę odegrały także Julia Rodziewiczowa oraz Julia Maciejewiczowa, która na potrzeby Stowarzyszenia oddała pomieszczenia i wyposażenie prowadzonej przez siebie szkoły handlowej. W pierwszym roku funkcjonowania szkoły, mieszczącej się wówczas przy ul. Wileńskiej 28, zapisały się do niej 254 uczennice. Przełożonymi szkoły zostały Julia Rodziewiczowa oraz Julia Maciejewiczowa.
Przez pierwsze trzy lata (1915–1917) szkoła borykała się z wieloma problemami, spowodowanymi i działalnością władz (Wilno w tym czasie było pod okupacją niemiecką), i brakiem środków materialnych. Jeszcze gorsza sytuacja nastąpiła w czasie okupacji miasta przez bolszewików, nauki jednak nie przerwano.
Po zajęciu Wilna przez wojsko polskie w kwietniu 1919 roku szkoła otrzymała wsparcie władz państwowych i przeprowadziła się do gmachu przy ul. Orzeszkowej 7. Dyrektorem szkoły na krótko został Bronisław Zapaśnik, późniejszy dyrektor gimnazjum im. Mickiewicza. Następna okupacja sowiecka, przypadająca na miesiące letnie, niewiele zaważyła na losach szkoły, poza wyjazdem kilku nauczycieli. W roku 1920 gimnazjum upaństwowiono, nadając mu też imię Elizy Orzeszkowej. Kierownictwo szkoły objęła ponownie Julia Rodziewiczowa, która w 1924 została mianowana dyrektorką gimnazjum.
29 czerwca 1923 roku nastąpiło uroczyste poświęcenie sztandaru szkoły. Poczet sztandarowy, w skład którego wchodziły najlepsze uczennice, uczestniczył we wszystkich ważnych uroczystościach Wilna, wziął także udział w pogrzebie Józefa Piłsudskiego.
W roku 1930, w związku z odejściem na emeryturę Julii Rodziewiczowej, nastąpiła zmiana na stanowisku przełożonej. Funkcję tę na krótko objęła nauczycielka matematyki Jadwiga Turkowska, a od 1931 roku Eugenia Sumorok-Staniewiczowa, żona Witolda Staniewicza. Na okres jej kierownictwa przypadło wdrażanie reformy jędrzejewiczowskiej.
Przez cały okres istnienia w szkole był wysoki poziom nauczania, zajęcia prowadzili także wykładowcy Uniwersytetu Stefana Batorego. Prócz założyciela szkoły, prof. Kościałkowskiego, byli to m.in. Cezaria Ehrenkreutz-Jędrzejewiczowa, Jan Oko, Stanisław Pigoń, Władysław Tatarkiewicz. Większość uczennic kontynuowała naukę na studiach wyższych: pierwsze roczniki maturalne (1918-25) wybierały głównie przedmioty humanistyczne, przede wszystkim polonistykę, od 1930 roku tendencja zmieniła się w stronę prawa i kierunków medycznych, a także inżynierskich. Spore grono absolwentek wybrało później pracę naukową.
Uczennice pochodziły głównie z rodzin niezbyt zamożnych: inteligenckich, urzędniczych i kupieckich. Największą grupę stanowiły Polki wyznania rzymskokatolickiego (około 80%) i kalwińskiego, ale do szkoły uczęszczały także Żydówki, Tatarki i Karaimki. W szkole organizowany było koła przedmiotowe i sportowe, działały też: Bratnia Pomoc, Związek Harcerstwa Polskiego (V Drużyna im. Józefa Sułkowskiego), Sodalicja Mariańska, związane z PTK koło krajoznawcze, a od 1932 roku także Straż Przednia.
Dużą rolę w życiu szkoły odgrywali rodzice, zorganizowani w Opiece Rodzicielskiej. Dzięki ich staraniom niezamożne uczennice miały ulgi w czesnym i pomoc materialną, organizowano także kolonie letnie (zapoczątkowała je Helena Sławińska, której córki uczęszczały do Orzeszkowej), a nawet dożywianie, co miało istotne znaczenie zwłaszcza w początkowym okresie istnienia szkoły, podczas wojen. Fundusze pochodziły z różnych źródeł: prócz składek były to rozmaite przedstawienia, loterie fantowe czy zbiórki uliczne.
Wileńskie gimnazjum im. Orzeszkowej zostało zamknięte w grudniu 1939 roku. Jego wychowanki starały się utrzymać koleżeńskie więzi, organizując i mniejsze spotkania, i dwa duże
zjazdy absolwentek: w 1958 roku w Warszawie (uczestniczyło w nim ok. 280 osób) oraz w 1977 roku w Laskach (zgromadził ponad 400 osób).
Absolwentki.
Absolwentkami Gimnazjum im. Elizy Orzeszkowej były m.in.:

</doc>
<doc id="1019202" url="https://pl.wikipedia.org/wiki?curid=1019202" title="Leokadia Małunowiczówna">
Leokadia Małunowiczówna

Leokadia Małunowiczówna (ur. 7 lipca 1910 w Baku, zm. 1 maja 1980 w Lublinie) – polska filolog klasyczna, badaczka antyku chrześcijańskiego, profesor Katolickiego Uniwersytetu Lubelskiego.
Życiorys.
Urodziła się w Baku, gdzie jej ojciec był pracownikiem kolei. Do Polski przyjechała wraz z rodziną w 1919 roku. W 1922 roku zamieszkali w Wilnie. Była absolwentką Gimnazjum im. Elizy Orzeszkowej w Wilnie (1929). Następnie studiowała historię i filologię klasyczną na Uniwersytecie Stefana Batorego. Na studiach wraz z Antonim Gułubiewem i Stanisławem Stommą jako działacze Stowarzyszenia Katolickiej Młodzieży Akademickiej "Odrodzenie" współtworzyła uniwersyteckie czasopismo "Pax". Dyplom magisterski uzyskała w 1936 roku, będąc już asystentką w Katedrze Filologii Klasycznej. W roku 1938 uzyskała stypendium z Funduszu Kultury Narodowej na roczne studia w Rzymie w Pontificio Istituto di Archeologia Cristiana (zakończone stopniem bakałarza).
Po II wojnie światowej znalazła zatrudnienie jako asystentka na Uniwersytecie Mikołaja Kopernika w Toruniu, tam też uzyskała stopień doktora w 1948. Promotorem pracy doktorskiej "Treść i zakres terminu "Sacramentum" u Hilarego z Poitiers" był Stanisław Skimina). W 1949 roku została zwolniona z powodów politycznych z UMK. 
W 1950 roku została zatrudniona na Katolickim Uniwersytecie Lubelskim. Początkowo jako adiunkt przy II Katedrze Filologii Klasycznej. Od roku 1953/1954 kierowała Sekcja Filologii Klasycznej KUL. Od 1956 była docentem; profesor nadzwyczajny od 1972. Od 1965 roku kierownik II Katedry Filologii Klasycznej KUL. Była członkiem władz Instytutu Świeckiego Przemienienia Pańskiego, w związku z czym została zatrzymana 19 października 1966 i następnie aresztowana. Ostatecznie zwolniono ją 16 grudnia 1966, a śledztwo umorzono w marcu 1968.
Z jej inicjatywy i Jana Marii Szymusiaka w 1969 roku został na KUL powołany Międzywydziałowy Zakład Badań nad Antykiem Chrze­ścijańskim. Od 1969 była zastępcą kierownika tej placówki, od 1973 kierownikiem.
Zainteresowania badawcze.
Jej zainteresowania badawcze obejmowały: antyk pogański i chrześcijaństwo starożytne - ich wzajemne relacje. Dużo uwagi poświęciła wpływowi antyku pogańskiego na antyczne chrześcijaństwo. Zajmowała się też semantyka języka łacińskiego i metodologia pracy naukowej w zakresie filologii klasycznej. W ostatnich latach życia zajęła się patrystyką co miało wyraz w redagowaniu serii wydawniczej: "Starożytne Teksty Chrześcijańskie". Przez wiele lat badała współistnienie w dziełach greckich Ojców Kościoła, elementów pogańskich z chrześcijańskimi. W swoich badaniach podkreślała, że chrystianizacji świata greckiego towarzyszyła hellenizacja wiary chrześcijańskiej. Wiele uwagi poświęciła też epistolografii chrześcijańskiej. Była uczestnikiem kongresów patrystycznych. 

</doc>
<doc id="1019204" url="https://pl.wikipedia.org/wiki?curid=1019204" title="Maria Halina Zapaśnik-Kobierska">
Maria Halina Zapaśnik-Kobierska

Maria Halina Zapaśnik-Kobierska (ur. 16 sierpnia 1909 w Wilnie, zm. 30 grudnia 1999 w Warszawie) – polska lekarka, pediatra, specjalistka w zakresie gruźlicy, profesor Akademii Medycznej w Warszawie. 
Życiorys.
Urodzona w Wilnie, była córką Bolesława Zapaśnika i Jadwigi z Bocianowskich. Ukończyła Gimnazjum im. Elizy Orzeszkowej w Wilnie (matura 1930), następnie studiowała na Wydziale Lekarskim Uniwersytetu Stefana Batorego, uzyskując w roku 1937 dyplom lekarski. W 1938 roku, po odbyciu stażu, została zatrudniona w Klinice Dziecięcej UW przy ul. Litewskiej, kierowanej przez prof. Mieczysława Michałowicza, jednocześnie pracując w sanatorium przeciwgruźliczym w Świdrze.
W czasie II wojny światowej w dalszym ciągu pracowała w klinice. W 1940 roku wyszła za mąż za inż. Zdzisława Kobierskiego. Podczas powstania warszawskiego pozostała na Saskiej Kępie, gdzie wówczas mieszkała, wraz z grupą lekarzy organizując szpital polowy przy ul. Saskiej 103. 
Do pracy w klinice wróciła w lutym 1945 roku, zaraz po wyzwoleniu Warszawy. Wraz z niewielką grupą doprowadziła do stanu użyteczności budynek przy Litewskiej, uruchamiając klinikę. Pracowała w niej do 1950 roku, w 1945 roku uzyskując stopień doktora medycyny. Jednocześnie z pracą w klinice była ordynatorem oddziału noworodków szpitala MON przy ul. Koszykowej. Kierowała także Wojewódzką Poradnią Przeciwgruźliczą dla Dzieci m.st. Warszawy, którą prowadziła do 1955 roku. 
Na przełomie lat 50. i 60. była dyrektorem Departamentu Matki i Dziecka w Ministerstwie Zdrowia i Opieki Społecznej, wprowadzając wiele reform dotyczących organizacji opieki nad matką i dzieckiem, m.in. promując szczepienia przeciw gruźlicy czy wprowadzając etaty psychologów w Domach Małego Dziecka. 
W 1955 roku rozpoczęła pracę w Państwowym Szpitalu Klinicznym przy ul. Działdowskiej, pełniąc w nim różne funkcje, a od 1963 roku aż do emerytury w 1979 roku kierując zespołem klinik pediatrycznych. W roku 1964 otrzymała tytuł profesora nadzwyczajnego, a w 1976 profesora zwyczajnego.
Opublikowała 130 prac naukowych, mających za temat gruźlicę, szczepienia BCG i choroby płuc, redagowała też kilka zbiorowych publikacji. Pod jej kierunkiem obroniono 14 prac doktorskich i 7 habilitacji. W roku 1983 została odznaczona Krzyżem Oficerskim Orderu Odrodzenia Polski. 
Na wniosek dzieci została odznaczona Kawalerem Orderu Uśmiechu.

</doc>
<doc id="1019205" url="https://pl.wikipedia.org/wiki?curid=1019205" title="Julia Maciejewiczowa">
Julia Maciejewiczowa

Julia Kazimiera Maciejewicz z domu Moszczyńska (ur. 1863 w Teklinowie w powiecie orszańskim, zm. 15 stycznia 1937 w Wilnie) – polska nauczycielka i działaczka oświatowa, organizatorka szkolnictwa polskiego w Wilnie.
Ukończyła pensję w Rydze, a dyplom nauczycielski uzyskała w Dorpacie. Początkowo pracowała jako nauczycielka domowa. Wyszła za mąż za Edwarda Maciejewicza, powstańca styczniowego. Owdowiawszy w 1899 roku, przeniosła się w 1900 roku do Wilna, gdzie założyła internat polskich uczennic szkół średnich. Internat ten, z uwagi na duży nacisk położony na dokształcanie i patriotyczne wychowanie, miał wręcz charakter polskiej szkoły.
W roku 1907 założyła sześcioklasową szkołę handlową dla dziewcząt. Od 1913 była działaczką Towarzystwa Wzajemnej Pomocy Nauczycielek i Wychowawczyń, a następnie Stowarzyszenia Nauczycielstwa Polskiego. Uzyskawszy w 1915 pozwolenie na zorganizowanie zbiorowego nauczania dla chłopców i dziewcząt, przekazała je Towarzystwu, dzięki czemu powstały w Wilnie dwie pierwsze polskie szkoły średnie: późniejsze męskie Gimnazjum im. Króla Zygmunta Augusta w Wilnie i żeńskie Gimnazjum im. Elizy Orzeszkowej w Wilnie. Na rzecz tego ostatniego oddała pomieszczenia i wyposażenie swojej szkoły handlowej, wraz z Julią Rodziewiczową zostając jego pierwszą przełożoną. W gimnazjum im. Orzeszkowej, aż do emerytury w 1924, uczyła też języka niemieckiego. Jednocześnie, do 1935 roku, prowadziła internat dla dziewcząt, działała też w Związku Pracy Obywatelskiej Kobiet. 
Za działalność na rzecz polskiej oświaty została odznaczona Krzyżem Kawalerskim Orderu Odrodzenia Polski. 
Julia Maciejewiczowa została pochowana na cmentarzu Na Rossie w Wilnie.

</doc>
<doc id="1019206" url="https://pl.wikipedia.org/wiki?curid=1019206" title="Stanisław Kościałkowski">
Stanisław Kościałkowski

Stanisław Kościałkowski (ur. 24 października 1881 w Grodnie, zm. 2 września 1960 w Pitsford Hall k. Northampton) – polski historyk, badacz dziejów Litwy, profesor Uniwersytetu Stefana Batorego w Wilnie.
Życiorys.
Urodził się w Grodnie, w rodzinie Józefa, lekarza i działacza społecznego, powstańca styczniowego, oraz Ludwiki z Eysmontów. W 1900 ukończył gimnazjum rosyjskie w Grodnie. Studiował historię i literaturę polską, przez rok na Cesarskim Uniwersytecie Warszawskim, a następnie na Uniwersytecie Jagiellońskim. W 1905 obronił pracę doktorską pt. "Rola polityczna Antoniego Tyzenhauza". Następnie wyjechał do Rzymu jako stypendysta Akademii Umiejętności.
W 1906 zamieszkał w Wilnie, pracując jako nauczyciel języka polskiego w rosyjskich gimnazjach rządowych. W 1915, w czasie okupacji niemieckiej, został członkiem tajnego Komitetu Edukacyjnego, przystępując do organizowania polskiego szkolnictwa, zarówno średniego, jak i wyższego. Z jego inicjatywy od września 1915 zaczęły funkcjonować dwie szkoły średnie: męska, późniejsze Gimnazjum im. Zygmunta Augusta oraz gimnazjum żeńskie, nazwane następnie imieniem Elizy Orzeszkowej, pisarki, z którą rodzina Kościałkowskich była zaprzyjaźniona. Stanisław Kościałkowki przez pewien czas pełnił nadzór nad obiema szkołami, uczył też w nich historii i literatury polskiej.
Jednocześnie brał udział w pracach komitetu organizacyjnego Uniwersytetu Wileńskiego i został, w 1919, członkiem tymczasowego senatu tej uczelni. W 1921 objął stanowisko zastępcy profesora USB, a w 1935 został profesorem zwyczajnym. W czasie pracy na uniwersytecie pełnił różne funkcje, m.in. prodziekana Wydziału Humanistycznego. Jego zainteresowania naukowe koncentrowały się przede wszystkim na historii Wielkiego Księstwa Litewskiego.
Po agresji III Rzeszy i ZSRR na Polskę i przekazaniu przez ZSRR okupowanego po agresji na Polskę Wilna Litwie i rozwiązaniu 15 grudnia 1939 przez władze litewskie Uniwersytetu Stefana Batorego nie przerwał pracy, prowadząc w latach 1940–1941 tajne zajęcia ze studentami u siebie w domu. Jednocześnie opiekował się zbiorami Towarzystwa Przyjaciół Nauk w Wilnie.
Po aneksji Litwy przez ZSRR (3 sierpnia 1940) w czerwcu 1941 został aresztowany przez NKWD i wywieziony do obozu koncentracyjnego (łagru) w systemie Gułagu na północy Uralu. Zwolniony po wybuchu wojny niemiecko-sowieckiej i układzie Sikorski-Majski w styczniu 1942, ewakuował się wraz z armią Andersa do Iranu. Rozwinął tam działalność kulturalną i wydawniczą, tworząc Towarzystwo Studiów Irańskich. Wykładał także na Polsko-Irańskim Uniwersytecie Ludowym oraz na kursach dla nauczycieli. Melchior Wańkowicz tak napisał o spotkaniu z profesorem Kościałkowskim w Teheranie:
W 1945 przeniósł się do Bejrutu, także tam organizując życie kulturalne i szkolnictwo: stworzył Instytut Polski Naukowy z dwuletnim Studium Polonistycznym. Pobyt na Bliskim Wschodzie wykorzystał do badań nad historią stosunków polsko-irańskich oraz polsko-libańskich i syryjskich.
W 1950 wyjechał do Anglii, zamieszkując w Pitsford Hall koło Northampton. Uczył w szkole sióstr nazaretanek, wykładał także na Polskim Uniwersytecie w Londynie, nie przyjmując jednak wyboru na jego rektora. Członek założyciel Polskiego Towarzystwa Naukowego na Obczyźnie. Był też współpracownikiem paryskiej „Kultury”. Zmarł 2 września 1960.
Uczniowie.
Do uczniów Stanisława Kościałkowskiego należy zaliczyć takie osoby jak: Krystyna Adolphowa, Marta Burbianka, Aleksy Deruga, Antoni Gołubiew, Eugeniusz Gulczyński, Paweł Jasienica, Anna Kalenkiewiczówna, Lucjan Krawiec, Witold Nowodworski, Jerzy Orda, Maria Puciatowa, Wanda Tukanowicz, Bogumił Zwolski, Wanda Zwolska, Leonid Żytkowicz.

</doc>
<doc id="1019209" url="https://pl.wikipedia.org/wiki?curid=1019209" title="Zofia Abramowiczówna">
Zofia Abramowiczówna

Zofia Abramowiczówna (ur. 14 czerwca 1906 w Wilnie, zm. 29 maja 1988 w Warszawie) – polska filolog klasyczna, profesor Uniwersytetu Mikołaja Kopernika w Toruniu.
Życiorys.
Była córką Ludwika (1879–1939), działacza niepodległościowego, historyka książki, publicysty, redaktora i wydawcy „Przeglądu Wileńskiego”, oraz Julii z Salmonowiczów (1882-1971). Absolwentka Gimnazjum im. Elizy Orzeszkowej w Wilnie, maturę zdała w 1924. Po ukończeniu Uniwersytetu Stefana Batorego (1931) rozpoczęła pracę na tej uczelni i tam uzyskała stopień doktora na podstawie rozprawy "Études sur les hymnes homériques" (1937), przygotowanej pod kierunkiem prof. Stefana Srebrnego (wcześniej opiekuna jej magisterium). Pracę na uniwersytecie (kolejno asystentka i starsza asystentka) łączyła z nauczaniem łaciny w wileńskich szkołach średnich – Gimnazjum Nazaretanek (1928–1929) i Gimnazjum im. Tadeusza Czackiego (1930–1932); w 1932 zdała egzamin państwowy na nauczyciela szkół średnich w zakresie filologii klasycznej i historii antycznej. Otrzymawszy stypendium Funduszu Kultury Narodowej spędziła osiem miesięcy 1938 w Berlinie jako słuchaczka Institut für Altertumwissenschaft.
Po wybuchu wojny włączyła się w działalność tajnego nauczania, a oficjalnie pracowała jako korektorka w redakcji „Prawdy Wileńskiej” (1940–1941), a następnie tłumaczka niemiecko-litewska (potem rosyjsko-litewska) w Wileńskim Inspektoracie Leśnym. W 1943 na dwa miesiące trafiła jako zakładniczka do obozu koncentracyjnego w Prawieniszkach. Później była tłumaczką w Urzędzie Opałowym, a od 1944 kopistką w Archiwum Państwowym w Wilnie.
Po II wojnie światowej, wraz z grupą naukowców z USB, znalazła zatrudnienie na toruńskim Uniwersytecie Mikołaja Kopernika, gdzie została starszą asystentką w Katedrze Filologii Klasycznej. W 1949 zwolniona z przyczyn politycznych, zatrudniła się jako etatowy pracownik Towarzystwa Naukowego w Toruniu. Przeprowadziła w tym czasie habilitację (1951, rozprawa "Komentarz krytyczny i egzegetyczny do I i II księgi „Quaestiones convivales” Plutarcha"), zatwierdzoną przez Centralną Komisję Kwalifikacyjną w 1957. Rozprawa ukazała się drukiem w 1960.
W 1956 Abramowiczówna wróciła na uczelnię, początkowo jako adiunkt, by w 1957 przejść na stanowisko docenta w Katedrze Filologii Klasycznej. W 1965 Senat UMK wystąpił o mianowanie jej profesorem nadzwyczajnym, co zostało zrealizowane dopiero w 1973. Obok wykładów prowadziła lektorat z greki. W 1976 przeszła na emeryturę, ale pozostała związana z uczelnią na pół etatu (do końca życia), prowadząc zlecone zajęcia. Zmarła w wieku 82 lat i została pochowana na toruńskim cmentarzu św. Jerzego (ul. Gałczyńskiego).
Zainteresowania naukowe Zofii Abramowiczówny obejmowały literaturę grecką, leksykografię grecką, historię kultury i sztuki greckiej. Była autorką przekładów z łaciny (m.in. "Bukoliki" i "Georgiki" Wergiliusza) i greki (m.in. Plutarcha). W 1955 objęła redakcję "Słownika grecko-polskiego", kierując wydaniem czterech tomów w latach 1958-1965. Była też współautorką słownika polsko-starogreckiego. W 2002 roku ukazały się notatki z wykładów profesor Abramowiczówny, zatytułowane "O sztuce starożytnej".
Brała udział w pracach wielu towarzystw naukowych. Jeszcze w okresie wileńskim wstąpiła do Polskiego Towarzystwa Filologicznego (1931) i zasiadała w zarządzie Koła Wileńskiego, a od 1946 była wiceprezesem koła w Toruniu. Należała też od 1937 do Towarzystwa Przyjaciół Nauk w Wilnie i od 1953 do Towarzystwa Naukowego w Toruniu. W tej ostatniej instytucji wchodziła w skład Wydziału II (Filologiczno-Filozoficznego) i od 1972 przewodniczyła Komitetowi Redakcyjnemu Wydawnictw Wydziału. W latach 1947-1951 była współpracowniczką Komitetu Filologicznego Polskiej Akademii Umiejętności, od 1958 członkiem Komitetu Nauk o Kulturze Antycznej Polskiej Akademii Nauk. Należała ponadto do Towarzystwa Naukowego Katolickiego Uniwersytetu Lubelskiego. W 1967 została laureatką nagrody zespołowej I stopnia Ministra Oświaty i Szkolnictwa Wyższego. Była również jednym z najbardziej aktywnych członków Klubu Inteligencji Katolickiej w Toruniu. 
Szczególnym polem aktywności prof. Abramowiczówny była działalność charytatywna. Przez przeszło pięćdziesiąt lat przygotowywała ręcznie książki w alfabecie Braille’a. Spod jej ręki wyszło kilkadziesiąt tomów, w tym podręczniki do nauki języków obcych.

</doc>
<doc id="1019210" url="https://pl.wikipedia.org/wiki?curid=1019210" title="Wiesława Walicka-Woyczyńska">
Wiesława Walicka-Woyczyńska

Wiesława Walicka-Woyczyńska, siostra Benedykta FSK (ur. 16 lutego 1901 w Kazaniu, zm. 26 maja 1975 w Warszawie) – polska zakonnica, przełożona generalna Zgromadzenia Sióstr Franciszkanek Służebnic Krzyża z Lasek. 
Życiorys.
Urodzona w Rosji w rodzinie lekarza psychiatry Bronisława Walickiego, niedługo później przyjechała wraz z matką Wacławą (córką prof. Mikołaja Kruszewskiego) do Polski. Mieszkały wpierw w Zakopanem, później w Zagnańsku. Do Wilna przeprowadziły się w 1912 roku, gdzie Wacława Walicka pracowała jako nauczycielka szkół średnich. Wiesława Walicka rozpoczęła naukę w rosyjskim gimnazjum Winogradowej, przenosząc się następnie do powstałego wówczas gimnazjum Stowarzyszenia Nauczycielstwa Polskiego. Ukończyła je z wyróżnieniem w 1920 roku i rozpoczęła studia humanistyczne na Uniwersytecie Stefana Batorego. Jednocześnie, od 1923 roku, pracowała jako asystentka przy katedrze pedagogiki, a później filozofii. Pracę magisterską obroniła w 1926 roku, doktorską w 1928 roku ("Teorie terminów ogólnych a uzasadnienie przyczyn substancji duchowej u Berkeleya") i do 1933 roku pracowała na USB jako starsza asystentka, jednocześnie ucząc propedeutyki filozofii w kilku wileńskich szkołach średnich, m.in. w swoim dawnym gimnazjum. W tym czasie wyszła za mąż za chorego na gruźlicę kolegę, Benedykta Woyczyńskiego (zmarł rok po ślubie). 
Po śmierci męża wstąpiła, w lipcu 1933 roku, do Zgromadzenia Sióstr Franciszkanek Służebnic Krzyża, przyjmując imię Benedykty. Wieczystą profesję złożyła 6 stycznia 1942. Początkowo uczyła niewidome dzieci, później poświęciła się pracy organizacyjnej, stając się jedną z najbliższych współpracowniczek matki Elżbiety Czackiej, a w czerwcu 1950 roku jej następczynią na stanowisku przełożonej generalnej zgromadzenia. Funkcję tę pełniła przez 12 lat. W latach 1960-1962 brała udział w pracach Konsulty Wyższych Przełożonych Żeńskich Zakonów i Zgromadzeń.
Zmarła 26 maja 1975 roku na zawał serca, została pochowana na cmentarzu w Laskach.

</doc>
<doc id="1019213" url="https://pl.wikipedia.org/wiki?curid=1019213" title="Farchor">
Farchor

Farchor (tadż. Фархoр, nazwa historyczna: Parchar) – osiedle typu miejskiego w Tadżykistanie (wilajet chatloński); 22 400 mieszkańców (2006). Ośrodek przemysłowy.

</doc>
<doc id="1019214" url="https://pl.wikipedia.org/wiki?curid=1019214" title="KBC Bank">
KBC Bank

KBC Bank – belgijski bank, który kieruje swoją ofertę głównie do klientów prywatnych i małych i średnich przedsiębiorstw. Zajmuje się także zarządzaniem aktywami, ubezpieczeniami, szeroko pojętymi usługami dla biznesu.
KBC podczas kryzysu finansowego lat 2008-2009.
Podczas kryzysu finansowego w latach 2008-2009 bank otrzymał pomoc publiczną w łącznej wysokości 7 mld EUR, po połowie pochodzacą od rządu belgijskiego, otrzymana w 2008 roku, i rok później od rządu flamandzkiego. Pomoc publiczna została w całości spłacona w grudniu 2015.

</doc>
<doc id="1019215" url="https://pl.wikipedia.org/wiki?curid=1019215" title="Terry Everett">
Terry Everett

Robert Terry Everett (ur. 15 lutego 1937) – amerykański polityk, członek Partii Republikańskiej. W latach 1993-2009 był przedstawicielem drugiego okręgu wyborczego w stanie Alabama w Izbie Reprezentantów Stanów Zjednoczonych. Nie ubiegał się o dziewiątą, dwuletnią kadencję w 2008.

</doc>
<doc id="1019217" url="https://pl.wikipedia.org/wiki?curid=1019217" title="Hulbuk">
Hulbuk

Hulbuk () – osiedle typu miejskiego w Tadżykistanie, w wilajecie chatlońskim; 24,5 tys. mieszkańców (2008). Ośrodek przemysłowy.
Do 2018 roku nosiło nazwę Wose ().

</doc>
<doc id="1019218" url="https://pl.wikipedia.org/wiki?curid=1019218" title="Batalion KOP „Podświle”">
Batalion KOP „Podświle”

Batalion KOP „Podświle” – pododdział piechoty, podstawowa jednostka taktyczna Korpusu Ochrony Pogranicza.
Formowanie i zmiany organizacyjne.
Na posiedzeniu Politycznego Komitetu Rady Ministrów, w dniach 21-22 sierpnia 1924 roku, zapadła decyzja powołania Korpusu Wojskowej Straży Granicznej. 12 września 1924 roku Ministerstwo Spraw Wojskowych wydało rozkaz wykonawczy w sprawie utworzenia Korpusu Ochrony Pogranicza, a 17 września instrukcję określającą jego strukturę. W pierwszym etapie organizacji KOP sformowano 3 Brygadę Ochrony Pogranicza, a w jej składzie 7 batalion graniczny „Podświle” (Hołubicze). Podstawą formowania był rozkaz szefa Sztabu Generalnego L. dz. 12044/O.de B./24 z dnia 27 września 1924 roku. Nazwa jednostki pochodzi od leżącej na północnej Wileńszczyźnie miejscowości Podświle, znajdującej się wówczas na obszarze województwa wileńskiego i będącej macierzystym garnizonem batalionu. W jego skład wchodziły: cztery kompanie piechoty, drużyna dowódcy batalionu i pluton łączności. Według etatu liczy on 25 oficerów, 200 podoficerów i 603 szeregowców. Jego uzbrojenie stanowiły: 2 ciężkie karabiny maszynowe, 48 ręcznych km, 48 garłaczy, 439 karabinów, 280 karabinków i 32 pistolety. Środki transportu to 15 wozów taborowych, 1 motocykl i 7 rowerów. Długość ochranianego przez batalion odcinka granicy wynosiła 79 kilometrów, przeciętna długość pododcinka kompanijnego to 26 kilometrów, a strażnicy 5 kilometrów. Odległość dowództwa batalionu od dowództwa brygady wynosiła 100 kilometrów.
We wtorek 30 grudnia 1924 roku w Hołubiczach (gmina Hołubicze) porucznik Karol Władysław Podroużek, pełniący czasowo obowiązki adiutanta, zastrzelił dowódcę batalionu majora Gwidona Bursę.
Latem 1927 roku batalion został włączony do składu 3 Półbrygady Ochrony Pogranicza, która dwa lata później została przemianowana na pułk KOP „Głębokie”.
W lipcu 1929 roku przyjęto zasadę, że bataliony przyjmą nazwę miejscowości będącej miejscem ich stacjonowania. Obok nazwy geograficznej, do 1931 roku stosowano również numer batalionu. W tym czasie batalion na uzbrojeniu posiadał 710 karabinów Berthier wz.1916, 52 ręczne karabiny maszynowe Chauchat wz. 1915 i 2 ciężkie karabiny maszynowe wz.1914.
W wyniku reorganizacji batalionu w 1931 roku, w miejsce istniejących plutonów karabinów maszynowych, utworzono kompanię karabinów maszynowych. Rozwinięto też kadry kompanii szkolnej do pełnoetatowej kompanii odwodowej. Po przeprowadzonej reorganizacji „R.2” batalion składał się z dowództwa batalionu, plutonu łączności, kompanii karabinów maszynowych, kompanii szkolnej, dwóch kompanii odwodowych i trzech kompanii granicznych.
W listopadzie 1936 roku batalion etatowo liczył 19 oficerów, 70 podoficerów, 25 nadterminowych i 627 żołnierzy służby zasadniczej.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Batalion otrzymał nowy etat. Był jednostką administracyjną dla dowództwa pułku KOP „Głebokie”, batalionu KOP „Berezwecz”, szwadronu kawalerii KOP „Podświle”, placówki wywiadowczej KOP nr 3, posterunku żandarmerii przy pułku KOP „Głebokie” i posterunku żandarmerii KOP „Podświle”, komendy powiatu pw KOP „Dzisna”, stacji gołębi pocztowych KOP „Postawy”. W wyniku realizacji drugiej fazy reorganizacji KOP, latem 1937 roku zabrakło pomieszczeń dla części plutonów odwodowych kompanii granicznych. Dowódca KOP nakazał rozmieścić je przy innych kompaniach batalionu.
Z dniem 15 maja 1939 roku batalion stał się oddziałem gospodarczym. Stanowisko kwatermistrza batalionu przemianowane zostało na stanowisko zastępcy dowódcy batalionu do spraw gospodarczych, płatnika na stanowisko oficera gospodarczego, zastępcy oficera materiałowego dla spraw uzbrojenia na zbrojmistrza, zastępcy oficera materiałowego dla spraw żywnościowych na oficera żywnościowego.
W sierpniu 1939 roku baon KOP „Podświle” wszedł jako II batalion w skład sformowanego 3 pułku piechoty KOP. Do 13 września 1939 roku pułk uczestniczył w walkach z wrogiem na Suwalszczyźnie. 13 września 1939 roku pułk został przetransportowany na Wołyń w rejon Równe–Kostopol, gdzie uczestniczył w walkach z wojskami sowieckimi. Brał udział w walkach z sowietami 21–22 września 1939 roku w rejonie wsi Borowicze, a 23 września 1939 roku w rejonie wsi Radoszyn, gdzie po walce z przeważającymi siłami agresora sowieckiego 3 pp KOP skapitulował.
Po odejściu z garnizonu II/3 pp KOP z pozostałości jednostki w Podświlu oraz wcielonych rekrutów i rezerwistów został wystawiony nowy baon KOP „Podświle”, który wszedł w skład pułku KOP „Głębokie”. Po odtworzeniu, batalion ochraniał granicę z ZSRR o długości 77,573 km. Od 17 września 1939 baon wziął udział w walkach z Armią Czerwoną.
Służba graniczna.
Batalion graniczny był podstawową jednostką taktyczną Korpusu Ochrony Pogranicza przeznaczoną do pełnienia służby ochronnej na powierzonym mu odcinku granicy polsko-radzieckiej, wydzielonym z pasa ochronnego brygady. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Batalion graniczny KOP „Podświle” w 1934 roku ochraniał odcinek granicy państwowej szerokości 81 kilometrów 864 metrów. Po odtworzeniu w 1939 roku, batalion ochraniał granicę długości 77 kilometrów 573 metrów.
Wydarzenia:
Bataliony sąsiednie:
Walki batalionu.
Walki o strażnice
Strzegący granicy z ZSRR batalion graniczny kpt. Franciszka Osmakiewicza 17 września 1939 roku rozpoczął walki z atakującym strażnice sowieckimi oddziałami 5 Dywizji Strzeleckiej wzmocnionej 25 Brygadą Pancerną, 22 Wietrińską komendanturą Wojsk Pogranicznych NKWD i 13 Oddziału Wojsk Pogranicznych NKWD dowodzonego przez płk. Rakutina. Siły jakie uderzyły na batalion do 10 ekwiwalentnych batalionów piechoty i około 300 wozów bojowych.
We wczesnych godzinach rannych przez pododdziały 5 DS i 22 komendantury WOP została zaatakowana 2 kompania graniczna „Prozoroki”. Zaskoczenie sprawiło, że praktycznie bez walki błyskawicznie utracono wszystkie strażnice.
Strażnica „Parczewszczyzna”, zaatakowana przez pododdział 22 komendantury WOP została rozbita. Do dowództwa 2 kompanii w Prozorokach dotarł tylko jeden żołnierz.
Strażnica „Zahacie" straciła 2 zabitych i 1 rannego. Pozostali żołnierze, w tym dowódca strażnicy, dostali się do niewoli.
Strażnica „Stelmachowo Wielkie”, zaalarmowana strzałami oddanymi przez wartownika, opuściła strażnicę i bez strat dotarła do Prozorków.
3 kompania graniczna „Dziwniki” atakowana była przez pododdziały 5 DS i 13 Oddziału Wojsk Ochrony Pogranicza NKWD. Strażnice prawdopodobnie podjęły walkę i zostały zniszczone. W walkach o strażnicę „Kamienny Wóz” zostało ciężko rannych pięciu czerwonoarmistów.
Pluton odwodowy z Dziwników poniósł duże straty, a pozostałość wycofała się w kierunku Podświla.
Strażnice 1 kompanii granicznej „Krzyżówka”, zaalarmowane odgłosami walk, prawdopodobnie wycofały się bez walki.
W walkach odwrotowych z Armią Czerwoną:
Nieliczne grupy żołnierzy z rozbitych strażnic wycofywały się do Podświla i dalej w kierunku Głębokiego. W godzinach przedpołudniowych stoczyły one walkę na przedpolach Głębokiego z jednostkami 5 DS płk. Kuźmy Galickiego. Żołnierze 2 kompanii „Prozoroki” ostrzelali pododdziały tyłowe 5 DS na południowy zachód od Prozorków, w wyniku czego jeden czerwonoarmista poniósł śmierć, a dwóch zostało rannych. Po walce 30 żołnierzy batalionu dostało się do niewoli. Wzięty do niewoli przez pododdział 13 Oddziału Wojsk Ochrony Pogranicza NKWD płk. Rakutina został też sztab batalionu.
Struktura organizacyjna batalionu.
Kompanie graniczne w 1930:
Organizacja batalionu w 1934:
Organizacja i dyslokacja batalionu KOP „Podświle” przed 1937
Organizacja batalionu KOP „Podświle” w 1939:
Kadra batalionu.
Obsada personalna w 1928:
Obsada personalna w październiku 1934:
Żołnierze batalionu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1019221" url="https://pl.wikipedia.org/wiki?curid=1019221" title="ABN AMRO">
ABN AMRO

ABN AMRO – bank z siedzibą w Amsterdamie, oferujący usługi bankowe osobom fizycznym, przedsiębiorstwom i klientom instytucjonalnym.
Powstał w 1991 roku w wyniku fuzji Algemene Bank Nederland oraz Amsterdamsche-Rotterdamsche Bank. Jego akcje notowane są na giełdach Euronext i NYSE.
W 2007 zostało ustalone przejęcie ABN Amro Holding przez konsorcjum Royal Bank of Scotland, Banco Santander i Fortis za kwotę 71,9 mld euro.
W kontekście kryzysu finansowego i niepewności dotyczącej trwałej rentowności Fortisa jesienią 2008 r. państwo holenderskie nabyło Fortis Bank Nederland, holenderską bankową spółkę zależną Fortisa, i niektóre działy handlowe ABN Amro Holding. Państwo holenderskie podjęło decyzję o połączeniu Fortis Bank Nederland i ABN Amro Holding w ABN Amro.

</doc>
<doc id="1019224" url="https://pl.wikipedia.org/wiki?curid=1019224" title="Robert Dudzik">
Robert Dudzik

Robert Dudzik (ur. 22 maja 1966 w Poznaniu) – polski aktor i dramaturg. Absolwent wydziału lalkarskiego PWST we Wrocławiu (rocznik 1993). 
W 1993 zadebiutował w teatrze rolą Hajmona w "Antygonie" Sofoklesa na deskach Teatru Polskiego w Szczecinie. Aktor Teatru im. C.K. Norwida w Jeleniej Górze. Autor monodramu "Cisza, czyli żart filozoficzny".
Ważniejsze role teatralne.
W Teatrze Polskim w Szczecinie:
W Teatrze Nowym im. Gustawa Morcinka w Zabrzu:
W Teatrze im. C.K. Norwida w Jeleniej Górze:
Życie prywatne.
Aktor ma żonę Aleksandrę i syna Igora.

</doc>
<doc id="1019226" url="https://pl.wikipedia.org/wiki?curid=1019226" title="Podświle">
Podświle

Podświle – osiedle typu miejskiego na Białorusi na obszarze dawnej Willeńszczyzny, w obwodzie witebskim, w rejonie głębockim, na wschód od Głębokich, przy trasie linii kolejowej Wołkowysk–Lida–Mołodeczno–Połock (stacja kolejowa Podświle). 1965 mieszkańców (2016).
Siedziba parafii prawosławnej (pw. św. Jerzego Zwycięzcy) i rzymskokatolickiej (pw. Najświętszego Serca Pana Jezusa).
Historia.
W czasach zaborów osada kolejowa w gminie Plissa, w powiecie dzisieńskim, w guberni wileńskiej Imperium Rosyjskiego.
W latach 1921–1945 osada kolejowa i osada leżała w Polsce, w województwie wileńskim, w powiecie dziśnieńskim w gminie Plisa.
Według Powszechnego Spisu Ludności z 1921 roku osadę kolejową zamieszkiwało 81 osób, 36 było wyznania rzymskokatolickiego, 35 prawosławnego a 10 mojżeszowego. Jednocześnie 35 mieszkańców zadeklarowało polską, 36 białoruską a 10 żydowską przynależność narodową. Było tu 10 budynków mieszkalnych. W 1931 osadę kolejową w 24 domach zamieszkiwało 140 osób, a osadę w 11 domach 71 osób.
Wierni należeli do parafii rzymskokatolickiej w Bobrowszczyźnie i prawosławnej w m. Świła. Miejscowość podlegała pod Sąd Grodzki w Głębokiem i Okręgowy w Wilnie; znajdował się tu urząd pocztowy który obsługiwał znaczną część gminy Plisa.
Do 1945 roku wieś znajdowała się na obszarze powiatu dziśnieńskiego w województwie wileńskim II RP. Miejscowość była jednym z garnizonów macierzystych batalionu KOP „Podświle” i 7 szwadronu kawalerii KOP
Na miejscowym cmentarzu znajduje się kwatera 61 polskich żołnierzy poległych w wojnie polsko-bolszewickiej w 1920 roku, żołnierzy KOP oraz weterana powstania styczniowego. W latach 2017–2018 kwaterę odnowiono z funduszy MKiDN.
W 1995 r. w Podświlu zbudowano cerkiew prawosławną pw. św. Jerzego Zwycięzcy, która służy miejscowej parafii.
Parafia rzymskokatolicka.
Podświle jest siedzibą parafii Najświętszego Serca Pana Jezusa, w dekanacie głębockim diecezji witebskiej.

</doc>
<doc id="1019227" url="https://pl.wikipedia.org/wiki?curid=1019227" title="Mike D. Rogers">
Mike D. Rogers

Michael Dennis (Mike) Rogers (ur. 16 lipca 1958) – amerykański polityk, członek Partii Republikańskiej. Od 2003 roku jest przedstawicielem trzeciego okręgu wyborczego w stanie Alabama w Izbie Reprezentantów Stanów Zjednoczonych.

</doc>
<doc id="1019229" url="https://pl.wikipedia.org/wiki?curid=1019229" title="Champasak">
Champasak

Champasak (lao. ຈຳປາສັກ) – miasto w Laosie, w Prowincji Champasak, na zachodnim brzegu rzeki Mekong, położone ok. 35 km na południe od Pakxé. Według danych z 2015 miasto liczyło 15 440 mieszkańców.
Historia.
W latach 1713–1946 miasto należało do Królestwa Champasak, którego ziemie obejmowały obie strony rzeki Mekong wraz z Wat Phou –monumentalnymi ruinami z VIII–XII wieku, wpisanymi na światową listę dziedzictwa UNESCO.

</doc>
<doc id="1019234" url="https://pl.wikipedia.org/wiki?curid=1019234" title="Robert Aderholt">
Robert Aderholt

Robert Aderholt (ur. 22 lipca 1965) – amerykański polityk, członek Partii Republikańskiej. Od 1997 roku jest przedstawicielem czwartego okręgu wyborczego w stanie Alabama w Izbie Reprezentantów Stanów Zjednoczonych.

</doc>
<doc id="1019236" url="https://pl.wikipedia.org/wiki?curid=1019236" title="Pek (miasto)">
Pek (miasto)

Pek, dawniej Xieng Khouang – miasto w Laosie; w Prowincji Xieng Khouang; dawna stolica tej prowincji; silnie zniszczona w latach 70. XX wieku przez lotnictwo USA; 5300 mieszkańców (2006). Przemysł spożywczy.

</doc>
<doc id="1019237" url="https://pl.wikipedia.org/wiki?curid=1019237" title="Batalion KOP „Ludwikowo”">
Batalion KOP „Ludwikowo”

Batalion KOP „Ludwikowo” – pododdział piechoty Korpusu Ochrony Pogranicza.
Formowanie i zmiany organizacyjne.
Na posiedzeniu Politycznego Komitetu Rady Ministrów, w dniach 21-22 sierpnia 1924 roku, zapadła decyzja powołania Korpusu Wojskowej Straży Granicznej. 12 września 1924 roku Ministerstwo Spraw Wojskowych wydało rozkaz wykonawczy w sprawie utworzenia Korpusu Ochrony Pogranicza, a 17 września instrukcję określającą jego strukturę. W drugim etapie organizacji KOP, w terminie do 1 marca 1925 roku, sformowano 5 Brygadę Ochrony Pogranicza, a w jej składzie 15 batalion graniczny „Ludwikowo”. Podstawą formowania był rozkaz Ministra Spraw Wojskowych nr 1600/tjn./O.de B/25. Gotowość do obsadzenia granicy i rozwinięcia ugrupowania ustalono na dzień 12 marca 1925 roku. Jednostką formującą był 78 pułk piechoty. Dowództwo batalionu zostało rozmieszczone w Ludwikowie. Długość ochranianego przez batalion odcinka granicy wynosiła 80 kilometrów, przeciętna długość pododcinka kompanijnego to 26 kilometrów, a strażnicy 7 kilometrów. Odległość dowództwa batalionu od dowództwa brygady wynosiła 55 kilometrów.
Z dniem 20 października 1924 roku major Adam Wilczyński został przeniesiony z 14 pułku piechoty we Włocławku do Korpusu Ochrony Pogranicza na stanowisko dowódcy batalionu granicznego.
W 1926 roku zorganizowano na szczeblu brygady szkołę podoficerską dla niezawodowych podoficerów piechoty. Szkoła 5 Brygady OP stacjonowała w Ludwikowie przy 15 batalionie granicznym.
Latem 1928 roku zlikwidowana została szkoła podoficerska. W jej miejsce, oraz w miejsce identycznych szkół funkcjonujących w pozostałych brygadach, w twierdzy Osowiec utworzony został batalion szkolny KOP.
13 listopada 1928 roku odbyło się uroczyste poświęcenie i oddanie do użytku koszar i budynków gospodarczych odwodu i dowództwa kompanii „Wielki Rożyn”, w gminie Czuczewicze. Koszary odwodu i budynki gospodarcze zostały wzniesione siłami własnymi batalionu. Kierownictwo budowy spoczywało w rękach dowódcy batalionu. Jednocześnie zmieniono nazwę miejsca odwodu z „Wielki Rożyn” na „Wysiłek”.
W lipcu 1929 roku przyjęto zasadę, że bataliony przyjmą nazwę miejscowości będącej miejscem ich stacjonowania. Obok nazwy geograficznej, do 1931 roku stosowano również numer batalionu. W tym czasie batalion na uzbrojeniu posiadał 742 karabiny Berthier wz.1916, 50 ręcznych karabinów maszynowych Chauchat wz. 1915 i 4 ciężkie karabiny maszynowe wz.1914.
W wyniku reorganizacji batalionu w 1931 roku, w miejsce istniejących plutonów karabinów maszynowych, utworzono kompanię karabinów maszynowych. Rozwinięto też kadry kompanii szkolnej do pełnoetatowej kompanii odwodowej. Po przeprowadzonej reorganizacji „R.2” batalion składał się z dowództwa batalionu, plutonu łączności, kompanii karabinów maszynowych, kompanii odwodowej i trzech kompanii granicznych.
W listopadzie 1936 roku batalion etatowo liczył 20 oficerów, 64 podoficerów, 24 nadterminowych i 585 żołnierzy służby zasadniczej
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Batalion otrzymał nowy etat. Był jednostką administracyjną dla szwadronu kawalerii KOP „Hancewicze” i posterunku żandarmerii KOP „Ludwikowo”. W wyniku realizacji drugiej fazy reorganizacji KOP latem 1937 roku została zlikwidowana 1 kompania graniczna „Rachowicze”. Przesunięto też strażnicę „Jaśkowicze” dotychczasowej 1 kompanii granicznej „Rachowicze” batalionu „Ludwikowo” do 2 kompanii granicznej „Grabów” batalionu KOP „Sienkiewicze”. Dowództwo 2 kompanii granicznej „Woronino” baonu „Kleck” rozmieszczono w koszarach w Chomince wspólnie z dowództwem 1 kompanii granicznej „Chominka” baonu „Ludwikowo”. Pluton odwodowy 2 kompanii granicznej „Wysiłek” nakazano rozmieścić w koszarach odwodu batalionu albo w koszarach zlikwidowanej 1 kompanii granicznej „Rachowicze”. Obsada strażnicy „Fut. Rachowicze” 3 kompanii granicznej „Hawrylczyce” rozmieszczono w koszarach zlikwidowanej 1 kompanii granicznej „Rachowicze” i jako strażnica „Rachowicze” nadal wykonywała te same zadania. W wyniku realizacji drugiej fazy reorganizacji KOP, latem 1937 roku, budynki likwidowanej strażnicy „Futor Tejca” nakazano rozebrać. Odnośnie do ewentualnego przeniesienia strażnicy „Dobre” na teren zlikwidowanej strażnicy „Wiejno” dowódca brygady miał wnioskowac do dowódcy KOP.
Z dniem 15 maja 1939 roku batalion stał się oddziałem gospodarczym. Stanowisko kwatermistrza batalionu przemianowane zostało na stanowisko zastępcy dowódcy batalionu do spraw gospodarczych, płatnika na stanowisko oficera gospodarczego, zastępcy oficera materiałowego dla spraw uzbrojenia na zbrojmistrza, zastępcy oficera materiałowego dla spraw żywnościowych na oficera żywnościowego.
14 sierpnia 1939 roku Stanisław Sławiński „przedłożył końcowe dokumenty rozliczeniowe z budowy koszar dla kompanii granicznej «Przewłoka» i kościoła garnizonowego w Ludwikowie”.
W 1939 roku zmobilizowany batalion został włączony w struktury rezerwowej 38 Dywizji Piechoty jako III batalion 96 pułku piechoty, dzieląc losy innych jednostek armii Karpaty.
Po odejściu batalionu przeznaczonego dla 38 Dywizji Piechoty garnizon jednostki w Ludwikowie wyposażył i doprowadził do stanu etatowego (poprzez wcielenie nowych rekrutów i rezerwistów) jednostkę na nowo od podstaw. Batalion wszedł w skład Brygady KOP „Polesie”. Po odtworzeniu ochraniał granicę z ZSRR o długości 75,924 km. Od 17 września 1939 roku brał udział w obronie ówczesnej wschodniej granicy państwa przed sowieckim agresorem.
Służba graniczna.
Batalion graniczny był podstawową jednostką taktyczną Korpusu Ochrony Pogranicza przeznaczoną do pełnienia służby ochronnej na powierzonym mu odcinku granicy polsko-radzieckiej, wydzielonym z pasa ochronnego brygady. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Batalion graniczny KOP „Ludwikowo” w 1934 roku ochraniał odcinek granicy państwowej szerokości 76 kilometrów 250 metrów
W 1937 roku ustalono dla batalionu następujący podział ochranianego odcinka granicy państwowej:
Po odtworzeniu w 1939 roku, batalion ochraniał granicę długości 75 kilometrów 924 metrów.
Walki batalionu.
Walki o strażnice:
Strzegący granicy batalion graniczny kpt. Szumlińskiego 17 września 1939 roku o 6:00 rozpoczął walki z atakującymi strażnice pododdziałami 17 Oddziału Wojsk Pogranicznych NKWD.
Zaatakowane strażnice 1 kompanii „Chominka” nie dały się zaskoczyć i stawiły krótkotrwały opór. Również 2 kompania „Wysiłek” stosunkowo szybko uległa przeważającym siłom nieprzyjaciela. Na kierunku 3 kompanii zniszczono strażnicę „Dobre”. Losy pozostałych strażnic kompanii są nieznane.
Dowódca batalionu postanowił wycofać swoje pododdziały za Łań i tam zorganizować obronę. Ewakuowano z Ludwikowa rodziny i część zapasów. O 21:30 z Ludwikowa do Czuczewicz wymaszerował odwód batalionu. Tam też miała odbyć się koncentracja całego batalionu. W trakcie marszu nowy rozkaz nakazał pododdziałom maszerować do Łunińca.
W walkach odwrotowych z Armią Czerwoną:
Na wiadomość o wkroczeniu Armii Czerwonej, dowódca KOP gen. bryg. Wilhelm Orlik-Rückemann wydał 17 września w Dawidgródku rozkaz stawienia oporu i jednoczesnej koncentracji batalionów na zapleczu fortyfikacji na rzece Słucz, w rejonie Moroczna, Lubieszowa i Siedliszcza. Koncentracja miała być realizowana pod osłoną fortyfikacji obsadzonych przez pułk KOP „Sarny”.
Wycofujące się połączone baony KOP „Kleck” i „Ludwikowo” w nocy z 19 na 20 września przekroczyły rzekę Prypeć. Rano 20 września zostały zaatakowane przez pododdziały 205 pułku strzeleckiego 52 DS pod Osową. Z pomocą zaatakowanym baonom przyszedł baon KOP „Sienkiewicze”, który właśnie przeszedł mostem kolejowym na Pinie. Baon ten, współdziałając z baonem „Kleck”, odrzucił w zaciętej walce atakujące pododdziały radzieckie w kierunku na Duboj, otwierając sobie drogę dalszego marszu. Dowodzone przez ppłk. Jurę baony „Kleck” i „Ludwikowo”, wieczorem 20 września, paląc po drodze most na Stuble pod Wiczówką, osiągnęły rejon Sernik. Następnie wyruszyły w dalszy marsz osiągając 21 września rejon Mutwicy, a 22 września miejscowość Chrapin. Obydwa baony liczyły łącznie około pięciu kompanii.
Ostatecznie w rejonie Kuchecka Wola-Kuchcze-Chrapin-Moroczno zebrało się około 8700 żołnierzy, w tym blisko 300 oficerów. Na podstawie rozkazu gen. bryg. Orlika-Rückemanna powstało tu improwizowane Zgrupowanie KOP. Batalion wszedł w jego skład.
Struktura organizacyjna.
Kompanie graniczne w 1930:
Organizacja batalionu w 1934:
Żołnierze batalionu.
Żołnierze batalionu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1019239" url="https://pl.wikipedia.org/wiki?curid=1019239" title="Spencer Bachus">
Spencer Bachus

Spencer Thomas Bachus III (ur. 28 grudnia 1947) – amerykański polityk, członek Partii Republikańskiej. W latach 1993-2015 był przedstawicielem szóstego okręgu wyborczego w stanie Alabama w Izbie Reprezentantów Stanów Zjednoczonych.

</doc>
<doc id="1019240" url="https://pl.wikipedia.org/wiki?curid=1019240" title="Rabobank">
Rabobank

Rabobank ("Coöperatieve Centrale Raiffeisen-Boerenleenbank B.A.") – holenderska spółdzielcza instytucja bankowa, która działa w wielu państwach na świecie. Strukturę Rabobanku tworzy stowarzyszenie regionalnych kas spółdzielczych.
Założony został w 1972 r. w, wyniku połączenia holenderskiego banku spółdzielczego "Rabobank Nederland" i niemieckiego "Raiffeisen Bank".
W 2006 bank zatrudniał 56 000 pracowników.

</doc>
<doc id="1019243" url="https://pl.wikipedia.org/wiki?curid=1019243" title="Łątka dzieweczka">
Łątka dzieweczka

Łątka dzieweczka, łątka pospolita ("Coenagrion puella") – gatunek ważki równoskrzydłej z rodziny łątkowatych (Coenagrionidae). Zasiedla wody i brzegi wód stojących i wolno płynących w Eurazji i północnej Afryce. Ma małe wymagania siedliskowe i dlatego jest rozpowszechniona w zróżnicowanych akwenach. W Polsce bardzo pospolita.
Charakterystyka.
Jej ciało jest długie i szczupłe, osiąga długość do 34 mm i rozpiętość skrzydeł do 40 mm. Na jego przedzie znajduje się dwoje półkolistych oczu, rozsuniętych dość szeroko od siebie (na odległość większą, niż szerokość oka), na końcu zaś – dwie pary przydatków analnych (paraprokty i cerci) oraz kompletne pokładełko u samic. Skrzydła są mocno zwężone u nasady.
Gatunek ten wykazuje wyraźny dymorfizm płciowy. Samce są jasnoniebieskie i mają czarną, U-kształtną (lub w kształcie podkowy) plamę na drugim segmencie odwłoka. Na jej przedniej krawędzi znajduje się okrągłe wcięcie, zaś na tylnej – niewielkie wyrostki. Kolejne trzy segmenty mają wąskie, czarne paski po bokach i są w 1/5 (licząc od tylnej krawędzi) czarne. Samice są zielonkawe (rzadziej niebieskawe) i mają, jak większość samic łątkowatych, prawie całkowicie czarną wierzchnią część odwłoka.
Larwy łątki dzieweczki są długie i wąskie. Oddychają trzema wąskimi skrzelotchawkami o lekko spiczastym kształcie, umieszczonymi na końcu odwłoka oraz jelitem tylnym. Ich głowy są pokryte z tyłu regularnie rozmieszczonymi, czarnymi kropkami.
Występowanie.
Jest eurybiontem, rozprzestrzenionym głównie w zachodniej części krainy palearktycznej. Występuje od południowej i środkowej Europy po Nizinę Zachodniosyberyjską i środkową Azję; osobna, nieliczna populacja (niekiedy traktowana jako odrębny podgatunek "C. p. kocheri") występuje w Afryce Północnej – na północy krajów Maghrebu, jej liczebność spada. Jej zasięg na wschód sięga do Gór Ałtajskich. Występuje licznie m.in. w całej Polsce, również w górach, choć nieco rzadziej, do wysokości 1226 m n.p.m.
Jest drugą, po tężnicy wytwornej ("Ischnura elegans"), najpospolitszą równoskrzydłą ważką w Polsce. Ma małe wymagania siedliskowe. Jej larwy żyją w dużych jeziorach, małych, zarośniętych stawikach, mulistych rowach, a nawet w wodach płynących o niezbyt silnym nurcie. Imagines można spotkać od początku maja do przełomu sierpnia i września, preferują wody stojące (głównie niewielkie zbiorniki, choć występują także nad dużymi jeziorami), bardzo rzadko można je spotkać nad wodami płynącymi.
Ekologia.
Gatunek ten ma jednoroczny cykl życiowy. Samice składają jaja do tkanek roślinnych, siedząc na dryfujących, obumarłych częściach roślin lub na roślinach wodnych sięgających do powierzchni. Samce są wówczas cały czas przyczepione przydatkami analnymi do przedtułowia samic. Typowe dla rodzaju "Coenagrion" jest ich stanie na partnerkach z wyciągniętymi odnóżami. Czasami robią to w skupiskach 10 lub więcej par na jednej łodydze lub liściu.
Ich larwy żyją na roślinach wodnych lub mulisto-detrytusowym dnie. Zimę łątka dzieweczka spędza w jednym z ostatnich stadiów larwalnych.
Zarówno larwy, jak i osobniki dorosłe są aktywnymi drapieżnikami. Pierwsze żerują pod wodą, drugie zaś nad powierzchnią zbiornika lub pomiędzy roślinnością, porastającą strefę przybrzeżną.

</doc>
<doc id="1019246" url="https://pl.wikipedia.org/wiki?curid=1019246" title="Ludwikowo (Białoruś)">
Ludwikowo (Białoruś)

Ludwikowo – wieś na Białorusi na obszarze Polesia, w rejonie hancewickim obwodu brzeskiego, położona na wschód od Hancewicz.
Do 1939 miejscowość znajdowała się na obszarze powiatu łuninieckiego w województwie poleskim II Rzeczypospolitej. Miejscowość była jednym z garnizonów macierzystych batalionu KOP "Ludwikowo".

</doc>
<doc id="1019248" url="https://pl.wikipedia.org/wiki?curid=1019248" title="Coenagrion puella">
Coenagrion puella



</doc>
<doc id="1019254" url="https://pl.wikipedia.org/wiki?curid=1019254" title="Robert Cramer">
Robert Cramer

Robert E. „Bud” Cramer Jr. (ur. 22 sierpnia 1947) – amerykański polityk, członek Partii Demokratycznej. W latach 1991–2009 był przedstawicielem piątego okręgu wyborczego w stanie Alabama w Izbie Reprezentantów Stanów Zjednoczonych.

</doc>
<doc id="1019255" url="https://pl.wikipedia.org/wiki?curid=1019255" title="Artur Davis">
Artur Davis

Artur Genestre Davis (ur. 9 października 1967) – amerykański polityk, członek Partii Demokratycznej. W 2012 zmienił przynależność partyjną przechodząc do Partii Republikańskiej.
Od 2003 do 2011 roku był przedstawicielem siódmego okręgu wyborczego w stanie Alabama w Izbie Reprezentantów Stanów Zjednoczonych.

</doc>
<doc id="1019259" url="https://pl.wikipedia.org/wiki?curid=1019259" title="Kelly Johnson">
Kelly Johnson

Kelly Johnson (ur. 20 czerwca 1958, zm. 15 lipca 2007) – brytyjska gitarzystka formacji nurtu New Wave of British Heavy Metal – Girlschool
Z zespołem związana była od samego początku, występując u boku Denise Dufort, Kim McAuliffe i Enid Williams. Wraz z Girlschol nagrała albumy "„Demolition”" z 1980 r., "„Hit ’N’ Run”" z 1981 r., "„Screaming Blue Murder”" z 1982 r., oraz w 1984 r., "„Play Dirty”" po nagraniu którego rozstała się z zespołem. Przez blisko 10 lat mieszkała w Los Angeles, po czym powróciła do Wielkiej Brytanii i swojej formacji w 1993 r., występując przez kolejne siedem lat, do chwili zdiagnozowania u siebie nowotworu kręgosłupa. W 1996 r., nagrała z Girlschool album "”Live”", a w 2001 r., ukazała się jej ostatnia płyta "”Not That Innocent:21st Anniversary”".

</doc>
<doc id="1019263" url="https://pl.wikipedia.org/wiki?curid=1019263" title="Towarzystwo Funduszy Inwestycyjnych">
Towarzystwo Funduszy Inwestycyjnych



</doc>
<doc id="1019266" url="https://pl.wikipedia.org/wiki?curid=1019266" title="Marek Motas">
Marek Motas

Marek Motas (ur. 1 lipca 1945, zm. 15 lipca 2007 we Wrocławiu) – polski kompozytor i autor tekstów, satyryk, reżyser dźwięku, przez 40 lat pracował w Polskim Radiu Wrocław.
Był realizatorem „Studia 202”. Współpracował między innymi z Andrzejem Dziupińskim, Janem Kaczmarkiem, oraz Stanisławem Szelcem. Prowadził m.in. autorski program cykl satyryczny "Życie od A do De". Na dwa lata przed śmiercią przeszedł na emeryturę. 
Zmarł w szpitalu we Wrocławiu w wyniku choroby nowotworowej. Został pochowany 19 lipca 2007 r. na Cmentarzu Grabiszyńskim.

</doc>
<doc id="1019268" url="https://pl.wikipedia.org/wiki?curid=1019268" title="Wilhelm Russ">
Wilhelm Russ

Wilhelm Russ (ur. 1873, zm. 1934) – nestor fotografii polskiej, właściciel zakładów fotograficznych w Drohobyczu, Borysławiu i Truskawcu.
W czasie I wojny światowej wykonywał zdjęcia dokumentalne. W jego zakładach fotograficznych naukę zawodu pobierał Michał Rossler-Moczulski, później znany mikrofotograf i makrofotograf naukowy. Ojciec krajoznawcy i fotografa Gustawa Russa.

</doc>
<doc id="1019272" url="https://pl.wikipedia.org/wiki?curid=1019272" title="William Rosecrans">
William Rosecrans

William Starke Rosecrans (ur. 6 września 1819 w Hrabstwie Delaware w Ohio, zm. 11 marca 1898 w Redondo Beach) – amerykański wojskowy (absolwentem West Point), polityk, członek Partii Demokratycznej, dyplomata i wynalazca. Podczas wojny secesyjnej był dowódcą Armii Unii Stanów Zjednoczonych w stopniu generała majora. Stopień ten zawdzięczał zdecydowanemu działaniu w bitwie pod Rich Mountain.
W czerwcu 1862 roku został głównodowodzącym Armii Missisipi, a w grudniu tegoż roku Armii Cumberlandu, na czele której pokonał siły Braxtona Bragga w bitwie nad Stones River – najkrwawszej z bitew tej wojny.
W latach 1868–1869 pełnił funkcję ambasadora USA w Meksyku, a w latach 1881–1885 był przedstawicielem pierwszego okręgu wyborczego w stanie Kalifornia w Izbie Reprezentantów Stanów Zjednoczonych. Został pochowany na Narodowym Cmentarzu w Arlington w Wirginii.

</doc>
<doc id="1019273" url="https://pl.wikipedia.org/wiki?curid=1019273" title="New York Herald">
New York Herald

New York Herald – wysokonakładowa gazeta codzienna wydawana w Nowym Jorku w latach 1835–1924.

</doc>
<doc id="1019276" url="https://pl.wikipedia.org/wiki?curid=1019276" title="Grafton (Wirginia Zachodnia)">
Grafton (Wirginia Zachodnia)

Grafton – miasto w stanie Wirginia Zachodnia, w Stanach Zjednoczonych, siedziba administracyjna hrabstwa Taylor. Według spisu ludności w roku 2000 miasto miało 5 489 mieszkańców.

</doc>
<doc id="1019277" url="https://pl.wikipedia.org/wiki?curid=1019277" title="Bitwa pod Philippi">
Bitwa pod Philippi

Bitwa pod Philippi (znana również jako Bitwa pod Philippi Races) – starcie zbrojne, które miało miejsce 3 czerwca 1861 roku pomiędzy oddziałami Unii i Skonfederowanych Stanów Ameryki w trakcie wojny secesyjnej i zakończyła się zwycięstwem Unii. Chociaż jej znaczenie militarne było niewielkie, jest powszechnie uważana za pierwszą bitwę wojny secesyjnej na froncie wschodnim.

</doc>
<doc id="1019278" url="https://pl.wikipedia.org/wiki?curid=1019278" title="Ryszard Torzecki">
Ryszard Torzecki

Ryszard Torzecki (ur. 20 marca 1925 w Łodzi, zm. 20 sierpnia 2003 w Konstancinie) – polski historyk, nestor polskich badań ukrainoznawczych, doktor habilitowany, docent. Specjalizował się w dziejach stosunków polsko-ukraińskich.
Życiorys.
Urodził się w rodzinie robotniczej. Naukę rozpoczął w Gimnazjum Miejskim w Łodzi pod kierunkiem Zygmunta Lorenza, znanego łódzkiego historyka. Okupację niemiecką 1939 - 1945 przeżył w Łodzi, pracując przymusowo.
W roku 1946 ukończył Gimnazjum i Liceum Miejskie, a następnie podjął studia ekonomiczne w Szkole Głównej Handlowej (filia w Łodzi, przekształcona później w Wydział Ekonomiczno-Socjologiczny Uniwersytetu Łódzkiego). Studia ukończył w roku 1949. Następnie przez wiele lat pracował na różnych stanowiskach ekonomicznych w centralnych jednostkach gospodarki państwowej PRL.
Po przełomie październikowym 1956 r podjął eksternistyczne studia historyczne na Uniwersytecie Warszawskim, które ukończył w roku 1962 magisterium na temat stosunków polsko-niemieckich w roku 1939. Pod wpływem prof. Józefa Dutkiewicza rozpoczął badania dotyczące stosunków ukraińsko-niemieckich. Rezultatem tych prac był obroniony w roku 1970 doktorat "Kwestia ukraińska w polityce III Rzeszy (1933-1945)", opublikowany w Warszawie w roku 1972 r.
W styczniu 1971 rozpoczął pracę naukową w Instytucie Historii Polskiej Akademii Nauk prowadząc badania w zakresie historii najnowszej Europy środkowo-wschodniej, a szczególnie kompleksu stosunków ukraińsko-polsko-niemieckich. Swoje zainteresowania badawcze koncentrował wokół dziejów Europy środkowo-wschodniej w XX wieku, polityki wschodniej polityki Watykanu, dziejów kościoła greckokatolickiego. Fascynowała go postać metropolity Andrzeja Szeptyckiego. W kręgu zainteresowań doc. Torzeckiego znajdowała się też II wojna światowa. Pisał na temat reżimu okupacyjnego na Wschodzie, ruchu oporu, kwestii kolaboracji z Niemcami oraz ruchów niepodległościowo-wyzwoleńczych. Z czasem jednak ograniczał swe zainteresowania do dziejów Ukrainy i stosunków polsko-ukraińskich w latach międzywojennych i w okresie wojny i okupacji.
Materiały do swych prac zbierał nie tylko w archiwach i bibliotekach polskich, ale także w Niemczech, Wielkiej Brytanii, Czechosłowacji i Stanach Zjednoczonych. Wielokrotnie próbował bezskutecznie uzyskać zezwolenie na korzystanie z archiwów ZSRR – nie dopuszczono go do badań w archiwach sowieckich na Ukrainie.
Materiał archiwalny starał się pogłębiać i konfrontować ze świadkami opisywanych wydarzeń. Dążył do nawiązania bezpośrednich kontaktów z byłymi polskimi i ukraińskimi politykami i działaczami przebywającymi po II wojnie światowej na emigracji. Utrzymywał stały kontakt ze środowiskiem ukraińskim w Polsce, szczególnie warszawskim, w tym i z duchowieństwem greckokatolickim.
W roku 1986 przedstawił rozprawę habilitacyjną poświęconą mniejszości ukraińskiej oraz polityce władz państwowych II Rzeczypospolitej w stosunku do niej, opublikowaną w trzy lata później pt. "Kwestia ukraińska w Polsce w latach 1923-1929" (Kraków 1989).
Następnie podjął badania nad okresem najbardziej kontrowersyjnym w dziejach stosunków polsko-ukraińskich – latami II wojny światowej. Efektem prac była książka:"Polacy i Ukraińcy. Sprawa ukraińska w czasie II wojny światowej na terenie II Rzeczypospolitej", opublikowana w r. 1993.
Uaktywnił się w latach 90. XX w. Pisał, był konsultantem powołanej przez Sejm RP Komisji do spraw Mniejszości Etnicznych i Narodowych. Bacznie obserwował wydarzenia polityczne na niepodległej od 1991 roku Ukrainie i historiografię ukraińską. Gwałtownie pogarszał się stan jego zdrowia, zwłaszcza wzroku. Z tego powodu w roku 1991 zrezygnował z zajmowanego stanowiska w Instytucie Historii PAN, kontynuując pracę naukową w domu. Związał się z warszawskim klasztorem oo. bazylianów. Jego pragnieniem było jak najpełniejsze zbadanie postaci greckokatolickiego metropolity lwowskiego abp. Andrzeja Szeptyckiego.
Od 1998 roku Ryszard Torzecki przebywał w Domu Rencisty PAN w Konstancinie. Poważna choroba oczu uniemożliwiła mu dalszą pracę naukową, choć do końca życia obserwował stan badań stosunków polsko-ukraińskich oraz życia politycznego na Ukrainie.
Zmarł nagle 20 sierpnia 2003 r. Uroczystości pogrzebowe w asyście przedstawicieli polskiego świata nauki, społeczności ukraińskiej w Polsce i delegacji z ambasady Ukrainy w Warszawie odbyły się w cerkwi oo. Bazylianów w Warszawie. Został pochowany na Starym Cmentarzu w Łodzi.
Dorobek naukowy.
Dorobek naukowy Ryszarda Torzeckiego obejmuje około 100 prac i artykułów, recenzji, wystąpień.
Jego zaangażowanie naukowe i postawa społeczna zostały zauważone przez hierarchów Kościoła greckokatolickiego na Ukrainie. W 2002 roku metropolita lwowski abp większy kardynał Lubomyr Huzar nagrodził go specjalną hramotą za przybliżanie postaci abp. Andrzeja Szeptyckiego i wkład w pojednanie polsko-ukraińskie. Ryszard Torzecki jeszcze za życia przekazał swój księgozbiór i materiały rękopiśmienne do biblioteki klasztornej oo. Bazylianów w Warszawie.
Publikował swe artykuły również w prasie ukrainoznawczej i ukraińskiej w Polsce, szczególnie w "Warszawskich Zeszytach Ukrainoznawczych", "Krakowskich Zeszytach Ukrainoznawczych", "Przeglądzie Wschodnim", "Wrocławskich Studiach Wschodnich", "Sprawach Narodowościowych", kwartalniku "Karta", miesięcznikach "Zustriczi" oraz "Nasza Kultura" (dodatku do tygodnika "Nasze Słowo"), periodykach społeczno-kulturalnych "Znak", "Więzi", "Dziś", "Tygodnik Powszechny".
Jego praca "Polacy i Ukraińcy. Sprawa ukraińska w czasie II wojny światowej na terenie II Rzeczypospolitej" została uznana przez polskich historyków: Andrzeja Leona Sowę, Grzegorza Motykę i Rafała Wnuka za podstawową pracę dotyczącą stosunków polsko-ukraińskich w czasie II wojny światowej.
W jednym z artykułów ("Stosunki polsko-ukraińskie od epoki unii lubelskiej do 1945 roku", str. 340-344) opublikowanym w 1999 r. w ramach zbiorowej pracy historyków pt. "Europa NIE prowincjonalna", Torzecki twierdził, że mordy na Polakach nie były planowym działaniem UPA, a jedynie próbą wyrugowania z ziem. Zaprzeczają temu dowody znajdujące się w archiwach SBU w postaci rozkazów dowództwa grupy UPA-Północ, a zwłaszcza tajna dyrektywa dowódcy grupy UPA-Piwnycz, Dmytra Klaczkiwskiego, której dowód istnienia został opublikowany w pracy zbiorowej polskich historyków, pod redakcją Władysława Filara "Przed Akcją Wisła, był Wołyń" (Warszawa 2000, s. 38).
Czesław Partacz, w odniesieniu do tematyki polsko-ukraińskiej, nazywa Ryszarda Torzeckiego nestorem "historyków rewizjonistów", którzy bezkrytycznie wykorzystywali jako źródła działaczy i bojówkarzy OUN, lansując również przekłamujące rzeczywistość hasła jak "wojna polsko-ukraińska na Kresach".

</doc>
<doc id="1019279" url="https://pl.wikipedia.org/wiki?curid=1019279" title="Bitwa pod Philippi Races">
Bitwa pod Philippi Races



</doc>
<doc id="1019280" url="https://pl.wikipedia.org/wiki?curid=1019280" title="Kamionka (Otorowo)">
Kamionka (Otorowo)

Kamionka – część wsi Otorowo w Polsce, położona w województwie wielkopolskim, w powiecie szamotulskim, w gminie Szamotuły. 
W latach 1975–1998 Kamionka administracyjnie należała do województwa poznańskiego.

</doc>
<doc id="1019281" url="https://pl.wikipedia.org/wiki?curid=1019281" title="Bitwa pod Rich Mountain">
Bitwa pod Rich Mountain

Bitwa pod Rich Mountain – starcie zbrojne, które miało miejsce 11 lipca 1861 roku pomiędzy oddziałami Unii i Konfederacji w trakcie wojny secesyjnej. Zakończyła się zwycięstwem sił federalnych. Podczas odwrotu konfederatów, 13 lipca poległ jeden z ich dowódców, generał-brygadier Robert Garnett, a dzięki odniesionemu w bitwie zwycięstwu generał Unii George McClellan został wkrótce wezwany do Waszyngtonu i mianowany dowódcą Armii Potomaku.
Podłoże.
W czerwcu 1861 roku gen-maj. George McClellan objął dowodzenie 20-tysięcznymi siłami Armii Unii w zachodniej Wirginii. 5 tysięcy stało na straży linii kolejowej B&amp;O do Waszyngtonu, 2 500 ludzi płka Jacoba Coxa wysłał McClellan w górę rzeki Kanawha w stronę Richmond.
27 czerwca wyruszył na czele pozostałych wojsk z Clarksburga na południe przeciw niewielkiemu konfederackiemu zgrupowaniu ppłka Johna Pegrama (1 300 ludzi, 4 działa) i 9 lipca dotarł do podnóża wzgórza "Rich Mountain", na którego grzbiecie Pegram się okopał. Tymczasem gen-bryg. Thomas Morris wymaszerował z Philippi by uderzyć na zgrupowanie gen-bryg. Roberta Garnetta (4000 ludzi, 4 działa) okopane na wzgórzu "Laurel Hill". W nocy z 10 na 11 lipca gen-bryg. William Rosecrans poprowadził wzmocnioną brygadę górską ścieżką wskazaną przez miejscowego zwolennika Unii w kierunku drogi Staunton-Parkersburg Turnpike i wyszedł na tyły Pegrama.
Bitwa.
Starcie trwało zaledwie dwie godziny. Rosecrans oskrzydlił konfederatów i zamknął ich część w okrążeniu. Sytuacji nie wykorzystał McClellan, który w obawie, że Rosecrans może przegrać, nie ruszył naprzód pozwalając znacznej liczbie nieprzyjaciół uciec do Beverly. Pegram i pozostali (w tym oddział „Sydney Boys”, ochotników, studentów z "Hampden-Sydney College") musieli się poddać.
Rezultaty.
Dowiedziawszy się o porażce Pegrama Garnett opuścił "Laurel Hill". Unioniści ruszyli za nim i 13 lipca, podczas potyczki nad rzeką, Garnett zginął; był pierwszym generałem poległym w tej wojnie. 22 lipca McClellan, który sobie przypisał zwycięstwo, został wezwany do Waszyngtony a dowódcą sił Unii w Wirginii został Rosecrans.

</doc>
<doc id="1019282" url="https://pl.wikipedia.org/wiki?curid=1019282" title="Szymon Jachimek">
Szymon Jachimek

Szymon Waldemar Jachimek (ur. 20 września 1982 w Gdyni) – polski aktor, artysta kabaretowy. Młodszy brat satyryka Tomasza Jachimka.
Z wykształcenia socjolog. Od 2001 do 2014 roku był członkiem Kabaretu Limo. Po zakończeniu działalności tej formacji zajmuje się głównie pisaniem sztuk oraz improwizacją komediową. W styczniu 2020 r. został stałym komentatorem „Szkła kontaktowego” w TVN24, natomiast miesiąc później odbyła się premiera jego autorskiego recitalu kabaretowego „Z dala od tonacji”. Jest również kierownikiem literackiego trójmiejskiego Teatru Komedii Valldal.
Nagrody indywidualne.
2016 – I Nagroda na 27. Konkursie na Sztukę dla Dzieci i Młodzieży, organizowanym przez Centrum Sztuki Dziecka w Poznaniu.
2018 – III Nagroda na Otwartym Konkursie na Utwór Dramatyczny dla Teatroteki, organizowanym przez WFDiF i ZAiKS.
2016-2019 – czterokrotny półfinalista Gdyńskiej Nagrody Dramaturgicznej.
Mariush.
Szymon Jachimek, razem z kabaretem Limo stworzyli na potrzeby internetowego filmiku parodiującego zespół nurtu polskiej muzyki tanecznej (disco polo) fikcyjną postać Mariusha, w którego rolę się wcielił artysta. Premiera odbyła się 20 listopada 2011 roku w serwisie internetowym YouTube na kanale Grupy IMPACT. Pierwowzorem stworzonej przez Abelarda Gizę z kabaretu Limo nazwy postaci była nazwa zespołu muzycznego Łukash. 1 października 2014 roku Szymon Jachimek pod tym pseudonimem zadebiutował na polskiej scenie muzycznej i 28 października 2014 roku wydał album pt. „Usta Pełne Marzeń”, nagrany w stylu pastiszu muzyki disco polo.
Wybrane realizacje sceniczne.
Valldal, Gdynia, reż. Tomasz Valldal-Czarnecki.
– Scena Wspólna, Poznań, reż. Dorota Abbe (2017);
– Teatr Akademii Sztuk Teatralnych, Wrocław, reż. Jerzy Jan Połoński (2018);
– Teatr im. S. Jaracza, Olsztyn, reż. Tomasz Valldal-Czarnecki (2018) (finał 11. edycji programu Teatr Polska, 2019);
– Stredoslovenské osvetové stredisko, Brezno, Słowacja, reż. Matej Struhar, (2019).

</doc>
<doc id="1019283" url="https://pl.wikipedia.org/wiki?curid=1019283" title="Okupacja niemiecka w Polsce">
Okupacja niemiecka w Polsce



</doc>
<doc id="1019284" url="https://pl.wikipedia.org/wiki?curid=1019284" title="Bugaj (jezioro)">
Bugaj (jezioro)

Bugaj – jezioro na Równinie Piotrkowskiej, położone w obrębie miasta Piotrków Trybunalski. Rzeka Wierzejka opływająca Piotrków od północy i wschodu, tworzy pomiędzy starymi drogami do miasta Sulejów i wsi Koło największy miejski zbiornik wodny nazywany jeziorem Bugaj.
Gospodarka.
Tereny przy jeziorze przeznaczone są pod inwestycje z zakresu turystyki i rekreacji. Zgodnie z koncepcją zagospodarowania przestrzennego teren przeznaczony jest m.in. pod budowę ośrodka konferencyjno-hotelowego, budynków gastronomii i handlu, pływalni i sali sportowej z zapleczem oraz torów rowerowych. A nieopodal zlokalizowane są ujęcia wód geotermalnych.

</doc>
<doc id="1019285" url="https://pl.wikipedia.org/wiki?curid=1019285" title="Nowy Folwark (powiat szamotulski)">
Nowy Folwark (powiat szamotulski)

Nowy Folwark – kolonia pofolwarczna w Polsce położona w województwie wielkopolskim, w powiecie szamotulskim, w gminie Szamotuły.
W latach 1975–1998 miejscowość administracyjnie należała do województwa poznańskiego.
Zobacz też: Nowy Folwark

</doc>
<doc id="1019289" url="https://pl.wikipedia.org/wiki?curid=1019289" title="Jastrowo-Majątek">
Jastrowo-Majątek

Jastrowo-Majątek – część wsi Jastrowo w Polsce, położona w województwie wielkopolskim, w powiecie szamotulskim, w gminie Szamotuły. Wchodzi w skład sołectwa Jastrowo.
W latach 1975–1998 Jastrowo-Majątek administracyjnie należało do województwa poznańskiego.

</doc>
<doc id="1019295" url="https://pl.wikipedia.org/wiki?curid=1019295" title="Mielno (Otorowo)">
Mielno (Otorowo)

Mielno – osada leśna wsi Otorowo w Polsce, położona w województwie wielkopolskim, w powiecie szamotulskim, w gminie Szamotuły.
W latach 1975–1998 osada administracyjnie należała do województwa poznańskiego.

</doc>
<doc id="1019297" url="https://pl.wikipedia.org/wiki?curid=1019297" title="Poświętne (Otorowo)">
Poświętne (Otorowo)

Poświętne – część wsi Otorowo w Polsce, położona w województwie wielkopolskim, w powiecie szamotulskim, w gminie Szamotuły.
W latach 1975–1998 Poświętne administracyjnie należało do województwa poznańskiego.

</doc>
<doc id="1019299" url="https://pl.wikipedia.org/wiki?curid=1019299" title="Niedziałowice Drugie">
Niedziałowice Drugie

Niedziałowice Drugie – wieś w Polsce położona w województwie lubelskim, w powiecie chełmskim, w gminie Rejowiec.
W latach 1975–1998 miejscowość należała administracyjnie do województwa chełmskiego.
Wieś stanowi sołectwo gminy Rejowiec.
Historia.
Pierwszy zapis w dokumentach źródłowych dotyczących wsi pochodzi z 1481 r. wówczas nazywanej „Nyedzalovicze”.
Według Słownika geograficznego Królestwa Polskiego z roku 1886, Niedziałowice stanowiły wieś i folwark w powiecie chełmskim gminie Rejowiec, parafii ruskiej w Depułtyczach odległe 15 wiorst od Chełma. Wieś posiadała 1010 mórg ziemi dworskiej i 81 mórg włościańskiej. Kolonię Niedziałowice zamieszkują Niemcy, ewangelicy.
W 1827 r. była to wieś rządowa w parafii Krasnystaw posiadała 20 domów zamieszkałych przez 130 mieszkańców. Niedziałowice wchodziły wówczas w skład dóbr starostwa krasnostawskiego (patrz t.IV, str. 643-4). Folwark Niedziałowice z przyległością Wańkowszczyzna z wsią Niedziałowice i Kolonią Niedziałowice Aleksandrya, Wańkowszczyzna i Budki, był rozległy na 1010 mórg. Na terenie dóbr eksploatowano pokłady kamienia wapiennego, budowlanego i torfu.
Wieś Niedziałowice posiadała w roku 1886 osad 23, z gruntem 195 mórg. kolonia Niedziałowice osad 7, z gruntem 82 mórg, kolonia Aleksandria osad 13, z gruntem mórg 185, kolonia Wańkowszczyzna osad 13 z gruntem 217 mórg, kolonia Budki osad 14, z gruntem 149 mórg.
W roku 1952 wieś nosi nazwę Niedziałowice. Począwszy od 1970 r. z historycznej wsi Niedziałowice wyodrębniono Niedziałowice Pierwsze i Drugie.

</doc>
<doc id="1019300" url="https://pl.wikipedia.org/wiki?curid=1019300" title="Trzy Korony (województwo kujawsko-pomorskie)">
Trzy Korony (województwo kujawsko-pomorskie)

Trzy Korony – część wsi Bąkowo w Polsce, położona w województwie kujawsko-pomorskim, w powiecie świeckim, w gminie Warlubie.
W latach 1975–1998 Trzy Korony należały administracyjnie do województwa bydgoskiego.

</doc>
<doc id="1019301" url="https://pl.wikipedia.org/wiki?curid=1019301" title="Zespół Rothmunda-Thomsona">
Zespół Rothmunda-Thomsona

Zespół Rothmunda-Thompsona (ang. Rothmund-Thomson syndrome, RTS) – rzadki zespół wad wrodzonych charakteryzujący się występowaniem:
Zespół został po raz pierwszy opisany w 1868 roku przez niemieckiego dermatologa Augusta Rothmunda. Uważa się, że choroba jest spowodowana mutacją genu "RECQL4" w locus (8q24.3, kodującego helikazę RecQ, która zaburza replikację DNA i cykl komórkowy. Nie ma specyficznego leczenia zespołu.

</doc>
<doc id="1019304" url="https://pl.wikipedia.org/wiki?curid=1019304" title="Jewhen Pobihuszczy">
Jewhen Pobihuszczy

Jewhen Pawłowycz Pobihuszczy (), ps. „Ren” () (ur. 15 listopada 1901 we wsi Postołówka, zm. 28 maja 1995 w Haar) – ukraiński oficer, w 1941 jeden z dowódców batalionu „Roland”, w stopniu majora, ostatecznie pułkownik w Ukraińskiej Armii Narodowej.
Życiorys.
Pochodził z rodziny ukraińskich nauczycieli. Rozpoczął naukę w gimnazjum w Kołomyi, którą przerwał w 1919 wstępując ochotniczo do Ukraińskiej Armii Halickiej. Po zakończeniu wojny polsko-ukraińskiej powrócił do gimnazjum, a następnie ukończył ekonomię polityczną na Uniwersytecie Poznańskim. Został oficerem kontraktowym Wojska Polskiego, dochodząc do stopnia kapitana. Wziął udział w wojnie obronnej Polski w 1939 jako dowódca 7 kompanii III batalionu 55 pułku piechoty. W czasie bitwy nad Bzurą trafił do niewoli niemieckiej. Zwolniony z niewoli wiosną 1940 wraz z innymi oficerami Wojska Polskiego narodowości ukraińskiej, przez rok pracował jako pracownik pomocniczy w archiwum miejskim w Poznaniu.
W 1941 roku współdowodził batalionem „Roland” jako ukraiński zastępca niemieckiego dowódcy. Od grudnia 1941 przez rok ukraiński zastępca dowódcy batalionu policyjnego nr 201, w który przekształcono bataliony Roland i Nachtigall, walczącego od lata 1942 do końca tego roku na Białorusi przeciwko sowieckim partyzantom. Jednostka ta wchodziła w skład 62 pułku 201 Dywizji Ochronnej, która od lipca 1942 była podporządkowana SS-Obergruppenführerowi Erichowi von dem Bach-Zelewskiemu, Dowódcy SS i Policji w strefie Grupy Armii „Środek”. 16 marca 1942 roku batalion w sile 650 policjantów, otrzymał rozkaz wymarszu na wschód (wyruszył z Frankfurtu 19 marca), został skierowany na tereny obecnej Białorusi, gdzie zluzował łotewski batalion policyjny. Za zadanie miał ochronę obiektów (mostów, sztabów itp.) oraz, jako jednostka policyjno-pacyfikacyjna, walkę z radziecką partyzantką. Został rozdzielony pomiędzy 12 umocnionych punktów na terenie o powierzchni około 2400 km². 2 kompania por. Mychajła Brygidera została wydzielona do ochrony sztabu w Borowkach. W toku 9-miesięcznych walk żołnierze batalionu zabili ok. 2000-2500 sowieckich partyzantów, tracąc 49 zabitych i 40 rannych.
Z uwagi na stosunek strat (40:1) Grzegorz Motyka i Per Anders Rudling uważają, że ofiarą batalionu padała również ludność cywilna, a rzeczą niewyjaśnioną jest jego ewentualny udział w pacyfikacji białoruskich wsi, gdyż źródła nie zawierają informacji na ten temat.
Zdaniem ukraińskich naukowców: politologa Ołeksija Martynowa i historyka Adolfa Kondrackiego Batalion 201 wziął udział w represyjno-pacyfikacyjnych akcjach na Wołyniu i na Białorusi w których popełnił zbrodnie na żydowskiej, białoruskiej i ukraińskiej ludności cywilnej. Obaj obarczają batalion za pacyfikację ukraińskiej wsi Kortelisy (22 września 1942) i twierdzą, że batalion spalił tam żywcem 2875 osób. Za sprawców zbrodni w Kortelisach historiografia przyjmuje powszechnie zapasową kompanię policyjną "Nürnberg" z III batalionu 15 Pułku Policyjnego SS.
Po zakończeniu rocznego kontraktu w batalionie, od stycznia do kwietnia 1943 więziony przez Niemców we Lwowie w więzieniu przy Łąckiego, wraz z ukraińską kadrą oficerską batalionu, która w grudniu 1942 wraz z podkomendnymi odmówiła przedłużenia rocznego kontraktu na służbę policyjną dla III Rzeszy. Uwolniony przez Niemców w związku z ich planami tworzenia 14 Dywizji Grenadierów SS, co oznajmił uwalnianym płk Alfred Bisanz, zgłosił się jako ochotnik do służby w dywizji. W 14 Dywizji Grenadierów SS był dowódcą 1 batalionu 29 pułku Waffen SS. W kwietniu 1945 roku znalazł się wraz z żołnierzami dywizji w szeregach Ukraińskiej Armii Narodowej, wojnę zakończył w stopniu pułkownika UAN.
Po zakończeniu wojny przebywał na emigracji w Monachium. Władze ZSRR bezskutecznie występowały o jego ekstradycję. Pobihuszczyj włączył się w prace towarzystw ukraińskich, które powstawały na emigracji, szkolił ochotników przy wojsku brytyjskim stacjonującym w Niemczech, prowadził wykłady z ideologii na Wolnym Uniwersytecie Ukraińskim. Pracował w Organizacji Ukraińskich Nacjonalistów oraz w międzynarodowej organizacji Antybolszewicki Blok Narodów. W uznaniu jego powojennej działalności religijnej od papieża Pawła VI otrzymał tytuł szambelana papieskiego i Order Świętego Sylwestra. Został także honorowym członkiem Centralnego Przedstawicielstwa Emigracji Ukraińskiej w Niemczech.

</doc>
<doc id="1019306" url="https://pl.wikipedia.org/wiki?curid=1019306" title="Ciupkowo">
Ciupkowo

Ciupkowo – wieś w Polsce położona w województwie kujawsko-pomorskim, w powiecie aleksandrowskim, w gminie Waganiec.
W latach 1975–1998 miejscowość administracyjnie należała do województwa włocławskiego.

</doc>
<doc id="1019307" url="https://pl.wikipedia.org/wiki?curid=1019307" title="Niemirów (powiat chełmski)">
Niemirów (powiat chełmski)

Niemirów – kolonia w Polsce położona w województwie lubelskim, w powiecie chełmskim, w gminie Rejowiec.
W latach 1975–1998 miejscowość należała administracyjnie do województwa chełmskiego.
Wieś stanowi sołectwo gminy Rejowiec, obejmujące Niemirów i Bieniów.
Historia.
Według Słownika geograficznego Królestwa Polskiego z roku 1886 Niemirów stanowił wieś w powiecie chełmskim gminie Staw parafii Chełm. Wieś leży przy drodze z Chełma do Łączny, pod wsią Stołpie, posiadała 13 domów. .

</doc>
<doc id="1019308" url="https://pl.wikipedia.org/wiki?curid=1019308" title="Byzie">
Byzie

Byzie – wieś w Polsce położona w województwie kujawsko-pomorskim, w powiecie aleksandrowskim, w gminie Waganiec, nad Wisłą.
W latach 1975–1998 miejscowość administracyjnie należała do województwa włocławskiego.

</doc>
<doc id="1019310" url="https://pl.wikipedia.org/wiki?curid=1019310" title="Abas al-Musavi">
Abas al-Musavi



</doc>
<doc id="1019311" url="https://pl.wikipedia.org/wiki?curid=1019311" title="Hizbollah">
Hizbollah



</doc>
<doc id="1019312" url="https://pl.wikipedia.org/wiki?curid=1019312" title="Lewin (województwo kujawsko-pomorskie)">
Lewin (województwo kujawsko-pomorskie)

Lewin – wieś w Polsce położona w województwie kujawsko-pomorskim, w powiecie aleksandrowskim, w gminie Waganiec.
W latach 1975–1998 miejscowość administracyjnie należała do województwa włocławskiego.

</doc>
<doc id="1019313" url="https://pl.wikipedia.org/wiki?curid=1019313" title="Kanie-Stacja">
Kanie-Stacja

Kanie-Stacja – wieś w Polsce położona w województwie lubelskim, w powiecie chełmskim, w gminie Rejowiec Fabryczny.
W latach 1975–1998 miejscowość należała administracyjnie do województwa chełmskiego.

</doc>
<doc id="1019314" url="https://pl.wikipedia.org/wiki?curid=1019314" title="Łysienie">
Łysienie

Łysienie (łac. "alopecia") – objaw chorobowy polegający na postępującym zanikaniu wytwarzania włosa w mieszku włosowym. Proces ten dotyczy włosów na głowie, aczkolwiek nie wszystkie obszary głowy są jemu podatne w jednakowym stopniu. Najczęściej występującym typem łysienia jest łysienie androgenowe. Jest spowodowane wrażliwością mieszka włosowego na pochodną testosteronu – dihydrotestosteron (DHT). Pod jego wpływem mieszek włosowy wytwarza coraz cieńsze i słabsze włosy, sam jednocześnie ulegając zmniejszeniu (miniaturyzacja). Na koniec tego procesu mieszek wytwarza już tylko krótki włos pozbawiony barwnika.
Przyczyny łysienia.
Łysienie, jako stan chorobowy może być zarówno objawem innych dolegliwości, reakcją organizmu na przyjmowane w danej chwili leki bądź stanowić samodzielny zespół chorobowy. W zależności od indywidualnych cech genetycznych pacjenta, łysienie może być stanem dziedziczonym. Określenie konkretnych przyczyn łysienia możliwe jest po uprzednim zbadaniu stanu zdrowia pacjenta, w przypadku wystąpienia dolegliwości towarzyszących – zapoznaniu się z historią choroby, lub po wykonaniu określonych badań (m.in. biopsji skóry głowy). Nie istnieje jedna, uniwersalna przyczyna powodująca możliwość wystąpienia choroby, ponieważ określenie takowej jest nierozerwalnie związane z rodzajem występującej dolegliwości. Wśród najczęściej występujących czynników chorobotwórczych wymienia się stosowanie konkretnych leków (środki antymetaboliczne, środki alkilowe, środki mające na celu zahamowanie mitozy), promieniowanie jonizujące, zatruciem metalami ciężkimi (tal, arsen, ołów), choroby układu dokrewnego, choroby o podłożu autoimmunologicznym, uwarunkowania genetyczne, ostre choroby którym towarzyszy wysoka temperatura, czynniki stresogenne, choroby chroniczne (guzy, toczeń rumieniowaty, erythematosus), zmiany hormonalne, niedobory pokarmowe, zaniedbania higieniczne, zbyt intensywne lub zbyt często stosowane zabiegi kosmetyczne.
Leczenie łysienia.
Leczenie dolegliwości oraz stosowny dobór terapii uzależniony jest bezpośrednio od rodzaju choroby. Przed przystąpieniem do leczenia niezbędne jest dokonanie poprawnej diagnozy stanu chorobowego, jak również określenie przyczyny jego występowania. Z racji na fakt, że nadmierne wypadanie włosów nierzadko jest reakcją organizmu na przyjmowane substancje, przed przystąpieniem do właściwej terapii zalecane jest wyeliminowanie z organizmu ludzkiego czynnika chorobotwórczego. Innym, nierzadko stosowanym rodzajem leczenia jest terapia oparta na zakresie działań chirurgicznych. W zależności od rozwoju choroby oraz od jego rodzaju, stosowane mogą być zabiegi takie jak m.in. jednoczasowe wycięcia, wolne przeszczepy skóry owłosionej, transplantacja włosów, przeszczepy dziurkowane. Nierzadko stosowane jest również leczenie farmakologiczne zakładające podawanie takich substancji jak między innymi minoksydyl. Działanie polega na stymulacji brodawki włosa do proliferacji komórek, zwiększając liczbę włosów w anagenie i redukując w telogenie. Pełni również rolę immunoregulatora w brodawce włosowej. Do leczenia łysienia o podłożu androgenicznym zalecany jest również inhibitor enzymu 5-α-reduktazy (przekształcającego testosteron w jego aktywną formę DHT – dihydroksytestosteron) dutasteryd.
W przypadku dolegliwości o charakterze przejściowym z reguły dobre rezultaty w leczeniu przynosi zmiana nawyków żywieniowych.
Maskowanie łysienia.
Wiele osób cierpiących z powodu łysienia odczuwa ogromny ciężar psychiczny z powodu swoich niedoskonałości. Utrata włosów bywa poważnym problemem, który negatywnie wpływa na funkcjonowanie w społeczeństwie. Osoby dotknięte tym problemem mogą unikać miejsc publicznych, zakrywają głowę różnymi nakryciami. Dla tego typu osób powstały środki i preparaty, które mogą skutecznie maskować przerzedzenia, zakola, łysinę. Nie eliminują one problemu wypadania włosów, natomiast sprawiają, że staje się on na jakiś czas niewidoczny. Większość dostępnych środków i kosmetyków zawiera mikrowłókna, które przyczepiają się do niewidocznych dla oka włosów, sprawiając, że włosów zdaje się być więcej oraz że są one grubsze i bardziej atrakcyjne. Jednym ze sposobów maskowania łysienia jest zaczeska (pożyczka) – jest to fryzura, polegająca na zaczesaniu dłuższych włosów na łysiejące miejsca.
Łysienie w przebiegu ciąży.
Innym rodzajem dolegliwości łysienia, niezwiązanym bezpośrednio z możliwością występowania jakiegokolwiek stanu chorobowego czy też przyczyn uwzględniających uwarunkowania genetyczne, jest nadmierne wypadanie włosów będące reakcją organizmu kobiety na stan ciąży. W przypadku ciąży, łysienie ma bezpośredni związek z poziomem estrogenów. W okresie ciąży poziom estrogenu wzrasta, przyczyniając się jednocześnie do zahamowania procesu naturalnego wypadania włosów, co objawia się wypadaniem od 50 do 100 włosów dziennie. Po okresie ciąży poziom hormonów ulega nagłemu obniżeniu, co skutkować może nadmiernym wypadaniem włosów. Stan ten nie wymaga leczenia. Do naturalnego odrostu włosów dochodzi z reguły po upływie sześciu miesięcy od momentu urodzenia dziecka.

</doc>
<doc id="1019315" url="https://pl.wikipedia.org/wiki?curid=1019315" title="Mullah Omar">
Mullah Omar



</doc>
<doc id="1019316" url="https://pl.wikipedia.org/wiki?curid=1019316" title="Janowo (powiat aleksandrowski)">
Janowo (powiat aleksandrowski)

Janowo – wieś w Polsce położona w województwie kujawsko-pomorskim, w powiecie aleksandrowskim, w gminie Waganiec.
W latach 1975–1998 miejscowość administracyjnie należała do województwa włocławskiego.

</doc>
<doc id="1019318" url="https://pl.wikipedia.org/wiki?curid=1019318" title="Zakrzewo (gmina Waganiec)">
Zakrzewo (gmina Waganiec)

Zakrzewo – wieś w Polsce położona w województwie kujawsko-pomorskim, w powiecie aleksandrowskim, w gminie Waganiec.
W latach 1975–1998 miejscowość administracyjnie należała do województwa włocławskiego.

</doc>
<doc id="1019320" url="https://pl.wikipedia.org/wiki?curid=1019320" title="Jonathan Schaeffer">
Jonathan Schaeffer

Jonathan Schaeffer (ur. 1957 w Toronto) – kanadyjski informatyk, znany z tworzenia programów do gry w warcaby, pokera i szachy.
Schaeffer jest profesorem informatyki na Uniwersytecie Alberty. W 1989 stworzył program do gry w warcaby angielskie, nazwany " Chinook", który w 1992 i w 1994 roku odbywał mecze z ówczesnym mistrza świata Marionem Tinsleyem. Pierwszy mecz zakończył się wygraną Tinsleya (4 partie wygrane, 34 remisy, i dwie porażki). Drugi mecz Tinsley oddał walkowerem, ze względu na stan zdrowia. 
19 lipca 2007 w magazynie Science kierowany przez Shaeffera zespół opublikował artykuł, w którym poinformował, że baza danych "Chinook" zawiera pełną informację o wszystkich 500 trylionach (5x1020) możliwości ustawień, w jakich mogą znaleźć się piony na planszy. Twórcy programu udowodnili, że w przypadku, gdy żaden z graczy nie popełni błędu, partia warcabów musi skończyć się remisem. 
Schaeffer jest również jednym z twórców programu "Polaris", biorącego udział w rozgrywkach pokerowych, z udziałem zawodowych graczy.

</doc>
<doc id="1019329" url="https://pl.wikipedia.org/wiki?curid=1019329" title="Przydół">
Przydół

Przydół (dodatkowa nazwa w j. kaszub. Przëdół) – osada leśna wsi Wiele w Polsce, położona w województwie pomorskim, w powiecie kościerskim, w gminie Karsin. Osada jest częścią składową sołectwa Wiele.
W latach 1975–1998 osada należała administracyjnie do województwa gdańskiego.

</doc>
<doc id="1019332" url="https://pl.wikipedia.org/wiki?curid=1019332" title="Journalistic Excellence Award">
Journalistic Excellence Award

Journalistic Excellence Award – przyznawana od 1982 r. coroczna nagroda dla dziennikarzy, za najbardziej interesujące publikacje prasowe z zakresu gospodarki. W Polsce - od 1996 r.
Wyróżniane są reportaże, felietony i artykuły dotyczące zagadnień ekonomicznych i finansowych. Laureaci z całego świata spotykają się na specjalnym seminarium w Nowym Jorku na Uniwersytecie Columbia.
Nagroda przyznawana jest przez Citigroup.

</doc>
<doc id="1019335" url="https://pl.wikipedia.org/wiki?curid=1019335" title="Lagenaria">
Lagenaria



</doc>
<doc id="1019336" url="https://pl.wikipedia.org/wiki?curid=1019336" title="Nepenthes">
Nepenthes



</doc>
<doc id="1019337" url="https://pl.wikipedia.org/wiki?curid=1019337" title="Actinidiaceae">
Actinidiaceae



</doc>
<doc id="1019338" url="https://pl.wikipedia.org/wiki?curid=1019338" title="Wieck (jezioro)">
Wieck (jezioro)

 
Wieck (kasz. "Jezoro Wiecczé") – przepływowe jezioro wytopiskowe o rozwiniętej linii brzegowej, w Polsce na Równinie Tucholskiej, w powiecie chojnickim województwa pomorskiego w gminie Czersk. Okolice jeziora to miejsce przenikania się trzech regionów Pomorza: Kaszub, Kociewia i Borów Tucholskich. Jezioro jest połączone strugą z przepływającą w pobliżu Wdą.
Dane morfometryczne.
Powierzchnia zwierciadła wody według różnych źródeł wynosi od 33,5 ha przez 40,1 ha do 42,28 ha.
Zwierciadło wody położone jest na wysokości 116,0 m n.p.m. lub 117 m n.p.m. Średnia głębokość jeziora wynosi 2,9 m, natomiast głębokość maksymalna 7,9 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Wieck". W różnych publikacjach i na mapach topograficznych jezioro to występuje pod nazwą "Wieckie" lub "Więckie".

</doc>
<doc id="1019339" url="https://pl.wikipedia.org/wiki?curid=1019339" title="Actinidia">
Actinidia



</doc>
<doc id="1019341" url="https://pl.wikipedia.org/wiki?curid=1019341" title="Laburnum">
Laburnum



</doc>
<doc id="1019342" url="https://pl.wikipedia.org/wiki?curid=1019342" title="Ononis">
Ononis



</doc>
<doc id="1019347" url="https://pl.wikipedia.org/wiki?curid=1019347" title="Świdno (jezioro w Borach Tucholskich)">
Świdno (jezioro w Borach Tucholskich)

Jezioro Świdno (niem. "Schwinna See") – jezioro wytopiskowe w Polsce na południe od Czerska, na Równinie Tucholskiej, w powiecie chojnickim województwa pomorskiego (w gminie Czersk). Zachodnią linią brzegową jeziora prowadzi trasa drogi wojewódzkiej nr 237, a nieopodal niej Rezerwat przyrody Cisy nad Czerską Strugą. 
Ogólna powierzchnia: 20,83 ha.
Zobacz też: Świdno

</doc>
<doc id="1019349" url="https://pl.wikipedia.org/wiki?curid=1019349" title="Dziekanka (jurydyka)">
Dziekanka (jurydyka)

Dziekanka, także Dziekania – warszawska jurydyka duchowna utworzona w 1402 roku, należąca do kapituły warszawskiej.
Opis.
Dziekanka była najstarszą warszawską jurydyką. Została utworzona w 1402 z nadania Janusza I Starszego, który uposażył dziekana i kolegiatę św. Jana Chrzciciela 12 ogrodami. Jurydyka rozciągała się po obu stronach Krakowskiego Przedmieścia w miejscu, gdzie odchodziły od niej ulice Dziekańska (współcześnie Trębacka) i Bednarska. Sądownictwo sprawował wójt i sześciu ławników (po dwóch z Dziekanki oraz jurydyk Zadzikowskiej i Nowoświeckiej). W 1731 jurydykę Zadzikowską przyłączono do Dziekanki.
Współcześnie w miejscu, w którym znajdowała jurydyka, znajduje się m.in. zajazd Dziekanka. 

</doc>
<doc id="1019351" url="https://pl.wikipedia.org/wiki?curid=1019351" title="Semiepifity">
Semiepifity



</doc>
<doc id="1019363" url="https://pl.wikipedia.org/wiki?curid=1019363" title="Mury obronne (ujednoznacznienie)">
Mury obronne (ujednoznacznienie)

W Polsce:

</doc>
<doc id="1019365" url="https://pl.wikipedia.org/wiki?curid=1019365" title="Scout X-3">
Scout X-3

Scout X–3 – amerykańska rakieta nośna rodziny Scout, całkowicie na paliwo stałe. Występowała w czterech wariantach:

</doc>
<doc id="1019366" url="https://pl.wikipedia.org/wiki?curid=1019366" title="Projektowanie procesów technologicznych">
Projektowanie procesów technologicznych

Projektowanie procesów technologicznych polega na tworzeniu kolejnych etapów przechodzenia dokumentacji konstrukcyjnej wraz z przypisanym materiałem. Jednocześnie normuje się czas pracy niezbędny do wykonania danej czynności. Dokumentami związanymi z procesem technologicznym są najczęściej: Karta Technologiczna i Normatyw materiałowy.

</doc>
<doc id="1019373" url="https://pl.wikipedia.org/wiki?curid=1019373" title="Encore Special Edition">
Encore Special Edition

Encore - album muzyczny wydany przez amerykańskiego rappera Eminema w 2004 roku.

</doc>
<doc id="1019374" url="https://pl.wikipedia.org/wiki?curid=1019374" title="Prokuratura Generalna Ukrainy">
Prokuratura Generalna Ukrainy

Prokuratura Generalna Ukrainy – najwyższa jednostka organizacyjna prokuratury Ukrainy.
Jej zadania to nadzór nad pracą prokuratur niższego szczebla oraz zaskarżanie do sądów decyzji niezgodnych z prawem, ściganie przestępstw, pomoc prawną społeczeństwu oraz branie udziału w procesie legislacyjnym jako czynnik opiniodawczy. Działa w oparciu o Konstytucję Ukrainy.

</doc>
<doc id="1019381" url="https://pl.wikipedia.org/wiki?curid=1019381" title="Drakonyks">
Drakonyks

Drakonyks – dinozaur z rodziny kamptozaurów. Osiągał około 7 metrów długości i około 3 metrów wysokości. Ważył około 2 ton.
Żył w późnej jurze około 152-145 milionów lat temu na terenie dzisiejszej Portugalii.
Odkryty przez Mateusa i Antunesa w Portugalii i opisany w 2001 roku.
Odkryto tropy tych dinozaurów – na ich podstawie wiemy, że żyły w stadach i chodziły zarówno na dwóch, jak i na czterech nogach. Drakonyks żywił się roślinami.

</doc>
<doc id="1019382" url="https://pl.wikipedia.org/wiki?curid=1019382" title="Uniwersytet Tasmański">
Uniwersytet Tasmański

Uniwersytet Tasmański (ang. University of Tasmania) – australijski uniwersytet na Tasmanii, utworzony 1 stycznia 1890 uchwałą parlamentu kolonii. Ma trzy kampusy.
Uniwersytet organizuje wymiany studentów z przeszło 40 uczelniami w Europie, Azji i Ameryce Północnej. Jest członkiem Stowarzyszenia Uniwersytetów Wspólnoty Narodów

</doc>
<doc id="1019385" url="https://pl.wikipedia.org/wiki?curid=1019385" title="Tour de France 1994">
Tour de France 1994

81. Tour de France rozpoczął się 2 lipca w Lille, a zakończył się 24 lipca w Paryżu. Wyścig składał się z prologu i 21 etapów, w tym: 9 etapów płaskich, 9 etapów górskich i 4 etapów jazdy na czas. Cała trasa liczyła 3978 km.
Zdobywca trzeciego miejsca w poprzedniej edycji TdF, Polak Zenon Jaskuła nie wystartował w 1994 roku, ponieważ jego drużyna - Jolly Componibili nie brała udziału w tej edycji.
Klasyfikacje.
Klasyfikację generalną wygrał po raz czwarty z rzędu Hiszpan Miguel Indurain, wyprzedzając Łotysza Pēterisa Ugrjumovsa i Włocha Marco Pantaniego. Indurain został tym samym trzecim kolarzem, który wygrywał Wielką Pętlę cztery razy z rzędu. Francuz Richard Virenque wygrał klasyfikację górską, Uzbek Dżamolidin Abdużaparow wygrał klasyfikację punktową, a Włoch Marco Pantani był najlepszy w klasyfikacji młodzieżowej. Najaktywniejszym kolarzem został kolejny włoski kolarz - Eros Poli. W klasyfikacji drużynowej najlepsza była włoska drużyna Festina-Lotus.
Drużyny.
W tej edycji TdF wzięło udział 21 drużyn:

</doc>
<doc id="1019388" url="https://pl.wikipedia.org/wiki?curid=1019388" title="Trzaski (powiat łobeski)">
Trzaski (powiat łobeski)

Trzaski – kolonia w Polsce położona w województwie zachodniopomorskim, w powiecie łobeskim, w gminie Resko. Miejscowość wchodzi w skład sołectwa Policko.
W latach 1975–1998 miejscowość administracyjnie należała do województwa szczecińskiego.

</doc>
<doc id="1019391" url="https://pl.wikipedia.org/wiki?curid=1019391" title="Braciszek (film 2007)">
Braciszek (film 2007)

Braciszek – polski dramat filmowy z 2007 roku w reżyserii Andrzeja Barańskiego, zrealizowany na podstawie książki "Patron Maluczkich" pod redakcją o. Bogdana Brzuszka. 
Zdjęcia do filmu powstały w Kazimierzu Dolnym, Wąwolnicy i Wilkowie. Premiera odbyła się 2 kwietnia 2007 roku.
Opis fabuły.
Film o życiu brata Alojzego Kosiby z Zakonu Braci Mniejszych (Ordo Fratrum Minorum). Produkcja ta ukazuje jego życie codziennie, począwszy od kwestowania, pomocy biednym, a skończywszy na modlitwie.

</doc>
<doc id="1019394" url="https://pl.wikipedia.org/wiki?curid=1019394" title="S.P.E.C.I.A.L.">
S.P.E.C.I.A.L.



</doc>
<doc id="1019396" url="https://pl.wikipedia.org/wiki?curid=1019396" title="Serie A (1989/1990)">
Serie A (1989/1990)

Serie A 1989/1990 – 88. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 27 sierpnia 1989 do 29 kwietnia 1990. Mistrzem został , zdobywając swój drugi tytuł.
Organizacja.
Liczba uczestników pozostała bez zmian (18 drużyn). , , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 34 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Cztery ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1019397" url="https://pl.wikipedia.org/wiki?curid=1019397" title="Tour de France 1993">
Tour de France 1993

80. Tour de France rozpoczął się 3 lipca w Puy du Fou, a zakończył się 25 lipca w Paryżu. Wyścig składał się z prologu i 20 etapów, w tym: 11 etapów płaskich, 5 etapów górskich i 4 etapów jazdy na czas. Cała trasa liczyła 3714,3 km.
Zmiany w stosunku do poprzednich edycji.
W związku z coraz większą ilością utrudnień na drogach Francji, jak np. wysepki organizatorzy wyścigu postanowili zmniejszyć liczbę startujących drużyn z 22 do 20. Miało to zmniejszyć ilość kolizji na trasie. Na trasie tej edycji Wielkiej Pętli zabrakło między innymi odcinków w rejonie Masywu Centralnego oraz podjazdu na L’Alpe d’Huez w części alpejskiej. Trasa poprzedniej edycji prowadziła przez siedem państw. W 1993 roku kolarze odwiedzili tylko Andorę.
Klasyfikacje.
Klasyfikację generalną wygrał po raz trzeci z rzędu Hiszpan Miguel Indurain, wyprzedzając Szwajcara Tony’ego Romingera i Polaka Zenona Jaskułę. Jaskuła został tym samym pierwszym polskim kolarzem, który stanął na podium klasyfikacji generalnej i wygrał etap TdF. Rominger wygrał klasyfikację górską, Uzbek Dżamolidin Abdużaparow wygrał klasyfikację punktową, a Hiszpan Antonio Martín był najlepszy w klasyfikacji młodzieżowej. Najaktywniejszym kolarzem został Włoch Massimo Ghirotto. W klasyfikacji drużynowej najlepsza była włoska drużyna Carrera.

</doc>
<doc id="1019398" url="https://pl.wikipedia.org/wiki?curid=1019398" title="Serie A (1988/1989)">
Serie A (1988/1989)

Serie A 1988/1989 – 87. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 9 października 1988 do 25 czerwca 1989. Mistrzem został , zdobywając swój 13.tytuł.
Organizacja.
Liczba uczestników została zwiększona z 16 drużyn do 18 drużyn. , , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 34 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji. Zwycięzca rozgrywek ligowych otrzymywał tytuł mistrza Włoch. Cztery ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1019404" url="https://pl.wikipedia.org/wiki?curid=1019404" title="Medycyna prymitywna">
Medycyna prymitywna

Zależnie od położenia geograficznego różne kultury posiadały nieco inne podejście do medycyny, ale wiele metod leczniczych było podobnych. Niektóre z plemion afrykańskich jeszcze w chwili obecnej podczas leczenia korzystają z usług szamanów, co pozwoliło lepiej zrozumieć medycynę prehistoryczną.
Medycyna prymitywna.
Choroba.
W większości przypadków wyróżniano dwie główne przyczyny chorób. Zwykłe dolegliwości – takie jak złamania czy rany – nie były na ogół postrzegane jako ingerencja "sił wyższych". Jednak pozostałe choroby zdaniem współczesnych były związane z magią i czarami, powodowane przez duchy, uroki lub inne złe moce. Różne społeczeństwa odnosiły się różnie do chorego – od pogardy do pełnej czci. Czasami osoba, która przebyła ciężką chorobę była otaczana szacunkiem. Niektóre społeczeństwa praktykowały zabijanie kalekich i starszych członków plemienia, inne z kolei otaczały takich ludzi opieką (zwłaszcza indiańskie). Ludzie żyli krócej niż obecnie – średnia życia około 30-40 lat – a mężczyźni dłużej od kobiet. Dłuższa średnia życia mężczyzn była związana prawdopodobnie z lepszym odżywianiem oraz porodami u kobiet.
Leczenie.
Do wyleczenia chorób potrzebny był specjalista mający kontakt z zaświatami – mag albo szaman. Często odpowiadał on nie tylko za leczenie chorób, ale także za plemienne rytuały czy np. sprowadzanie deszczu. Leczenie sprowadzało się nie tylko do pieśni, rytualnych tańców, modłów oraz potrząsania amuletami – ale także do bardziej racjonalnych działań – stosowano powszechnie ziołolecznictwo, aczkolwiek asortyment środków leczniczych był często ubogi. Ze względu na umiejętność wytwarzania narzędzi rozwinęła się prymitywna chirurgia – zachowały się czaszki po trepanacji, niektóre nawet ze zrostami co świadczy o przeżyciu operacji. Nie wiadomo jednak, czy były to zabiegi rytualne (mające na celu uwolnienie duchów), czy choć niektóre z nich miały także cele lecznicze.
Zdrowie publiczne.
U ludów prymitywnych chorzy są izolowani od reszty społeczeństwa – co zapobiega łatwemu przenoszeniu infekcji (w przeciwieństwie do warunków występujących w średniowiecznych szpitalach). Niektóre zwyczaje, takie jak palenie odzieży po zmarłym – pomimo ponadnaturalnego uzasadnienia o duchach – przyczyniały się do spadku śmiertelności. Prawie wszystkie działania wyjaśniano przyczynami magicznymi, nawet jeśli pozytywny skutek ma obecnie bardziej racjonalne uzasadnienie.
Medycyna ludów prekolumbijskich.
Medycyna ludów prekolumbijskich w niektórych aspektach dorównywała wiedzy medycznej cywilizacji starożytnych. Za leczenie odpowiadał kapłan-lekarz i była to funkcja często dziedziczona z pokolenia na pokolenie. Czasami (np. u Majów) istniał podział lekarzy ze względu na wykonywane czynności (odbieranie porodów, upuszczanie krwi). Ludy prekolumbijskie znały bogaty arsenał roślin leczniczych (niektóre, jak kurara są stosowane do dzisiaj), ale i tutaj główną rolę podczas procesu leczenia odgrywała magia i elementy ponadnaturalne. O wysokim poziomie wiedzy medycznej może świadczyć fakt, że konkwistadorzy woleli korzystać z ich usług niż z własnych lekarzy. Rozwinięta była chirurgia, wykonywano trepanacje czaszek. Przykładano pewną wagę do higieny – stolica Azteków, Tenochtitlán, posiadała sieć kanalizacyjną oraz publiczne latryny.

</doc>
<doc id="1019407" url="https://pl.wikipedia.org/wiki?curid=1019407" title="Fantastyczna czwórka">
Fantastyczna czwórka



</doc>
<doc id="1019413" url="https://pl.wikipedia.org/wiki?curid=1019413" title="Llanfairpwll">
Llanfairpwll



</doc>
<doc id="1019414" url="https://pl.wikipedia.org/wiki?curid=1019414" title="Tour de France 1992">
Tour de France 1992

79. Tour de France rozpoczął się 4 lipca w San Sebastián w Hiszpanii, a zakończył się 26 lipca w Paryżu. Wyścig składał się z prologu i 21 etapów, w tym: 10 etapów płaskich, 8 etapów górskich i 4 etapów jazdy na czas. Cała trasa liczyła 3983 km.
Zmiany w stosunku do poprzednich edycji.
W lutym 1992 roku w Maastricht podpisano Traktat o Unii Europejskiej. Z tej okazji trasa Tour de France 1992 przebiegała przez siedem państw: Belgię, Francję, Hiszpanię, Holandię, Luksemburg, Niemcy i Włochy. Za każdym razem, gdy wyścig przekraczał granicę organizowano specjalne sprinty. Jednorazowo powołano też klasyfikację sprintów europejskich, która wygrał Rosjanin Wiaczesław Jekimow.
Klasyfikacje.
Klasyfikację generalną wygrał po raz drugi z rzędu Hiszpan Miguel Indurain, wyprzedzając dwóch Włochów: Claudio Chiappucciego i Gianniego Bugno. Chiappucci wygrał klasyfikację górską, Francuz Laurent Jalabert wygrał klasyfikację punktową, a Holender Eddy Bouwmans był najlepszy w klasyfikacji młodzieżowej. Najaktywniejszym kolarzem został Claudio Chiappucci. W klasyfikacji drużynowej najlepsza była włoska drużyna Carrera.
Drużyny.
W tej edycji TdF wzięły udział 22 drużyny:

</doc>
<doc id="1019415" url="https://pl.wikipedia.org/wiki?curid=1019415" title="Serie A (2007/2008)">
Serie A (2007/2008)

Serie A 2007/2008 – 106. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 25 sierpnia 2007 do 18 maja 2008. Mistrzem został , zdobywając swój 16.tytuł.
Organizacja.
Liczba uczestników pozostała bez zmian (20 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 38 rund: 3 punkty przyznano za zwycięstwo i po jednym punkcie w przypadku remisu. W przypadku równości punktów wyżej została sklasyfikowana drużyna, która uzyskała większą liczbę punktów i różnicę bramek zdobytych w meczach bezpośrednich (więcej goli), a jeśli nadal była sytuacja nierozstrzygnięta, to większa liczba punktów i różnica bramek zdobytych w końcowej klasyfikacji. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Śmierć kibica Lazio.
11 listopada 2007 roku przed meczem Interu Mediolan i S.S. Lazio w wyniku starć Rzymian i kibiców Juventusu zginął kibic Lazio.. "Gabriele Sandri" był DJ-em. Zginął w wieku 26 lat w wyniku tragicznej pomyłki policjanta, który podczas strzału ostrzegawczego trafił w siedzącego w samochodzie Sandriego. Mecz Interu z Lazio oraz Romy z Cagliari zostały odwołane. Mecz w Bergamo pomiędzy Atalantą i Milanem został przerwany po siedmiu minutach. Kibice Atalanty próbowali dostać się na płytę boiska. Pozostałe mecze w tym dniu zostały rozpoczęte z 15-minutowym opóźnieniem. Pseudokibicom postawiono zarzut terroryzmu.

</doc>
<doc id="1019419" url="https://pl.wikipedia.org/wiki?curid=1019419" title="Juan Ramón Fernández">
Juan Ramón Fernández

Juan Ramón Fernández (ur. 5 marca 1980 w Gualeguaychú) – argentyński piłkarz występujący od 2013 w Deportes Iquique.
Kariera.
Juan Ramon karierę rozpoczynał w La Placie, gdzie w 1998 roku podpisał kontrakt z Estudiantes La Plata. Po 4 latach gry w tym klubie przeniósł się do niemieckiego klubu Borussia Dortmund, jednak nie wywalczył w tym klubie miejsca w składzie i już po roku powrócił do Argentyny na roczne wypożyczenie do River Plate. Występy w tym zespole pozwoliły mu odbudować formę i po powrocie do Niemiec oczekiwał dużo lepszej gry. Po raz kolejny jednak więcej czasu spędzał na ławce rezerwowych i w sezonie 2005/2006 grał już w barwach San Lorenzo de Almagro. W 2006 roku po raz kolejny zmienił klub i został zawodnikiem CA Colón. W sezonie 2008/2009 grał w Argentinos Juniors Buenos Aires, a w 2009/2010 - w Skodzie Ksanti. W 2010 roku przeszedł do Atlético Rafaela.

</doc>
<doc id="1019423" url="https://pl.wikipedia.org/wiki?curid=1019423" title="Stowarzyszenie Uniwersytetów Wspólnoty Narodów">
Stowarzyszenie Uniwersytetów Wspólnoty Narodów

Stowarzyszenie Uniwersytetów Wspólnoty Narodów, Związek Uniwersytetów Wspólnoty Narodów, ACU (ang. Association of Commonwealth Universities) – międzynarodowa organizacja zrzeszająca ponad 480 uniwersytetów z krajów Wspólnoty Narodów.
Historia.
Organizacja powstała w 1912, z inicjatywy Uniwersytetu Londyńskiego, jako Kongres Uniwersytetów Imperium. Zebrano wówczas w Londynie 53 przedstawicieli uniwersytetów. W 1913 Kongres otworzył swój sekretariat jako Biuro Uniwersyteckie Imperium Brytyjskiego. W 1919 Biuro uzyskało potrzebne zezwolenia Rady Handlu i otrzymało dotację w wysokości 5000 funtów szterlingów na działalność administracyjną. W 1948 nazwę zmieniono na Stowarzyszenie Uniwersytetów Brytyjskiej Wspólnoty Narodów, a w 1963 na obecną.
W 1986 królowa Elżbieta II objęła Stowarzyszenie swoim patronatem.

</doc>
<doc id="1019424" url="https://pl.wikipedia.org/wiki?curid=1019424" title="Atlantyda. Zaginiony ląd">
Atlantyda. Zaginiony ląd

Atlantyda. Zaginiony ląd (ang. "Atlantis: The Lost Empire") – amerykański film animowany z 2001 wyprodukowany przez Walt Disney Feature Animation. Jest to 40 film Walt Disney Pictures. Akcja toczy się na Atlantydzie.
Jego kontynuacja "Atlantyda. Powrót Milo" pojawiła się 2 lata później.
Otrzymał mieszane recenzje z przewagą negatywnych; serwis Rotten Tomatoes przyznał mu wynik 49%.

</doc>
<doc id="1019425" url="https://pl.wikipedia.org/wiki?curid=1019425" title="Jemaja">
Jemaja

Jemaja (także: Jemodia) – bogini w religiach afroamerykańskich (candomblé, santeria i voodoo) i religiach afrykańskich, opiekunka matek i dzieci, związana z wodą (rzekami lub oceanem).
Imiona.
Istnieje wiele regionalnych odmian imienia bogini, powstałych na skutek zniekształcenia ustnych przekazów:
Jako bóstwo synkretyczne jest znana jako:
W Afryce.
Pochodzi z religii Jorubów, gdzie jako bogini matka opiekuje się ciężarnymi. Jej imię oznacza: "Matka, której dzieci są jak ryby". Patronuje rzece Ogun, która leczy bezpłodność. Jej rodzice to Oduduwa i Obatala, była żoną Agaju i matką jednego syna Orungana, który zgwałcił ją i próbował zgwałcić ponownie, jednak wówczas Jemaja wybuchła, a z jej ciała powstało 15 oriszów (manifestacji Boga); byli to m.in. Ogoun, Olokun, Szopona i Szango.
Lud Ifá zna ją pod imieniem Yemoja. Jako "Iemanja Nana Borocum" lub "Nana Burku", jest bardzo starą kobietą, ubraną w czerń i fiolet, związaną z ziemią, bagnami i błotem. Nana Buluku jest starym bóstwem w religiach Dahomeju.
W Brazylii.
Candomblé
zna ją pod imieniem Yemanjá lub Iemanjá. Co roku, 2 lutego, w mieście Salvador odbywa się święto bogini, w którym uczestniczą tysiące ludzi i składają ofiary w jej świątyni w Rio Vermelho. Ofiarami są kwiaty, perfumy oraz biżuteria, grzebienie, lusterka itp. Miejscowi rybacy zbierają te przedmioty do koszy i wrzucają do morza. Potem następuje radosna uczta i zabawa.
W Rio de Janeiro Iemanjá jest czczona na Nowy Rok, kiedy miliony tancerzy carioca, ubranych na biało, zbierają się na plaży Copacabana, aby przywitać nowy rok sztucznymi ogniami i rzucać do morza kwiaty i inne ofiary dla bogini (która odwdzięcza się spełniając życzenia).
W religii umbanda Yemoja jest boginią oceanu i patronką rozbitków.
Na Kubie i Haiti.
W religii voodoo jest boginią LaSiren.
Santeria zna ją jako Yemayá – matkę wszelkiego życia i władczynię wszystkich wód. Jej liczba to 7, jej kolor to błękit i biel (symbolizujące wodę), a ulubionymi ofiarami: melony, melasa, smażone ryby i żeberka wieprzowe. Czczona jest często pod postacią katolickiej Matki Boskiej.

</doc>
<doc id="1019427" url="https://pl.wikipedia.org/wiki?curid=1019427" title="Steppin' onto the Scene">
Steppin' onto the Scene

Steppin' onto the Scene – kaseta demo. Kaseta ma dwie strony o różnych nazwach "The M&amp;M Side" (Eminem) i "The Chaos Side" (Chaos Kid). Produkcją zajął się Manix, a scratche na albumie wykonał DJ Buttafingaz.

</doc>
<doc id="1019430" url="https://pl.wikipedia.org/wiki?curid=1019430" title="Tour de France 1991">
Tour de France 1991

78. Tour de France rozpoczął się 6 lipca w Lyonie, a zakończył się 28 lipca w Paryżu. Wyścig składał się z prologu i 22 etapów, w tym: 13 etapów płaskich, 6 etapów górskich i 4 etapów jazdy na czas. Cała trasa liczyła 3914 km.
Zmiany w stosunku do poprzednich edycji.
Do 1991 roku zawodnicy ekipy prowadzącej w klasyfikacji drużynowej nosili żółte czapki. W 1991 roku zrezygnowano jednak z tego zwyczaju.
Klasyfikacje.
Klasyfikację generalną wygrał Hiszpan Miguel Indurain, wyprzedzając dwóch Włochów Gianni Bugno i Claudio Chiappucciego. Chiappucci wygrał klasyfikację górską, reprezentant Związku Radzieckiego Dżamolidin Abdużaparow wygrał klasyfikację punktową, a Kolumbijczyk Álvaro Mejía był najlepszy w klasyfikacji młodzieżowej. Najaktywniejszym kolarzem został Claudio Chiappucci. W klasyfikacji drużynowej najlepsza była hiszpańska drużyna Banesto.
Drużyny.
W tej edycji TdF wzięły udział 22 drużyny:

</doc>
<doc id="1019431" url="https://pl.wikipedia.org/wiki?curid=1019431" title="Lunenburg">
Lunenburg

Lunenburg – kanadyjskie miasto portowe w Nowej Szkocji ze starówką wpisaną na listę UNESCO. Położone na południowym wybrzeżu prowincji, na półwyspie po zachodniej stronie Mahone Bay, ok. 90 km od Halifaxu. W 2006 r. liczyło 2 317 mieszkańców.
Historia.
Lunenburg został założony w 1753 r. i nazwany dla uhonorowania króla Wielkiej Brytanii i Irlandii Jerzego II, który był także księciem Brunszwiku-Lüneburga. W przeszłości ważny port i ośrodek stoczniowy, obecnie siedziba niewielkich firm przemysłowych i handlowych, w tym High Liner Foods, największych niegdyś zakładów przetwórstwa rybnego w Kanadzie.
Ludzie i kultura.
Lunenburg to miejsce budowy szkunera "Bluenose" i jego następcy "Bluenose II", który pozostaje ważną lokalną atrakcją turystyczną. Turystyka jest dziś najważniejszą gałęzią gospodarki w miasteczku, odwiedzanym co roku przez tysiące gości. W miasteczku funkcjonują liczne restauracje, kawiarnie, hotele i sklepy z pamiątkami, a także Atlantyckie Muzeum Rybołówstwa. Z Lunenburga pochodzi trio Air Traffic Control grające muzykę pop/rock.
Pierwotni mieszkańcy Lunenburga - głównie protestanccy Niemcy z południa Nadrenii, Szwajcarzy i Francuzi - przybyli tu w tej samej fali imigracyjnej, co Holendrzy z Pensylwanii. Byli "protestantami z zagranicy", zachęcanymi przez Brytyjczyków do osiedlania się w północnoamerykańskich koloniach. Niektórzy ich potomkowie wciąż mieszkają w Lunenburgu.
Obiekt światowego dziedzictwa.
Historyczne stare miasto Lunenburga w 1995 r. wpisano na Listę światowego dziedzictwa UNESCO. Pomogło to w ochronie i promocji unikalnej lokalnej zabudowy miejskiej, stanowiącej doskonały przykład brytyjskiej architektury kolonialnej w Ameryce Północnej.

</doc>
<doc id="1019433" url="https://pl.wikipedia.org/wiki?curid=1019433" title="Patricio Margetic">
Patricio Margetic

Patricio Margetic (ur. 17 maja 1960 w Buenos Aires) – były argentyński piłkarz występujący m.in. w Borussii Dortmund.
Kariera.
Zaczynał karierę w Racing Club Buenos Aires, skąd w 1978 roku przeniósł się do San Telmo. Już po roku występów w tym klubie przeszedł do Temperley, a po kolejnym sezonie trafił do Detroit Express. W lidze amerykańskiej występował przez kilka lat, by w 1988 przejść do Borussii Dortmund, skąd już po sezonie powrócił do USA. Występy w lidze amerykańskiej kontynuował w Chicago Powers i Detroit Rockers. Karierę zakończył w 1994 roku.
Linki zewnętrzne.
Profil na BDFA 

</doc>
<doc id="1019434" url="https://pl.wikipedia.org/wiki?curid=1019434" title="Ass to mouth">
Ass to mouth

Ass to mouth ("z odbytu do ust") – praktyka seksualna polegająca na penetracji analnej z bezpośrednio następującą po niej penetracją oralną tym samym członkiem lub przedmiotem. Penis zwykle nie jest myty przed wzięciem go do ust, gdyż dla partnera uległego jest to dodatkowy bodziec seksualny, związany niekiedy ze skłonnościami koprofilnymi. Inne nazwy tej praktyki to A2M, ATM i Arse-to-mouth. Wariant polegający na wprowadzeniu penisa do ust partnerowi innemu niż ten, który uprzednio był penetrowany analnie, znany jest pod nazwą A2OGM ("ass to other girl's mouth"). Termin ten pojawił się w styczniu 1995 roku i od tego czasu stał się dosyć popularny w filmach pornograficznych.
Zagrożenia.
Wykonywanie tej praktyki stanowi dość znaczne zagrożenie dla zdrowia, głównie partnera biernego, większe niż w przypadku kontaktów oralno-genitalnych i oralno-analnych. Występuje znaczne ryzyko zakażenia bakteriami (zwłaszcza "Escherichia coli"), pierwotniakami, grzybami, a także wirusami np. HIV, HAV, HBV i pasożytami jelitowymi. Ryzyko to można zmniejszyć, wykonując przed penetracją analną partnerowi biernemu lewatywę, aby usunąć cząstki kału z odbytu, jednak nawet w takim przypadku praktyka ta daleka jest od bezpiecznej.
Ass-to-mouth w pornografii.
Akt ten stał się popularny w amerykańskich filmach pornograficznych po roku 2000. Praktyka ta przedstawiana była przez takich aktorów porno, jak: Melissa Lauren, Sasha Grey, Tory Lane, Lauren Phoenix, Rocco Siffredi.

</doc>
<doc id="1019435" url="https://pl.wikipedia.org/wiki?curid=1019435" title="Stare Miasto w Lunenburgu">
Stare Miasto w Lunenburgu



</doc>
<doc id="1019437" url="https://pl.wikipedia.org/wiki?curid=1019437" title="Hospitality Club">
Hospitality Club

Hospitality Club – społecznościowy serwis kwaterunkowy, dostępny w kilkudziesięciu językach, skupiający osoby, które mogą zaoferować nocleg, zaprosić na obiad lub pokazać swoje miasto lub też te, które chcą skorzystać z takiej możliwości. Ponadto często w różnych miejscach na świecie odbywają się spotkania członków Hospitality Club – HC Meetings. W portalu zarejestrowanych jest obecnie ponad 300 000 użytkowników z ponad 200 krajów.
Rejestracja jest bezpłatna i dostępna dla każdego, proces rejestracji może jednak trwać od kilku godzin do kilkunastu dni, ponieważ każdy nowo utworzony profil jest weryfikowany przez wolontariuszy.

</doc>
<doc id="1019439" url="https://pl.wikipedia.org/wiki?curid=1019439" title="Park Tatshenshini-Alsek">
Park Tatshenshini-Alsek

Park Tatshenshini-Alsek (Prowincjonalny park przyrody Tatshenshini-Alsek, ang. "Tatshenshini-Alsek Provincial Wilderness Park") – zespół obszarów chronionych w Kolumbii Brytyjskiej w Kanadzie. Założony w 1993 r. na obszarze 9 580 km² po kampanii kanadyjskich i amerykańskich organizacji ochrony przyrody przeciw prowadzeniu działalności górniczej i przemysłowemu rozwojowi regionu, cechującego się wysokimi wartościami przyrodniczymi i dużą bioróżnorodnością. Od 1994 r. część obiektu światowego dziedzictwa UNESCO.
Położenie.
Park Tatshenshini-Alsek leży w najbardziej na północny zachód wysuniętej części Kolumbii Brytyjskiej, na pograniczu z amerykańskim stanem Alaska i kanadyjskim terytorium Jukon, leży między kilkoma amerykańskimi i kanadyjskimi obszarami chronionymi: "Kluane National Park and Reserve" (Jukon), "Glacier Bay" i "Wrangell-St. Elias" (Alaska). Razem z nimi tworzy Park Kluane/Wrangell-St. Elias/Glacier Bay/Tatshenshini-Alsek, wpisany na listę UNESCO.
Geografia i historia.
Park jest miejscem, w którym nad okolicznymi rzekami mieściły się wioski plemion Tlingit i Tutchone Południowych, a jego wschodnia granica biegnie wzdłuż dawnego szlaku handlowego łączącego plemiona Chilkat i Tuchone. W połowie XIX w. miała tam miejsce tragiczna powódź spowodowana uwolnieniem wód z jeziora, które powstało wcześniej, gdy lodowe języki przegrodziły rzekę Alsek. Fala powodziowa o wysokości 7 m i szerokości 15 m zmyła wówczas do Dry Bay całą wioskę Indian Tuchone.
Obszar parku był jednym z najpóźniej naukowo zbadanych i przedstawionych na mapach rejonów Kolumbii Brytyjskiej. Pierwsze badania geologiczne przeprowadzono tam w latach 60. XX w., odkrywając w samym centrum parku, w rejonie Windy Craggy Mountain, znaczne pokłady miedzi. W połowie lat 70. dwie spółki rozpoczęły żeglugę rzekami Tatshenshini (Tat) i Alsek, a w połowie lat 80. pojawiła się propozycja przekształcenia wierzchołka Windy Craggy Peak w dużą kopalnię odkrywkową.
W 1991 r. powstała federacja Tatshenshini International skupiająca 50 ekologicznych organizacji z Ameryki Północnej. Zainicjowała ona intensywną kampanię w Kanadzie i USA, prowadzoną m.in. w Kongresie i Białym Domu, z poparciem wiceprezydenta USA Ala Gore'a. W rezultacie premier Kolumbii Brytyjskiej Mike Harcourt zobowiązał się, że władze dokonają przeglądu spraw związanych z Tatshenshini-Alsek i w czerwcu 1993 r. utworzył tam prowincjonalny park przyrody. Nowy park zintegrowano z sąsiadującym z nim kompleksem obszarów chronionych, właściciele praw wydobywczych w rejonie Windy Craggy otrzymali odszkodowania o łącznej wartości 103,8 mln dolarów, a Międzynarodowa Unia Ochrony Przyrody zaproponowała wpisanie kompleksu na listę światowego dziedzictwa UNESCO.
Obiekt światowego dziedzictwa.
Transgraniczny system parków Kluane-Wrangell-St. Elias-Glacier Bay-Tatshenshini-Alsek został wpisany na listę UNESCO w 1994 r. ze względu na spektakularne krajobrazy lodowe i lodowcowe, a także z uwagi na to, że stanowi ważne środowisko życia dla niedźwiedzi grizzly, karibu i owiec śnieżnych. Łąki, które przecinają górski łańcuch umożliwiają krzyżowanie się nadbrzeżnych i śródlądowych populacji grizzly, tworząc im doskonałe warunki do życia. Park jest jedynym w Kanadzie obszarem, na którym występuje błękitno-szara lodowcowa odmiana niedźwiedzia brunatnego z Alaski. Żyje w nim także kozioł śnieżny, wilk szary, łoś, bielik amerykański, orzeł przedni, sokoły: wędrowny i norweski oraz łabędź krzykliwy. W pobliżu wybrzeża spotyka się lwy morskie i humbaki.
W 1999 r. grupa myśliwych odnalazła u stóp jednego z lodowców narzędzia i szczątki człowieka. Badania wykazały, że dobrze zachowane z powodu mrozu ciało miało 550 lat.
Płynące przez park rzeki Alsek i Tatshenshini tworzą doliny w kształcie litery U, dzięki którym cieplejsze wilgotne powietrze znad oceanu wnika w głąb lądu. Szybka zmiana środowiska nadmorskiego w kontynentalne, częste powodzie, osuwanie się ziemi i lawiny śnieżne, a także zróżnicowanie budowy geologicznej i wysokości terenu tworzą łącznie szczególnie różnorodne warunki przyrodnicze.
Najwyższym wzniesieniem w parku (i całej Kolumbii Brytyjskiej) jest mający 4 663 m wysokości Mount Fairweather ("Góra Dobrej Pogody"), nazwany tak przez podróżnika Jamesa Cooka. Park jest obszarem o dużej aktywności sejsmicznej. Uskoki: Fairweather, Hubbard/Boarder i Denali powodują tam regularne trzęsienia ziemi.

</doc>
<doc id="1019441" url="https://pl.wikipedia.org/wiki?curid=1019441" title="Tatshenshini-Alsek">
Tatshenshini-Alsek



</doc>
<doc id="1019442" url="https://pl.wikipedia.org/wiki?curid=1019442" title="Tatshenshini-Alsek Provincial Wilderness Park">
Tatshenshini-Alsek Provincial Wilderness Park



</doc>
<doc id="1019445" url="https://pl.wikipedia.org/wiki?curid=1019445" title="SGang Gwaay">
SGang Gwaay

SGang Gwaay (dawniej Wyspa Anthony’ego) – wyspa (2,5 km²) i obszar chronionego krajobrazu, położone na Pacyfiku w zachodniej części Kolumbii Brytyjskiej w Kanadzie. Leżąca w południowej części archipelagu Haida Gwaii oraz Parku Narodowego Gwaii Haans (ang. "Gwaii Haanas National Park Reserve and Haida Heritage Site") wyspa zawiera pozostałości "SGang Gwaay Llnagaay", wioski Indian Haida (zwanej też "Nans Dins" lub "Ninstints"). W 1981 r. wyspę wpisano na listę światowego dziedzictwa UNESCO.
Obiekt światowego dziedzictwa.
W ruinach istniejącego przez kilka tysięcy lat (o czym świadczą m.in. głębokie na 2 m pokłady wyrzucanych przez mieszkańców muszli) osiedla "SGang Gwaay Llnagaay" znajdują się m.in. pozostałości długich domów oraz starych totemów i rzeźb cmentarnych – unikatowe obiekty charakterystyczne dla tradycyjnego drewnianego budownictwa plemienia Haidów oraz kultur innych spokrewnionych z nimi ludów tubylczych z Północno-Zachodniego Wybrzeża Ameryki Północnej.
Zamieszkana niegdyś przez ok. 300 osób wioska opustoszała w latach 80. XIX w. w wyniku epidemii, która wyniszczyła niemal wszystkich jej mieszkańców. W latach 30. i 50. XX w. 15 totemów z wioski trafiło do różnych kanadyjskich muzeów, podczas gdy czas, żywioły i przyroda stopniowo niszczyły pozostałości osiedla. Dziś ruiny 10 drewnianych domów i 32 słupów totemowych z pni żywotnika świadczą o czasach świetności i umiejętnościach unikatowej społeczności "SGang Gwaay Llnagaay".

</doc>
<doc id="1019447" url="https://pl.wikipedia.org/wiki?curid=1019447" title="Nans Dins">
Nans Dins



</doc>
<doc id="1019448" url="https://pl.wikipedia.org/wiki?curid=1019448" title="Darkane">
Darkane

Darkane – szwedzki zespół z Helsingborga grający death metal. Nie jest to jednak typowy deathmetalowy zespół, ponieważ do swojej muzyki dodaje elementy symfoniczne, orkiestralne, akustyczne, a także wprowadza chórki. Początkowo grupa nosiła nazwę "Agretator", jednak zmieniono ją na "Darkane". Nowa nazwa powstała z połączenia z połączenia słów "Dark" i "Arcane" na zasadzie kontominacji.
Zespół nagrał pięć albumów studyjnych, pierwszy "Rusted Angel" rok po założeniu, ostatni "The Sinister Supremacy" w 2013 roku. Ponadto grupa nagrała dwa covery, które znalazły się na dwóch tribute albumach. W skład zespołu wchodzi pięciu muzyków.

</doc>
<doc id="1019449" url="https://pl.wikipedia.org/wiki?curid=1019449" title="Ninstints">
Ninstints



</doc>
<doc id="1019450" url="https://pl.wikipedia.org/wiki?curid=1019450" title="Park Narodowy Morne Trois Pitons">
Park Narodowy Morne Trois Pitons

Park Narodowy Morne Trois Pitons ("Morne Trois Pitons National Park") – park narodowy na Dominice na Morzu Karaibskim, w 1997 r. wpisany na listę światowego dziedzictwa UNESCO jako pierwszy tego typu obiekt na Karaibach Wschodnich.
Park Narodowy Morne Trois Pitons został utworzony przez parlament Dominiki w lipcu 1975 r. jako pierwszy park narodowy w kraju. Jego nazwa oznacza "Górę trzech szczytów", a sam park obejmuje m.in. Dolinę Zniszczenia (ang. "Valley of Desolation" - okolicę gorących źródeł i niewielkich gejzerów), wodospady: Middleham, Trafalgar i Titou Gorge, jeziora Boiling Lake i Emerald Pool oraz lasy tropikalne.

</doc>
<doc id="1019451" url="https://pl.wikipedia.org/wiki?curid=1019451" title="Morne Trois Pitons">
Morne Trois Pitons



</doc>
<doc id="1019452" url="https://pl.wikipedia.org/wiki?curid=1019452" title="Morne Trois Pitons National Park">
Morne Trois Pitons National Park



</doc>
<doc id="1019453" url="https://pl.wikipedia.org/wiki?curid=1019453" title="Prowincjalny Park Dinozaurów">
Prowincjalny Park Dinozaurów

Prowincjalny Park Dinozaurów (ang. "Dinosaur Provincial Park") – obszar chroniony położony w dolinie rzeki Red Deer, około 200 km na wschód od Calgary, w kanadyjskiej prowincji Alberta. Utworzony w roku 1955, w 1979 został wpisany na listę światowego dziedzictwa UNESCO, zarówno z uwagi na swoje walory krajobrazowe, jak i obfitość szczątków kopalnych. Park jest jednym z najczęstszych w świecie miejsc występowania skamieniałych szczątków dinozaurów: odnaleziono tam szczątki co najmniej 39 gatunków dinozaurów, a ponad 500 obiektów wydobyto i umieszczono w muzeach.
Geologia.
Poszczególne warstwy geologiczne w parku różnią się wiekiem nawet o 2 mln lat i pochodzą z trzech formacji: położonej najgłębiej formacji Oldman, środkowej formacji Dinosaur Park i najmłodszej – jedynej morskiej – formacji Bearpaw. Formacja Dinosaur Park, która zawiera większość szczątków dinozaurów, powstała głównie z osadów wielkich rzek, płynących przez zwrotnikowe równiny nadbrzeżne 75 mln lat temu i trwała około 1 mln lat.
Paleontologia.
Obok dinozaurów, skamieniałości w parku obejmują liczne gatunki kręgowców wodnych, w tym ryb (między innymi rekinów i płaszczek, np. "Myledaphus") i płazów (żab, salamander, gatunków wymarłych). Wśród gadów są jaszczurki (np. "Paleosaniwa"), liczne gatunki żółwi, krokodyli i żywiący się rybami "Champsosaurus".
Wśród licznych gatunków dinozaurów odnaleziono ceratopsy, hadrozaury, ankylozaury, hipsylofodonty, tyranozaury, ornitomimozaury, dromeozaury, troodony.
Przodkowie dzisiejszych ptaków w parku to między innymi ptaki uzębione ("Hesperornis") i olbrzymie pterozaury azdarchoidy, spokrewnione z kecalkoatlem, a ze zwierząt naziemnych to ssaki łożyskowe, torbacze i wieloguzkowce.
Przyroda.
Park stanowi złożony ekosystem, z dominacją topól. Otacza go preria, ale sam park jest wyjątkowy krajobrazowo i przyrodniczo. Wieczorami słychać tam kojoty i lelki, spotkać też można króliki, jelenie, antylopy widłorogie i grzechotniki. Wiosną i latem do parku zalatują kuliki i bernikle kanadyjskie. Można tam znaleźć jedne z najdalej na północ wysuniętych stanowisk kaktusowatych, w tym opuncji.
Historia.
Park założono w 1955 w ramach obchodów 50-lecia prowincji Alberta w celu ochrony złóż skamieniałości. Jego pierwszym dyrektorem został Roy Fowler, tamtejszy farmer i amatorski poszukiwacz skamielin. Do 1985 wszystkie szczątki kopalne z parku badano i pokazywano w rozmaitych muzeach w Kanadzie i poza jej granicami, w tym w Royal Alberta Museum w Edmonton. Zmieniło się to wraz z otwarciem Royal Tyrrell Museum of Palaeontology w pobliskim Midland Provincial Park niedaleko miasta Drumheller, dokąd obecnie trafiają wszystkie odkrycia paleontologiczne z parku.

</doc>
<doc id="1019454" url="https://pl.wikipedia.org/wiki?curid=1019454" title="Dinosaur Provincial Park">
Dinosaur Provincial Park



</doc>
<doc id="1019455" url="https://pl.wikipedia.org/wiki?curid=1019455" title="12 Dywizja Pancerna (III Rzesza)">
12 Dywizja Pancerna (III Rzesza)

12 Dywizja Pancerna (niem. "12. Panzer-Division") – niemiecka dywizja pancerna z okresu II wojny światowej.
Historia.
Została sformowana rozkazem z dnia 5 października 1940 roku w Szczecinie przekształcając ją z 2 Dywizji Piechoty (zmot) w dywizję pancerną. Początkowo wchodziła w skład 11 Armii i stacjonowała w Szczecinie. 
W maju 1941 roku włączona została w skład 3 Grupy Pancernej i wraz z nią w czerwcu 1941 roku wchodziła w skład Grupy Armii "Środek". Następnie wzięła udział w operacji Barbarossa walcząc w rejonie Mińska i Smoleńska. 
We wrześniu 1941 roku dywizja została przerzucona na północ i włączona w skład Grupy Armii "Północ", gdzie walczyła w rejonie Leningradu do października 1942 roku. 
W listopadzie 1942 roku włączona ponownie w skład Grupy Armii "Środek", walczyła na środkowym odcinku frontu wschodniego m.in. pod Orłem i rzeką Dniepr. Na tym odcinku frontu pozostała do lutego 1944 roku.
W lutym 1944 roku została przerzucona ponownie na północ, gdzie walczyła początkowo pod Leningradem, a następnie od września 1944 roku w Kurlandii. W Kurlandii pozostała do zakończenia wojny i tam skapitulowała pod koniec kwietnia 1945 roku.
Skład.
W przededniu bitwy kurskiej dywizja liczyła 82 czołgi.

</doc>
<doc id="1019456" url="https://pl.wikipedia.org/wiki?curid=1019456" title="Head-Smashed-In Buffalo Jump">
Head-Smashed-In Buffalo Jump

Head-Smashed-In Buffalo Jump - obszar chroniony o znaczeniu historycznym, położony u stóp Gór Skalistych, 18 km na północny zachód od Fort Macleod w kanadyjskiej prowincji Alberta. Przez co najmniej 5,5 tys. lat miejsce wykorzystywane przez ludy tubylcze Ameryki Północnej do zabijania bizonów przez zapędzanie ich nad 10-metrowe urwisko. 
Historia.
Przez wiele poprzednich stuleci Indianie Czarne Stopy podczas polowań pędzili bizony z odległych o ok. 3 km na zachód pastwisk w Porcupine Hills, wzdłuż wytyczających szlak ku przepaści setek kopców, a następnie oprawiali zabite zwierzęta w pobliskich obozach. Nazwa tego miejsca w języku siksika - "Estipah-skikikini-kots" (w wolnym przekładzie "Miejsce zmiażdżonej głowy") - odnosi się do plemiennej legendy o młodym wojowniku, który chciał obejrzeć z dołu spadające w przepaść bizony i sam zginął, zmiażdżony przez ich ciała. 
Urwisko – w części wykorzystywanej przez Indian jako pułapka – ma ok. 300 m długości i wznosi się obecnie ok. 10 m nad równiną poniżej (pozostała część urwiska jest nawet kilkakrotnie wyższa). Pokłady kości u stóp urwiska sięgają 10-12 m głębokości, czyli kiedyś było ono ok. dwukrotnie wyższe. Tubylcy przestali je wykorzystywać w XIX wieku, po pojawieniu się tam przybyszów z Europy. Po raz pierwszy opisano je naukowo w latach 80. XIX w., a w 1938 r. przebadali je naukowcy z Amerykańskiego Muzeum Historii Naturalnej. 
W 1968 r. władze Kanady utworzyły tam Narodowe Miejsce Historyczne, a w 1979 r. – Historyczne Miejsce Prowincji. W 1981 r. obszar ten został wpisany na listę światowego dziedzictwa UNESCO jako świadectwo prehistorii i zwyczajów rdzennych ludów Kanady.
Edukacja.
W zbudowane z piaskowców urwisko wkomponowano warty 10 mln dolarów ośrodek edukacyjny "Head-Smashed-In". Na pięciu poziomach ośrodka omawia się ekologię, mitologię, styl życia, kulturę i technikę okolicznych grup tubylczych, zestawiając je z dostępnymi danymi archeologicznymi, prezentowanymi zarówno z tradycyjnego punktu widzenia tubylców, jak i zgodnie z naukowymi teoriami archeologów.
Muzealny ośrodek oferuje ponadto noclegi pod tipi i warsztaty edukacyjne na temat tradycyjnej kultury ludów tubylczych (wyrób mokasynów, bębnów, itp.) Odbywają się tam też cykliczne imprezy i festiwale indiańskie, w tym bożonarodzeniowy festiwal "Heritage Through My Hands" (ang. "Dziedzictwo we własnych rękach").

</doc>
<doc id="1019457" url="https://pl.wikipedia.org/wiki?curid=1019457" title="Melina Kanakaredes">
Melina Kanakaredes

Melina Eleni Kanakaredes (ur. 23 kwietnia 1967 w Akron) – amerykańska aktorka pochodząca z rodziny amerykańsko-greckiej.
Studiowała taniec, muzykę i teatr na Stanowym Uniwersytecie w Ohio.
Szerzej znana z roli dr Sydney Hansen w serialu telewizyjnym "Providence" oraz detektyw w serialu telewizyjnym "".
W życiu prywatnym żona Petera Constantinidesa – od 1992. Mają dwie córki – Zoe i Karinę Eleni.

</doc>
<doc id="1019458" url="https://pl.wikipedia.org/wiki?curid=1019458" title="Urwisko Bizonów">
Urwisko Bizonów



</doc>
<doc id="1019459" url="https://pl.wikipedia.org/wiki?curid=1019459" title="Urwisko bizonów">
Urwisko bizonów



</doc>
<doc id="1019462" url="https://pl.wikipedia.org/wiki?curid=1019462" title="Buffalo Jump">
Buffalo Jump



</doc>
<doc id="1019463" url="https://pl.wikipedia.org/wiki?curid=1019463" title="Cornidae">
Cornidae



</doc>
<doc id="1019466" url="https://pl.wikipedia.org/wiki?curid=1019466" title="Tour de France 1990">
Tour de France 1990

77. Tour de France rozpoczął się 30 czerwca w parku rozrywki Futuroscope, a zakończył się 22 lipca w Paryżu. Wyścig składał się z prologu i 21 etapów, w tym: 8 etapów płaskich, 9 etapów górskich i 5 etapów jazdy indywidualnej na czas. Cała trasa liczyła 3504 km.
Zmiany w stosunku do poprzednich edycji.
W 1990 roku nie prowadzono klasyfikacji kombinowanej oraz sprinterskiej. Obie te klasyfikacje nie wróciły już później do programu Wielkiej Pętli. Oznaczało to, że w przeciągu dwóch lat zlikwidowano już trzy klasyfikacje, w 1989 roku zarzucono bowiem drużynową klasyfikację punktową.
Klasyfikacje.
Klasyfikację generalną wygrał po raz drugi z rzędu i trzeci w karierze Amerykanin Greg LeMond, wyprzedzając Włocha Claudio Chiappucciego i Holendra Erika Breukinka. Francuz Thierry Claveyrolat wygrał klasyfikację górską, jego rodak Gilles Delion wygrał klasyfikację młodzieżową, a Olaf Ludwig z NRD był najlepszy w klasyfikacji punktowej. Najaktywniejszym kolarzem został Hiszpan Eduardo Chozas. W klasyfikacji drużynowej najlepsza była francuska drużyna Z-Tomasso.
Drużyny.
W tej edycji TdF wzięły udział 22 drużyny:

</doc>
<doc id="1019469" url="https://pl.wikipedia.org/wiki?curid=1019469" title="Leonardo Rodríguez">
Leonardo Rodríguez

Leonardo Adrián Rodríguez Iacobitti (ur. 27 sierpnia 1966 w Lanús) – argentyński piłkarz występujący m.in. w Borussii Dortmund, CA Vélez Sarsfield czy Atalancie BC.
Kariera.
Karierę zaczynał w CA Lanús, skąd w 1988 roku trafił do CA Vélez Sarsfield. Następnie trafił do AA Argentinos Juniors, a później San Lorenzo. Występy w tym ostatnim klubie pozwoliły mu przejść do europejskiego SC Toulon, a jednocześnie zadebiutować w reprezentacji Argentyny. W 1992 roku trafił do Serie A, by występować w Atalancie BC. Na wiosnę 1994 roku trafił do Borussii Dortmund. Latem wyjechał do Chile, by występować w CD Universidad Católica. W klubie tym występował do 2000 roku (z przerwą w 1996 na grę w Club América), zdobył w tym czasie 3 mistrzostwa Chile i dwa puchary kraju. W 2000 roku trafił do San Lorenzo, gdzie znów odnosił spore sukcesy – m.in. Copa Mercusor i mistrzostwo Argentyny. Karierę zakończył w CA Lanús w 2003 roku.
Obecnie jest trenerem młodzieży w Argentynie.
Reprezentacja.
Występował w reprezentacji Argentyny od 1991 roku do 1995 roku. Wygrał dwukrotnie Copa America, w 1993 zostając uznany najlepszym graczem turnieju.

</doc>
<doc id="1019471" url="https://pl.wikipedia.org/wiki?curid=1019471" title="Marketingowiec">
Marketingowiec

Marketingowiec (ang. "marketer/marketeer") – specjalista zajmujący się zawodowo lub naukowo marketingiem.
Marketingowiec zajmuje się badaniami marketingowymi, zarządzaniem marką, reklamą, public relations i publicity oraz nadzoruje firmy dostarczające produkty i usługi marketingowe "(ang. marketing services)". Zawód ten coraz częściej wymaga także podstaw wiedzy prawnej o świadczonych usługach.
W odniesieniu do marketingowca działającego w środowisku Internetu używa się określenia webmarketer lub eMarketer.
Sformułowania "marketingowiec" używa się również w odniesieniu do osób zajmujących w przedsiębiorstwie stanowiska związane bezpośrednio z zarządzaniem i marketingiem.

</doc>
<doc id="1019472" url="https://pl.wikipedia.org/wiki?curid=1019472" title="Wyspa (film 2005)">
Wyspa (film 2005)

Wyspa (ang. "The Island") – amerykański film science-fiction z roku 2005. Produkcja okazała się być hitem i przyczyniła się do popularności Scarlett Johansson. Film przyniósł dochód prawie 163 mln dolarów.
Opis fabuły.
Akcja rozgrywa się w roku 2019. Świat został skażony i przeżyła jedynie garstka ludzi. W zamkniętym kompleksie mieszkaniowym, w którym żyją, codziennie odbywa się losowanie. Zwycięzca zostaje w nagrodę przeniesiony na tytułową wyspę, ostatni nieskażony skrawek Ziemi.
Jednak w taki stan rzeczy zaczyna wątpić jeden z mieszkańców kompleksu "Lincoln Sześć Echo". Zaczyna zadawać coraz więcej pytań i samodzielnie szukać odpowiedzi. Kiedy w końcu odkrywa, że świat, który zna, nie jest prawdziwy, a zwycięzcy loterii zamiast na wyspę wysyłani są na stół operacyjny, rzuca się do szaleńczej ucieczki razem ze swoją towarzyszką "Jordan Dwa Delta".
Po dotarciu na powierzchnię udaje im się dotrzeć do Los Angeles, gdzie ostatecznie dowiadują się, że oni oraz wszyscy mieszkańcy "schronu" są sztucznie wyhodowanymi "produktami" – klonami bogatych mieszkańców Stanów Zjednoczonych, którzy wykorzystują ich jako zbiór zapasowych narządów.
Lincoln i Jordan wracają do schronu, który udaje im się zniszczyć i uwalniają przetrzymywane tam osoby.

</doc>
<doc id="1019473" url="https://pl.wikipedia.org/wiki?curid=1019473" title="Johann Wilhelm Ritter">
Johann Wilhelm Ritter

Johann Wilhelm Ritter (ur. 16 grudnia 1776 w Samitz, zm. 23 stycznia 1810 w Monachium) – niemiecki fizyk, który odkrył istnienie ultrafioletowego zakresu promieniowania elektromagnetycznego i poszerzył w ten sposób wiedzę o promieniowaniu elektromagnetycznym poza zakres światła widzialnego.
Życiorys.
Urodził się 16 grudnia 1776 r. w Zamienicach na Śląsku. W latach 1791–1795 odbywał staż u farmaceuty w Legnicy. Po otrzymaniu spadku podjął studia medyczne na Uniwersytecie w Jenie, a jego mentorem był Alexander von Humboldt, który wspierał jego zainteresowania elektrycznością. Następnie wykładał na macierzystej uczelni. W 1804 r. przeniósł się do Bawarskiej Akademii Nauk w Monachium i pozostał związanym z tym miastem do swojej śmierci.
W 1799 lub 1800 r., zaledwie kilka miesięcy po Angliku Williamie Nicholsonie, dokonał rozkładu wody na wodór i tlen w procesie elektrolizy, jednak w swoim eksperymencie był w stanie dodatkowo zebrać oba gazy osobno na elektrodach i zmierzyć ich stosunek objętościowy. Później Ritter przeprowadził także elektrolizę soli metalicznych, uzyskując czyste metale. W 1800 r. opracował proces galwanostegii. Rok później zaobserwował prąd w zjawisku termoelektrycznym, a w 1802 r. zbudował suche ogniwo elektryczne, zaś w 1803 r. baterię akumulatorów. Traktując prądem nogi żab, nie tylko potwierdził obserwacje Alessandra Volty, który uszeregował metale w tzw. szereg Volty, ale także wykazał identyczną zależność metali w powinowactwie do tlenu. W eksperymentach z rtęcią zauważył oddziaływanie prądu na ten metal w u-kształtnej kapilarze po przyłożeniu napięcia, co było wstępem do dużo późniejszych badań nad elektrokapilarnością.
Prowadząc badania nad prądem, eksperymentował na sobie, przykładając sobie elektrody stosu Volty do oczu, uszu, języka, nosa, rąk i innych narządów, sprawdzając ich wytrzymałość na ból oraz obserwując wpływ prądu na odbierane bodźce. W konsekwencji wszystkich swoich eksperymentów postulował, że zjawiska elektrochemiczne zachodzą w organizmach żywych nieustannie.
Zainspirowany odkryciem promieniowania podczerwonego przez Williama Herschela, zaczął poszukiwać nieznanego rodzaju promieniowania po przeciwnej stronie spektrum światła. 22 lutego 1801 r. w Jenie odkrył, że chlorek srebra, który rozkłada się pod wpływem światła, najszybciej ulega rozpadowi pod wpływem niewidzialnego promieniowania pojawiającego się przy rozproszeniu światła poza światłem fioletowym.
Korespondował z Johannem Wolfgangiem von Goethem, Hansem Christianem Ørstedem, Achimem von Arnimem czy Friedrichem Wilhelmem Josephem von Schellingiem. Ze względu na trudny styl publikacji jego prace pozostawały nieznane.
Od 1804 r. żonaty, miał czworo dzieci.
Zmarł 23 stycznia 1810 r. w Monachium w biedzie.

</doc>
<doc id="1019476" url="https://pl.wikipedia.org/wiki?curid=1019476" title="Rorgon I (hrabia Maine)">
Rorgon I (hrabia Maine)

Rorgon I, zwany też "Rorigon, Rorico, Roricon, Rorgo, Rorich" (zm. 16 czerwca 839 lub 840) – hrabia Rennes i pierwszy hrabia Maine, syn Gauzlina I i Adeltrudy.
Był dworzaninem Karola Wielkiego. Miał romans z jego córką Rotrudą. Miał z nią co najmniej jednego nieślubnego syna, Ludwika, opata Saint-Denis i kanclerza króla Karola II Łysego. Możliwe, że mieli również nieślubną córkę, Adeltrudę, która poślubiła hrabiego Owernii Geralda I.
W 819 r. cesarz Ludwik I Pobożny nadał Rorgonowi hrabstwo Rennes. W 824 r. hrabia ufundował opactwo Saint-Maur de Glanfeuil. W 832 r. został hrabią Maine. Nekrologi opactwa Saint-Denis przekazały datę jego śmierci, ale nie doprecyzowały w którym roku ona nastąpiła.
Żoną Rorgona była Bilichilda. Hrabia miał z nią trzech synów i prawdopodobnie jedną córkę:

</doc>
<doc id="1019481" url="https://pl.wikipedia.org/wiki?curid=1019481" title="Serie A1 w piłce siatkowej mężczyzn">
Serie A1 w piłce siatkowej mężczyzn

Serie A1 - najwyższa klasa siatkarskich rozgrywek ligowych mężczyzn we Włoszech. Pierwsze rozgrywki o mistrzostwo kraju odbyły się w 1946 roku, tytuł zdobył zespół Robur Rawenna. Od sezonu 2000/2001 w Serie A udział bierze 14 drużyn.
Nazwy rozgrywek.
Tylko faza play-off:
Medaliści.
Lata od sezonu 1981/1982.
W nawisach podane jest miejsce, które dany klub zajął w fazie zasadniczej.
System rozgrywek.
Od sezonu 2000/2001 o tytuł mistrza kraju walczy 14 drużyn. 
Rywalizacja w Serie A toczy się co sezon - systemem ligowym wraz z Play--offami o tytuł Mistrza Kraju. W każdym sezonie odbywają się dwie rundy fazy zasadniczej: jesienna i wiosenna. Każda drużyna musi rozegrać 26 meczów. Osiem najlepszych drużyn, które kolejno w fazie zasadniczej sezonu, zdobędą najwięcej punktów, walczą w play-offach o tzw. "Scudetto".
Pary ćwierćfinałowe:
W pierwszej fazie Play-off, tzn. w ćwierćfinałach gra się do 2. zwycięstw. W drugiej i trzeciej fazie, w półfinałach i finałach do 3. zwycięstw. We Włoszech nie gra się meczów o 3. 5. i 7. miejsce, o kolejności decyduje miejsce danego klubu w sezonie zasadniczym. Drużyny, które przegrały półfinały grają o tzw. Puchar Ligi. 
Zespoły, które po rundzie zasadniczej zajmą kolejno 13. i 14. miejsce, zostają zdegradowane do "Serie A2".
System punktowania w rundzie zasadniczej:

</doc>
<doc id="1019487" url="https://pl.wikipedia.org/wiki?curid=1019487" title="Gauzbert">
Gauzbert

Gauzbert (zm. 853) – hrabia Maine, młodszy syn Gauzlina I i Adeltrudy.
Po raz pierwszy pojawia się w dokumencie z 839 r., obok swojego starszego brata Rorgona I, hrabiego Maine. Rorgon zmarł 16 czerwca 839 lub 840 r. Ponieważ jego synowie byli małoletni, rządy w hrabstwie objął Gauzbert, który kierował obroną Maine przez najazdami wikingów. W 853 r. zbuntował się przeciwko królowi Karolowi Łysemu. Został jednak pokonany i stracony. Jego następcą został jego najstarszy bratanek, Rorgon II.
Nie wiadomo nic o jego ewentualnym małżeństwie i potomkach.

</doc>
<doc id="1019488" url="https://pl.wikipedia.org/wiki?curid=1019488" title="Kreskoniusz">
Kreskoniusz

Kreskoniusz (ur. ok. 350 r. w Afryce Prokonsularnej) – łaciński pisarz chrześcijański, donatysta. Polemizował ze św. Augustynem w sporze o donatyzm.

</doc>
<doc id="1019490" url="https://pl.wikipedia.org/wiki?curid=1019490" title="Kościół Matki Bożej Zwycięskiej w Lublinie">
Kościół Matki Bożej Zwycięskiej w Lublinie

Kościół Rektoralny Wniebowzięcia Najświętszej Marii Panny Zwycięskiej lub kościół powizytkowski vel pobrygidkowski – jeden z najcenniejszych zabytków gotyku i renesansu w Lublinie.
Historia kościoła.
Kościół ufundowany został w roku 1412 przez Władysława Jagiełłę, jako wotum wdzięczności za zwycięstwo w bitwie pod Grunwaldem. Wcześniej w tym miejscu stała kaplica pw. Maryi Panny, św. Zofii i św. Barbary poświęcona w 1396 roku przez biskupa krakowskiego Piotra Wysza. Według legendy wotum króla Władysława Jagiełły budowali jeńcy krzyżaccy wzięci do niewoli po zwycięskiej bitwie pod Grunwaldem. Po ukończeniu prac w 1426 roku król polski sprowadził zakon brygidek. Wierzono bowiem, że św. Brygida przepowiedziała upadek zakonu krzyżackiego. Przepowiedziała też dzielnego władcę, który ukarze Krzyżaków za krzywdy wyrządzone innym chrześcijańskim narodom. Jagiełło odebrał tę przepowiednię bardzo osobiście i dlatego sprowadził Zakon Najświętszego Zbawiciela do Lublina. Brygidki pozostały tu aż do końca XIX w. Lubelski konwent był jednym z pierwszych klasztorów tej reguły w Polsce. Kościół został zbudowany z dala od murów miejskich, przez co często padał ofiarą rabunków. W XIX w. do świątyni wprowadziły się na krótko siostry wizytki. Wizytki podobnie jak brygidki opuściły klasztor nakazem cara pod koniec XIX w. Kościół stał się wtedy kościołem rektoralnym i jest nim po dziś dzień. Obecnie rektorem jest ks. kan. Dariusz Marek Bondyra.
Wnętrze.
Do kościoła wchodzi się po kilku stopniach w dół. Jest to związane z tym, że poziom gruntu wokół kościoła jest obecnie wyższy niż w czasie jego budowy (w wyniku prac przy konstruowaniu nowych nawierzchni chodnika i ulicy dodawano nowe warstwy gruntu i nawierzchni). Kościół w XV w. był znacznie wyższy i smuklejszy niż obecnie. Z oryginalnego gotyckiego wyposażenia nic się nie zachowało, oprócz polichromii na poddaszu, wykonanych w latach 1466-1477, za panowania Kazimierza Jagiellończyka. Przedstawiają one wjazd orszaku króla do miasta. W XVII w. dokonano częściowej przebudowy w stylu renesansu lubelskiego, przez co polichromia stała się niewidoczna dla wiernych. Dzięki przeprowadzonemu remontowi w latach 2010- 2012 wieża wraz z punktem widokowym jest już dostępna dla turystów i mieszkańców Lublina. W czasie prac renowacyjnych odkryto również 9 krypt, z których 4 udostępnione są zwiedzającym. Wyposażenie pochodzi z około 1901 r. Zostało ono wykonane w neogotyckim stylu. W stalle wmontowano siedemnastowieczne obrazy przedstawiające życie św. Brygidy. W kościele znajduje się również umieszczony w ołtarzu głównym, ale na co dzień zasłonięty najstarszy obraz, jaki możemy oglądać w Lublinie – postać św. Brygidy, namalowany na desce, a pochodzący z pierwszej połowy XV w. Na placu obok kościoła znajduje się pomnik Jana Kochanowskiego, przeniesiony z Rynku.

</doc>
<doc id="1019492" url="https://pl.wikipedia.org/wiki?curid=1019492" title="Fałszywa dwunastka">
Fałszywa dwunastka

Fałszywa dwunastka (ang. "Cheaper by the Dozen", 2003) – amerykański film komediowy, opowiadający o rodzinie posiadającej 12 dzieci, oparty na autobiograficznej książce jednego z pionierów nauk o zarządzaniu Franka Bunkera Gilbretha. Film wyreżyserował Shawn Levy.
Fabuła.
Małżeństwo Bakerów i ich jedenaścioro dzieci (Nora - najstarsze z nich wyprowadziła się od rodziców do swojego chłopaka) mieszka w miasteczku Midland w stanie Indiana. Kiedy Tom dostaje propozycję pracy na stanowisku trenera futbolu amerykańskiego wyprowadza się wraz z rodziną do Chicago. Nowa sytuacja nie podoba się dzieciom Bakerów. Kate wydaje książkę i dowiaduje się, że poprzez trasę, która ma tę książkę promować nie będzie jej w domu przez dwa tygodnie. Teraz Tom musi podołać obydwóm ciężkim zadaniom - zapanowaniem nad energiczną gromadą dzieci oraz przeprowadzaniem treningów swojej drużyny.
Obsada.
i inni
Wersja polska.
Opracowanie i udźwiękowienie wersji polskiej: Studio Sonica
Reżyseria: Miriam Aleksandrowicz
Dialogi polskie: Dariusz Dunowski
Asystent reżysera: Beata Aleksandra Kawka
Dźwięk: György Fék, Jacek Osławski
Montaż: Agnieszka Stankowska, Ilona Czech
Organizacja produkcji: Elżbieta Kręciejewska
Udział wzięli:
oraz
i inni

</doc>
<doc id="1019495" url="https://pl.wikipedia.org/wiki?curid=1019495" title="Kościół wizytek w Lublinie">
Kościół wizytek w Lublinie



</doc>
<doc id="1019496" url="https://pl.wikipedia.org/wiki?curid=1019496" title="Kościół powizytkowski w Lublinie">
Kościół powizytkowski w Lublinie



</doc>
<doc id="1019498" url="https://pl.wikipedia.org/wiki?curid=1019498" title="Kościół Brygidek w Lublinie">
Kościół Brygidek w Lublinie



</doc>
<doc id="1019499" url="https://pl.wikipedia.org/wiki?curid=1019499" title="Zawada (Gajewo)">
Zawada (Gajewo)

Zawada – część wsi Gajewo w Polsce, położona w województwie kujawsko-pomorskim, w powiecie świeckim, w gminie Nowe, przy przebiegającej wzdłuż wschodniego brzegu jeziora Zawada trasie kolejowej magistrali węglowej "Śląsk-Porty". Zawada wchodzi w skład sołectwa Gajewo.
W latach 1975–1998 Zawada należała administracyjnie do województwa bydgoskiego.

</doc>
<doc id="1019501" url="https://pl.wikipedia.org/wiki?curid=1019501" title="Kościół pobrygidkowski w Lublinie">
Kościół pobrygidkowski w Lublinie



</doc>
<doc id="1019504" url="https://pl.wikipedia.org/wiki?curid=1019504" title="Rorgon II (hrabia Maine)">
Rorgon II (hrabia Maine)

Rorgon II (zm. 865) – hrabia Maine, najstarszy syn hrabiego Rorgona I i Bichildy.
Jego data urodzenia jest nieznana. Wiadomo tylko, że w momencie śmierci ojca (839 lub 840 r.) był nieletni i rządy w hrabstwie objął jego stryj, Gauzbert. Po jego śmierci w 853 r. Rorgon został hrabią Maine.
W 856 r. król Karol II Łysy powierzył Rorgonowi administrację księstwa Mans. W 862 r. Rorgon utracił to stanowisko na rzecz hrabiego Roberta Mocnego, za podżeganie do buntu królewskiego syna Ludwika. W końcu jednak Rorgon uzyskał wybaczenie króla.
Rorgon bronił swojego hrabstwa przed najazdami wikingów. Zmarł w 865 r. Nigdy się nie ożenił i nie pozostawił potomstwa. Hrabstwo odziedziczył po nim jego młodszy brat, Gosfrid.

</doc>
<doc id="1019508" url="https://pl.wikipedia.org/wiki?curid=1019508" title="Zofia Grzebisz-Nowicka">
Zofia Grzebisz-Nowicka

Zofia Grzebisz-Nowicka (ur. 15 maja 1938 w Pieńkach Wyczólskich) – polska polityk, działaczka związkowa i spółdzielcza, posłanka na Sejm PRL III, IV i VIII kadencji oraz na Sejm RP II, III i IV kadencji.
Życiorys.
Od 1957 do 1960 była powiatowym instruktorem ds. kół gospodyń wiejskich i potem wiceprezesem Powiatowego Związku Kółek Rolniczych w Łosicach, a w latach 1960–1964 przewodniczącą zarządu powiatowego Związku Młodzieży Wiejskiej w Łosicach. W 1958 wstąpiła do Polskiej Zjednoczonej Partii Robotniczej. Ukończyła w 1964 studia na Wydziale Ekonomiczno-Rolniczym Wyższej Szkoły Nauk Społecznych przy KC PZPR. Była posłanką na Sejm PRL III, IV i VIII kadencji; obejmując mandat w 1961, była najmłodszą posłanką na świecie. Od 1969 do 1974 pełniła funkcję instruktora Wydziału Rolnego Komitetu Centralnego PZPR. W drugiej połowie lat 70. pełniła funkcję wojewody siedleckiego. Od 1978 do 1980 zajmowała stanowisko I sekretarza Komitetu Wojewódzkiego PZPR w Siedlcach. Od 1980 do 1981 wchodziła w skład KC PZPR. Uczestniczyła w obradach Okrągłego Stołu w podzespole do spraw nauki, oświaty i postępu technicznego.
Długoletnia działaczka Krajowego Związku Rolników, Kółek i Organizacji Rolniczych, była m.in. wiceprezesem zarządu. W 1992 przystąpiła do Socjaldemokracji Rzeczypospolitej Polskiej, a w 1999 wraz z nią do partii Sojusz Lewicy Demokratycznej. Sprawowała mandat posła na Sejm II, III (od stycznia 2001, gdy zastąpiła zmarłego Józefa Wiadernego) i IV kadencji z ramienia Sojuszu Lewicy Demokratycznej (z okręgu kieleckiego). W 2004 była tymczasową posłanką do Parlamentu Europejskiego i w wyborach w tym samym roku bez powodzenia do niego kandydowała. Zasiadała we władzach krajowych SLD.
W 1998 została odznaczona przez prezydenta Aleksandra Kwaśniewskiego Krzyżem Komandorskim Orderu Odrodzenia Polski. W okresie PRL otrzymała Złoty Krzyż Zasługi i Odznakę 1000-lecia Państwa Polskiego.
Życie prywatne.
Córka Piotra i Stefanii z domu Bareja. Od lat 60. żona Janusza Nowickiego (nauczyciela i dyrektora wydawnictwa), z którym ma dzieci Mirosława i Małgorzatę.

</doc>
<doc id="1019509" url="https://pl.wikipedia.org/wiki?curid=1019509" title="Ratusz w Sandomierzu">
Ratusz w Sandomierzu

Ratusz w Sandomierzu – wzniesiono wkrótce po najeździe Litwinów w 1349 r. Pierwotnie gotycki, był budowlą na planie kwadratu zwieńczoną wysoką, ośmioboczną wieżą. Część południowa, najstarsza (na niej zegar słoneczny) pochodzi z tego okresu. W XVI w. został rozbudowany w formę wydłużonego prostokąta, a następnie zwieńczony attyką trójstrefową, której autorstwo przypisywane jest Janowi Marii Padovano. Naroża attyki zdobią głowy przedstawiające cztery stany. Wieża została dobudowana w XVII wieku.
Na ścianie południowej ratusza znajduje się zegar słoneczny wykonany w technice sgraffito przez Tadeusza Przypkowskiego (1958), byłego właściciela muzeum zegarów w Jędrzejowie.
Od strony wschodniej przed ratuszem znajduje się figura Matki Boskiej Niepokalanej z 1776 r. ustawiona na pamiątkę misji świętej w 1770 r.
W ratuszu mieści się Urząd Stanu Cywilnego, w podziemiach klub „Lapidarium”. Obok znajduje się wyjście z trasy podziemnej.
O godzinie 12.00 z wieży ratuszowej grany jest hejnał sandomierski.
Pomnik historii.
22 listopada 2017 r. decyzją Prezydenta RP Andrzeja Dudy na wniosek Ministra Kultury i Dziedzictwa Narodowego Piotra Glińskiego, po uzyskaniu opinii Rady Ochrony Zabytków, wpisano sandomierski historyczny zespół architektoniczno-krajobrazowy na listę pomników historii, przyznawany zabytkom nieruchomym o szczególnej wartości historycznej, naukowej i artystycznej, utrwalonym w powszechnej świadomości i mającym duże znaczenie dla dziedzictwa kulturalnego Polski. Obszar tego pomnika obejmuje zabytki sandomierskiej starówki, w tym między innymi bazylikę katedralną, sandomierskie kościoły pw. Nawrócenia świętego Pawła, pw. św. Jakuba, pw. św. Michała, pw. św. Józefa, pw. Ducha Świętego, Dom Długosza, średniowieczny układ urbanistyczny miasta, Brama Opatowska, ratusz, Collegium Gostomianum, Wąwóz Królowej Jadwigi i Wąwóz Piszczele.

</doc>
<doc id="1019512" url="https://pl.wikipedia.org/wiki?curid=1019512" title="Huddersfield">
Huddersfield

Huddersfield – miasto w Wielkiej Brytanii; w Anglii; w hrabstwie West Yorkshire, w dystrykcie Kirklees. W 2001 roku miasto liczyło 146 234 mieszkańców. W mieście rozwinął się przemysł metalowy, maszynowy, bawełniany oraz chemiczny.
W mieście znajduje się stacja kolejowa Huddersfield. Miasto jest również siedzibą drużyny Huddersfield Town występującej w Championship. Tutaj została też założona brytyjska grupa muzyczna Evile (2004), wykonująca thrash metal. Huddersfield jest wspomniana w Domesday Book (1086) jako "Oderesfelt"/"Odresfeld".

</doc>
<doc id="1019517" url="https://pl.wikipedia.org/wiki?curid=1019517" title="Oldbury (West Midlands)">
Oldbury (West Midlands)

Oldbury – miasto w Wielkiej Brytanii; w hrabstwie West Midlands, w dystrykcie (unitary authority) Sandwell. W 2011 miasto liczyło 13 606 mieszkańców.

</doc>
<doc id="1019519" url="https://pl.wikipedia.org/wiki?curid=1019519" title="Arbitraż wiedeński">
Arbitraż wiedeński



</doc>
<doc id="1019523" url="https://pl.wikipedia.org/wiki?curid=1019523" title="Ból zamostkowy">
Ból zamostkowy



</doc>
<doc id="1019526" url="https://pl.wikipedia.org/wiki?curid=1019526" title="Marion Tinsley">
Marion Tinsley

Marion Tinsley (ur. 3 lutego 1927, zm. 3 kwietnia 1995) - amerykański warcabista, uważany za najlepszego w historii. 
Życiorys.
Był mistrzem świata w latach 1955–1958 i 1975–1991. W ciągu 45 lat kariery Tinsley przegrał jedynie 9 partii (w tym dwie z programem komputerowym Chinook Jonathana Schaeffera), jednocześnie nie odnosząc żadnej porażki w partiach rozgrywanych w mistrzostwach świata.

</doc>
<doc id="1019528" url="https://pl.wikipedia.org/wiki?curid=1019528" title="Joseph Wilson Swan">
Joseph Wilson Swan

Joseph Wilson Swan (ur. 31 października 1828 w Sunderland, zm. 27 maja 1914 w Warlingham, Surrey) – angielski fizyk, chemik i wynalazca.
Życiorys.
Znany jest powszechnie ze swych prac nad udoskonaleniem żarówki; pierwsze doświadczenia z żarzeniem zwęglonego papieru w szklanej bańce prowadził w roku 1850. Doświadczenia te doprowadziły do opracowania urządzenia, którego funkcjonowanie mógł zademonstrować publicznie i na które uzyskał brytyjski patent w 1860. Przedmiotem patentu było węglowe włókno żarzenia pracujące w częściowo opróżnionej z powietrza bańce. Żarówka skonstruowana w ten sposób miała jednak bardzo niską trwałość ze względu na brak możliwości w tamtych czasach osiągnięcia w niej dostatecznie wysokiej próżni.
W 1875 ulepszył swoje urządzenie, m.in. w ten sposób, że zmniejszył ilość pozostającego w bańce po odpompowaniu tlenu, dzięki czemu udało mu się osiągnąć białe światło bez ryzyka natychmiastowego spalenia się włókna. Niedogodnością była mała oporność pracującego w tej konstrukcji włókna, która zmuszała do wykorzystywania źródeł prądu o dużej wydajności prądowej oraz grubych miedzianych przewodów. Pomimo tych niedostatków opatentował swoją żarówkę w 1878, a po publicznym przedstawieniu tego wynalazku w lutym następnego roku podczas wykładu w "Newcastle Chemical Society" w Newcastle, rozpoczęło się instalowanie lamp Swana w angielskich domach. W 1880 Swan zademonstrował swój wynalazek na wielkiej wystawie w Newcastle, a w 1881 utworzył firmę "The Swan Electric Light Company" zajmującą się komercyjnie produkcją i sprzedażą żarówek jego konstrukcji.
Thomas Alva Edison skopiował, a następnie ulepszył wynalazek Swana i opatentował go rok po nim (w 1879) w USA. Prowadził w Ameryce skuteczną kampanię reklamową swojej wersji żarówki, przemilczając udział Swana w jej opracowaniu. Wkrótce obaj wynalazcy doszli do porozumienia: Swan zachował swoje prawa do dystrybucji swoich żarówek w Zjednoczonym Królestwie bez ryzyka konkurencji na tym terenie ze strony Edisona, natomiast Edison mógł swobodnie sprzedawać swój produkt w USA. W 1883 stworzyli wspólne przedsiębiorstwo pod nazwą "Edison &amp; Swan United Electric Light Company" (znane również pod skróconą nazwą "Ediswan"), sprzedające żarówki z celulozowym włóknem żarzenia opracowanym przez Swana w 1881.

</doc>
<doc id="1019529" url="https://pl.wikipedia.org/wiki?curid=1019529" title="Franciszek Potulski">
Franciszek Potulski

Franciszek Józef Potulski (ur. 17 czerwca 1943 w Gdyni) – polski polityk, nauczyciel, działacz partyjny i związkowy, poseł na Sejm II, III i IV kadencji, były wiceminister edukacji.
Życiorys.
Ukończył w 1962 gdańskie technikum łączności, a 1967 studia na Wydziale Matematyczno-Fizycznym Uniwersytetu Warszawskiego. Od 1967 związany ze Związkiem Nauczycielstwa Polskiego, wchodził w skład władz regionalnych tej organizacji. Od 1970 do rozwiązania należał do Polskiej Zjednoczonej Partii Robotniczej. Od 1967 do 1973 pracował jako asystent na Politechnice Gdańskiej, a w latach 1974–1983 był etatowym pracownikiem aparatu PZPR. Następnie do 1995 był zatrudniony jako nauczyciel. Pełnił funkcje wicedyrektora VIII Liceum Ogólnokształcącego w Gdańsku (1983–1984) oraz dyrektora Zespołu Szkół Ogólnokształcących nr 5 w Gdańsku (1984–1991 i 1992–1997). Od 1991 do 1992 uczył matematyki w Zespole Szkół Ogólnokształcących nr 10 w Gdańsku.
W 1991 bezskutecznie kandydował do Sejmu z listy SLD. Od 1993 do 2005 sprawował mandat posła na Sejm II, III i IV kadencji z ramienia Sojuszu Lewicy Demokratycznej z okręgów gdańskich: nr 11 i nr 25. W latach 1990–1999 należał do SdRP (do 1991 przewodniczył jej w Gdańsku, a następnie był wiceprzewodniczącym i od 1996 do 1997 wiceprzewodniczącym jej rady wojewódzkiej), z którą przystąpił następnie do partii SLD. W rządzie Leszka Millera pełnił od 2003 do 2004 funkcję sekretarza stanu w Ministerstwie Edukacji Narodowej. Po 2005 wrócił do działalności związkowej jako rzecznik prasowy pomorskiego okręgu ZNP, w 2006 zasiadł też w prezydium rady wojewódzkiej OPZZ. Ponadto w latach 2005–2007 wykładał matematykę w Wyższej Szkole Społeczno-Ekonomicznej w Gdańsku, a w 2006 został jej wykładowcą w Grudziądzkiej Szkole Wyższej. Był również wykładowcą prawa oświatowego w Akademii Wychowania Fizycznego i Sportu w Gdańsku, a także w gdańskiej szkole wyższej Ateneum.
W 1998 został wybrany na radnego sejmiku pomorskiego I kadencji. W 2005, 2007, 2011 i 2015 kandydował ponownie do Sejmu, w 2014 do rady miejskiej w Gdańsku, a w 2018 na radnego województwa. W 2008 został powołany do Rady Edukacji Narodowej, organu doradczego przy minister Katarzynie Hall.
Otrzymał odznaki: „Za Zasługi dla Gdańska” (1977) i „Zasłużonym Ziemi Gdańskiej” (1978).

</doc>
<doc id="1019530" url="https://pl.wikipedia.org/wiki?curid=1019530" title="Joseph Swan">
Joseph Swan



</doc>
<doc id="1019534" url="https://pl.wikipedia.org/wiki?curid=1019534" title="Drugi arbitraż wiedeński">
Drugi arbitraż wiedeński

Drugi arbitraż wiedeński – arbitraż międzynarodowy przeprowadzony 30 sierpnia 1940 r. w Wiedniu przez Niemcy i Włochy (w roli arbitrów) w przedmiocie węgiersko-rumuńskiego sporu terytorialnego dotyczącego obszarów, utraconych przez Węgry na rzecz Rumunii po I wojnie światowej. Spór rozstrzygnięto poprzez nakazanie zmiany przebiegu granicy na korzyść Węgier. 
W wykonaniu rozstrzygnięcia arbitrażowego Rumunia odstąpiła sąsiądowi północną część Siedmiogrodu oraz część Marmaroszu i Kriszany o ogólnej powierzchni 43 104 km², zamieszkanej przez około 2,5 mln osób. 
Po II wojnie światowej wszystkie te tereny powróciły do Rumunii zgodnie z postanowieniami Pokoju paryskiego z 1947 r.

</doc>
<doc id="1019538" url="https://pl.wikipedia.org/wiki?curid=1019538" title="Rotherham">
Rotherham

Rotherham – miasto w Wielkiej Brytanii w Anglii; w hrabstwie South Yorkshire, w dystrykcie metropolitalnym Rotherham; położone nad ujściem rzeki Rother do rzeki Don, pomiędzy miastami Sheffield a Doncaster. W 2001 roku miasto liczyło 117 262 mieszkańców. 
Rotherham został założony we wczesnym średniowieczu. Tereny miasta były bogate w złoża węgla i żelaza. Miasto stało się też kolebką wytwórstwa stali, którą pozostaje do dzisiaj. 
Miasto zostało silnie zmodernizowane i przebudowane w XX wieku, stąd też nie posiada imponującej ilości historycznych zabytków. Pozostałościami są XVI-wieczny pub Three Cranes oraz Kaplica Naszej Pani na Moście Rotherham (znana jako Kaplica na Moście), pochodząca z XV wieku, odrestaurowana w wieku XX. Rotherham jest wspomniana w Domesday Book (1086) jako "Rodreham".
W latach 1997-2013 miał tu miejsce skandal związany z seksualnym wykorzystywaniem dzieci.
W mieście rozwinął się przemysł hutniczy, elektrotechniczny, maszynowy oraz odzieżowy.

</doc>
<doc id="1019539" url="https://pl.wikipedia.org/wiki?curid=1019539" title="Franz Reuleaux">
Franz Reuleaux

Franz Reuleaux (ur. 30 września 1829 w Eschweiler, zm. 20 sierpnia 1905 w Charlottenburgu) – niemiecki inżynier i teoretyk budowy maszyn.
Profesor ETHZ w Zurychu i TU Berlin. Dyrektor Akademii Przemysłowej w Berlinie. Współtwórca podstaw kinematyki mechanizmów.

</doc>
<doc id="1019541" url="https://pl.wikipedia.org/wiki?curid=1019541" title="Royal Sutton Coldfield">
Royal Sutton Coldfield

 
Royal Sutton Coldfield – miasto i civil parish w Wielkiej Brytanii; w Anglii; w hrabstwie West Midlands, w dystrykcie metropolitalnym Birmingham. W 2001 roku miasto liczyło 105 452 mieszkańców. Przemysł spożywczy. Zabytkiem jest kościół św. Trójcy z około 1300 roku. Atrakcję tego miasta stanowi również Sutton Park, jeden z największych parków miejskich w Europie, którego powierzchnia zajmuje 970 hektarów.

</doc>
<doc id="1019546" url="https://pl.wikipedia.org/wiki?curid=1019546" title="Pływanie na Letnich Igrzyskach Olimpijskich 1900">
Pływanie na Letnich Igrzyskach Olimpijskich 1900

Zawody w pływaniu na Letnich Igrzyskach Olimpijskich 1900 w Paryżu rozegrane zostały po raz drugi w historii igrzysk olimpijskich. W zawodach uczestniczyło 76 sportowców z 12 państw. Zmagali się oni w dniach 11–19 sierpnia 1900 r. w 7 konkurencjach. Wyścigi odbywały się w Sekwanie.
Indywidualnie po dwa złote medale zdobyli Brytyjczyk John Arthur Jarvis, Australijczyk Frederick Lane oraz Niemiec Ernst Hoppenberg (jeden medal drużynowo).
Uczestnicy.
W zawodach brało udział 76 pływaków z 12 krajów.

</doc>
<doc id="1019547" url="https://pl.wikipedia.org/wiki?curid=1019547" title="La Lima">
La Lima

La Lima – miasto w północnym Hondurasie, w departamencie Cortés, w gminie La Lima. W 2006 roku zamieszkane przez około 41,5 tys. osób. Miasto stanowi ośrodek przemysłu spożywczego i maszynowy.

</doc>
<doc id="1019549" url="https://pl.wikipedia.org/wiki?curid=1019549" title="Jacek Szczot">
Jacek Szczot

Jacek Andrzej Szczot (ur. 31 stycznia 1965 w Poznaniu) – polski prawnik, polityk, samorządowiec i nauczyciel akademicki, doktor nauk prawnych, poseł na Sejm III kadencji, w latach 2000–2001 sekretarz stanu w Ministerstwie Rozwoju Regionalnego i Budownictwa, w 2007 podsekretarz stanu w Ministerstwie Rozwoju Regionalnego, dyrektor Instytutu Elektrotechniki.
Życiorys.
Ukończył w 1990 studia na Wydziale Prawa Kanonicznego i Świeckiego Katolickiego Uniwersytetu Lubelskiego. W 2005 uzyskał stopień doktora nauk prawnych na podstawie pracy pt. "Równość w dostępie do zatrudnienia w urzędach administracji publicznej". Pracował w urzędzie miejskim w Lublinie, w 1992 został zatrudniony jako pracownik naukowy w Katedrze Prawa Pracy i Ubezpieczeń Społecznych KUL. W 2003 objął stanowisko adiunkta w Katedrze Nauki Administracji, został też wykładowcą w Wyższej Szkole Kadr Menedżerskich w Koninie. Opublikował monografię "Urlopy. Komentarz" (2006) oraz kilka artykułów naukowych.
W latach 1994–1998 zasiadał w lubelskiej radzie miejskiej. Był posłem III kadencji z listy Akcji Wyborczej Solidarność. W rządzie Jerzego Buzka od 2000 do 2001 pełnił funkcję sekretarza stanu w Ministerstwie Rozwoju Regionalnego i Budownictwa. Od 2005 do 2007 kierował radą nadzorczą MPK Lublin Sp. z o.o. Od 27 sierpnia 2007 do 26 listopada 2007 zajmował stanowisko podsekretarza stanu w Ministerstwie Rozwoju Regionalnego.
Przez kilkanaście lat należał do Zjednoczenia Chrześcijańsko-Narodowego, był m.in. prezesem tej partii. Został także wiceprzewodniczącym rady naczelnej Chrześcijańskiego Ruchu Samorządowego. W kwietniu 2007 wszedł w skład rady politycznej Ligi Polskich Rodzin. W przedterminowych wyborach parlamentarnych w tym samym roku bez powodzenia kandydował do Sejmu jako bezpartyjny z listy Prawa i Sprawiedliwości. Po ponownej rejestracji ZChN objął w tym ugrupowaniu w marcu 2009 funkcję przewodniczącego rady naczelnej. W styczniu 2010 ZChN zostało ostatecznie wyrejestrowane. W listopadzie 2017 Jacek Szczot wraz z ChRS współtworzył partię Porozumienie, zasiadając w jej zarządzie krajowym (do 2021). W wyborach samorządowych w 2018 bez powodzenia startował do sejmiku lubelskiego jako kandydat tej partii z listy PiS. W 2019 został dyrektorem Instytutu Elektrotechniki.
W 2008 przedstawiono mu zarzuty popełnienia oszustw w związku z pobieraniem bonów paliwowych. W lutym 2012 został za to nieprawomocnie skazany na karę roku pozbawienia wolności z warunkowym zawieszeniem na dwuletni okres próby oraz na 10 tys. zł grzywny. Wyrok ten na skutek apelacji został uchylony, a sprawa przekazana do ponownego rozpoznania. W 2016 Jacek Szczot został prawomocnie uniewinniony od popełnienia zarzucanych mu czynów.

</doc>
<doc id="1019552" url="https://pl.wikipedia.org/wiki?curid=1019552" title="Wyglądacze">
Wyglądacze

Wyglądacze – wieś w Polsce położona w województwie łódzkim, w powiecie wieruszowskim, w gminie Sokolniki.
W latach 1975–1988 należała administracyjnie do województwa kaliskiego.

</doc>
<doc id="1019554" url="https://pl.wikipedia.org/wiki?curid=1019554" title="VideoTEL">
VideoTEL

VideoTEL – oprogramowanie klasy home banking do obsługi bankowości elektronicznej, przeznaczone dla średnich i dużych przedsiębiorstw współpracujących z jednym lub kilkoma bankami.
Program VideoTEL jest produktem firmy VideoTEL sp. z o.o. przejętej w 2000 roku przez ComputerLand (obecnie Sygnity). W Polsce stosowany był m.in. przez Bank Pocztowy, Bank Millennium, Bank BPH, InvestBank, Kredyt Bank i Narodowy Bank Polski.
Oprogramowanie VideoTEL oferuje pełną typową funkcjonalność narzędzi klasy home banking oraz szereg unikatowych funkcjonalności w tym obsługę kwalifikowanego wielopodpisu, pracę online/offline oraz drogi awaryjnej dla zleceń masowych (zależne od banku). Dodatkowo wersja przeznaczona dla Narodowego Banku Polskiego wspiera bankowość sektora publicznego oferując funkcjonalności wymagane dla sfery budżetowej, sprawozdawczości i raportowania.

</doc>
<doc id="1019556" url="https://pl.wikipedia.org/wiki?curid=1019556" title="Danlí">
Danlí

Danlí – miasto w Hondurasie, w departamencie El Paraíso, w gminie Danlí. W 2009 zamieszkane przez 62,1 tys. mieszkańców. Miasto stanowi ośrodek przemysłu spożywczego i maszynowego.

</doc>
<doc id="1019558" url="https://pl.wikipedia.org/wiki?curid=1019558" title="Muzeum Lotnictwa Węgierskiego w Szolnoku">
Muzeum Lotnictwa Węgierskiego w Szolnoku

Muzeum Lotnictwa Węgierskiego w Szolnoku (węg.: "Magyar Repüléstörténeti Múzeum, Szolnok") – muzeum w Szolnoku, gromadzące eksponaty związane z historią lotnictwa.

</doc>
<doc id="1019560" url="https://pl.wikipedia.org/wiki?curid=1019560" title="Paulina Braiter-Ziemkiewicz">
Paulina Braiter-Ziemkiewicz

Paulina Braiter-Ziemkiewicz (ur. 4 sierpnia 1968) – polska tłumaczka z języka angielskiego, autorka felietonów i recenzji, zajmująca się głównie fantastyką.
Życiorys.
Ukończyła studia z zakresu anglistyki na Uniwersytecie Warszawskim. Zawodową pracę tłumaczki rozpoczęła w 1990 przekładem powieści Jamesa Herberta "Ocalony". Przetłumaczyła ponad sto powieści, liczne opowiadania i komiksy. Opublikowała na łamach miesięcznika Fenix cykl felietonów poświęconych błędom polskich tłumaczy fantastyki, pt. "Tygrys szablastodzioby". W marcu 2002 razem z Anną Brzezińską i Edytą Szulc założyła Agencję Wydawniczą Runa; w tym samym roku wycofała się z wydawnictwa.
Jest członkinią Śląskiego Klubu Fantastyki od 1985 r.
W 2002 została nagrodzona przez Europejskie Stowarzyszenie Science Fiction nagrodą dla najlepszego tłumacza.
Życie prywatne.
Żona Pawła Ziemkiewicza, bratowa Rafała A. Ziemkiewicza.

</doc>
<doc id="1019561" url="https://pl.wikipedia.org/wiki?curid=1019561" title="Las Cumbres">
Las Cumbres

Las Cumbres - miasto w Panamie; w prowincji Panamá. Rozwinął się w nim przemysł spożywczy.

</doc>
<doc id="1019562" url="https://pl.wikipedia.org/wiki?curid=1019562" title="Muzeum Lotnictwa Węgierskiego">
Muzeum Lotnictwa Węgierskiego



</doc>
<doc id="1019565" url="https://pl.wikipedia.org/wiki?curid=1019565" title="Pacora">
Pacora

Pacora - miasto w Panamie, w prowincji Panamá. Według danych z 2000 jest zamiesznane przez 61 895 osób. Rozwinął się w nim przemysł spożywczy.

</doc>
<doc id="1019570" url="https://pl.wikipedia.org/wiki?curid=1019570" title="Kopnięcie boczne">
Kopnięcie boczne

Kopnięcie boczne (loukik) - kopnięcie wykonywane z biodrami zwróconymi bokiem do kierunku ataku. Kopnięcie to, potocznie zwane "bocznym", jest skierowane piętą lub zewnętrzną krawędzią zgiętej stopy ustawionej poziomo. Istnieją rozmaite formy tego kopnięcia: forma "wtłoczenia" z działaniem biodra, forma "smagnięcia" z kolanem i trzecia łącząca dwa poprzednie sposoby.

</doc>
<doc id="1019572" url="https://pl.wikipedia.org/wiki?curid=1019572" title="Tour de France 1988">
Tour de France 1988

75. Tour de France rozpoczął się 4 lipca w Pornichet, a zakończył się 24 lipca w Paryżu. Wyścig składał się z prologu i 22 etapów, w tym: 10 etapów płaskich, 8 etapów górskich i 5 etapów jazdy indywidualnej na czas. Cała trasa liczyła 3286 km.
Klasyfikacje.
Klasyfikację generalną wygrał Hiszpan Pedro Delgado, wyprzedzając Holendra Stevena Rooksa i Kolumbijczyka Fabio Parrę. Rooks wygrał ponadto klasyfikację górską i kombinowaną, klasyfikację punktową wygrał Belg Eddy Planckaert, sprinterską Holender Frans Maassen, a młodzieżową wygrał jego rodak Erik Breukink. Najaktywniejszym kolarzem został Francuz Jérôme Simon. W obu klasyfikacjach drużynowych najlepsza była holenderska drużyna PDM.
Zmiany w stosunku do poprzednich edycji.
W 1988 roku Międzynarodowa Unia Kolarska (UCI) wprowadziła regułę stanowiącą, iż jeden wyścig kolarski nie może trwać przez więcej niż trzy weekendy. Tour de France mógł więc zacząć się w poniedziałek 4 lipca, a prolog usunięto z programu. Organizatorzy wydłużyli jednak wyścig przez dodanie „preludium”, obchodząc tym samym przepisy UCI, ponieważ preludium odbywało się nieoficjalnie. Każdy z kolarzy przejeżdżał 3,8 km, a jeden kolarz z każdej drużyny przejeżdżał jeszcze 1 kilometr samotnie. Uzyskane czasy nie liczyły się do reszty wyścigu, jednak zwycięzca nosił żółtą koszulkę na pierwszym oficjalnym etapie.
Doping.
Zwycięzca Touru Pedro Delgado nie przeszedł testu antydopingowego, po wykryciu jego organizmie probenecydu. Środek ten znajdował się wtedy na liście środków zakazanych przez Międzynarodowy Komitet Olimpijski, jednak nie przez Międzynarodową Unię Kolarską, wobec czego Hiszpana nie ukarano. Holender Gert-Jan Theunisse miał zwiększony poziom testosteronu, co dało pozytywny wynik testu dopingowego. Holendra ukarano 10-minutową karą, co przesunęło go w klasyfikacji generalnej z piątego miejsca na jedenaste. Testów antydopingowych nie przeszedł także kolejny Hiszpan – Roque de la Cruz, którego również ukarano 10-minutową karą.
Drużyny.
W tej edycji TdF wzięły udział 22 drużyny:

</doc>
<doc id="1019574" url="https://pl.wikipedia.org/wiki?curid=1019574" title="Newcastle (Saint Kitts i Nevis)">
Newcastle (Saint Kitts i Nevis)

Newcastle – miasto w Saint Kitts i Nevis w północnej części wyspy Nevis, siedziba władz parafii Saint James Windward, port lotniczy Vance W. Amory; 500 mieszkańców (2006). 

</doc>
<doc id="1019577" url="https://pl.wikipedia.org/wiki?curid=1019577" title="Leokadia Małunowicz">
Leokadia Małunowicz



</doc>
<doc id="1019582" url="https://pl.wikipedia.org/wiki?curid=1019582" title="Figtree">
Figtree

Fig Tree - miasto w Saint Kitts i Nevis na wyspie Nevis; 400 mieszkańców (2006). Stolica parafii Saint John Figtree.

</doc>
<doc id="1019585" url="https://pl.wikipedia.org/wiki?curid=1019585" title="Herut">
Herut

Herut, właściwie Ruch Herut (hebr.: תנועת חירות, "Tnuat Cherut", pol. Wolność) – prawicowa izraelska partia polityczna założona w 1948 roku przez Menachema Begina, jako polityczna sukcesorka paramilitarnej grupy "Irgun". Partia popierała ekspansję osadników oraz wysiedlanie Arabów z Palestyny. Kontynuowała tradycje syjonizmu rewizjonistycznego, stworzonego przez Ze’ewa Żabotyńskiego, wzywającego do natychmiastowego utworzenia żydowskiego państwa na całym obszarze Mandatu Palestyny. W 1988 roku Herut zakończyła działalność, stając się integralną częścią prawicowej partii Likud.
Historia.
Herut został założony przez Menachema Begina w 1948 roku. Partia ta kontynuowała tradycje ideologiczne "Irgunu", paramilitarnej organizacji żydowskiej walczącej z Arabami i Brytyjczykami w Mandacie Palestyny. Nowe ugrupowanie stało się konkurencją dla organizacji założonej przez Żabotyńskiego – "Ha-Cohar". Część rewizjonistycznych syjonistów oskarżyła Begina o kradzież idei Żabotyńskiego i odmówiła przyłączenia się do "Herutu".
Nowe ugrupowanie było szeroko krytykowane, również w środowiskach żydowskich. 4 grudnia 1948 roku "New York Times" opublikował list otwarty podpisany przez kilkunastu prominentnych żydowskich intelektualistów. Potępiali oni Begina, który akurat składał wizytę w Nowym Jorku. Porównali także syjonizm rewizjonistyczny do narodowego socjalizmu i faszyzmu. List został podpisany m.in. przez Alberta Einsteina, Hannah Arendt i Sidneya Hooka. Pisali oni:
"Pomiędzy najbardziej niepokojącymi politycznymi fenomenami naszych czasów, znajduje się utworzenie w nowo powstałym państwie Izrael, „Partii Wolności”, partii politycznej zbliżonej w swojej organizacji, metodach, filozofii politycznej i wymowie społecznej do partii narodowo socjalistycznych i faszystowskich. Została ona sformowana z członków Irgun Zvai Leumi, terrorystycznej, prawicowej, szowinistycznej organizacji w Palestynie".
"Obecna wizyta Menachema Begina, lidera tej partii, w Stanach Zjednoczonych została obliczona na stworzenie wrażenia, iż Ameryka popiera to ugrupowanie w nadchodzących wyborach w Izraelu i w celu scementowania politycznych więzi z konserwatywnymi syjonistycznymi elementami w USA. Kilku Amerykanów znanych w całym kraju przyjęło jego wizytę. Jest nie do pomyślenia, że ci, którzy sprzeciwiają się faszyzmowi na całym świecie, jeśli zostali poprawnie poinformowani o politycznym dorobku i perspektywach pana Begina, mogą wspierać ruch, który on reprezentuje".
Sygnatariusze listu pisali dalej:
"Incydent w Dajr Jasin pokazuje charakter i działania „Partii Wolności”".
"Wewnątrz żydowskiej społeczności, pochwalali oni mieszaninę ultranacjonalizmu, mistycyzmu religijnego i supremacji rasowej. Podobnie jak inne partie faszystowskie, byli oni używani do łamania strajków, jak również naciskali na destrukcję wolnych związków zawodowych. Proponowali związki korporacyjne, tak jak w modelu faszyzmu włoskiego".
Pomimo tej krytyki, w pierwszych wyborach parlamentarnych w Izraelu w 1949 roku, Herut otrzymał liczbę głosów wystarczającą do zapewnienia mu 14 miejsc. Oznaczało to, że stał się on czwartą partią w Knesecie, podczas gdy "Hatzohar" nie przekroczył progu wyborczego i zakończył wkrótce potem swą działalność. W trakcie kadencji pierwszego Knesetu, partia utraciła dwa mandaty, ponieważ Ari Żabotyński i Hillel Kook opuścili partię i zasiadali w ławach parlamentarnych jako deputowani niezrzeszeni.
W tym czasie Herut nie był uważany przez partie rządzące (głównie Mapai Dawida Ben Guriona) za ugrupowanie znajdujące się w głównym nurcie polityki. Ugrupowanie odmawiało uznania Królestwa Jordanii, często używając sloganu: "Do wybrzeży Jordanu", postulując zajęcie przez Izrael całości Zachodniego Brzegu. Begin opowiadał się także przeciwko wielu posunięciom rządu – m.in. porozumieniu z RFN w 1952 roku dotyczącemu odszkodowań dla państwa Izrael. Zachęcał do cywilnego nieposłuszeństwa podczas debaty na temat tego aktu. Wielokrotny premier, Dawid Ben Gurion, przy tworzeniu koalicji rządowych, kierował się zasadą "bez Maki i Herutu" ("Maki" była partią komunistyczną w Izraelu).
Wybory parlamentarne w 1951 roku okazały się klęską dla partii, której stan posiadania został zmniejszony niemal o połowę. Herut zapewnił sobie 8 deputowanych. Jednak już następne wybory, w 1955 roku okazały się dużym sukcesem. Herut otrzymał 15 miejsc w Knesecie, co dało mu pozycję drugiej partii pod względem wielkości w izbie (po Mapai).
"Herut" zapewnił sobie 16 miejsc w izbie po wyborach w 1959 roku. Partia wykorzystywała rosnący sprzeciw wobec rządów lewicy, głównie pośród Żydów sefardyjskich. Herut ponownie pomógł obalić rząd, kiedy to w 1961 wraz z Ogólnymi Syjonistami partia poparła wniosek o wotum nieufności wobec gabinetu, w związku z tzw. aferą Lawona. Po wyborach 1961 roku ugrupowanie otrzymało 17 miejsc w Knesecie. Wkrótce potem ugrupowanie połączyło się z Partią Liberalną, tworząc Gahal (hebr.: גוש חרות-ליברלים, "Gush Cherut-Liberalim", Blok "Herutu" i Liberałów). Pomimo tego każdy z podmiotów zachował autonomię wewnątrz nowej partii.
Na początku lat 70. Gahal połączył się z Wolnym Centrum, Listą Państwową i pozaparlamentarnym Ruchem na rzecz Wielkiego Izraela. W ten sposób powstał Likud. Ponownie wszystkie elementy składowe zachowały odrębność, jako wewnątrzpartyjne frakcje. Wewnątrz "Likudu", Herut był podmiotem dominującym. Po wyborach w 1977 roku, Likud okazał się zwycięzcą. Stało się tak po raz pierwszy w historii Izraela, kiedy to ugrupowanie prawicowe uzyskało najwięcej głosów. Begin został premierem, zachowując te stanowisko do wyborów w 1981 roku. W 1983 roku ustąpił, a jego miejsce zajął Icchak Szamir, który został szefem "Herutu" (jak również całego "Likudu") oraz premierem.
"Herut" ostatecznie zakończył swą działalność w 1988 roku, kiedy to Likud przekształcił się w partię unitarną.
Politycy Herutu.
Posłowie w pierwszym Knesecie.
Posłowie wybrani w wyborach w 1949: Menachem Begin, Jochanan Bader, Arje Ben Eli’ezer, Uri-Cewi Grinberg, Ari Żabotyński, Szemu’el Kac, Hillel Kook, Chajjim Kohen-Meguri, Chajjim Landau, Elijjahu Lankin, Ja’akow Meridor, Szemu’el Merlin, Awraham Rakanti, Ester Razi’el-Na’or.
Posłowie w drugim Knesecie.
Posłowie wybrani w wyborach w 1951: Arje Altman, Arje Ben Eli’ezer, Binjamin Awni’el, Ester Razi’el-Na’or, Chajjim Landau, Menachem Begin, Ja’akow Meridor, Jochanan Bader.
Posłowie, którzy weszli do Knesetu w trakcie trwania kadencji: Eli’ezer Szostak i Chajjim Kohen-Meguri
Posłowie w trzecim Knesecie.
Posłowie wybrani w wyborach w 1955: Arje Altman, Arje Ben Eli’ezer, Binjamin Arditi, Binjamin Awni’el, Eli’ezer Szostak, Ester Razi’el-Na’or, Chajjim Kohen-Meguri, Chajjim Landau, Menachem Begin, Mordechaj Olmert, Nachum Lewin, Szimszon Unichman, Ja’akow Meridor, Jochanan Bader, Josef Szofman.

</doc>
<doc id="1019588" url="https://pl.wikipedia.org/wiki?curid=1019588" title="Zasady budżetowe">
Zasady budżetowe

Zasady budżetowe – postulaty nauki dotyczące prawidłowego funkcjonowania gospodarki budżetowej.

</doc>
<doc id="1019591" url="https://pl.wikipedia.org/wiki?curid=1019591" title="Marek Wójcik (ur. 1954)">
Marek Wójcik (ur. 1954)

Marek Jan Wójcik (ur. 24 stycznia 1954 w Częstochowie) – polski związkowiec, poseł na Sejm III kadencji.
Życiorys.
Posiada wykształcenie średnie ogólne, ukończył w 1993 Centrum Kształcenia Ustawicznego. Od 1970 pracował w wydziale remontowym Huty im. Bolesława Bieruta (następnie działającej pod nazwą Huta Częstochowa). W 1980 wstąpił do „Solidarności”, w stanie wojennym został internowany na okres od 13 grudnia 1981 do 29 czerwca 1982. Po zwolnieniu działał w podziemnych strukturach związku, w 1985 (razem z Jarosławem Kapsą) założył jawny Komitet Obrony Interesów Społeczeństwa Regionu Częstochowa. W latach 1989–2002 był członkiem zarządu regionu NSZZ „S”, w 1991 stanął na czele komisji zakładowej w Hucie Częstochowa. W 1998 zaczął kierować międzywydziałową komisją zakładową.
Pełnił także funkcję posła III kadencji wybranego z listy Akcji Wyborczej Solidarność (1997–2001).

</doc>
<doc id="1019593" url="https://pl.wikipedia.org/wiki?curid=1019593" title="Petros Papapetrou">
Petros Papapetrou



</doc>
<doc id="1019594" url="https://pl.wikipedia.org/wiki?curid=1019594" title="Zofia Abramowicz">
Zofia Abramowicz



</doc>
<doc id="1019597" url="https://pl.wikipedia.org/wiki?curid=1019597" title="Cotton Ground">
Cotton Ground

Cotton Ground - miasto w Saint Kitts i Nevis, na zachodnim wybrzeżu wyspy Nevis; 390 mieszkańców (2006). Stolica parafii Saint Thomas Lowland.

</doc>
<doc id="1019598" url="https://pl.wikipedia.org/wiki?curid=1019598" title="Tour de France 1987">
Tour de France 1987

74. Tour de France rozpoczął się 1 lipca w Berlinie, a zakończył się 26 lipca w Paryżu. Wyścig składał się z prologu i 22 etapów, w tym: 10 etapów płaskich, 8 etapów górskich i 5 etapów jazdy indywidualnej na czas. Cała trasa liczyła 4231 km.
Klasyfikacje.
Klasyfikację generalną wygrał Irlandczyk Stephen Roche, wyprzedzając Hiszpana Pedro Delgado i Francuza Jeana-François Bernarda. Roche został tym samym pierwszym kolarzem z Wysp Brytyjskich, który wygrał Wielka Pętlę. Klasyfikację górską wygrał Kolumbijczyk Luis Herrera, punktową Holender Jean-Paul van Poppel, sprinterską Francuz Gilbert Duclos-Lassalle, kombinowaną jego rodak – Jean-François Bernard, a młodzieżową Meksykanin Raúl Alcalá. Najaktywniejszym kolarzem został kolejny reprezentant gospodarzy, Régis Clère. W obu klasyfikacjach drużynowych najlepsza była francuska drużyna Système U.
Zwycięzca poprzedniej edycji, Amerykanin Greg LeMond nie wystartował w 1987 roku z powodu wypadku.
Po zakończeniu pierwszego etapu tej edycji prowadzenie w klasyfikacji generalnej objął Polak, Lech Piasecki, którzy został pierwszym kolarzem z bloku wschodniego, który nosił maillot jaune. Podczas tej edycji Touru koszulka ośmiokrotnie zmieniała właściciela, co było nowym rekordem.
Zmiany w stosunku do poprzednich edycji.
W 1987 roku zmieniono zasady klasyfikacji młodzieżowej. W latach 1983-1986 była to w zasadzie klasyfikacja debiutantów, w której liczono wyniki tylko tych kolarzy, którzy startowali w TdF po raz pierwszy w karierze. Od 1987 roku klasyfikację tą otwarto dla wszystkich kolarzy poniżej 25 roku życia.
Zmniejszono także liczbę zawodników w poszczególnych ekipach z 10 do 9, by dopuścić więcej drużyn do startu.
Doping.
Podczas Tour de France testy dopingowe trzech kolarzy dały wynik pozytywny: Dietrich Thurau z RFN stosował nandrolon, a Włosi Guido Bontempi i Silvano Contini wspomagali się testosteronem.
Drużyny.
W tej edycji TdF wzięły udział 23 drużyny:

</doc>
<doc id="1019601" url="https://pl.wikipedia.org/wiki?curid=1019601" title="Bradford City">
Bradford City



</doc>
<doc id="1019603" url="https://pl.wikipedia.org/wiki?curid=1019603" title="75 mm armata 75/27 Modello 11">
75 mm armata 75/27 Modello 11

Cannone da 75/27 modello 11 – włoska armata polowa produkowana na licencji francuskiej.
Armata modello 11 została skonstruowana pod kierownictwem Alberta Deporta. Była jednym z pierwszych dział wyposażonych w łoże dwuogonowe pozwalające zwiększyć kąt ostrzału w poziomie. Posiadała także nietypowy oporopowrotnik, który stale znajdował się w pozycji horyzontalnej i nie poruszał się w pionie wraz z lufą.
Armaty modello 11 były używane przez armię włoską zarówno podczas I, jak i II wojny światowej. W latach 40. XX wieku cześć dział przystosowano do trakcji mechanicznej poprzez wyposażenie w koła z oponami pneumatycznymi. Większość dział była przydzielona jednostkom kawalerii, nieliczne znajdowały się w bateriach artylerii polowej. 
Niewielka ilość dział modello 11 znalazła się na uzbrojeniu Wehrmachtu który nadał im oznaczenie 7,5 cm FK 244(i).

</doc>
<doc id="1019606" url="https://pl.wikipedia.org/wiki?curid=1019606" title="7.5 cm FK 244(i)">
7.5 cm FK 244(i)



</doc>
<doc id="1019607" url="https://pl.wikipedia.org/wiki?curid=1019607" title="Siuanhanozaur">
Siuanhanozaur

Siuanhanozaur ("Xuanhanosaurus") – rodzaj teropoda z grupy tetanurów. Jego dokładna pozycja filogenetyczna jest niepewna. Rauhut (2003) uznał go za tetanura nienależącego do celurozaurów, nie był jednak w stanie stwierdzić, czy był on bazalnym tetanurem nienależącym do kladu Avetheropoda, czy może bazalnym przedstawicielem karnozaurów (do których Rauhut zaliczał nadrodziny Allosauroidea i Spinosauroidea). Według analizy kladystycznej Holtza i współpracowników (2004) "Xuanhanosaurus" był taksonem siostrzanym do kladu tworzonego przez Avetheropoda i Spinosauroidea, natomiast według analizy Bensona (2010) był on bazalnym przedstawicielem nadrodziny Megalosauroidea (synonim Spinosauroidea) nienależącym do rodziny Megalosauridae ani do Spinosauridae i mógł być blisko spokrewniony z rodzajami "Piatnitzkysaurus", "Condorraptor" i "Marshosaurus".
Żył w okresie jury (ok. 167–161 mln lat temu) na terenach dzisiejszej Azji. Jego szczątki znaleziono w Chinach (w prowincji Syczuan), w skałach formacji Shaximiao. Osiągał około 6 m długości. Miał stosunkowo silne przednie kończyny.

</doc>
<doc id="1019609" url="https://pl.wikipedia.org/wiki?curid=1019609" title="Zabijak (Osiny)">
Zabijak (Osiny)

Zabijak – nieoficjalna kolonia wsi Osiny w Polsce położona w województwie kujawsko-pomorskim, w powiecie świeckim, w gminie Nowe.
Miejscowość leży na przesmyku pomiędzy jeziorami Radodzierz i Łąkosz. Miejscowość wchodzi w skład sołectwa Osiny. W okolicach miejscowości znajdują się rezerwaty „Kuźnica” i „Osiny”.
W latach 1975–1998 miejscowość należała administracyjnie do województwa bydgoskiego.

</doc>
<doc id="1019613" url="https://pl.wikipedia.org/wiki?curid=1019613" title="Paweł Ganier d’Aubin">
Paweł Ganier d’Aubin

Paweł Ganier d’Aubin (zm. 4 listopada 1863) – francuski wojskowy, dowódca oddziału kosynierów w powstaniu styczniowym.
Był oficerem francuskiego 23. Pułku Piechoty. Przybył wraz z grupą ochotników francuskich, aby wesprzeć powstanie w Polsce. Jako dowódca oddziału kosynierów wziął udział w wyprawie Edmunda Taczanowskiego.
Odznaczył się w obu bitwach pod Pyzdrami, walczył w bitwie pod Rudą Wieczyńską. Poległ w bitwie pod Wolą Cyrusową.

</doc>
<doc id="1019614" url="https://pl.wikipedia.org/wiki?curid=1019614" title="Palmetto Point">
Palmetto Point

Palmetto Point - miasto w Saint Kitts i Nevis; na wyspie Saint Kitts; 300 mieszkańców (2006). Stolica parafii Trinity Palmetto Point.

</doc>
<doc id="1019616" url="https://pl.wikipedia.org/wiki?curid=1019616" title="Jarosław Kapsa">
Jarosław Kapsa

Jarosław Leszek Kapsa (ur. 11 maja 1958 w Krakowie) – polski polityk, dziennikarz i urzędnik samorządowy, poseł na Sejm X kadencji.
Życiorys.
Jest absolwentem VII Liceum Ogólnokształcącego im. Mikołaja Kopernika w Częstochowie, w 2003 podjął studia politologiczne. Od 1978 pracował jako górnik dołowy w Kopalni Węgla Kamiennego „Staszic”. W czasie odbywania służby wojskowej w okresie od sierpnia 1980 do kwietnia 1981 był ukarany aresztem za organizację rady żołnierskiej w jednostce wojskowej w Pleszewie. Następnie pracował przez kilka miesięcy w zarządzie regionu „Solidarności”. W stanie wojennym początkowo ukrywał się, został jednak zatrzymany i internowany na okres od 31 grudnia 1981 do 13 grudnia 1982. Po zwolnieniu działał w podziemnych strukturach związku, współpracował z pismami niezależnymi „Wytrwamy”, „Nadzieja” i „Dyskurs”, w 1985 (razem z Markiem Wójcikiem) założył jawny Komitet Obrony Interesów Społeczeństwa Regionu Częstochowa. Aresztowano go za nielegalną działalność w grudniu tego samego roku, zwolniono po trzech miesiącach. Od 1987 należał do Ruchu Wolność i Pokój. W latach 1988–1989 współtworzył z Mariuszem Maszkiewiczem regionalne niezależne pismo „Dyskurs”.
W 1989 został sekretarzem Komitetu Obywatelskiego, z którego poparciem uzyskał mandat posła X kadencji. Jako poseł Obywatelskiego Klubu Parlamentarnego pracował w centralnej komisji weryfikującej funkcjonariuszy Służby Bezpieczeństwa, zajmował się także wojskowymi służbami specjalnymi. W trakcie kadencji przeszedł do KP Unii Demokratycznej, wcześniej działał w Forum Prawicy Demokratycznej. W wyborach w 1991 bez powodzenia ubiegał się o poselską reelekcję. W 1992 dołączył do Partii Konserwatywnej, w 1993 bezskutecznie kandydował z jej ramienia do Senatu w okręgu częstochowskim. Później wycofał się z działalności partyjnej.
W latach 1991–1992 był pracownikiem „Życia Warszawy”, w 1992 zastępcą redaktora naczelnego dziennika „Życie Częstochowy”, w latach 1992–1995 dziennikarzem „Dziennika Częstochowskiego 24 godziny”, a od 1995 do 2002 „Gazety Częstochowskiej”. Od 2004 stały felietonista częstochowskiego tygodnika regionalnego „7 Dni”. W 2002 został zatrudniony w biurze prasowym częstochowskiego urzędu miasta, był pełnomocnikiem i doradcą prezydenta miasta. Jest autorem książek o historii najnowszej i historii Częstochowy.
W 2011 odznaczony przez prezydenta Bronisława Komorowskiego Krzyżem Oficerskim Orderu Odrodzenia Polski. W 2015 otrzymał Krzyż Wolności i Solidarności.

</doc>
<doc id="1019617" url="https://pl.wikipedia.org/wiki?curid=1019617" title="176P/LINEAR">
176P/LINEAR



</doc>
<doc id="1019618" url="https://pl.wikipedia.org/wiki?curid=1019618" title="Mukim Labu">
Mukim Labu

Labu - mukim w północno-wschodniej części dystryktu Temburong w Brunei. Jest drugim co do wielkości mukimem tego dystryktu. Jego powierzchnia wynosi 292 km2. 
Do większych rzek przepływających przez mukim Labu należą: Sungai Labu, Sungai Temburong, Sungai Melimbai oraz Alon Besar. Północną jego część stanowi obszar chroniony Labu Forest Reserve. Mukim z zachodu na wschód przecina droga Jalan Labu.
W 2005 roku mukim zamieszkiwały 694 osoby. 70% stanowili Malaje, 16% Muruci a 14% inne nacje. Spośród nich 65% zatrudnionych było w sektorze rządowym, 10% w prywatnym, 10% było rolnikami i 2% biznesmenami.
Na terenie mukimu znajdują się m.in.: 3 szkoły podstawowe (Labu Estate Primary School, Senukoh Primary School oraz Piasau-Piasau Primary School), przychodnia Labu Health Clinic oraz park rekreacyjny Bukit Patoi Recreational Park.
W skład mukimu wchodzi obecnie 5 wsi (mal. "kampong"): 

</doc>
<doc id="1019621" url="https://pl.wikipedia.org/wiki?curid=1019621" title="Klasyfikacja budżetowa">
Klasyfikacja budżetowa

Klasyfikacja budżetowa – jednolita klasyfikacja pogrupowania dochodów jak i wydatków budżetowych, która umożliwia dogłębną analizę (porównanie) założeń społeczno-gospodarczych państwa ze źródłami dochodów i wydatków budżetowych.

</doc>
<doc id="1019625" url="https://pl.wikipedia.org/wiki?curid=1019625" title="Kalendarz solarny">
Kalendarz solarny



</doc>
<doc id="1019630" url="https://pl.wikipedia.org/wiki?curid=1019630" title="Jerudong">
Jerudong

Jerudong – miasto w Brunei; w dystrykcie Brunei i Muara; 94 899 mieszkańców (aglomeracja 483 000 osób w 2008). Rozwinięty przemysł spożywczy.

</doc>
<doc id="1019632" url="https://pl.wikipedia.org/wiki?curid=1019632" title="Pollucyt">
Pollucyt

Pollucyt (pollux) – minerał z gromady krzemianów. Należy do grupy minerałów bardzo rzadkich.
Nazwa pochodzi od imienia jednego z dwóch braci bliźniaków (łac. Pollux) z mitologii; drugi z braci to Kastor (petalit). Minerały te zwykle współwystępują ze sobą.
Charakterystyka.
Właściwości.
Rzadko tworzy kryształy o pokroju izometyrycznym, najczęściej są one dobrze wykształcone i bogate w ściany (przeważa forma dwudziestoczterościanu i sześcianu lub jego kombinacji). Występuje w skupieniach zbitych, drobnoziarnistych lub w postaci zwietrzałej (częściowo przeobrażony w kaolinit). Jest kruchy, przezroczysty, topi się z trudnością tworząc białe szkliwo. Nadaje płomieniowi barwę czerwonożółtą. Nie rozpuszcza się w kwasach. Często zawiera domieszki potasu, rubidu, talu. Spotyka się okazy z różowymi żyłkami kokeitu.
Występowanie.
Minerał pochodzenia hydrotermalnego występuje głównie w kawernach granitów, pegmatytach granitowych. Minerały towarzyszące: petalit, lepidolit, spodumen, kwarc, mikroklin. Minerały podobne: hialit, kwarc.
Miejsca występowania: 
Zobacz też.
petalit, lepidolit, spodumen, kwarc, mikroklin.

</doc>
<doc id="1019635" url="https://pl.wikipedia.org/wiki?curid=1019635" title="Minifigurka Lego">
Minifigurka Lego

Minifigurka Lego (potocznie, ludziki Lego) − małe, zabawkowe figurki z plastiku produkowane przez Lego Group. Zazwyczaj stanowią one część składową zestawów klocków Lego. Minifigurki przedstawiają przede wszystkim ludzi, a także inne postacie (np. roboty) wiążące się z daną serią klocków.
Historia.
Początki.
Początkowo firma Lego produkowała zestawy klocków tylko do budowy budynków, samochodów i pociągów. Dopiero na początku lat 70. XX wieku zdecydowano, że do zabawy powinny pojawić się w ofercie figurki ludzików. Pierwsze figurki ludzi Lego pojawiły się w zestawach "Rodzina Lego" w 1974, lecz wyglądem odbiegały od późniejszych minifigurek, od których były znacznie większe. Miały okrągłe głowy z osobno wykonaną imitacją włosów i tors z ruchomymi ramionami, a reszta ciała poniżej była nieruchoma, złożona z podstawowych klocków Lego. W ofercie znajdowały się do 1980. Pracowano jednak równolegle nad różnymi koncepcjami minifigurek, dopasowanych skalą do modeli świata Lego.
W 1975 roku pojawiły się pierwsze minifigurki. Początkowo ludziki nie miały ruchomych nóg ani rąk. Miały one walcowate żółte głowy, nakrywane osobnym nakryciem głowy, podobne do obecnych, lecz gładkie, pozbawione rysunku twarzy. Reszta ciała była złożona z zaledwie dwóch elementów: tułowia z zaznaczonym zarysem ramion ułożonych wzdłuż boków ciała oraz z elementu symbolizującego biodra i złączone nogi. Założeniem było jednak to, żeby ludziki były w miarę ruchome, tzn. żeby poruszały nogami i rękoma. Wiązało się to z zamierzeniem wypuszczenia na rynek pierwszych, tematycznych zestawów: Kosmosu i Rycerzy.
Przełom.
W 1978 ruszyła masowa produkcja nowych, ruchomych minifigurek, niezmienionych pod względem konstrukcyjnym do chwili obecnej. Twórcą prototypu minifigurki był Jens Nygård Knudsen, a w 1979 roku została ona opatentowana w USA. Figurki zaczęły się składać z sześciu rodzajów elementów: ruchomych niezależnie nóg z biodrami (jeden element), tułowia, rąk, dłoni, głowy oraz włosów albo nakrycia głowy (kapelusze, czapki, kaski itp.). Tułów wraz z rękami i dłońmi występuje w zestawach jako jedna część, ale mogą one być rozłączane. Nogi, ręce, dłonie i głowa były ruchome, a dłonie mogły chwytać specjalne klocki (np. narzędzia). Nogi poruszały się niezależnie od siebie w przód i w tył, dzięki czemu figurki mogły siadać i przybierać postawy chodzenia. Nogi miały na tylnej powierzchni i na stopach otwory dopasowane do wypustek na klockach, dzięki którym figurki mogły być mocowane do klocków. Ramiona obracały się w barku o 360°, a dłonie obracały się w nadgarstku. Postaciom nadano jednakowe twarze o charakterystycznym, prostym rysunku (oczy w formie czarnych kropek i uśmiechnięte usta w formie czarnej wygiętej kreski, tzw. Dave), a widoczne części ciała – głowa i dłonie uzyskały żółty kolor. Z przodu tułowia nadrukowywano detale ubrania lub munduru (początkowo do 1981 roku zamiast nadruków munduru na tułowiu stosowano naklejki). Do ciał minifigurek można mocować nasadzane na „szyję” elementy jak plecaki, zbroje, epolety, kamizelki ratunkowe, kołczany, brody i inne.
Podobnie jak klocki Lego, minifigurki wykonywane są z kolorowego tworzywa sztucznego ABS, a nadruki wykonywane są na nich tuszem maszynowo.
Pierwszą minifigurką na rynku stał się policjant z serii Legoland Town, w czarnym mundurze z białą czapką (zestaw nr 600). W tym samym roku dołączyło do niego kilka innych, przedstawiających zawody takie jak strażak, dozorca, lekarka, a także zwykłych mieszkańców. Postaci kobiece miały początkowo tylko fryzurę z kucykami (taką samą od 1975 roku), a postaci męskie tylko nakrycia głowy, a od 1979 roku także krótką fryzurę.
Ewolucja.
Rewolucję w wyglądzie ludzików przyniosła seria Lego Piraci z 1989 roku. Po raz pierwszy ludziki miały różny wygląd twarzy – pojawiły się nadrukowane brody, wąsy, włosy, przepaski na oko, uszminkowane usta. W figurce pirata po raz pierwszy w zamian zwykłych części ciała dodano nowe, specjalne: haki zamiast dłoni i ruchomą imitację drewnianej protezy nogi. Dopiero od tego roku też stosowano różne kolory „bioder” i nóg. Dopiero od 1994 roku natomiast wprowadzono nadruki na przedniej powierzchni nóg.
W latach 90. wprowadzano coraz bardziej zróżnicowane minifigurki. W 1990 pojawiły się świecące w ciemnościach duchy z nakładką na standardowy tułów z ruchomymi rękami. Dalsze urozmaicenie przyniosły licencjonowane zestawy tematyczne, oparte na filmach lub komiksach, z postaciami z Gwiezdnych wojen, z cyklu o Harrym Potterze i inne. Seria Lego Star Wars z 1999 roku po raz pierwszy wprowadziła głowy o niestandardowym kształcie. W 2001 roku pojawiły się podwójne twarze, na przykład z jednej strony głowy była twarz szczęśliwa, a z drugiej przestraszona lub niezadowolona. Od 2003 roku w wielu seriach tematycznych, związanych np. z filmami, figurki mają naturalny kolor skóry głowy i odsłoniętych części zamiast żółtego. Między innymi pojawiły się figurki ciemnoskóre, jak koszykarz Kobe Bryant. W chwili obecnej obok tradycyjnych, w zestawach występują też bardziej zróżnicowane, pod względem kształtów, kolorów oraz wzorów ubrań, ludziki. Dziś także nie jest problemem zmodyfikowanie wyglądu ludzika do własnych potrzeb za pomocą obróbki komputerowej.
Pierwszym odejściem od ruchomych nóg był klocek imitujący długą suknię (od 1990 roku). Od 2002 roku stosowane bywają także krótsze, nieruchome nogi dla figurek, które mają być mniejsze. Spotykane później też były, zwłaszcza w osobnych zestawach, nietypowe minifigurki, które zamiast nóg mają np. ogon syreny. W 2003 roku w serii NBA zastosowano sprężynowe nogi umożliwiające wyskoki. Spotykane są też nietypowe ręce, jak ramię robota, lub dłonie, jak hak pirata.
W 2010 roku po raz pierwszy Lego wypuściło kolekcjonerskie serie minifigurek niezwiązanych z zestawami, pakowane w nieprzejrzyste torebki.
Minifigurka jest najbardziej rozpoznawalnym symbolem marki Lego, obok czerwonego klocka 2×4. Rozpoznawalność minifigurek poszerzyło pojawienie się od 1997 roku gier komputerowych, a następnie seriali i filmów animowanych z minifigurkami „grającymi” role aktorów, w technice animacji komputerowej, jak . Animowane komputerowo minifigurki mają mimikę i nieograniczone możliwości ruchu, lecz zachowują wygląd minifigurek, a nie tylko reprezentowanych przez nie postaci. Dzięki możliwości ustawiania w różnych pozach, figurki wykorzystywane są także przez fanów do tworzenia animacji poklatkowych.
Inne figurki.
W 1976 pojawiły się ludziki dla serii Duplo, przeznaczonej dla młodszych dzieci. Składały się one z dwóch części: tułowia oraz głowy połączonej z włosami lub kapeluszem i nie posiadały one rąk ani nóg. W 1979 Lego wypuściło na rynek serię Fabuland. Ludziki z tej serii przedstawiały antropomorfizowane zwierzęta, których przygody opowiedziano w dołączanych do zestawów książeczkach. Produkowano je do 1989 roku.
W 1983 pojawił się długo utrzymujący się wzór częściowo ruchomych ludzików Duplo, z rękami i nogami. W 1986 roku pojawiły się duże figurki z serii Lego Technic. W 1984 pojawiła się pierwsza figurka zwierzęca dla zestawów System – koń z wyciętym miejscem dla ludzika lub zaprzęgu i opuszczaną głową. 
W 1994 roku trafiły na rynek większe od tradycyjnych, podobne do lalek figurki z serii Lego Belville, kierowanej głównie do dziewcząt. Ich następcą stały się debiutujące w 2012 roku minilaleczki Lego Friends, które swym wyglądem są bardziej podobne do ludzi, nie są jednak minifigurkami z uwagi na brak standardowych części. W niektórych seriach są dostępne również tzw. Bigfigi - duże figurki z ruchomymi ramionami.
W 1995 roku pojawiły się ruchome szkielety (w serii Lego Zamek). Dalsze zróżnicowanie szkieletów miało miejsce w 2011 roku w zestawach Ninjago. Pomimo podobieństwa ideowego i dostosowania skalą, ruchome szkielety i droidy bojowe z serii zestawów Star Wars nie są zaliczane do minifigurek, gdyż nie składają się ze standardowych elementów minifigurek. 
W 1989 roku pojawiły się małpki, a w 1990 roku duchy wykorzystujące standardowe ręce minifigurek
Pozostałe figurki:

</doc>
<doc id="1019637" url="https://pl.wikipedia.org/wiki?curid=1019637" title="Keelung">
Keelung

Keelung () – miasto w północnym Tajwanie. W 2010 roku liczyło 384 134 mieszkańców.
Ważny port handlowy i rybacki. Przemysł stoczniowy, maszynowy, chemiczny, nawozów sztucznych i rybny.
Obecnę nazwę miasta 基隆 wprowadzono w 1875 roku, zastępując wcześniejszą 雞籠. Obydwie nazwy wymawiane są w urzędowym języku mandaryńskim tak samo: "Jīlóng", zaś w lokalnym języku tajwańskim pierwotna nazwa miasta czytana jest jako "Ke-lâng", natomiast obecna ma lekcję "Ki-liông".
Podział administracyjny.
Miasto Keelung dzieli się na 7 dzielnic:

</doc>
<doc id="1019639" url="https://pl.wikipedia.org/wiki?curid=1019639" title="Języki kreolskie na bazie angielskiego">
Języki kreolskie na bazie angielskiego

Języki kreolskie na bazie języka angielskiego

</doc>
<doc id="1019641" url="https://pl.wikipedia.org/wiki?curid=1019641" title="Taoyuan (dzielnica)">
Taoyuan (dzielnica)

Taoyuan () – dzielnica i siedziba administracyjna miasta Taoyuan na Tajwanie. W 2014 roku liczyła 417 366 mieszkańców.
W przeszłości samodzielne miasto i siedziba powiatu Taoyuan. 25 grudnia 2014 roku, wraz z przekształceniem powiatu Taoyuan w miasto wydzielone, pozbawione statusu miasta i ustanowione dzielnicą oraz siedzibą administracyjną nowo utworzonego miasta wydzielonego.

</doc>
<doc id="1019643" url="https://pl.wikipedia.org/wiki?curid=1019643" title="William McKell">
William McKell

William McKell (ur. 26 września 1891 w Pambuli, Nowa Południowa Walia, zm. 11 stycznia 1985 w Sydney) – australijski polityk, w latach 1941–1947 premier stanu Nowa Południowa Walia, a w latach 1947–1953 gubernator generalny Australii.
Życiorys.
Kariera w Nowej Południowej Walii.
Pochodził z rzemieślniczej rodziny. Wcześnie skończył edukację, podejmując pracę jako wytwórca grzejników. Od 1915 stał na czele związku osób tej profesji. W 1917 został wybrany z ramienia Australijskiej Partii Pracy (ALP) do parlamentu stanowego, w którym zasiadał nieprzerwanie przez kolejnych 30 lat. Już jako parlamentarzysta podjął studia prawnicze i w 1925 uzyskał uprawnienia adwokackie. W latach 1925–1931 zasiadał w stanowym rządzie, dwukrotnie będąc ministrem sprawiedliwości i raz ministrem ds. samorządów terytorialnych.
W 1939 został szefem stanowych struktur ALP, a dwa lata później partia pod jego wodzą wygrała wybory, co dało mu fotel premiera stanowego. Jako lider najludniejszego z australijskich stanów stał się politykiem wpływowym także na scenie ogólnokrajowej i bliskim współpracownikiem pochodzących z tej samej partii premierów federalnych Johna Curtina, a potem Bena Chifley’a.
Gubernator generalny Australii.
W 1947 McKell ogłosił zamiar wycofania się z bieżącej polityki. Kilka tygodni później premier Chiffley nominował go na gubernatora generalnego Australii jako zaledwie drugiego w historii Australijczyka i pierwszą osobę, która przed objęciem formalnie najważniejszego stanowiska w państwie czynnie brała udział w australijskiej polityce (co wzbudziło spore kontrowersje). Mimo swej przeszłości, McKell z wdziękiem przyjął głównie ceremonialne obowiązki gubernatora generalnego.
W 1951 przychylił się do prośby premiera Roberta Menziesa i rozwiązał parlament, choć było to niekorzystne dla jego macierzystej partii, od której jednak odcinał się od początku sprawowania urzędu. W tym samym roku przyjął od Jerzego VI tytuł szlachecki, co część partyjnych kolegów odebrała jako sprzeniewierzenie się ideałom lewicy.
Po wygaśnięciu jego kadencji w 1953 definitywnie przeszedł na polityczną emeryturę, wracając jednocześnie do partii jako jeden z jej służących kolegom radą nestorów. Przeżył jeszcze prawie 32 lata.

</doc>
<doc id="1019646" url="https://pl.wikipedia.org/wiki?curid=1019646" title="Stanisław Brzózka">
Stanisław Brzózka

Stanisław Brzózka (ur. 28 kwietnia 1952 w Parczówku) – polski polityk, socjolog, poseł na Sejm III kadencji.
Życiorys.
Ukończył w 1976 studia na Wydziale Ekonomiczno-Socjologicznym Uniwersytetu Łódzkiego. Pełnił funkcję posła na Sejm III kadencji z ramienia Polskiego Stronnictwa Ludowego, wybranego w okręgu radomskim. W 2001 bezskutecznie ubiegał się o reelekcję, następnie objął stanowisko dyrektora klubu parlamentarnego PSL, pozostawał na nim w trakcie kilku kolejnych kadencji parlamentu. W 2005, 2007, 2011 i 2015 ponownie kandydował w kolejnych wyborach parlamentarnych.

</doc>
<doc id="1019647" url="https://pl.wikipedia.org/wiki?curid=1019647" title="Walk Away (singel Franz Ferdinand)">
Walk Away (singel Franz Ferdinand)

Walk Away – singel zespołu Franz Ferdinand, promujący płytę "You Could Have It So Much Better". Wydany 5 grudnia 2005 roku.
Lista utworów.
Wszystkie utwory napisane przez Alexa Kapranosa i Nicka McCarthy’ego.

</doc>
<doc id="1019649" url="https://pl.wikipedia.org/wiki?curid=1019649" title="As-Suwajk">
As-Suwajk

As-Suwajk (arab. السويق) – miasto w północnym Omanie, nad Zatoką Omańską, położone w muhafazie Szamal al-Batina. Według spisu ludności w 2020 roku liczyło 60,9 tys. mieszkańców. Jest siedzibą administracyjną wilajetu As-Suwajk, który w 2020 roku liczył ponad 184,5 tys. mieszkańców. Przemysł spożywczy.

</doc>
<doc id="1019652" url="https://pl.wikipedia.org/wiki?curid=1019652" title="Jan Kuźma">
Jan Kuźma

Jan Kuźma ps. „Kosiński”, „Kuźmiński” (ur. 1742, zm. 12 kwietnia 1822 w Warszawie) – konfederat barski, jeden z porywaczy Stanisława Augusta Poniatowskiego w 1771.
Życiorys.
Pochodził z miasteczka Kuźmin na Wołyniu. Wziął udział w konfederacji barskiej ziemi wyszogrodzkiej w oddziale Józefa Sawy-Calińskiego. Po rozbiciu swojego oddziału przez Rosjan pod Szreńskiem 26 czerwca 1771, schronił się do Tyńca. Po rekonwalescencji powrócił pod dowództwo Józefa Czachorowskiego.
W sierpniu tego roku Stanisław Strawiński, działający w imieniu Kazimierza Pułaskiego wciągnął go na Jasnej Górze do spisku na życie Stanisława Augusta. W czasie zamachu 3 listopada 1771 na ulicy Miodowej w Warszawie nie poznawszy władcy Kuźma wystrzelił do niego z pistoletu. Później osobiście pilnował porwanego króla. Ten zjednał sobie jednak zaufanie Kuźmy, który już w drodze na Bielany złożył przysięgę wierności i zaprowadził do młyna niedaleko Marymontu, gdzie władcę miała odebrać Gwardia Koronna.
6 listopada przed instygatorem królewskim wydał wszystkich 6 wspólników zamachu. Jego sprawę rozpatrywał sąd sejmowy, zwołany na Sejmie Rozbiorowym w 1773. Skazany został na wieczystą banicję. Dodatkowo musiał asystować w ćwiartowaniu swoich wspólników.
Udał się na wygnanie do Państwa Kościelnego, gdzie pobierał stałą pensję przesyłaną mu przez Stanisława Augusta Poniatowskiego. W 1804 osiadł w Warszawie.

</doc>
<doc id="1019653" url="https://pl.wikipedia.org/wiki?curid=1019653" title="Ibri">
Ibri

Ibri (arab. "عبري") – miasto w północnym Omanie (muhafazat az-Zahira). Według spisu ludności w 2020 roku liczyło 55,4 tys. mieszkańców. Jest siedzibą administracyjną wilajetu Ibri, który w 2020 roku liczył 163,2 tys. mieszkańców.

</doc>
<doc id="1019654" url="https://pl.wikipedia.org/wiki?curid=1019654" title="Objawy nieswoiste">
Objawy nieswoiste

Objawy nieswoiste ("wieloznaczne") - objawy, które nie są przypisane na stałe danej chorobie. Występując w obrębie licznych jednostek nozologicznych nie przesądzają o rozpoznaniu choroby, ale ukierunkowują postępowanie lekarskie podczas diagnostyki i różnicowania.
Najczęstsze objawy nieswoiste to:

</doc>
<doc id="1019659" url="https://pl.wikipedia.org/wiki?curid=1019659" title="Dżalib asz-Szujuch">
Dżalib asz-Szujuch

Dżalib asz-Szujuch (arab. جليب الشيوخ) – miasto w Kuwejcie; w zespole miejskim Kuwejtu; 210, 8 tys. mieszkańców (2013). Największe miasto kraju. Funkcje mieszkaniowe i usługowe dla pracowników cudzoziemskich, głównie z krajów arabskich, zatrudnionych w Kuwejcie.

</doc>
<doc id="1019661" url="https://pl.wikipedia.org/wiki?curid=1019661" title="System podatkowy">
System podatkowy

System podatkowy – ogół przepisów prawnych i instytucji finansowych w zakresie ustalania i poboru podatków. Obejmuje on nie tylko przepisy prawne dotyczące instytucji podatków, ale także całą strukturę podmiotów, które podatki pobierają, płacą je oraz te, które wyznaczają ich indywidualną wysokość, w tym także warunki ich płatności.
Podatki stanowią podstawowe źródło finansowania wydatków państwa m.in. w Rzeczypospolitej Polskiej.
System podatkowy w Polsce.
Prawne podstawy nakładania obowiązków podatkowych stanowi obowiązująca od dnia 17 października 1997 r. Konstytucja Rzeczypospolitej Polskiej z dnia 2 kwietnia 1997 r. (Dz. U. Nr 78, poz. 483). Art. 217 stanowi, że:
nakładanie podatków i innych danin publicznych oraz określanie podmiotów opodatkowania, przedmiotów opodatkowania, stawek podatkowych, kategorii podmiotów zwolnionych od podatków i zasad przyznawania ulg oraz umorzeń podatkowych może następować wyłącznie w drodze ustawy.
Zgodnie z zasadą wyrażoną w art. 8 Konstytucji jej przepisy stosuje się bezpośrednio, chyba że Konstytucja stanowi inaczej. Miejsce Konstytucji w systemie źródeł prawa podatkowego wymaga nadto, aby proces jego wykładni przebiegał w taki sposób, by dokonana interpretacja była zgodna z Konstytucją. W tej kwestii należy zwrócić uwagę na wytyczne Trybunału Konstytucyjnego, zawarte w uchwale z dnia 6 września 1995 r., sygn. W 20/94 (Orzecznictwo Trybunału Konstytucyjnego, 1995, nr 1, poz. 6, cz. II, s. 258–265), który wskazuje, iż w sytuacji, gdy jest możliwe takie wyłożenie przepisu, aby pozostawał on w zgodzie z Konstytucją, należy z tej możliwości skorzystać, odrzucając taką drogę interpretacji, która prowadzi do odczytania przepisu jako niekonstytucyjnego.
Na polski system podatkowy składa się dwanaście tytułów podatkowych, objętych materialnym szczególnym prawem podatkowym. Pojęcie podatku zostało zdefiniowane w art. 6 ustawy z dnia 29 sierpnia 1997 r. – Ordynacja podatkowa (, ze zm.) i jest to publicznoprawne, nieodpłatne, przymusowe i bezzwrotne świadczenie pieniężne na rzecz Skarbu Państwa, województwa, powiatu lub gminy, wynikające z ustawy podatkowej. Przepisy ordynacji podatkowej stosuje się również do opłat i innych niepodatkowych należności budżetu państwa i budżetów jednostek samorządu terytorialnego, do których ustalania lub określania uprawnione są organy podatkowe, oraz opłat, o których mowa w przepisach o podatkach i opłatach lokalnych.
Część materialna ogólna i część proceduralna prawa podatkowego została uregulowana przepisami ordynacji podatkowej.

</doc>
<doc id="1019663" url="https://pl.wikipedia.org/wiki?curid=1019663" title="Hutnik (ujednoznacznienie)">
Hutnik (ujednoznacznienie)

Kluby sportowe:

</doc>
<doc id="1019665" url="https://pl.wikipedia.org/wiki?curid=1019665" title="Kościół św. Marii Magdaleny i św. Mikołaja w Chełmcach">
Kościół św. Marii Magdaleny i św. Mikołaja w Chełmcach

Kościół pw. św. Marii Magdaleny i św. Mikołaja – zabytkowy kościół rzymskokatolicki znajdujący się w Chełmcach.
Historia.
Pierwszy kościół w Chełmcach został wybudowany w roku 1440 przez Piotra Dunina herbu Łabędź. Budowla została wzniesiona w stylu gotyckim z ciosu kamiennego w kształcie krzyża. W 1620 r. uległ zniszczeniu na skutek pożaru. Obecny kościół został ufundowany przez Jana Tarłę – wojewodę lubelskiego pełniącego tę funkcję w latach 1650-1665. Budowa kościoła została ukończona w 1665 roku. 15 sierpnia 1685 roku biskup tarnopolski Władysław Silnicki dokonał konsekracji świątyni na mocy upoważnienia udzielonego przez gnieźnieńskiego arcybiskupa Jana Stefana Wydżgi, do którego archidiecezji wówczas należały Chełmce. Podczas konsekracji świątynia uzyskała dodatkowych dwóch patronów: świętego Jana Chrzciciela i świętego Kazimierza królewicza.
Budowla.
Kościół posiada jedną nawę o trzech krótkich przęsłach, zorientowaną w osi wschód-zachód. Od zachodnim końcu nawy znajduje się mająca trzy kondygnacje wieża. Najniższy poziom w kształcie kwadratu mieści kruchtę. Środkowy poziom także jest kwadratowy, zaś najwyższy jest ośmioboczny. Wieża przykryta jest strzelistym, blaszanym hełmem. Prezbiterium jest zbudowane na planie wydłużonego prostokąta i jest węższe i niższe od nawy. W miejscu połączenia z nawą, do prezbiterium przylegają symetrycznie umieszczone dwie kaplice o podstawie kwadratu. Pod położonymi wyżej niż w prezbiterium posadzkami znajdują się krypty. Od północnej strony do nawy przylega kruchta pochodząca z XVIII wieku, a od południowej do prezbiterium przylega wybudowana w 2002 roku zakrystia. Ściany nawy podtrzymywane są przez skarpy. Zarówno nawa jak i prezbiterium oraz kaplice przykryte są dwuspadowym dachem.
Wnętrze.
Sklepienie prezbiterium jest kolebkowo-krzyżowe, a w nawie kolebkowe z lunetami i gurtami. Na sklepieniach całego kościoła znajdują się pochodzące z XVII wieku późnorenesansowe stiuki. W północnej kaplicy sklepienie posiada zwornik w kształcie kartusza, na którym umieszczony jest herb Topór wraz z odwróconymi inicjałami fundatora Jana Tarły. Kaplice z prezbiterium połączone są arkadami.
Wnętrze świątyni urządzone jest w stylu barokowym. Ołtarz główny pochodzi z końca XVII wieku i zawiera przedstawiający Ukrzyżowanego Chrystusa i znajdującą się pod krzyżem patronkę kościoła świętą Marię Magdalenę obraz, którego twórca zainspirowany był twórczością El Greco. Ołtarze boczne znajdujące się w nawie pochodzą z przełomu XVII i XVIII wieku. W północnej kaplicy znajduje się ołtarz z obrazem świętego Józefa pochodzący z końca XVII wieku, zaś w południowej XVIII-wieczny ołtarz w stylu rokoko z wizerunkiem świętego Mikołaja. Chór muzyczny oraz barokowe organy wykonane są z drewna i pochodzą z drugiej połowy XVII wieku. Parapet chóru ozdobiony jest wizerunkami Chrystusa i dwunastu Apostołów. Drzwi do dawnej zakrystii są wykute z żelaza w stylu barokowym. Na prawej ścianie prezbiterium umieszczone zostało epitafium Stanisława i Zbigniewa Duninów Gawrońskich zmarłych w 1582 i 1589, na którym znajdują się herby Rawicz i Łabędź oraz napis: "Postanowione wszystkim umrzeć. Śmierć nie oszczędzi żadnej godności. Trzeba się troszczyć, abyśmy święte prowadząc życie, szczęśliwą mieli śmierć".
W 1925 roku, dzięki staraniom miejscowego proboszcza ks. Tadeusza Szubstarskiego, kościół został gruntownie odnowiony.
Parafia.
Parafia liczy 4282 parafian i należy do dekanatu piekoszowskiego. 
Przez kilka lat była to parafia Henryka Sienkiewicza, mieszkającego w pobliskim Oblęgorku. Na cmentarzu parafialnym znajduje się rodzinny grobowiec Sienkiewiczów. Spoczywa tam m.in. wnuczka pisarza, Jadwiga Sienkiewicz, zmarła w 2020 roku.

</doc>
<doc id="1019667" url="https://pl.wikipedia.org/wiki?curid=1019667" title="Sabah as-Salim">
Sabah as-Salim

Sabah as-Salim (arab. صباح السالم) – miasto w południowym Kuwejcie (muhafaza Mubarak-Al-Kabir); nad Zatoką Perską; 183, 3 tys. mieszkańców (2013). Drugie co do wielkości miasto kraju. Ośrodek przemysłu chemicznego (przetwórstwo ropy naftowej, nawozy sztuczne); odsalarnia wody morskiej.

</doc>
<doc id="1019670" url="https://pl.wikipedia.org/wiki?curid=1019670" title="Flaming Youth">
Flaming Youth

Flaming Youth – grupa muzyczna wykonująca rock. Jest to pierwszy zespół, w którym występował osiemnastoletni wtedy Phil Collins.
W 1969 zespół nagrał Jedyną płytę, był to album "Ark 2", który został dobrze przyjęty przez krytyków, ale nie odniósł komercyjnego sukcesu. Prócz tego grupa nagrała jeden singel "Man, Woman, and Child". Po krótkiej trasie koncertowej zespół rozpadł się.

</doc>
<doc id="1019671" url="https://pl.wikipedia.org/wiki?curid=1019671" title="Akademia pana Kleksa (musical)">
Akademia pana Kleksa (musical)

Akademia pana Kleksa – polski musical oparty na powieści Jana Brzechwy pod tym samym tytułem. Polska prapremiera musicalu odbyła się 31 stycznia 2007 roku w Teatrze Muzycznym Roma w Warszawie.
Autorami libretta są Wojciech Kępczyński i Daniel Wyszogrodzki.
Muzykę skomponował Andrzej Korzyński a zaaranżowali Maciej i Bogdan Pawłowski. Autorem scenografii jest Boris Kudlička, a choreografii Iwona Runowska i Jacek Badurek. Animacje stworzył Tomasz Bagiński.
Reżyserem spektaklu jest Wojciech Kępczyński.
Obsada.
Pan Kleks:
Filip Golarz:
Weronik Czyścioch:
Alojzy Bąbel:
Ciemnociemne Draby:
Multiflora:
Lewkonik:
Królowa Aba (Meluzyna):
Doktor Paj-Chi-Wo / Patentoniusz / Kwaternoster
Zespół sceniczny:
Swings:
Zespół taneczny:
Swings:
Obsada dzieci.
Piwonia:
Rezeda:
Róza:
Dalia:
Hortensja:
Adaś Niezgódka:
Uczniowie akademii:
Albin:
Aleksander:
Anatol:
Antoni:
Albert:
Arystrach:
Aureliusz:
Anastazy:

</doc>
<doc id="1019672" url="https://pl.wikipedia.org/wiki?curid=1019672" title="Brian Grazer">
Brian Grazer

Brian Thomas Grazer (ur. 12 lipca 1951 w Los Angeles w stanie Kalifornia) – amerykański producent filmowy i telewizyjny. Był trzykrotnie nominowany do Oscara, a w roku 2002 zdobył nagrodę w kategorii najlepszy film za "Piękny umysł".
Życiorys.
Wczesne lata.
Urodził się w Los Angeles w Kalifornii jako syn Arlene Becker Grazer i adwokata do spraw karnych Thomasa Grazera. Jego matka była Żydówką, a ojciec - katolikiem. Wychował się w Sherman Oaks i Northridge, w dolinie San Fernando w Los Angeles w Kalifornii z młodszym rodzeństwem - siostrą Norą Beth (ur. 1952) i bratem Gavinem (ur. 1956), który został aktorem i reżyserem.
Jego rodzice rozwiedli się, gdy był w liceum. W 1974 roku ukończył School of Cinema-Television. Spędził kolejny rok w szkole prawniczej przy University of Southern California.
Kariera.
Wkrótce zaczął realizować swoje marzenia w Hollywood i podjął pracę dla Paramount Pictures. Był producentem telewizyjnego komediodramatu NBC "Zuma Beach" (1978) z Suzanne Somers. W 1982 roku wyprodukował swój pierwszy kinowy film, komedię "Nocna zmiana" ("Night Shift") z Michaelem Keatonem i Shelley Long.
Razem z Ronem Howardem został współwłaścicielem Imagine Entertainment – jedną z najważniejszych i najbardziej dochodowych tego rodzaju instytucji w Hollywood.
Pierwszy większy sukces przyszedł wraz z komedią fantasy Rona Howarda "Plusk" ("Splash", 1984) o syrenie (Daryl Hannah) zakochanej w człowieku (Tom Hanks), do której napisał scenariusz i zdobył nominację do Oscara. Kolejną nominację do Oscara za najlepszy film przyniósł mu "Apollo 13" (1995) w reżyserii Rona Howarda.
Życie prywatne.
16 marca 1972 ożenił się z Theresą McKay, ale 6 lipca 1979 doszło do rozwodu. 23 maja 1982 poślubił Corki Corman, z którą ma syna Rileya (ur. 1986) i córkę Sage (ur. 1988). Jednak 2 czerwca 1992 rozwiódł się. 20 września 1997 po raz trzeci ożenił się ze scenarzystką Gigi Levangie, z którą ma dwóch synów: Thomasa (ur. 1999) i Patricka (ur. 2004). I tym razem rozwiódł się 21 maja 2009. Był związany z pianistką Chau-Giang Thi Nguyen (2006-2012). Od 2014 spotykał się z dyrektorką marketingu Veronicą Smiley, z którą się ożenił 20 lutego 2016.

</doc>
<doc id="1019673" url="https://pl.wikipedia.org/wiki?curid=1019673" title="Al-Budajji">
Al-Budajji

Al-Budajji (arab. "البديع") – miasto w Bahrajnie; 35 tys. mieszkańców (2006). Przemysł spożywczy.

</doc>
<doc id="1019674" url="https://pl.wikipedia.org/wiki?curid=1019674" title="Żmijowe Wały">
Żmijowe Wały

Żmijowe Wały (Zmijewe, Zmiejewe Wały) – ziemne wały obronne o średniej wysokości
6–8 m i szerokości 14–16 m, rozmieszczone w stepowej i lasostepowej strefie Ukrainy. Ich łączna długość osiąga 2000 km. Badania metodą datowania radiowęglowego wykazały, że wały budowano od II wieku przed n.e. do VII wieku n.e. Nie jest pewne kto wały zbudował – wśród hipotez wymienia się między innymi rolniczych Sarmatów przeciwko koczowniczym Scytom lub Gotów z Oium przeciwko Hunom lub słowiańskich Antów (kultura pieńkowska).
Legenda.
Według legendy wały wyorał smok Żmij, napadający na mieszkańców tych ziem. W końcu został pokonany (według jednej wersji przez Kyryłę Kożumjakę, według innej przez kowali Kuźmę i Demiana) i zaprzęgnięty do pługa, który wyorał wały. Smok dociągnął pług do wody (rzeki lub – według innej wersji – morza), wypił zbyt dużo wody i pękł (podobnie jak smok Wawelski), a wały nazwano Żmijowymi.
Funkcja i pochodzenie.
Większość badaczy uważa, że wały pełniły rolę obronną, chroniąc osiadłą ludność lasostepu przed najazdami plemion koczowniczych, ograniczając ich największy atut – szybkość ataku. To, że zagrożenie pochodziło ze strony stepu, potwierdza przebieg wałów z północy na południe lub południowy wschód oraz ułożenie w kilka równoległych linii.
To, co obecnie wygląda na niewyraźne ślady wałów, kiedyś stanowiło potężny system umocnień ziemnych, umocnionych szkieletem drewnianym, o wysokości 10–15 m i szerokości do 20 m, często ułożony w 5–6 równoległych linii, z fosą o głębokości 2–3 m. Według rekonstrukcji do budowy metra bieżącego umocnień zużywano ok. 3 metrów sześciennych drewna i co najmniej kilkadziesiąt metrów sześciennych ziemi. Historycy twierdzą, że budowanie takich umocnień wymagało scentralizowanej władzy, co wskazuje na istnienie jakiegoś organizmu państwowego. Przez długi czas historycy twierdzili, że umocnienia te powstały w czasach Rusi Kijowskiej, jednak nie znajduje to potwierdzenia w faktach – powstały one dużo wcześniej.
Datowania węglowe wskazują na okres budowy pomiędzy II w p.n.e., a VII w. n.e. Tak więc są podstawy aby przypuszczać, że budowniczymi wałów mogły być plemiona kultury czerniachowskiej (II–V w. n.e.).
Większość wałów jest zniszczona, zresztą ich niszczenie trwa również współcześnie. Odcinki wałów noszą często lokalne nazwy, jak: "Wełykyj Wał", "Małeńkyj", "Czornyj", "Otamańskyj", "Połoweckyj", "Okop", "Perejma", "Turecka Hrebla". Niekiedy ten sam wał na jednym odcinku nazywany jest "Żmijewym", a na innym – Trajana.
Rozmieszczenie.
Wyróżnia się 11 grup umocnień:

</doc>
<doc id="1019678" url="https://pl.wikipedia.org/wiki?curid=1019678" title="Dżidd Hafs">
Dżidd Hafs

Dżidd Hafs (arab. " جد حفص") – miasto w Bahrajnie; 32 tys. mieszkańców (2006). Przemysł spożywczy, naftowy.

</doc>
<doc id="1019679" url="https://pl.wikipedia.org/wiki?curid=1019679" title="Maya Deren">
Maya Deren

Maya Deren, właśc. Eleanora Derenkowska (ur. w Kijowie; zm. 13 października 1961 w Nowym Jorku) – pionierka amerykańskiej awangardy filmowej, tancerka i choreografka, antropolożka.
Życiorys.
Maya Deren urodziła się w Kijowie, w rodzinie żydowskiej inteligencji, jako Eleanora Derenkowska, córka Marii z domu Fiedler i Salomona Derenkowskiego. Zgodnie z rodzinną legendą, imię nadała jej matka, zainspirowana postacią włoskiej aktorki Eleonory Duse.
W 1922 roku rodzina Dereknowskich wyemigrowała do Stanów Zjednoczonych, osiedlając się w Syracuse w stanie Nowy Jork. Niedługo potem ojciec małej „Elinki”, dyplomowany psychiatra, znalazł zatrudnienie w Syracuse State School for Mental Defectives. Po ukończeniu edukacji podstawowej i średniej w Syracuse, Eleanora wyjechała do Genewy. W latach 1930–1933 pobierała nauki w Ecole Internationale de Genève, międzynarodowej szkole prowadzonej pod auspicjami Ligi Narodów.
Powróciwszy do USA, Deren podjęła studia w zakresie dziennikarstwa i nauk politycznych na Uniwersytecie Syracuse. Tam też poznała swego pierwszego małżonka Gregory'ego Bardacke'a, silnie zaangażowanego w ruch socjalistyczny. Para rozwiodła się w roku 1938. Po przeprowadzce do Nowego Jorku (1935), Deren podjęła studia na Uniwersytecie Nowojorskim (licencjat w roku 1936), następnie uczęszczała do prestiżowej New School for Social Research. W roku 1939 ukończyła studia magisterskie w dziedzinie literatury w Smith College w Northampton w stanie Massachusetts, uczelni będącej ważnym ośrodkiem myśli feministycznej. Przygotowana przez nią rozprawa nosiła tytuł "The Influence of the French Symbolist School of Anglo-American Poetry" ("Wpływ francuskiej szkoły symbolistycznej na poezję anglo-amerykańską").
W latach 1940–1942 Deren pracowała jako asystentka Katherine Dunham, tancerki, choreografki i antropolożki zgłębiającej kulturowe dziedzictwo Karaibów. Badania Dunham poświęcone rytuałom voodoo w dużej mierze ukształtowały profil zainteresowań przyszłej autorki "Divine Horsemen".
Przebywając w Los Angeles w 1941 roku, Deren poznała Aleksandra Hackenschmieda, jednego z pionierów czeskiej, a potem amerykańskiej awangardy filmowej, który wyemigrował z Pragi do Nowego Jorku w 1939 roku. W 1942 roku para wstąpiła w związek małżeński, który trwał przez pięć lat. To właśnie za namową drugiego męża artystka przyjęła imię „Maya”, kojarzące się z hinduistyczną boginią iluzji, a także z matką Siddharthy Gautamy. W roku 1943 powstały "Sieci popołudnia" (ang. "Meshes of the Afternoon"), wspólne filmowe dzieło Deren i Hackenschmieda, utrzymane w surrealistycznej konwencji, należące do najwybitniejszych obrazów w historii awangardowego, eksperymentalnego kina. Trzy lata później Deren opublikowała teoretyczną rozprawę poświęconą sztuce filmowej: "An Anagram of Ideas on Art, Form and Film" (zgodnie z tytułem, zawartą w intrygującej „anagramowej” formie).
Rok 1946 okazał się niezwykle istotny dla Eleanory-Mai. Wówczas bowiem Fundacja Pamięci Johna Simona Guggenheima przyznała jej stypendium w uznaniu za wybitne osiągnięcia kinematograficzne. Poza "Sieciami popołudnia", nagroda dotyczyła również takich filmów, jak: "At Land" (1944), "A Study in Choreography for Camera" (1945) oraz "Ritual in Transfigured Time" (1946). Dzięki środkom ze stypendium, w 1947 roku artystka wyprawiła się po raz pierwszy na Haiti, gdzie początkowo miała spędzić jedynie osiem miesięcy, studiując lokalne formy tańca. Jednakże, zderzenie z fascynującym światem "les Invisibles" – haitańskich „niewidzialnych” bóstw, zaowocowało pogłębionymi studiami dokonywanymi w trakcie znacznie dłuższego pobytu, zawartymi w książce opatrzonej tytułem "Divine Horsemen. The Living Gods of Haiti". Rozprawa o „boskich jeźdźcach” – do której słowo wstępne napisał antropolog Joseph Campbell – została wydana po raz pierwszy w 1953 roku.
W 1960 roku, na krótko przed śmiercią, artystka poślubiła japońskiego muzyka, reżysera i performera Teiji Itō. Zmontował on obszerny materiał filmowy przywieziony przez Deren z Karaibów. Skomponowany przezeń dokument, wyprodukowany z pomocą drugiej małżonki Cherel Itō i wydany w 1977 roku, nosi ten sam tytuł co książka: "Divine Horsemen. The Living Gods of Haiti". Itō był również autorem muzyki do kilku filmów Deren. Po śmierci Mai w 1961 roku Teiji rozsypał jej prochy u stóp góry Fudżi.

</doc>
<doc id="1019680" url="https://pl.wikipedia.org/wiki?curid=1019680" title="Wybory prezydenckie we Francji, 1981">
Wybory prezydenckie we Francji, 1981



</doc>
<doc id="1019681" url="https://pl.wikipedia.org/wiki?curid=1019681" title="Wybory prezydenckie we Francji, 1988">
Wybory prezydenckie we Francji, 1988



</doc>
<doc id="1019683" url="https://pl.wikipedia.org/wiki?curid=1019683" title="Wybory prezydenckie we Francji, 1995">
Wybory prezydenckie we Francji, 1995



</doc>
<doc id="1019686" url="https://pl.wikipedia.org/wiki?curid=1019686" title="Wybory prezydenckie we Francji, 2002">
Wybory prezydenckie we Francji, 2002



</doc>
<doc id="1019687" url="https://pl.wikipedia.org/wiki?curid=1019687" title="Wadi as-Sir">
Wadi as-Sir

Wadi as-Sir (arab. "وادي السير") – miasto w Jordanii (muhafaza Amman); 175,1 tys. mieszkańców (2012). Ośrodek przemysłowy.

</doc>
<doc id="1019688" url="https://pl.wikipedia.org/wiki?curid=1019688" title="Wybory parlamentarne w Hiszpanii, 1977">
Wybory parlamentarne w Hiszpanii, 1977



</doc>
<doc id="1019689" url="https://pl.wikipedia.org/wiki?curid=1019689" title="Wybory parlamentarne w Hiszpanii, 1979">
Wybory parlamentarne w Hiszpanii, 1979



</doc>
<doc id="1019690" url="https://pl.wikipedia.org/wiki?curid=1019690" title="Wybory parlamentarne w Hiszpanii, 1982">
Wybory parlamentarne w Hiszpanii, 1982



</doc>
<doc id="1019691" url="https://pl.wikipedia.org/wiki?curid=1019691" title="Wybory parlamentarne w Hiszpanii, 1986">
Wybory parlamentarne w Hiszpanii, 1986



</doc>
<doc id="1019692" url="https://pl.wikipedia.org/wiki?curid=1019692" title="Wybory parlamentarne w Hiszpanii, 1989">
Wybory parlamentarne w Hiszpanii, 1989



</doc>
<doc id="1019693" url="https://pl.wikipedia.org/wiki?curid=1019693" title="Wybory parlamentarne w Hiszpanii, 1993">
Wybory parlamentarne w Hiszpanii, 1993



</doc>
<doc id="1019695" url="https://pl.wikipedia.org/wiki?curid=1019695" title="The Phil Collins Big Band">
The Phil Collins Big Band

The Phil Collins Big Band - projekt piosenkarza Phila Collinsa. Zespół wykonujący jazzowe adaptacje największych hitów Collinsa i zespołu Genesis. Grupa nagrywała główne utwory instrumentalne, z Collinsem jako perkusistą i, rzadko, śpiewającym podczas występów.
W 1999 zespół wydał jedyny album - "A Hot Night in Paris".

</doc>
<doc id="1019696" url="https://pl.wikipedia.org/wiki?curid=1019696" title="Wybory parlamentarne w Hiszpanii, 1996">
Wybory parlamentarne w Hiszpanii, 1996



</doc>
<doc id="1019697" url="https://pl.wikipedia.org/wiki?curid=1019697" title="As-Salt">
As-Salt

As-Salt (arab. "السلط") – miasto w północnej Jordanii, na północny zachód od Ammanu; stolica muhafazy al-Balka. W 2015 roku miasto liczyło 80 tys. mieszkańców. Ośrodek przemysłu (spożywczego, farmaceutycznego), rzemiosła (wyroby skórzane) i handlu regionu hodowli owiec.

</doc>
<doc id="1019698" url="https://pl.wikipedia.org/wiki?curid=1019698" title="Wybory parlamentarne w Hiszpanii, 2000">
Wybory parlamentarne w Hiszpanii, 2000



</doc>
<doc id="1019700" url="https://pl.wikipedia.org/wiki?curid=1019700" title="Wybory parlamentarne w Hiszpanii, 2004">
Wybory parlamentarne w Hiszpanii, 2004



</doc>
<doc id="1019703" url="https://pl.wikipedia.org/wiki?curid=1019703" title="Kolor błękitny">
Kolor błękitny



</doc>
<doc id="1019704" url="https://pl.wikipedia.org/wiki?curid=1019704" title="Wybory na premiera w Izraelu, 1996">
Wybory na premiera w Izraelu, 1996



</doc>
<doc id="1019713" url="https://pl.wikipedia.org/wiki?curid=1019713" title="Gwardia">
Gwardia

Wojskowość:
Kluby sportowe:
Organizacje polityczne:
Inne:

</doc>
<doc id="1019714" url="https://pl.wikipedia.org/wiki?curid=1019714" title="Gilles Tran">
Gilles Tran

Gilles Tran (ur. 1964) – francuski inżynier i grafik komputerowy, współautor pierwszego obrazu wygenerowanego w przestrzeni kosmicznej przez Marka Shuttlewortha, wielokrotny laureat konkursu Internet Ray Tracing Competition.
Warsztat.
Gilles Tran należy do grafików komputerowych, którzy oprócz używania gotowych elementów i programów implementują własne algorytmy podczas umieszczania obiektów graficznych w swoich pracach. W jego graficznych eksperymentach występują często te same powtarzające się elementy: postać kobiety, Mini Cooper i krowa. W pracy wykorzystuje programy POV-Ray, Cinema 4D, finalRender, Poser, Wings 3D, Rhino 3D.

</doc>
<doc id="1019718" url="https://pl.wikipedia.org/wiki?curid=1019718" title="Hinnavaru">
Hinnavaru

Hinnavaru (malediw. ހިންނަވަރު) – wyspa na Malediwach; na atolu Lhaviyani; według danych szacunkowych na rok 2014 liczyła 2449 mieszkańców. Ośrodek turystyczny.

</doc>
<doc id="1019721" url="https://pl.wikipedia.org/wiki?curid=1019721" title="75 mm haubica 75/18 Modello 35">
75 mm haubica 75/18 Modello 35

Obice da 75/18 modello 35 – włoska haubica kalibru 75 mm skonstruowana w okresie międzywojennym.
W połowie lat 30. XX wieku do uzbrojenia włoskiej piechoty górskiej wprowadzono działo górskie Obice da 75/18 modello 34. Po rozpoczęciu dostaw tego działa zdecydowano się na opracowanie jego wersji przeznaczonej dla artylerii polowej. Miała ona nowe łoże wyposażone w tarczę pancerną. Powstała także wersja haubicy montowana w dziale pancernym Semovente da 75/18.
Haubica modello 35 została skierowana do masowej produkcji, ale podobnie jak w przypadku innych dział produkcja nie zaspakajała potrzeb armii. Mimo to sytuacja gospodarcza Włoch sprawiła, że duże partie haubic modello 35 zostały wyeksportowane w zamian za dostawy surowców strategicznych do Portugalii i krajów Ameryki Południowej. Po kapitulacji Włoch w 1943 haubice tego typu pod oznaczeniem 7,5 cm leFH 255(i) znalazły się także na uzbrojeniu jednostek niemieckich walczących na terenie Włoch.

</doc>
<doc id="1019724" url="https://pl.wikipedia.org/wiki?curid=1019724" title="7.5 cm leFH 255(i)">
7.5 cm leFH 255(i)



</doc>
<doc id="1019725" url="https://pl.wikipedia.org/wiki?curid=1019725" title="Buster (ścieżka dźwiękowa)">
Buster (ścieżka dźwiękowa)

Buster: The Original Motion Picture Soundtrack – ścieżka dźwiękowa z filmu "Buster" (1988). Głównym artystą płyty jest Phil Collins, grający też główną rolę w filmie. Piosenkarz nagrał na potrzeby ścieżki dźwiękowej trzy piosenki: "Two Hearts", cover utworu zespołu The Mindbenders "A Groovy Kind of Love" i "Big Noise". Dwa pierwsze utwory znalazły się na liście przebojów Billboard Hot 100, "A Groovy Kind of Love" zajęło także pierwsze miejsce na liście przebojów w Wielkiej Brytanii. Collins napisał także piosenkę "Loco in Acapulco" wykonywaną przez The Four Tops.

</doc>
<doc id="1019726" url="https://pl.wikipedia.org/wiki?curid=1019726" title="Twierdza Alpejska">
Twierdza Alpejska

Twierdza Alpejska – nieukończona reduta narodowych socjalistów w okolicy Berchtesgaden w Alpach Bawarskich.
Okres przedwojenny.
Z chwilą powstania w 1933 fundacji Hitlera, Martin Bormann, jako jedyny dysponent jej liczonych w miliony reichsmarek funduszy rozpoczął wykupywanie terenów wokół Domku Wachenfeld wynajmowanego wówczas przez Adolfa Hitlera w okolicy Berchtesgaden. Do wybuchu II wojny światowej, wykupiono łączny obszar 10 kilometrów kwadratowych, który został ogrodzony i otrzymał nazwę Strefy Führera (niem. "Führersperrgebiet Obersalzberg"), na którym znalazły się m.in. w różnych fazach wykończenia;
W obrębie Strefy Führera wydzielono zamkniętą wewnętrzną tzw. Strefę „Najwyższych” (niem. "Hoheitsgebiete") w której znalazły się:
Poza kompleksem znalazły się:
Formalnie właścicielem całości, z wyjątkiem prywatnych domów wymienionych prominentów, była partia NSDAP.
Okres II wojny światowej.
Dzięki statusowi „wojennego programu budowy Führera”, jaki uzyskał obiekt dzięki machinacjom Bormanna, wszystkie budowle wykończono bez przeszkód, a ponadto; nie licząc innych, pod Berghofem i Platterhofem wykuto sztolnie o powierzchni 745 metrów kwadratowych każda, a pod domem Göringa 275 metrów kwadratowych. Podziemne miasto wykute w zboczu góry na głębokości co najmniej 40 metrów pod powierzchnią ziemi liczyło łącznie 3000 metrów korytarzy i 2000 metrów długości wnęk mieszkalno-składowych, z których każda miała max. ok. 3 metrów wysokości, 3,5 metra szerokości i od 12 do 15 metrów długości. Łączna powierzchnia podziemi to 4000 metrów kwadratowych. Schron pod Berghofem i domem Göringa były niemal całkowicie wykończone i zaopatrzone w żywność na co najmniej 6 miesięcy.
W końcu 1944 do obrony obiektu przydzielono;
Siły te trudno porównywać z siłami aliantów.
Twierdza Alpejska.
Pod koniec 1944 wywiad amerykański sporządził jako jeden z wielu raport, w którym przeanalizowane były scenariusze ról, jakie mogłyby przypaść w końcówce wojny południowemu skrajowi Niemiec; w tym roli siedliska zakonspirowanego podziemia nazistowskiego. Raport ten trafił do gauleitera Tyrolu – Franza Hofera. Upatrując w nim szansy dla siebie jako obrońcy samego Führera, Hofer w listopadzie 1944 osobiście przedłożył Hitlerowi koncepcję stworzenia „Twierdzy Alpejskiej”, jako ostatniej reduty. Pomysł ten w kontekście planowanej kontrofensywy w Ardenach, nie został potraktowany poważnie zarówno z powodu braku zbędnych gdzie indziej oddziałów wojska, jak i dlatego, że rejon „Twierdzy” nie miał żadnego zaplecza militarnego, niemniej Goebbels postanowił go zużytkować propagandowo i nakazał rozpowszechnianie wieści o rychłej ostatecznej klęsce aliantów w bitwie o Twierdzę Alpejską.
Nie wiadomo z jakich źródeł korzystał wywiad amerykański, ale od lutego 1945 zaczął zasypywać Połączone Dowództwo Aliantów na Zachodzie coraz bardziej nieprawdopodobnymi informacjami, według których w domniemanej reducie Niemcy zgromadzić mieli nawet 100 zaopatrzonych w żywność i amunicję na 6 miesięcy dywizji, w tym 30 pancernych. Całość miała być usiana podziemnymi fabrykami uzbrojenia, połączonymi podziemnymi liniami kolejowymi. Informacje te były uwiarygodniane doniesieniami mówiącymi o przygotowaniach do przeniesienia bądź trwającej już ewakuacji osobistości III Rzeszy i personelu ich biur w okolice Berchtesgaden i potęgowane rozpuszczanymi na każdym kroku przez aparat Goebbelsa dezinformacjami. Powodowany tymi doniesieniami dowódca połączonych sił zbrojnych generał Dwight D. Eisenhower wbrew dowodzącemu armią brytyjską marszałkowi Bernardowi Montgomeremu wstrzymał centralny atak na Berlin, celem umocnienia frontu południowego przed domniemaną bitwą o redutę. Jakkolwiek myśleć, ten nieplanowany przez Niemców blef skutecznie powstrzymał pochód aliantów na wschód, ale kosztował Niemców utratę Berlina na rzecz Sowietów. Historyk i biograf Eisenhowera Stephen E. Ambrose nazwał doniesienia wywiadu w sprawie Twierdzy „najgorszymi raportami wywiadu wszech czasów”.
Zdobycie twierdzy.
Faktycznie od połowy kwietnia 1945, Obersalzberg stał się punktem zbornym tych z prominentów III Rzeszy, którym tylko udało się znaleźć pretekst do opuszczenia Berlina lub których oddalił sam Hitler. Do końca mieli nadzieję, że dołączy do nich Hitler.
25 kwietnia 1945, gdy Armia Czerwona zamykała pierścień wokół Berlina, samoloty Royal Air Force (w tym załogi polskie) dokonały nalotu na Obersalzberg. Zbyt późno ogłoszony alarm przeciwlotniczy i awaria systemów zadymiania ułatwiły zadanie samolotom. W pierwszej fali zniszczone zostały baterie przeciwlotnicze, w kolejnych niemal wszystkie zabudowania. Zrzucono łącznie 1232 tony bomb. Straty wśród mieszkańców to 6 zabitych, reszcie wystarczającej ochrony dostarczyły schrony przeciwlotnicze. Bombardowanie oznaczało także koniec prac budowlanych w obiekcie. Robotników przy tym zatrudnionych, w większości Czechów i Włochów zwolniono do domu. Wkraczający Amerykanie z 3 Dywizji Piechoty napotkali jedynie rozproszone oddziały Volkssturmu, które nie stawiały żadnego oporu.

</doc>
<doc id="1019728" url="https://pl.wikipedia.org/wiki?curid=1019728" title="Obice da 75/18 modello 1935">
Obice da 75/18 modello 1935



</doc>
<doc id="1019729" url="https://pl.wikipedia.org/wiki?curid=1019729" title="Ungoofaaru">
Ungoofaaru

Ungoofaaru (malediw. "އުނގޫފާރު") – wyspa na Malediwach, stolica atolu Raa; według danych szacunkowych na rok 2009 liczyła 4035 mieszkańców. Ośrodek turystyczny.

</doc>
<doc id="1019737" url="https://pl.wikipedia.org/wiki?curid=1019737" title="Christophe Arleston">
Christophe Arleston

Christophe Arleston, także Scotch Arleston (właśc. "Christophe Pelinq", ur. 14 sierpnia 1963 w Aix-en-Provence) – francuski scenarzysta i wydawca, współtwórca komiksowej serii "Trolle z Troy".

</doc>
<doc id="1019739" url="https://pl.wikipedia.org/wiki?curid=1019739" title="Bytom (ujednoznacznienie)">
Bytom (ujednoznacznienie)

Zobacz też:

</doc>
<doc id="1019742" url="https://pl.wikipedia.org/wiki?curid=1019742" title="Wybory parlamentarne w Izraelu, 1981">
Wybory parlamentarne w Izraelu, 1981



</doc>
<doc id="1019744" url="https://pl.wikipedia.org/wiki?curid=1019744" title="Lindsay Peterson">
Lindsay Peterson



</doc>
<doc id="1019745" url="https://pl.wikipedia.org/wiki?curid=1019745" title="Wybory parlamentarne w Izraelu, 1984">
Wybory parlamentarne w Izraelu, 1984



</doc>
<doc id="1019746" url="https://pl.wikipedia.org/wiki?curid=1019746" title="Wybory parlamentarne w Izraelu, 1988">
Wybory parlamentarne w Izraelu, 1988



</doc>
<doc id="1019748" url="https://pl.wikipedia.org/wiki?curid=1019748" title="Wybory parlamentarne w Izraelu, 1992">
Wybory parlamentarne w Izraelu, 1992



</doc>
<doc id="1019749" url="https://pl.wikipedia.org/wiki?curid=1019749" title="Wybory parlamentarne w Izraelu, 1996">
Wybory parlamentarne w Izraelu, 1996



</doc>
<doc id="1019751" url="https://pl.wikipedia.org/wiki?curid=1019751" title="Wybory parlamentarne w Izraelu, 1999">
Wybory parlamentarne w Izraelu, 1999



</doc>
<doc id="1019754" url="https://pl.wikipedia.org/wiki?curid=1019754" title="Wybory parlamentarne w Izraelu, 2003">
Wybory parlamentarne w Izraelu, 2003



</doc>
<doc id="1019755" url="https://pl.wikipedia.org/wiki?curid=1019755" title="Aradipu">
Aradipu

Aradipu (gr. "Αραδίππου") – miasto w Republice Cypryjskiej, w dystrykcie Larnaka. W 2011 roku liczyło 19 228 mieszkańców. Jest ośrodkiem przemysłowym.

</doc>
<doc id="1019756" url="https://pl.wikipedia.org/wiki?curid=1019756" title="Wybory premiera w Izraelu, 1999">
Wybory premiera w Izraelu, 1999



</doc>
<doc id="1019757" url="https://pl.wikipedia.org/wiki?curid=1019757" title="Wybory premiera w Izraelu, 2001">
Wybory premiera w Izraelu, 2001



</doc>
<doc id="1019762" url="https://pl.wikipedia.org/wiki?curid=1019762" title="Milaryt">
Milaryt

Milaryt – minerał z gromady krzemianów. Należy do grupy minerałów bardzo rzadkich.
Nazwa pochodzi od miejsca znalezienia, doliny Milar w Szwajcarii. 
Charakterystyka.
Właściwości.
Zazwyczaj tworzy kryształy o pokroju igiełkowym, słupkowym (heksagonalnym, sześcobocznym) często zakończonycm piramidą, rzadko grubotabliczkowe; najczęściej narosłe. Występuje w skupieniach ziarnistych. Jest kruchy, przezroczysty, nie rozpuszcza się w kwasach. Łatwo się topi. W podwyższonej temperaturze oddaje wodę, mętnieje i traci połysk. 
Występowanie.
Występuje w pegmatytach, w szczelinach granitów, w sjenitach, w żyłach hydrotermalnych. Minerały towarzyszące: anataz, brukit, chloryt, kwarc zadymiony, albit, adular, apatyt, tytanit. Minerały podobne: apatyt, akwamaryn, fenakit. 
Miejsca występowania: Niemcy - Bawaria, Turyngia, Szwajcaria - Val Giuv, w szwajcarskim kantonie Gryzonii (kanton Graubünden), Austria, Rosja, Namibia, Meksyk, Brazylia.

</doc>
<doc id="1019765" url="https://pl.wikipedia.org/wiki?curid=1019765" title="Paralimni">
Paralimni

Paralimni (gr. "Παραλίμνι") – miasto w Republice Cypryjskiej, w dystrykcie Famagusta. W 2011 roku liczyło 14 963 mieszkańców. Rozwija się tu przemysł spożywczy.
Na wschód od miejscowości znajduje się cypel Kawo Greko stanowiący najdalej na południowy wschód wysuniętą część Cypru. Podlega on ochronie jako "Kavo Gkreko National Forest Park" i obszar Natura 2000.

</doc>
<doc id="1019769" url="https://pl.wikipedia.org/wiki?curid=1019769" title="Guard">
Guard

Guard (G) - pozycja zawodnika formacji ataku w futbolu amerykańskim i kanadyjskim. Zawodnik ten należy do offensive line.
W skład formacji ataku wchodzi dwóch zawodników typu guard, którzy ustawieni są po obu stronach centra. Ich rola jest taka sama jak centra. Muszą chronić rozgrywającego przed zawodnikami drużyny broniącej, a także starać się utworzyć ”korytarz” dla zawodnika typu running back.

</doc>
<doc id="1019783" url="https://pl.wikipedia.org/wiki?curid=1019783" title="Wielki Admirał Thrawn">
Wielki Admirał Thrawn



</doc>
<doc id="1019788" url="https://pl.wikipedia.org/wiki?curid=1019788" title="Offensive tackle">
Offensive tackle

Offensive tackle (OT) (T) - pozycja zawodnika formacji ataku w futbolu amerykańskim i kanadyjskiego. Zawodnik ten należy do offensive line.
W skład formacji ataku wchodzi dwóch zawodników typu tackle, którzy praktycznie zamykają formacje offensive line. Jeden ustawiony jest po lewej, zaś drugi po prawej stronie, tuż obok graczy typu guard. Zadania są podobne do zadań, jakie wykonują center i guard. Przy czym zawodnicy ci muszą zwracać baczną uwagę na zawodników z drużyny broniącej, którzy są ustawieni na skrzydłach i chcą ominąć offensive line.

</doc>
<doc id="1019789" url="https://pl.wikipedia.org/wiki?curid=1019789" title="Wybory parlamentarne na Słowacji, 2002">
Wybory parlamentarne na Słowacji, 2002



</doc>
<doc id="1019791" url="https://pl.wikipedia.org/wiki?curid=1019791" title="Wybory prezydenckie na Słowacji, 2004">
Wybory prezydenckie na Słowacji, 2004



</doc>
<doc id="1019798" url="https://pl.wikipedia.org/wiki?curid=1019798" title="Ouani">
Ouani

Ouani – miasto na Komorach, na wyspie Anjouan. W 2003 roku liczyło 8 841 mieszkańców. Stanowi ośrodek przemysłu spożywczego.

</doc>
<doc id="1019801" url="https://pl.wikipedia.org/wiki?curid=1019801" title="Mirontsi">
Mirontsi

Mirontsi – miasto na Komorach, na wyspie Anjouan. W 2003 roku liczyło 8 790 mieszkańców. Stanowi ośrodek przemysłu spożywczego.

</doc>
<doc id="1019803" url="https://pl.wikipedia.org/wiki?curid=1019803" title="Vrook Lamar">
Vrook Lamar



</doc>
<doc id="1019804" url="https://pl.wikipedia.org/wiki?curid=1019804" title="Audible">
Audible

Audible - zmiana zagrywki w futbolu amerykańskim. 
Audible jest ogłaszana przez rozgrywającego lub zawodnika dowodzącego formacją obrony w momencie, gdy zawodnicy są już ustawieni przy line of scrimmage. Zagrywka ta jest inna od tej, która była ustalona w huddle. Audible, czyli zmiana zagrywki, jest stosowana wtedy, gdy rozgrywający uzna, że dana akcja nie ma szans powodzenia przy danym ustawieniu formacji obrony drużyny przeciwnej, bądź gdy kapitan formacji obrony zorientuje się, że aktualne ustawienie nie pomoże w szybkim zatrzymaniu rywali.

</doc>
<doc id="1019810" url="https://pl.wikipedia.org/wiki?curid=1019810" title="Dniepr Dniepropietrowsk">
Dniepr Dniepropietrowsk



</doc>
<doc id="1019812" url="https://pl.wikipedia.org/wiki?curid=1019812" title="University of Tasmania">
University of Tasmania



</doc>
<doc id="1019813" url="https://pl.wikipedia.org/wiki?curid=1019813" title="Centre de Flacq">
Centre de Flacq

Centre de Flacq – miasto na Mauritiusie; 16 134 mieszkańców (2014). Przemysł spożywczy.

</doc>
<doc id="1019815" url="https://pl.wikipedia.org/wiki?curid=1019815" title="ACU">
ACU



</doc>
<doc id="1019816" url="https://pl.wikipedia.org/wiki?curid=1019816" title="Association of Commonwealth Universities">
Association of Commonwealth Universities



</doc>
<doc id="1019821" url="https://pl.wikipedia.org/wiki?curid=1019821" title="Kontact">
Kontact

Kontact - program do zarządzania informacjami osobistymi. Integruje inne programy wchodzące w skład pakietu KDE i umożliwia zarządzanie m.in. pocztą elektroniczną, kanałami RSS, czy kalendarzami.
Programy.
Kontact integruje w jeden interfejs następujące programy:

</doc>
<doc id="1019822" url="https://pl.wikipedia.org/wiki?curid=1019822" title="Yellow - Red Koninklijke Voetbalclub Mechelen">
Yellow - Red Koninklijke Voetbalclub Mechelen



</doc>
<doc id="1019823" url="https://pl.wikipedia.org/wiki?curid=1019823" title="Gosfrid (hrabia Maine)">
Gosfrid (hrabia Maine)

Gosfrid (zm. 878) – hrabia Maine, młodszy syn hrabiego Rorgona I i Bilichildy, młodszy brat hrabiego Rorgona II.
W 865 r., po śmierci brata, został hrabią Maine. W tym samym roku król Karol II Łysy nadał mu marchię Neustrii, skonfiskowaną margrabiemu Adalardowi. Oba tytuły nosił aż do swojej śmierci w 878 r.
Nie znamy imienia jego żony. Wiadomo na pewno, że miał dwóch synów:
Ponieważ jego synowie byli nieletni, po śmierci Gosfrida kolejnym hrabią Maine został Ragenold.

</doc>
<doc id="1019827" url="https://pl.wikipedia.org/wiki?curid=1019827" title="The Sweet Hello, the Sad Goodbye">
The Sweet Hello, the Sad Goodbye

The Sweet Hello, the Sad Goodbye − singel szwedzkiego duetu Roxette wydany w październiku 1991 r. Był promocyjnym CD specjalnie przygotowanym dla szwedzkiego radia w podziękowaniu za wieloletnie wspieranie duetu. Jedyny utwór z tego singla został równolegle wydany jako część Spending My Time oraz znalazł się 4 lata później na albumie Rarities. Jego cover nagrał i wydał na własnym singlu w 1991 roku Thomas Anders.

</doc>
<doc id="1019829" url="https://pl.wikipedia.org/wiki?curid=1019829" title="Mongomo">
Mongomo

 
Mongomo – miasto we wschodniej kontynentalnej części Gwinei Równikowej. Jest stolicą prowincji Wele-Nzas, przy granicy z Gabonem. W 2005 roku liczyło 6393 mieszkańców.

</doc>
<doc id="1019832" url="https://pl.wikipedia.org/wiki?curid=1019832" title="Hybrid">
Hybrid

Hybrid to brytyjska grupa grająca muzykę elektroniczną założona w Swansea przez duet Mike Truman i Chris Healings. Tworzą muzykę zwykle zaliczaną do nu skool breaks, progressive trance i progressive house.

</doc>
<doc id="1019834" url="https://pl.wikipedia.org/wiki?curid=1019834" title="Huddle">
Huddle

Huddle (krąg) – narada graczy w futbolu amerykańskim tuż przed rozpoczęciem zagrywki.
Zawodnicy jednej drużyny ustawiają się kręgu (aby lepiej się słyszeć), a rozgrywający przekazuje innym zawodnikom rodzaj zagrywki, która będzie zagrana w najbliższej akcji. Wybrana zagrywka może być zmieniona poprzez audible.
Zgodnie z regułami National Football League w huddle nie może być więcej niż 11 graczy ataku i nie mogą się komunikować z rezerwowymi. Ma to uniemożliwić drużynom wprowadzenie zamieszania na boisku przez symulowaną zmianę.
W niektórych sytuacjach zespoły rezygnują z huddle by móc szybciej rozpocząć grę oszczędzając czas i zaskakując przeciwnika.
Historia.
W początkach gry sposób rozegrania był omawiany na tyle daleko od zespołu przeciwnika by ustalenia nie mogły być podsłuchane. W miarę zmian organizacyjnych i formalizacji gry zmienił się również sposób komunikacji graczy.
Jednąz pierwszych uczelni, która zaczęła używać huddle była drużyna Uniwersytetu Stanu Oregon Oregon State Beavers w sezonie 1918. W meczu z University of Washington w Seattle trener Bill Hargiss zarządził by po powrocie na boisko zawodnicy ustawili się 10 yardów za piłką i szeptem uzgodnili kolejne zagranie. Naocznym świadkiem tego zdarzenia był dziennikarz sportowy Royal Brougham.
Inne źródła wskazują na drużynę Uniwersytetu Gallaudeta w 1890. System miał zostać stworzony przez głuchoniemego gracza Paula Hubbarda, który wykorzystał tę formację by ukryć ustalenia przekazywane językiem migowym.

</doc>
<doc id="1019838" url="https://pl.wikipedia.org/wiki?curid=1019838" title="Mengomeyén">
Mengomeyén

 
Mengomeyén – miasto we wschodniej kontynentalnej części Gwinei Równikowej, w prowincji Wele-Nzas. W 2005 roku liczyło 5947 mieszkańców.
W 2012 roku w mieście otworzono nowoczesny port lotniczy.

</doc>
<doc id="1019840" url="https://pl.wikipedia.org/wiki?curid=1019840" title="Ragenold (hrabia Maine)">
Ragenold (hrabia Maine)

Ragenold (zm. 885) – hrabia Herbauges i Maine, margrabia Neustrii. Jego pochodzenie nie jest do końca pewne. Przyjmuje się, że był on synem Renalda, hrabiego Herbauges.
W 852 r. został hrabią Herbauges. W 878 r. zmarł hrabia Maine Gosfrid, pozostawiając nieletnich synów. Król Ludwik II Jąkała powierzył wówczas hrabstwo Maine Ragenoldowi. Hrabia musiał bronić swoich nowych włości przed najazdami wikingów. 25 lipca 885 r. skandynawscy najeźdźcy splądrowali Rouen. Na wieść o ataku Ragenold ruszył przeciw wikingom i zaskoczył ich siły. Odniósł zwycięstwo, ale zginął podczas walki.

</doc>
<doc id="1019844" url="https://pl.wikipedia.org/wiki?curid=1019844" title="Miłości nie oszukasz">
Miłości nie oszukasz

Miłości nie oszukasz (oryg. "Yeh Lamhe Judaai Ke") – indyjski film, bollywoodzki dramat dokańczany po 10 latach w 2004 roku, z powodu sławy odtwórcy głównej roli Shah Rukh Khana, którego filmową partnerką jest Raveena Tandon.
Fabuła.
Dushyant (Shah Rukh Khan), Jaya (Raveena Tandon), Sujit (Mohnish Behl) i Nisha są przyjaciółmi z dzieciństwa. Największym marzeniem Dushyanta jest zostać sławnym piosenkarzem. Jego przyjaciółka Jaya pomaga mu osiągnąć te marzenia. Dushyant osiąga sukces, zapominając jednocześnie o tym, co zrobiła dla niego Jaya. Nisha, widząc jaką pozycję osiągnął Dushyant, pragnie poślubić przyjaciela. Czy Jaya zapomni o swej pierwszej miłości? Czy serce Dushyanta otrząśnie się ze swojej ślepoty i dostrzeże miłość Jai?
Muzyka i piosenki.
Twórcami muzyki są Nikhil Vinay i Rajendra Salil. W playbacku śpiewają: Asha Bhosle, Udit Narayan, Kumar Sanu, Anuradha Paudwal i Alka Yagnik.

</doc>
<doc id="1019845" url="https://pl.wikipedia.org/wiki?curid=1019845" title="ProDOS">
ProDOS

ProDOS – system operacyjny stworzony dla komputerów serii Apple II, firmy Apple Computer ("obecnie Apple Inc."). Od wprowadzenia modelu Apple IIGS dla którego opracowano wersję ProDOS16, poprzednie wersje są nazywane ProDOS8.

</doc>
<doc id="1019846" url="https://pl.wikipedia.org/wiki?curid=1019846" title="Kabaret Limo">
Kabaret Limo

Kabaret Limo – grupa kabaretowa z Gdańska, założona w 1999 roku z inicjatywy Abelarda Gizy i Marcina Kulwikowskiego. 22 kwietnia 2014 grupa poinformowała na swoim oficjalnym profilu na Facebooku, iż zamierza zakończyć działalność z dniem 31 grudnia 2014, zaś jej członkowie zajmą się innymi projektami. Ostatnie dwa koncerty grupy odbyły się 31 grudnia w Teatrze Palladium w Warszawie, zaś 1 stycznia 2015 na antenie TVP2 została wyemitowana wersja telewizyjna pożegnalnego programu kabaretu.
Skład.
Ostatni skład:
Kontrowersje.
W marcu 2013 roku Krajowa Rada Radiofonii i Telewizji nałożyła karę finansową na Telewizję Polską w wysokości 5000 zł za przekroczenie granicy swobody wypowiedzi. Kara dotyczyła występu Abelarda Gizy z kabaretu Limo wyemitowanym 8 marca w programie Dzięki Bogu już weekend „Tylko dla dorosłych”, który w swoim skeczu, żartując z papieża, miał urazić uczucia religijne widzów.

</doc>
<doc id="1019848" url="https://pl.wikipedia.org/wiki?curid=1019848" title="Andromedydy">
Andromedydy

Andromedydy (zwane też Bielidami) – rój meteorów powstały w wyniku rozpadu komety 3D/Biela, której ostatnie przejście przez peryhelium orbity obserwowano 24 września 1852 roku. 27 listopada 1885 roku zaobserwowano w ciągu jednej godziny ok. 75 000 meteorów pochodzących z tego roju. Od tego czasu rój znacznie stracił swoją obfitość, można jednak obserwować jego małą aktywność od połowy listopada. Radiant roju znajduje się w gwiazdozbiorze Andromedy, a jego maksimum przypada na 2 grudnia.

</doc>
<doc id="1019849" url="https://pl.wikipedia.org/wiki?curid=1019849" title="Bubaque">
Bubaque

Bubaque – miasto w Gwinei Bissau; w Archipelagu Bijagos; w regionie Bolama; 10 tys. mieszkańców (2006). Posiada połączenie promowe z Bissau i lądowisko dla helikopterów.

</doc>
<doc id="1019850" url="https://pl.wikipedia.org/wiki?curid=1019850" title="Buba">
Buba

Buba – największe miasto w południowej Gwinei Bissau. Położone nad rzeką Rio Grande de Buba, niedaleko Parku Narodowego Contanhez. Liczy 6 815 mieszkańców.
Jest to także port morski i stolica regionu Quinara. Były prezydent Gwinei Bissau Kumba Yala planował przeniesienie tu stolicy kraju (z Bissau).
Portugalczycy wybudowali w Bubie obóz wojskowy, który krótko po uzyskaniu przez Gwineę Bissau niepodległości, używany był jako kwatera główna przez Holenderski Projekt Pomocy Zagranicznej, mający na celu zaopatrywanie Quinary i Timbali w wodę zdatną do picia. Budowa fabryki sklejki w ramach Szwedzkiej Pomocy Zagranicznej w 1982 roku przyspieszyła rozwój Buby – m.in. z powodu instalacji silnika parowego wytwarzającego energię elektryczną w ilości wystarczającej do zaspokojenia potrzeb całego miasta.
W pobliżu granic miasta Buba leży popularny tam czterogwiazdkowy hotel „Bongoqrne”.

</doc>
<doc id="1019853" url="https://pl.wikipedia.org/wiki?curid=1019853" title="Peter DiStefano">
Peter DiStefano

Peter DiStefano – gitarzysta, członek rockowego zespołu Porno for Pyros, zespołu Perry’ego Farrella i perkusisty Stephena Perkinsa.
W 1997 roku artysta zawiesił działalność po tym jak Farrell skupił się na powrocie Jane’s Addiction oraz gdy wykryto u niego raka.
Trzy lata później, już wyleczony, wydał dwa solowe albumy, "Words in Red" and "Solo at DiPiazza's" wyprodukowane i wydane niezależnie. Trzeci, "Gratitude", został wydany nakładem Sanctuary Records w 2004 roku tak jak następne "Soul Trigger" oraz "Integrity".
DiStefano planuje wydanie trzech albumów w 2007 roku: "Loyalty", "E-Rok and Pete 2" nagrany wspólnie z muzykiem E-Rok oraz "Venice Underground".
Dyskografia.
E-Rok and Pete

</doc>
<doc id="1019855" url="https://pl.wikipedia.org/wiki?curid=1019855" title="Tarzan (film 1999)">
Tarzan (film 1999)

Tarzan – amerykański film animowany z 1999 roku nagrodzony Oscarem za najlepszą piosenkę autorstwa Phila Collinsa.
Film wyprodukował Walt Disney Feature Animation, natomiast jego dystrybucją zajął się Walt Disney Pictures, film miał swą premierę 18 czerwca 1999 roku. Obraz jest 37 filmem w oficjalnym kanonie Walta Disneya. Scenariusz oparto na powieści Edgara Rice’a Burroughsa pt. "Tarzan wśród małp".
Sequel.
W 2001 roku powstał spin-off filmu, mianowicie serial TV: "Legenda Tarzana" emitowany w telewizji Toon Disney. Powstał też film video w 2002 roku – "Tarzan &amp; Jane". Drugą częścią filmu (midquel) jest natomiast film "", który swoją premierę miał w 2005 roku.
W teatrze broadwayowskim pokazywany był też musical "Tarzan" produkcji Teatru Disneya. Swoją premierę sztuka miała 24 marca 2006 roku.
Nagrody.
Tarzan zdobył następujące nagrody:

</doc>
<doc id="1019856" url="https://pl.wikipedia.org/wiki?curid=1019856" title="Satellite Party">
Satellite Party

Satellite Party zespół grający rock alternatywny założony przez Perry’ego Farrella, byłego frontmana Jane’s Addiction i Porno for Pyros. Skład dopełnia gitarzysta Nuno Bettencourt, perkusista Kevin Figueiredo, basista Carl Restivo oraz Etty Lau Farrell jako wokalista wspierający.
Zespół zadebiutował albumem "Ultra Payloaded" wydanym w maju 2007 roku, z pomocą takich artystów jak John Frusciante i Flea z zespołu Red Hot Chili Peppers, Fergie z The Black Eyed Peas, perkusista Jack Irons oraz basista Joy Division i New Order, Peter Hook.
Grupa podpisała kontrakt z Columbia Records, będącą częścią Sony Records.
Album zawiera hidden track zatytułowany „Woman in the Window”, jako pierwszy singiel wybrano „Wish Upon a Dog Star”.
Grupa zadebiutowała w Los Angeles w Key Club 18 lipca 2005 roku. Tony Kanal z No Doubt grał na gitarze basowej a Steve Ferlazzo z zespołu DramaGods na instrumentach klawiszowych. Zespół wystąpił też na festiwalu Lollapalooza 24 lipca 2005.

</doc>
<doc id="1019857" url="https://pl.wikipedia.org/wiki?curid=1019857" title="Ultra Payloaded">
Ultra Payloaded

Ultra Payloaded to debiutancki album zespołu Satellite Party wydany 29 maja 2007 nakładem Columbia Records. Pierwszym singlem promującym płytę jest "Wish Upon a Dog Star".
Na albumie pojawiają się tacy artyści jak John Frusciante i Flea z Red Hot Chili Peppers, Fergie z The Black Eyed Peas, perkusista Jack Irons, basista Peter Hook, Peter DiStefano z Porno for Pyros, Hybrid, Thievery Corporation oraz głos Jima Morrisona. W czterech utworach występuje także orkiestra pod batutą Harry'ego Gregson-Williamsa.
Album zadebiutował na 91. miejscu listy Billboard 200 ze sprzedażą 8000 sztuk.

</doc>
<doc id="1019858" url="https://pl.wikipedia.org/wiki?curid=1019858" title="Tadeusz Danowski">
Tadeusz Danowski

Tadeusz Danowski (ur. 6 września 1914 w Wallington (New Jersey), zm. 12 września 1987 w Pittsburgh (Pensylwania)) - lekarz amerykański polskiego pochodzenia; kierownik Działu Chorób Wewnętrznych w Magee-Womens Hospital w Pittsburghu, członek PAN; autor prac dotyczących m.in. gospodarki wodnej i elektrolitowej, endokrynologii, cukrzycy, zaburzeń metabolizmu, chorób mięśni, nefrologii.

</doc>
<doc id="1019859" url="https://pl.wikipedia.org/wiki?curid=1019859" title="Bel Ombre (miejscowość)">
Bel Ombre (miejscowość)

Bel Ombre – miejscowość na Seszelach; położone w północnej części wyspy Mahé. Stolica dystryktu Bel Ombre.

</doc>
<doc id="1019861" url="https://pl.wikipedia.org/wiki?curid=1019861" title="…Hits">
…Hits

…Hits – album studyjny Phila Collinsa będący składanką jego największych hitów. Zawiera piosenki Collinsa z okresu całej jego twórczości, od albumu "Face Value" do "Dance Into the Light", włączając w to siedem piosenek będących na pierwszym miejscu listy przebojów Billboardu. Jedynym nowym utworem na płycie jest wersja piosenki "True Colours" zaśpiewana w oryginale przez Cyndi Lauper.
Płyta zajęła pierwsze miejsce wśród najlepszych albumów w Wielkiej Brytanii i 18 miejsce w USA.
Lista utworów.
W nawiasie twórcy tekstów

</doc>
<doc id="1019867" url="https://pl.wikipedia.org/wiki?curid=1019867" title="Ryszard Andrzej Ostrowski">
Ryszard Andrzej Ostrowski

Ryszard Andrzej Ostrowski (ur. 3 sierpnia 1958 w Rybniku) – polski prawnik i polityk, radca prawny, poseł na Sejm III kadencji, w latach 1998–2002 przewodniczący Sejmiku Województwa Śląskiego.
Życiorys.
Ukończył w 1984 studia na Wydziale Prawa i Administracji Uniwersytetu Jagiellońskiego. W latach 90. był sekretarzem miasta Żory, następnie przewodniczącym rady miejskiej. Odbył też aplikację radcowską, prowadzi własną działalność jako radca prawny. W 2013 został dziekanem Okręgowej Izby Radców Prawnych w Katowicach; w 2016 ponownie wybrano go na tę funkcję na kadencję 2016–2020. W 2016 kandydował na stanowisko prezesa Krajowej Rady Radców Prawnych. Został w tym samym roku wiceprezesem tego gremium.
Sprawował mandat posła III kadencji wybranego w okręgu gliwickim z listy Unii Wolności. Był radnym sejmiku śląskiego I kadencji, od 1998 do 2002 pełnił funkcję jego przewodniczącego.
Kandydował bez powodzenia w wyborach do Sejmu (2001, 2005, 2007), sejmiku (2002, 2006) i Parlamentu Europejskiego (2004). Należał do Unii Demokratycznej i Unii Wolności (kierował śląskimi strukturami tej partii). W 2005 przystąpił do Partii Demokratycznej.

</doc>
<doc id="1019868" url="https://pl.wikipedia.org/wiki?curid=1019868" title="Cascade (Seszele)">
Cascade (Seszele)

Cascade – dystrykt na Seszelach położony we wschodniej części wyspy Mahé. Jego stolicą jest Cascade.

</doc>
<doc id="1019869" url="https://pl.wikipedia.org/wiki?curid=1019869" title="Werner Egk">
Werner Egk

Werner Egk, właśc. Werner Joseph Mayer (ur. 17 maja 1901 w Auchsesheim, zm. 10 lipca 1983 w Inning am Ammersee) – niemiecki kompozytor i dyrygent.
Życiorys.
W 1921 studiował grę fortepianową u Anny Hirzel-Langenhan oraz teorię, kompozycję i dyrygenturę u Carla Orffa w Monachium. Równocześnie pracował w teatrze Schwabing jako kierownik sceny. W 1922 rozpoczął studia filozoficzne i muzykologiczne u Adolfa Sandbergera na Uniwersytecie Monachijskim. 
Po rocznym pobycie we Włoszech (1926–1927) objął stanowisko lidera zespołu orkiestry kinowej w Monachium. Rok później przeniósł się do Berlina, gdzie nawiązał kontakty m.in. z Arnoldem Schönbergiem, Hannsem Eislerem, Kurtem Weillem, Erichem Mühsamem, Bertoltem Brechtem i Erwinem Piscatorem; w tym samym roku wrócił do Monachium. W latach 1930-1933 współpracował z radiem bawarskim (Bayerischer Rundfunk). W latach 1936–1940 był dyrygentem berlińskiej Staatsoper, w latach 1950–1953 profesorem kompozycji i dyrektorem Musikhochschule w Berlinie Zachodnim, a później dyrektorem Bayerischen Staatsoper. 
W latach 1941–1945 był szefem Rady Kompozytorów (Fachschaft Komponisten) w , od 1950 przewodniczącym rady doradczej Stowarzyszenia , od 1954 prezesem Deutschen Komponistenverbandes, a od 1968 przewodniczącym Deutscher Musikrates.
Nazwisko Egka figurowało na Gottbegnadeten-Liste ("Lista obdarzonych łaską Bożą") w III Rzeszy) wśród "Niezastąpionych".
Twórczość.
Egk komponował w stylu zbliżonym do neoklasycyzmu paryskiego. Stosował prostą fakturę, z przewagą homofonii, a jego instrumentacja nie wychodziła poza straussowskie konwencje. Jego język muzyczny był odległy od silnych trendów w niemieckiem muzyce lat 30. (dodekafonia i polifonizmu Hindemitha). W utworach scenicznych wprowadzał włoską śpiewność i francuską lekkość; widoczne są też wpływy Strawinskiego w zakresie metrorytmiki. Sam pisał libretta do swoich oper i baletów wykorzystując popularne wątki i legendy.
Komponował opery i balety, utwory orkiestrowe, kameralne i wokalne.
Wybrane kompozycje.
Utwory orkiestrowe.
oraz liczne utwory kameralne, wokalne, pieśni.

</doc>
<doc id="1019870" url="https://pl.wikipedia.org/wiki?curid=1019870" title="Aneho">
Aneho

Aného (dawniej "Anécho", "Petit Popo") – miasto w południowym Togo, w regionie Maritime, w prefekturze Lacs. Położone jest nad Zatoką Gwinejską, około 40 km na wschód od stolicy kraju, Lomé. W spisie ludności z 6 listopada 2010 roku liczyło 24 891 mieszkańców. 
Aného jest ośrodkiem handlowym regionu uprawy między innymi palmy olejowej i kokosowej. Działają tu olejarnie oraz niewielki port morski. W pobliżu miasta znajdują się złoża fosforytów.

</doc>
<doc id="1019873" url="https://pl.wikipedia.org/wiki?curid=1019873" title="Mango (Togo)">
Mango (Togo)

Mango – miasto w Togo (region Savanes); według danych szacunkowych na rok 2009 liczy 25 601 mieszkańców.

</doc>
<doc id="1019875" url="https://pl.wikipedia.org/wiki?curid=1019875" title="Kataryna">
Kataryna

Kataryna (ur. 25 października 1971) – pseudonim Katarzyny Moniki Sadło, autorki jednego z polskich blogów na temat polityki. Od stycznia 2013 do grudnia 2019 była publicystką tygodnika „Do Rzeczy”.
Aktywność blogowa.
Aktywność Kataryny jako politycznej komentatorki w internecie datuje się od czasów afery Rywina; pojawiła się wtedy na forum Kraj portalu Gazeta.pl. Jej okres największej świetności związany jest z okresem kampanii wyborczej Włodzimierza Cimoszewicza; była oponentką jego kandydatury. Po zwycięstwie Lecha Kaczyńskiego zamilkła na kilka miesięcy, powracając równie nieoczekiwanie jak znikła.
Kataryna publikuje w Salonie24.pl, publikowała też w zamkniętym w kwietniu 2019 r. serwisie Blox.pl. Na pewien czas wycofała się z publikacji w Salonie24, w związku ze sporem na tle jej odmowy ujawnienia tożsamości.
W komentarzach politycznych Kataryna często zajmuje stanowisko krytyczne wobec Gazety Wyborczej: "Zmieniły się radykalnie moje poglądy na III RP, w ciągu trzech lat przeszłam ewolucję z „człowieka rozumnego” do „oszołoma”".
Jarosław Kaczyński, mówiąc o pisaniu blogów, powiedział w wywiadzie dla Salonu24.pl: „Podobno są blogerzy, jak np. słynna Kataryna, co do której tożsamości a nawet tożsamości socjologicznej są spory, która robi to znakomicie (…). Jak kiedyś będę miał chwilę czasu to z Kataryną chętnie bym się poznał”.
W sierpniu 2008 Kataryna aktywnie włączyła się do akcji protestacyjnej w obronie dziennikarza Wojciecha Sumlińskiego, publikując na swoim blogu cyfrowy emblemat (rodzaj plakatu w formie grafiki komputerowej dostępnej w internecie).
W maju 2016 Kataryna udzieliła tygodnikowi „Polityka” wywiadu, w którym krytycznie odniosła się do działań PiS od momentu przejęcia władzy. Wkrótce potem po Twitterze zaczęło krążyć zdjęcie prawdopodobnie przedstawiające Katarzynę Sadło odbierającą odznaczenie państwowe z rąk Jacka Michałowskiego. W następstwie wywiadu Kataryna skarżyła się na hejt ze strony prawicowych internautów, a jej konto na pewien czas zniknęło z Twittera. Od stycznia 2013 do grudnia 2019 była publicystką tygodnika „Do Rzeczy”.
Tożsamość Kataryny.
Spekulacje do maja 2009.
Do maja 2009 tożsamość Kataryny nie była powszechnie znana i stanowiła przedmiot bezskutecznych spekulacji i żartów internautów. O bycie Kataryną podejrzewano kilkoro dziennikarzy i polityków. Z prawdziwą Kataryną rozmawiał telefonicznie Igor Janke. „To był zdecydowanie damski głos, interesujący, trochę tajemniczy… Więcej nie powiem” – relacjonował potem. Kilkakrotnie z blogerką spotkał się z kolei Robert Mazurek. W maju 2008 w „Dzienniku” ukazał się jego wywiad z Kataryną. W rozmowie blogerka przyznała, że pochodzi z południa Polski (z kontekstu rozmowy wynikało, że z Rzeszowa – miasto wojewódzkie na „R”), jest po 30., studiowała na dwóch kierunkach w Warszawie, gdzie także mieszka. Jest członkiem stowarzyszenia Mensa. W pracy „spotyka osoby publiczne”, ale nigdy nie była dziennikarką. Z kolei w sierpniu 2008 Kataryna przeprowadziła w „Dzienniku” wywiad z Mazurkiem.
W 2006 Krzysztof Urbanowicz poinformował, że Kataryna była autorem sponsorowanym przez Agorę. Kataryna i Agora temu zaprzeczyły, a Urbanowicz wycofał się ze swojego stwierdzenia i przeprosił Katarynę.
Zapowiedzi ujawnienia tożsamości.
W maju 2009 właściciel serwisu Salon24 Igor Janke ogłosił, że Krzysztof Czuma, syn ministra sprawiedliwości Andrzeja Czumy, wysłał do portalu Salon24.pl pismo z żądaniem usunięcia „kłamliwego i obraźliwego wpisu na blogu niejakiej »Kataryny«”.
Przedstawiciele portalu odpowiedzieli, że wpis Kataryny nie narusza regulaminu i w związku z tym nie zostanie usunięty.
Kataryna zapowiedziała, że jeśli min. Czuma będzie chciał wytoczyć jej proces, to ujawni swoje dane.
Kilka dni później Dziennik Polska-Europa-Świat ujawnił, że zna tożsamość Kataryny. Gazeta nie podała wprawdzie nazwiska blogerki, ale opisała ją w sposób, który pozwala na jednoznaczną identyfikację: jest to pochodząca z Rzeszowa 38-latka, „znana i szanowana w środowisku organizacji pozarządowych” prezes warszawskiej fundacji zajmującej się „wspieraniem różnorodnych form aktywności społecznej, wzmacnianiem u obywateli umiejętności współdziałania w kształtowaniu demokratycznego społeczeństwa”. Te informacje w zupełności wystarczyły internautom do identyfikacji fundacji i jej prezes.
Kataryna ujawniła treść SMS-a, jaki otrzymała od Sylwii Czubkowskiej, dziennikarki Dziennika, w którym autorka namawia Katarynę do ujawnienia swojej tożsamości na łamach jej gazety i ostrzega, że w przeciwnym przypadku informację może wykorzystać Fakt (tabloid należący do tego samego wydawcy, tj. Axel Springer Polska).
Proces.
W 2009 Kataryna pozwała spółkę Axel Springer Polska, wydawcę „Dziennika”, i dziennikarzy tego dziennika o naruszenie jej prawa do prywatności. W pozwie Kataryna ujawniła, że nazywa się Katarzyna Sadło. Był to precedensowy spór o prawo do prywatności w Internecie, ale ze względu na ugodę stron sąd ostatecznie nie rozstrzygnął wątpliwości związanych z tą sprawą.

</doc>
<doc id="1019876" url="https://pl.wikipedia.org/wiki?curid=1019876" title="No Doubt (album)">
No Doubt (album)

No Doubt – debiutancki album grupy No Doubt. Podczas pracy nad albumem zespół eksperymentował z różnymi gatunkami muzycznymi, skupiając się głównie na trzeciofalowym ska z domieszką ska punku i Nowej Fali. Powstał on na mocy kontraktu z labelem Interscope Records – Trauma z 1991 roku. Członkowie zespołu wydali około 13 tysięcy dolarów na wyprodukowanie krążka. Album przeszedł bez echa na rynku muzycznym sprzedając się jedynie w 30 tysiącach egzemplarzy – w Stanach w tym czasie królował grunge z Nirvaną na czele. W związku z fatalnymi wynikami sprzedaży albumu wytwórnia zdecydowała nie finansować singla. Zespół z własnej kieszeni pokrył produkcję teledysku i wypuszczenia singla "Trapped In A Box" za sumę około 5 tysięcy dolarów. Nie odniósł on większego sukcesu – puszczony jedynie w lokalnym stacjach kablowych, nigdy nie został puszczony w MTV.

</doc>
<doc id="1019881" url="https://pl.wikipedia.org/wiki?curid=1019881" title="Stefan Śnieżko">
Stefan Śnieżko

Stefan Śnieżko (ur. 5 czerwca 1936 w Ginejciszkach na Litwie) – polski prawnik, prokurator, działacz opozycji w okresie PRL, senator II kadencji.
Życiorys.
Ukończył w 1965 studia na Wydziale Prawa Uniwersytetu Warszawskiego. Następnie do 1981 należał do Polskiej Zjednoczonej Partii Robotniczej oraz pracował w prokuraturach m.in. w Giżycku i Olsztynie, gdzie doszedł do stanowiska zastępcy prokuratora rejonowego. Został odwołany ze stanowiska we wrześniu 1981 w związku z zaangażowaniem się w działalność w „Solidarności”. W stanie wojennym został internowany na okres od 13 grudnia 1981 do 17 grudnia 1982. Był uczestnikiem prac Centrum Obywatelskich Inicjatyw Ustawodawczych Solidarności. Od 1983 posiadał uprawnienia radcy prawnego, od 1989 także adwokata. W latach 1990–2001 pełnił funkcję zastępcy Prokuratora Generalnego. Był także senatorem II kadencji z ramienia Kongresu Liberalno-Demokratycznego. W 2004 przeszedł w stan spoczynku.
W 2009 odznaczony przez prezydenta Lecha Kaczyńskiego Krzyżem Oficerskim Orderu Odrodzenia Polski. W 2009 rada Polskiej Fundacji Katyńskiej nadała mu Medal Dnia Pamięci Ofiar Zbrodni Katyńskiej. W 2016 otrzymał Krzyż Wolności i Solidarności.

</doc>
<doc id="1019882" url="https://pl.wikipedia.org/wiki?curid=1019882" title="Bibi Naceri">
Bibi Naceri

Bibi Naceri (właściwie Larbi Naceri; ur. 28 grudnia 1958) − francuski aktor i scenarzysta pochodzenia algierskiego, brat aktora Samy'ego Nacieri.

</doc>
<doc id="1019883" url="https://pl.wikipedia.org/wiki?curid=1019883" title="Maurycy Wettyn">
Maurycy Wettyn

Maurycy Wettyn, Maurycy saski (ur. 21 marca 1521 we Freibergu, zm. 11 lipca 1553 pod Sievershausen) – elektor Saksonii w latach 1547–1553.
Pochodził z linii albertyńskiej Wettynów. Był synem księcia Saksonii Henryka Pobożnego i Katarzyny Meklemburskiej. W dzieciństwie wychowany w katolicyzmie, po konwersji rodziny przyjął wraz z nią luteranizm. Po śmierci ojca w 1541 roku został jego następcą. Kontynuował politykę sekularyzacji dóbr kościelnych i wspierania rozwoju reformacji w Rzeszy. Przyczynił się do rozwoju szkolnictwa w swoim państwie, przystąpił też do Związku szmalkaldzkiego.
Początkowo był stronnikiem swojego kuzyna przywódcy protestantów niemieckich, Jana Fryderyka Wspaniałomyślnego, wkrótce po wyprawie na Brunszwik w 1542 roku popadł jednak z nim w konflikt i przeszedł do obozu cesarskiego. Wspierał Habsburgów w wojnie z Turcją. Podczas wojny szmalkaldzkiej został stronnikiem Karola V Habsburga. Za obietnicę uzyskania od cesarza tytułu elektorskiego najechał księstwo Saksonię-Wittenberg, który zbrojnie odebrał Janowi Fryderykowi z linii ernestyńskiej Wettinów. Następnie w 1547 roku wsparł wojska cesarskie w bitwie pod Mühlbergiem, w której została rozbita koalicja książąt protestanckich w Rzeszy. 
Po uwięzieniu Jana Fryderyka Wspaniałomyślnego otrzymał od cesarza Karola V tytuł elektorski oraz część dóbr należących do linii ernestyńskiej Wettinów.
Po 1549 roku zajął się reformą administracyjną swojego państwa. Aby nie popaść w konflikt z cesarzem zagwarantował na posiadanych terenach swobody religijne dla katolików jednocześnie umacniając pozycję kościoła luterańskiego w Saksonii. Po umocnieniu swojej pozycji odszedł od sprzyjania polityce Habsburgów i w 1551 roku zorganizował w Torgau zjazd książąt niemieckich, który przekształcił się w bunt. Dzięki pomocy króla Francji, Henryka II zorganizował armię, która zmusiła wojska Karola V do opuszczenia Niemiec. W 1552 roku zawarł z Ferdynandem I Habsburgiem rozejm w Pasawie, a następnie wsparł go w działaniach wojennych przeciw Turcji. Od 1553 roku prowadził wojnę z margrabią Kulmbach, Albrechtem Alcybiadesem.
Maurycy Wettyn zmarł 11 lipca 1553 na skutek ran odniesionych w zwycięskiej bitwie pod Sievershausen. Pochowany został w mauzoleum w kościele św. Marii we Freibergu. Następcą Maurycego w Saksonii został jego brat August Wettyn.
Małżeństwo.
9 stycznia 1541 w Marburgu ożenił się z Agnieszką Heską (1527–1555), najstarszą córką landgrafa Hesji Filipa Wielkodusznego i Krystyny Saksońskiej. Miał z nią dwoje dzieci, ale żadne z nich nie przeżyło ojca:

</doc>
<doc id="1019888" url="https://pl.wikipedia.org/wiki?curid=1019888" title="Wina włoskie">
Wina włoskie

Włochy są jednym z najstarszych regionów uprawy winorośli na świecie. Początkowo na terenie dzisiejszych Włoch uprawiali je Etruskowie i Grecy. Potem produkcja wina rozwijała się w starożytnym Rzymie.
Włochy konkurują z Francją i Hiszpanią o status największego producenta wina na świecie. W zależności od warunków pogodowych produkcja jest nieznacznie większa lub mniejsza niż produkcja wina we Francji. Ponad milion winnic wytwarza ok. 15% światowej produkcji wina. Takie rodzaje win jak: chianti, marsala czy bardolino zyskały popularność na całym świecie. 
Odmiany (szczepy) winorośli.
Włoskie Ministerstwo Rolnictwa i Leśnictwa (MIRAF) utworzyło rejestr ponad 350 odmian winorośli nadając im status „uznanych urzędowo”. Poza tym na terenie Włoch uprawiane jest ponad 500 innych odmian. Czterysta odmian jest uznawanych za autochtoniczne odmiany włoskie.
Najczęściej uprawianymi we Włoszech odmianami winorośli są (w kolejności):
sangiovese (ponad 10% upraw), catarratto bianco, trebbiano toscano, montepulciano, barbera, merlot, trebbiano romagnolo, negroamaro, moscato bianco, chardonnay, garganega, nero d'avola. W przeciwieństwie do rodzimych szczepów powierzchnia upraw chardonnay wzrosła pomiędzy 1990 a 2000 rokiem niemal dwukrotnie.
Duże znaczenie w poszczególnych regionach mają m.in. aglianico, arneis, cortese, corvina veronese, dolcetto, garganega, greco bianco, nebbiolo, primitivo, verdicchio i vernaccia.
Klasyfikacja win.
Instytucje regulujące rynek winiarski we Włoszech posługują się kilkustopniową klasyfikacją nadawaną winom pochodzącym z określonych regionów winiarskich.
Rodzaje win.
Każdy region Włoch może poszczycić się własnymi winami:

</doc>
<doc id="1019889" url="https://pl.wikipedia.org/wiki?curid=1019889" title="Somatyzacja">
Somatyzacja

Somatyzacja – objaw lub zaburzenie z grupy nerwic. Charakteryzuje się obecnością dolegliwości sugerujących obecność choroby somatycznej (pozapsychiatrycznej) przy równoczesnym braku innych przesłanek chorobowych w badaniach laboratoryjnych, obrazowych i badaniu fizykalnym. W rzeczywistości są one wyrazem zaburzeń autonomicznego układu nerwowego, związanych z nieuświadomionym lękiem i napięciem.
Do "klasycznych" dolegliwości somatyzacyjnych należą:
Zaburzenia somatyzacyjne mogą towarzyszyć innym zaburzeniom psychicznym: depresyjnym, psychotycznym, osobowości. Nierzadko występują u osób bez zaburzeń psychicznych np.: bóle brzucha przed egzaminem, omdlenia na pogrzebie.

</doc>
<doc id="1019890" url="https://pl.wikipedia.org/wiki?curid=1019890" title="Harry Gregson-Williams">
Harry Gregson-Williams

Harry Gregson-Williams (ur. 13 grudnia 1961) – brytyjski kompozytor muzyki filmowej.
Życiorys.
Jako dziecko śpiewał w chórze St. John`s College Cambridge. W latach 80. był nauczycielem w szkole w Hindhead w Anglii. Następnie uczył także w Guildhall School of Music and Drama. Jako nauczyciel spędził również kilka lat w Afryce Północnej, co miało spory wpływ na rozwój jego muzyki.
Kariera.
Oprócz stworzenia muzyki do wielu filmów, w tym "Królestwo niebieskie", ', ', "Shrek", "Uciekające kurczaki", "Mrówka Z", ', "Człowiek w ogniu" oraz ' Gregson-Williams znany jest z tworzenia muzyki do gier wideo ', ', ' oraz '.
Jego studio nosi nazwę Wavecrest Music. Kompozytor jest członkiem "Remote Control Productions" Hansa Zimmera.
Podczas swojej kariery otrzymał nagrody Annie (2001) oraz Satelita (2005). Był nominowany do Złotego Globu, Grammy, czy też Saturna.
Życie osobiste.
Jego brat, Rupert Gregson-Williams, również jest kompozytorem muzyki filmowej. Współpracowali ze sobą między innymi przy tworzeniu ścieżki dźwiękowej do "Księcia Egiptu".

</doc>
<doc id="1019893" url="https://pl.wikipedia.org/wiki?curid=1019893" title="Burak pospolity">
Burak pospolity



</doc>
<doc id="1019897" url="https://pl.wikipedia.org/wiki?curid=1019897" title="Struktura organizacyjna Wojska Polskiego wiosną 1945">
Struktura organizacyjna Wojska Polskiego wiosną 1945

Struktura organizacyjna Wojska Polskiego – stan na dzień 10 maja 1945 roku.
1 maja 1945 Wojsko Polskie liczyło 334,8 tys. żołnierzy pełniących służbę w Naczelnym Dowództwie i Ministerstwie Obrony Narodowej, dwóch armiach polowych oraz jednostkach Odwodu Naczelnego Dowództwa. Po zakończeniu działań wojennych w Europie stan liczebny WP nadal rósł. 1 września 1945 w szeregach WP pełniło służbę 395 tys. żołnierzy.
10 maja 1945 roku stan bojowy WP liczył 161.181 żołnierzy, w tym: 55.889 w 1 Armii WP, 59.475 w 2 Armii WP oraz 45.817 w jednostkach podległych Naczelnemu Dowództwu WP. Zestawienie stanu bojowego nie obejmowało Lotnictwa WP oraz jednostek podporządkowanych MON i jednostek będących w operacyjnym podporządkowaniu Armii Radzieckiej.
Odwody Naczelnego Dowództwa.
Szefostwo Mobilizacji i Uzupełnień.
Brygada artylerii miała 3 pułki, brygada pancerna - 3 bataliony czołgów (w 1 BPanc dodatkowo batalion zmot), brygada saperów/pontonów - 4 bataliony, brygada kawalerii - 2 pułki, dywizja artylerii przeciwlotniczej - 4 pułki.

</doc>
<doc id="1019900" url="https://pl.wikipedia.org/wiki?curid=1019900" title="Gubernatorzy Svalbardu">
Gubernatorzy Svalbardu



</doc>
<doc id="1019901" url="https://pl.wikipedia.org/wiki?curid=1019901" title="Gemeindeverwaltungsverband Altshausen">
Gemeindeverwaltungsverband Altshausen

Gemeindeverwaltungsverband Altshausen – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg. Siedziba związku znajduje się w miejscowości Altshausen. Do 1973 związek leżał w powiecie Saulgau.
Związek gmin zrzesza jedenaście gmin:

</doc>
<doc id="1019902" url="https://pl.wikipedia.org/wiki?curid=1019902" title="Andrzej Folwarczny">
Andrzej Folwarczny

Andrzej Piotr Folwarczny (ur. 27 lutego 1970 w Zbrosławicach) – polski polityk i działacz społeczny, poseł na Sejm III kadencji.
Życiorys.
Ukończył w 1995 studia na Wydziale Automatyki, Elektroniki i Informatyki Politechniki Śląskiej. Był działaczem Stowarzyszenia „Młodzi Demokraci”. Sprawował mandat posła III kadencji wybranego w okręgu gliwickim z listy Unii Wolności, bezskutecznie ubiegał się o reelekcję. Zasiadał we władzach krajowych UW, a w 2005 poparł powstanie Partii Demokratycznej, wycofując się jednocześnie z działalności partyjnej.
W latach 1999–2004 pełnił funkcję wiceprezesa Towarzystwa Przyjaźni Polsko-Izraelskiej. W 1998 zainicjował powstanie i został prezesem zarządu fundacji Forum Dialogu Między Narodami, do której celów należy upowszechnianie tolerancji i kultury demokratycznej. Wszedł w skład Kolegium Społecznego w Muzeum Historii Żydów Polskich Polin w Warszawie.
W 2015 odznaczony Krzyżem Kawalerskim Orderu Odrodzenia Polski. Wyróżniony także m.in. Nagrodą Biblioteki Polskiej w Waszyngtonie im. Tadeusza Walendowskiego.

</doc>
<doc id="1019903" url="https://pl.wikipedia.org/wiki?curid=1019903" title="Blaster">
Blaster



</doc>
<doc id="1019906" url="https://pl.wikipedia.org/wiki?curid=1019906" title="Kościół Starokatolicki na Słowacji">
Kościół Starokatolicki na Słowacji

Kościół Starokatolicki na Słowacji () – kościół starokatolicki, będący współzałożycielem Światowej Rady Narodowych Kościołów Katolickich. Kościół liczy 1,7 tys. członków. Na urzędzie Zwierzchnika Kościoła od 2021 roku jest Vlastimil Šulgan, zaś siedziba kościoła znajduje się w Nitrze.
Historia.
Po I wojnie światowej rozpad monarchii austro-węgierskiej pociągnął za sobą konieczność nowego podziału Kościoła Starokatolickiego Austrii. Obok biskupstwa w Varnsdorf w Czechosłowacji, utworzono w 1920 r. biskupstwo austriackie z siedzibą w Wiedniu. W prowincji praskiej istniejącej od 1900 r. po pierwszym czeskim duszpasterzu – ks. dr. Franciszku Iszce, utworzyła się silna grupa starokatolickich teologów. W 1924 r. na biskupa Kościoła wybrano ks. Aloisa Paszka, który w 1924 r. otrzymał w Bernie sakrę biskupią. Podczas drugiej wojny światowej Kościół poniósł dotkliwe straty osobowe i materialne. W czerwcu 1968 r. odbył się 37 Synod Kościoła, który dokonał wyboru nowego biskupa, został nim ks. dr Augustin Podolak, który przejął sakrę w Utrechcie. W 1972 r. kolejnym biskupem został ks. dr Jan Heger. Od 1991 r. zwierzchnikiem wspólnoty został biskup Dušan Hejbal. W 1993 r. Kościół Starokatolicki w Czechosłowacji, został przekształcony w Kościół Starokatolicki w Czechach, a w roku 1995 r. wyodrębniono Kościół Starokatolicki na Słowacji.
16 grudnia 1995 w Bratysławie odbyło się inaugurujące posiedzenie Rady Kościoła Starokatolickiego na Słowacji. Gośćmi spotkania byli przedstawiciele różnych Kościołów starokatolickich w tym także emerytowany biskup Kościoła Starokatolickiego Austrii Nikolaus Hummel. Administratorem Kościoła Starokatolickiego na Słowacji został wtedy wybrany ks. Augustín Bačinský. Kościół Starokatolicki na Słowacji w Unii Utrechckiej zyskał status obserwatora. Pierwszy Synod Kościoła w 1997 wybrał ks. Bačinskiego na biskupa – zwierzchnika wspólnoty. W 2004 roku kandydat otrzymał święcenia biskupie, lecz nie z rąk członków biskupów Unii Utrechckiej, ale od abp António José da Costa Raposo, który jest prymasem Apostolsko-Episkopalnego Kościoła Portugalii. Przyjęcie sukcesji apostolskiej od tego biskupa, a także liberalizowanie się życia kościelnego w Unii Utrechckiej sprawiło, że nadzwyczajny Synod Kościoła zadecydował o włączeniu się w struktury Światowej Rady Narodowych Kościołów Katolickich.
Od 2007 roku Kościół Starokatolicki na Słowacji i Polski Narodowy Katolicki Kościół w RP współpracują ze sobą w kierunku utrzymania jak najbliższych kontaktów ekumenicznych i międzykościelnych. 21 września 2008 arcybiskup dr Augustín Bačinský udzielił kl. Grzegorzowi Cesarczykowi święceń diakonatu, przez co stał się on pierwszym niezależnym duchownym Polskiego Narodowego Katolickiego Kościoła w RP, wyświęconym poza Kościołem Polskokatolickim. Trzeci Synod Ogólnopolski Polskiego Narodowego Katolickiego Kościoła w RP zwołany w dniu 11 sierpnia 2013 r. zadecydował o ponownym zbliżeniu się PNKK do Światowej Rady Narodowych Kościołów Katolickich. Synod wyznaczył ks. Jerzego Rybkę na biskupa i nakazał przyjąć święcenia biskupie w dniu 15 września 2013 r. w Nitrze na Słowacji. Uroczystej konsekracji biskupiej dokonali min. abp dr Augustín Bačinský.
11 stycznia 2015 roku abp Bačinský wraz z biskupami Antonínem Jelínkiem i Hansjörg Petersem wykonsekrowali w kaplicy św. Gorazda w Nitrze na biskupów Konstantina Andeeva i Pawła Levushkana dla Kościoła Ewangelicko-Luterańskiego Konfesji Augsburskiej w Rosji.
Nauka Kościoła Starokatolickiego na Słowacji.
Nauka Kościoła Starokatolickiego na Słowacji nie odbiega od wiary i tradycji Kościoła katolickiego. W sprawowaniu tych świętych czynności posługuje się kalendarzem liturgicznym roku kościelnego. Najwyższą cześć Kościół oddaje Bogu w Trójcy Świętej Jedynemu. Kościół oddaje cześć aniołom, apostołom, męczennikom i świętym, a wśród nich w szczególny sposób Maryi Pannie. Kościół uznaje tradycyjne 7 sakramentów, zgodnie z nauką Kościoła katolickiego. Eucharystia sprawowana jest pod dwiema postaciami: Ciała i Krwi Pańskiej. W Kościele Starokatolickim są sprawowane dwie formy spowiedzi: indywidualna (uszna w konfesjonale) oraz ogólna (sprawowana bądź jako odrębny obrzęd przed ołtarzem, bądź w połączeniu z Mszą Świętą w części zwanej Spowiedzią Powszechną). Do spowiedzi indywidualnej są zobowiązane przystępować dzieci oraz młodzież do sakramentu bierzmowania. Kościół Starokatolicki nie uznaje dogmatu o nieomylności papieża. Kościół utrzymuje bardzo konserwatywne poglądy na temat kapłaństwa kobiet i małżeństw homoseksualnych, będąc ich przeciwnikiem.
Duchowni Kościoła Starokatolickiego na Słowacji.
Duchownym Kościoła Starokatolickiego na Słowacji może być mężczyzna, który ukończył Seminarium Biskupie w Nitrze i który uzyskał akceptację władz kościelnych oraz przynajmniej święcenia diakonatu. Biskupem w Kościele Starokatolickim jest kapłan wybrany przez Synod Krajowy. Księży nie obowiązuje celibat. W Kościele obowiązują stroje liturgiczne podobne jak w Kościele rzymskokatolickim. Duchowni kościoła udzielają posług religijnych każdemu, niezależnie od jego przynależności konfesyjnej, tj. sakramentów każdemu wiernemu uznającemu katolicką naukę o sakramentach, zaś sakramentaliów wszystkim chrześcijanom.

</doc>
<doc id="1019907" url="https://pl.wikipedia.org/wiki?curid=1019907" title="Roger I (hrabia Maine)">
Roger I (hrabia Maine)

Roger I (zm. 31 października 900) – hrabia Maine, założyciel drugiej dynastii z Maine, zwanej także dynastią Hugonidów. Jego pochodzenie jest nieznane, niektórzy przypuszczają, że jego przodkami byli hrabiowie Mans z rodu Robertyngów.
W 886 r. został hrabią Maine, z pominięciem prawowitego dziedzica hrabstwa, Gauzlina, który był zbyt młody aby odziedziczyć ważne strategicznie hrabstwo, zagrożone przez najazdy wikingów. Ok. 890 r. Roger poślubił Rotchildę (871 - 928/929), córkę króla Franków Zachodnich Karola II Łysego i Rychildy, córki Bivina de Gorze. Roger miał z nią syna i dwie córki:
Kiedy Gauzlin doszedł do lat sprawnych zaczął dążyć do odzyskania hrabstwa. Udało mu się uzyskać poparcie króla Odona i dzięki jego pomocy w 893 r. wypędził Rogera z Maine. Rogerowi udało się jednak odzyskać władzę w hrabstwie już w 895 r. Zmarł w roku 900 i jego potomkowie utrzymali się w hrabstwie.

</doc>
<doc id="1019909" url="https://pl.wikipedia.org/wiki?curid=1019909" title="K-przestrzeń">
K-przestrzeń

"k"-przestrzeń – przestrzeń Hausdorffa, która jest obrazem przestrzeni lokalnie zwartej poprzez przekształcenie ilorazowe. Pojęcie "k"-przestrzeni, przypisywane Witoldowi Hurewiczowi, wprowadził w 1950 David Gale. Produkt "k"-przestrzeni na ogół nie jest "k"-przestrzenią – odpowiedni kontrprzykład podał Clifford Hugh Dowker.
"k"-rozszerzenia.
Niech formula_12 będzie przestrzenią topologiczną. "k"-rozszerzeniem topologii formula_13 nazywamy rodzinę podzbiorów formula_14 zbioru formula_1 takich, że formula_16 dla każdego zbioru zwartego formula_17 Rodzina formula_18 jest również topologią w zbiorze formula_19 Przestrzeń formula_1 z topologią formula_18 oznacza się symbolem formula_22 i nazywa się "k"-rozszerzeniem przestrzeni formula_19 W topologii, często wykorzystywane bywają następujące rezultaty dotyczące "k"-przestrzeni:
"k"-ciągłość.
Niech formula_28 będą przestrzeniami topologicznymi. Funkcję formula_29 nazywamy "k"-ciągłą, gdy formula_30 jest ciągła dla każdego zbioru zwartego formula_17 Jeśli symbole formula_32 i formula_33 oznaczają rodziny przekształceń ciągłych i "k"-ciągłych między przestrzeniami formula_1 i formula_35 to
"k"3-przestrzenie.
Przestrzeń topologiczna formula_1 nazywana jest "k"3-przestrzenią, gdy formula_37 dla każdej przestrzeni regularnej formula_42 Wprost z definicji wynika, że każda "k"-przestrzeń jest "k"3-przestrzenią. Przeciwna implikacja jest jednak fałszywa. Produkt nieprzeliczalnie wielu kopii prostej rzeczywistej (która nie jest "k"-przestrzenią) jest "k"3-przestrzenią.

</doc>
<doc id="1019912" url="https://pl.wikipedia.org/wiki?curid=1019912" title="Ludwik Ferdynand Hohenzollern (1907–1994)">
Ludwik Ferdynand Hohenzollern (1907–1994)

Ludwik Ferdynand (II) Pruski, niem. "Louis Ferdinand Victor Eduard Adalbert Michael Hubertus Prinz von Preußen" (ur. 9 listopada 1907 w Poczdamie; zm. 25 września 1994 w Bremie) – książę Prus, głowa rodu Hohenzollern od 1951 do 1994.
Życiorys.
Był drugim synem kronprinza Wilhelma, następcy tronu Niemiec i Prus, i jego żony Cecylii Mecklenburg-Schwerin. Był ulubionym wnukiem cesarza Wilhelma II, który chętnie wysłuchiwał jego opowieści o podróży do Stanów Zjednoczonych i zwierzeń o związku z francuską aktorką, Lili Damitą. Po powrocie do Niemiec młody książę uporządkował swoje życie.
Pretendentem do tronu cesarskiego został, gdy jego starszy brat Wilhelm zawarł małżeństwo morganatyczne. Sam starał się zachować to, co pozostało z dobrego imienia Hohenzollernów. W roku 1938 poślubił Kirę Kiriłłowną, wielką księżną Rosji (córkę wielkiego księcia Cyryla, pretendenta do tronu Romanowów, i Wiktorii Melity, księżniczki brytyjskiej). Do ślubu włożył mundur Luftwaffe, z którego nakazał zdjąć swastyki. Z Kirą doczekał się siedmiorga dzieci:
Ludwik był wielkim wrogiem nazizmu. Począwszy od roku 1950 dzielił czas pomiędzy domy w Berlinie i Bremie. Podejmując się misji zagranicznych, usilnie działał na rzecz swojego kraju, mając zawsze u boku żonę Kirę. Umarł w 1994 roku.
Z jego synów tylko Ludwik Ferdynand (III) zawarł małżeństwo równe stanem (z osobą z suwerennego rodu), a więc Ludwik Ferdynand II mianował swym następcą Jerzego Fryderyka (syna Ludwika Ferdynanda), co zaskarżył w sądzie Fryderyk Wilhelm (najstarszy syn Ludwika Ferdynanda).

</doc>
<doc id="1019913" url="https://pl.wikipedia.org/wiki?curid=1019913" title="Związek gmin Gullen">
Związek gmin Gullen

Związek gmin Gullen – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg. Siedziba związku znajduje się w miejscowości Grünkraut. 
Związek gmin zrzesza cztery gminy wiejskie:

</doc>
<doc id="1019914" url="https://pl.wikipedia.org/wiki?curid=1019914" title="Beyond Sensory Experience">
Beyond Sensory Experience

Beyond Sensory Experience – grupa muzyczna (duet) założona przez Drakha i K. Meiztera w 2001 roku w Uppsali (Szwecja).
Skupiają się na tworzeniu dźwięków eksperymentalnych i zbliżonych klimatem do dark ambient/post-industrial. Ich muzyka jest syntezą niepokojących odgłosów i muzyki elektronicznej.
Projekt rozpoczął działalność wydawniczą w 2003 roku, kiedy to nakładem wytwórni Old Europa Cafe ukazały się płyty składające się na swoistą trylogię: „Tortuna”, „Urmula” i „Ratan”. Uzupełnieniem trylogii była wydana w kolejnym roku płyta z remiksami: „Korrelations”. W 2005 roku duet podpisał kontrakt ze szwedzką wytwórnią Cold Meat Industry i wydał dla niej płytę „Pursuit Of Pleasure”. W tymże roku zagrał również swój pierwszy koncert w Sztokholmie. Ostatnim wydawnictwem duetu jest płyta „No Lights In Our Eyes” z 2008 roku.

</doc>
<doc id="1019916" url="https://pl.wikipedia.org/wiki?curid=1019916" title="Kurier Polski (1957–1999)">
Kurier Polski (1957–1999)

Kurier Polski – ogólnopolski dziennik popołudniowy wydawany w latach 1957–1999 w Warszawie.
Historia.
W czasach PRL.
Pismo powstało w 1957. W okresie istnienia Polskiej Rzeczypospolitej Ludowej było organem prasowym Stronnictwa Demokratycznego, wydawanym przez partyjne wydawnictwo „Epoka”, które realizowało ogólne wytyczne centrali, sporo uwagi poświęcając wydarzeniom związanym ze stronnictwem i jego liderami. Gazeta wydawana była w Warszawie równolegle z drugą stołeczną popołudniówką – „Expressem Wieczornym”, z którą rywalizowała w docieraniu do wydarzeń o charakterze sensacyjnym. Redakcja organizowała akcje promocyjne i reklamowe, koncerty, akcje charytatywne, zabawy sylwestrowe dla mieszkańców stolicy. Była inicjatorem konkursów, w tym gazetowych „zdrapek”, rywalizując również na tym polu z „Expressem Wieczornym”. Do atrakcji gazety należały anonse towarzyskie.
Ważnym rokiem w historii gazety był rok 1968. Dziennikarze „Kuriera Polskiego” byli wtedy pomysłodawcami ustanowienia Orderu Uśmiechu. W tym samym 1968 roku artykułem w „Kurierze Polskim” rozpoczęto z powodów politycznych nagonkę na Pawła Jasienicę.
Wydawanie gazety było zawieszone w czasie stanu wojennego od 13 grudnia 1981 do 1 stycznia 1982.
Sytuacja po 1989.
Gazeta pierwsza napisała w lipcu 1991 o aferze w spółce „Telegraf”, powiązanej z braćmi Jarosławem i Lechem Kaczyńskimi. Do końca roku pismo było wciąż związane z SD, uczestniczyło w jego kampanii wyborczej 1991. W 1992 gazetę wykupił właściciel telewizji Polsat. Pismo w tamtej formie uległo likwidacji w 1999, by odrodzić się w 2008. Wtedy to Fundacja Samorządność i Demokracja zaczęła wydawać „Kurier Polski” z podtytułem „Dzień po dniu”. Kontynuacją tej gazety w latach 2009–2010 był „Kurier Polski – wszystko dla wszystkich”. Po sporze wewnętrznym w Stronnictwie Demokratycznym, prawa do tytułu „Kurier Polski – Dzień po dniu” ostatecznie zostały w rękach grupy skupionej wokół Pawła Piskorskiego w Stronnictwie Demokratycznym. Gazeta „Kurier Polski – wszystko dla wszystkich” została zaś w nowo utworzonym Stowarzyszeniu Demokratycznym.

</doc>
<doc id="1019918" url="https://pl.wikipedia.org/wiki?curid=1019918" title="Puchar Europy Mistrzów Klubowych (1989/1990)">
Puchar Europy Mistrzów Klubowych (1989/1990)

XXXV Puchar Europy Mistrzów Klubowych 1989/1990

</doc>
<doc id="1019925" url="https://pl.wikipedia.org/wiki?curid=1019925" title="Zbigniew Szymański (lekarz)">
Zbigniew Szymański (lekarz)

Zbigniew Szymański (ur. 1 września 1938 w Lublinie, zm. 30 stycznia 2005 w Szczecinie) – polski naukowiec, lekarz, poseł na Sejm III kadencji.
Życiorys.
Studiował na Wydziale Lekarskim Pomorskiej Akademii Medycznej w Szczecinie, uzyskując dyplom lekarza w 1961. W 1970 otrzymał stopień doktora nauk medycznych, w 1992 został doktorem habilitowanym w zakresie endokrynologii. Przez około czterdzieści lat był pracownikiem naukowym w Pomorskiej Akademii Medycznej, w tym od 1972 w Instytucie Położnictwa i Ginekologii.
Działał w organizacjach katolickich i ruchach sprzeciwiających się aborcji. Od 1980 należał do „Solidarności”. W 1981 zainicjował powołanie w Szczecinie Towarzystwa Odpowiedzialnego Rodzicielstwa. W latach 1992–2001 pracował na Uniwersytecie Kardynała Stefana Wyszyńskiego na stanowisku profesora nadzwyczajnego. W latach 90. związany był ze Stowarzyszeniem Rodzin Katolickich, z rekomendacji tej organizacji w 1997 został z listy Akcji Wyborczej Solidarność posłem III kadencji. W 2001 nie ubiegał się o reelekcję.
Opublikował prace naukowe z zakresu medycyny, był także promotorem trzech prac doktorskich.
Pochowany został na cmentarzu centralnym w Szczecinie (kwatera 107a).

</doc>
<doc id="1019926" url="https://pl.wikipedia.org/wiki?curid=1019926" title="Zbigniew Szymański">
Zbigniew Szymański



</doc>
<doc id="1019927" url="https://pl.wikipedia.org/wiki?curid=1019927" title="Serie A (1987/1988)">
Serie A (1987/1988)

Serie A 1987/1988 – 86. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 13 września 1987 do 15 maja 1988. Mistrzem został , zdobywając swój 11.tytuł.
Organizacja.
Liczba uczestników pozostała bez zmian (16 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 30 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Dwie ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1019928" url="https://pl.wikipedia.org/wiki?curid=1019928" title="Ascoli Calcio 1898">
Ascoli Calcio 1898



</doc>
<doc id="1019931" url="https://pl.wikipedia.org/wiki?curid=1019931" title="Dyscyplina">
Dyscyplina



</doc>
<doc id="1019934" url="https://pl.wikipedia.org/wiki?curid=1019934" title="Serie A (1986/1987)">
Serie A (1986/1987)

Serie A 1986/1987 – 85. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 14 września 1986 do 17 maja 1987. Mistrzem został , zdobywając swój pierwszy tytuł.
Organizacja.
Liczba uczestników pozostała bez zmian (16 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 30 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1019936" url="https://pl.wikipedia.org/wiki?curid=1019936" title="Kjeld Kirk Kristiansen">
Kjeld Kirk Kristiansen

Kjeld Kirk Kristiansen (ur. 27 grudnia 1947) – duński przedsiębiorca, absolwent Szkoły Biznesu w Arhus, którą ukończył w 1970, oraz studiów MBA w Lozannie (1972), prezes Lego Group w latach 1979-2004. Wnuk założyciela Lego Ole Kirk Christiansena, syn Godtfreda Kirk Christiansena. Według magazynu „Forbes”, w 2018 roku zajmował 2. miejsce na liście najbogatszych ludzi w Danii oraz 351. miejsce w rankingu światowym. Jego majątek szacuje się na 5,4 miliarda dolarów amerykańskich. Kristiansen był pomysłodawcą zestawów tematycznych Lego.
Mimo że w prostej linii pochodzi z rodziny Christiansenów, właścicieli Lego, jego nazwisko pisze się przez „K”. Spowodowane jest to tym, że ksiądz wpisując nazwisko do kościelnych rejestrów popełnił błąd.
Kristiansen został odznaczony Orderem Dannebroga.
Życie prywatne.
Wraz z żoną Camillą ma troje dzieci: syna Thomasa, który jest wiceprezesem rady nadzorczej Lego oraz dwie córki, Sofie i Agnete.

</doc>
<doc id="1019937" url="https://pl.wikipedia.org/wiki?curid=1019937" title="Yutaka Niida">
Yutaka Niida

 – japoński bokser, były dwukrotny zawodowy mistrz świata organizacji WBA w kategorii słomkowej (do 105 funtów).
Zawodową karierę rozpoczął w 1996. 28 sierpnia 2001, w swojej szesnastej walce, zdobył tytuł mistrza świata WBA, pokonując na punkty Chanę Porpaoina. Dwa miesiące później zrezygnował z tytułu, motywując to problemami ze zdrowiem (lumbago) i związanym z nimi brakiem motywacji do dalszego kontynuowania kariery bokserskiej.
Na ring powrócił dwa lata później. Już w pierwszej walce zmierzył się z Noelem Arambuletem, mistrzem świata WBA. Niida przegrał na punkty po niejednomyślnym werdykcie sędziów. Rok później doszło do pojedynku rewanżowego między oboma pięściarzami. Tym razem wygrał Japończyk, po raz drugi zdobywając pas mistrzowski WBA (dodatkowo Arambulet nie zdołał zmieścić się w limicie wagowym).
W 2004 Niida zdołał jeszcze obronić swój tytuł w walce z Juanem Jose Landaetą. W następnym roku zaliczył dwie kolejne udane obrony (z Jae Won Kimem i Eriberto Gejonem.
W 2006 walczył tylko raz – pokonał na punkty Kolumbijczyka Ronalda Barrerę. 7 kwietnia 2007 zmierzył się z byłym mistrzem świata WBC, Katsunari Takayamą. Walka zakończyła się kontrowersyjnym rozstrzygnięciem – sędziowie niejednogłośnie orzekli zwycięstwo Niidy na punkty.
Pięć miesięcy później, 1 września 2007, Niida po raz drugi pokonał Filipińczyka Eriberto Gejona (tym razem na punkty). 1 marca 2008 znokautował w 6 rundzie Wenezuelczyka Jose Luisa Varelę. 15 września tego samego roku przegrał przez techniczny nokaut w czwartej rundzie z Románem Gonzálezem i stracił pas mistrzowski. Po tej walce zakończył karierę bokserską.

</doc>
<doc id="1019940" url="https://pl.wikipedia.org/wiki?curid=1019940" title="François Ducaud-Bourget">
François Ducaud-Bourget

ks. prałat François Ducaud-Bourget FSSPX, właściwie Germain Joseph Pierre Marie Maurice Ducaud (ur. w 1894, zm. w czerwcu 1984) – francuski tradycjonalistyczny kapłan katolicki, poeta i pisarz, odpowiedzialny za zajęcie dużego parafialnego kościoła St. Nicolas du Chardonnet w Paryżu przez wiernych FSSPX. 27 lutego 1977 r. msgr Ducaud-Bourget wkroczył do St Nicolas na czele grupki księży i blisko 10 000 wiernych.

</doc>
<doc id="1019941" url="https://pl.wikipedia.org/wiki?curid=1019941" title="Pstry Ogon">
Pstry Ogon

Pstry Ogon (także Cętkowany Ogon, w języku lakota Sinte Galeshka, ang. "Spotted Tail", ur. ok. 1823, zm. 5 sierpnia 1881) – wódz Indian z północnoamerykańskiego plemienia Siuksów Brulé, dowódca, jeden z głównych zwolenników pokojowych relacji z Amerykanami.
Życiorys.
Urodził się ok. 1823 r. (według niektórych źródeł w 1833) nad White River w obecnej Dakocie Południowej lub w pobliżu dzisiejszego Laramie w Wyomingu. W młodości waleczny wojownik, wyróżniający się w walkach z Paunisami. 19 sierpnia 1854 r. dowodził wojownikami Brulé, którzy pokonali oddział płk. Johna Grattana pod Fort Laramie. Wyróżnił się też 3 września 1855 r. w bitwie pod Ash Hollow w Nebrasce z odwetową wyprawą US Army pod wodzą płk. Williama Harneya, w której został czterokrotnie ranny. Po poddaniu się z honorami Harneyowi został zesłany do więzienia, ale wkrótce ułaskawiono go. Po roku pobytu wśród białych wrócił do swego plemienia jako orędownik pokojowych relacji z Amerykanami. W latach 1863–1864 kilkakrotnie spotykał się na naradach z nimi, występując w obronie Siuksów, ale opowiadając się za pokojowym rozwiązywaniem narastających na pograniczu konfliktów. 6 i 7 stycznia 1865 r. dowodził jednak atakiem na Julesburg w Kolorado, będącym odwetem Indian za masakrę nad Sand Creek.
Gdy w kwietniu 1865 r. osiedlił się wraz z sześćdziesięcioma innymi rodzinami Brulé koło Fortu Laramie, deklarując chęć życia w pokoju, został aresztowany i zesłany z grupą wojowników do Fortu Kearny. Po ataku Siuksów na konwój uciekł i schronił się w krainie rzeki Powder, a do Fortu Laramie powrócił dopiero wiosną 1866 r., po otrzymaniu od Amerykanów zaproszenia na naradę. Uważany już wówczas za głównego wodza Brulé, podpisał traktat w Fort Laramie z 27 czerwca 1866 r. i udał się na coroczne polowanie na bizony. Dwa lata później zawarł w imieniu Brulé kolejny traktat w Fort Laramie, prawdopodobnie nieświadom wpisanych do niego niekorzystnych dla Indian warunków (w tym utraty terenów na Republican i Platte).
Przesiedlenie Brulé do niegościnnej Agencji Whetstone nad rzeką Missouri pogłębiło ich biedę i niezadowolenie. Spory zwolenników i przeciwników współpracy z białymi oraz rywalizacja między wodzami doprowadziły do tego, że 29 października 1869 zastrzelił grożącego mu bronią pijanego wodza Wielkie Usta (lak. "Eh-ton-kah", ang. "Big Mouth"). Kolejnej wiosny wraz z Czerwoną Chmurą (lak. "Makhpiya-luta", ang. "Red Cloud") udał się z wizytą do Waszyngtonu, gdzie uzyskał zgodę na przeniesienie swojej grupy do nowej agencji w górnym biegu White River. Tam w styczniu 1872 r. zorganizował pokazowe polowanie dla podróżującego po Dzikim Zachodzie rosyjskiego wielkiego księcia Aleksego Romanowa, a krótko potem raz jeszcze zabiegał w stolicy USA o lepsze ziemie dla swego plemienia.
5 sierpnia 1873 r. zaatakował ze swymi wojownikami grupę Paunisów polujących nad rzeką Republican, zabijając blisko stu wrogów. Była to jego ostatnia bitwa, a pokojowe nastawienie wodza pod koniec życia nie tylko nie nadszarpnęło jego autorytetu wśród Siuksów, ale został także jednym z wodzów Oglalów. Będąc pod wrażeniem wyprawy płk. George’a A. Custera w Góry Czarne w 1874 r. sam zrobił rozpoznanie tamtejszych złóż złota i przekonał się o ich ogromnej wartości. Latem 1876 r. w okresie nasilonych walk Amerykanów z plemionami Wielkich Równin, odwiedził m.in. Fort Larned i Denver, a swoich ludzi powstrzymał od udziału walkach z białymi. Pod koniec 1876 r. uległ naciskom i podpisał traktat oddający Amerykanom prawa do Gór Czarnych. Wiosną 1877 r. wynegocjował też poddanie się Szalonego Konia (lak. "Tashunka Witko", ang. "Crazy Horse") Amerykanom.
Latem, podczas kolejnego pobytu w Waszyngtonie, zgodził się ostatecznie na przesiedlenie Brulé do nieprzyjaznej agencji nad Missouri, ale rok później przeniósł się z nimi do rezerwatu Rosebud. Tam popadł w konflikt z innym wodzem Brulé Wronim Psem (lak. "Kangisunka", ang. "Crow Dog") i 5 sierpnia 1881 r. został przez niego zastrzelony. Morderstwo to miało długofalowe skutki na relacje wśród samych Siuksów, ale też istotne konsekwencje dla późniejszego sposobu egzekwowania prawa w rezerwatach tubylczych Amerykanów.

</doc>
<doc id="1019943" url="https://pl.wikipedia.org/wiki?curid=1019943" title="Spotted Tail">
Spotted Tail



</doc>
<doc id="1019944" url="https://pl.wikipedia.org/wiki?curid=1019944" title="Mokrzec (powiat grodziski)">
Mokrzec (powiat grodziski)

Mokrzec – osada pofolwarczna w Polsce położona w województwie wielkopolskim, w powiecie grodziskim, w gminie Wielichowo. Miejscowość wchodzi w skład sołectwa Gradowice.
W okresie Wielkiego Księstwa Poznańskiego (1815-1848) miejscowość wzmiankowana jako folwark Mokrze należała do wsi mniejszych w ówczesnym pruskim powiecie Kosten rejencji poznańskiej. Mokrze należało do okręgu wielichowskiego tego powiatu i stanowiło część prywatnego majątku Wielichów (dziś Wielichowo), którego właścicielem był wówczas Mikołaj Mielżyński. Według spisu urzędowego z 1837 roku folwark Mokrze liczył trzech mieszkańców, którzy zamieszkiwali jeden dym (domostwo).
Pod koniec XIX wieku miejscowość również wzmiankowana pod nazwą Mokrze. W latach 1975–1998 miejscowość administracyjnie należała do województwa poznańskiego.

</doc>
<doc id="1019946" url="https://pl.wikipedia.org/wiki?curid=1019946" title="Esporte Clube Flamengo">
Esporte Clube Flamengo



</doc>
<doc id="1019947" url="https://pl.wikipedia.org/wiki?curid=1019947" title="A.C. Fiorentina">
A.C. Fiorentina



</doc>
<doc id="1019948" url="https://pl.wikipedia.org/wiki?curid=1019948" title="Serie A (1985/1986)">
Serie A (1985/1986)

Serie A 1985/1986 – 84. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 8 września 1985 do 27 kwietnia 1986. Mistrzem został , zdobywając swój 22.tytuł.
Organizacja.
Liczba uczestników pozostała bez zmian (16 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 30 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1019949" url="https://pl.wikipedia.org/wiki?curid=1019949" title="Jan Berger (burmistrz)">
Jan Berger (burmistrz)

Jan Berger (ur. 14 listopada 1945 w Czechowicach-Dziedzicach) – polski samorządowiec, burmistrz Czechowic-Dziedzic w latach 1990–2006.
Życiorys.
Z wykształcenia jest inżynierem-mechanikiem, absolwentem Technikum Mechaniczno-Elektrycznego w Bielsku-Białej oraz Politechniki Łódzkiej. Pełnił funkcję burmistrza Czechowic-Dziedzic od 12 czerwca 1990 do 26 listopada 2006 roku.
Jest wieloletnim działaczem i współzałożycielem Towarzystwa Przyjaciół Czechowic-Dziedzic oraz prezesem miejscowego koła łowieckiego „Bażaniec”.
Żonaty z Kazimierą, ma trójkę dzieci.

</doc>
<doc id="1019951" url="https://pl.wikipedia.org/wiki?curid=1019951" title="Pawłówko (Wielichowo-Wieś)">
Pawłówko (Wielichowo-Wieś)

Pawłówko – dawna część wsi Wielichowo-Wieś (do 2002 osada) w Polsce położona w województwie wielkopolskim, w powiecie grodziskim, w gminie Wielichowo.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku. 1 stycznia 2003 ówczesna osada Pawłówko stała się częścią wsi Wielichowo-Wieś, a 31 grudnia 2007 została zlikwidowana jako osobna miejscowość.
Miejscowość leżała w pobliżu trasy drogi wojewódzkiej nr 312.
W latach 1975–1998 miejscowość administracyjnie należała do województwa poznańskiego.
Zobacz też: Pawłówko

</doc>
<doc id="1019952" url="https://pl.wikipedia.org/wiki?curid=1019952" title="Andrij Szkil">
Andrij Szkil

Andrij Wasylowycz Szkil, ukr. Андрій Васильович Шкіль (ur. 26 listopada 1963 we Lwowie) – ukraiński polityk, z wykształcenia i zawodu dziennikarz.
Życiorys.
Studiował farmację w Lwowskim Instytucie Medycznym, ukończył dziennikarstwo na Lwowskim Uniwersytecie Narodowym im. Iwana Franki. W latach 1999–2002 był przewodniczącym partii UNA-UNSO. Należał też do przywódców zapoczątkowanej w 2000 akcji „Ukraina bez Kuczmy”. Po kolejnych protestach w marcu 2001 został tymczasowo aresztowany. Zwolniony został po kilkunastu miesiącach, gdy w 2002 został wybrany do Rady Najwyższej. W parlamencie przystąpił do frakcji Bloku Julii Tymoszenko. Brał aktywny udział w pomarańczowej rewolucji. Ponownie uzyskiwał mandat poselski w 2006 i w 2007, sprawował go do 2012.

</doc>
<doc id="1019953" url="https://pl.wikipedia.org/wiki?curid=1019953" title="Serie A (1984/1985)">
Serie A (1984/1985)

Serie A 1984/1985 – 83. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 16 września 1984 do 19 maja 1985. Mistrzem została , zdobywając swój pierwszy tytuł.
Organizacja.
Liczba uczestników pozostała bez zmian (16 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 30 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1019956" url="https://pl.wikipedia.org/wiki?curid=1019956" title="Architektura barokowa w Polsce">
Architektura barokowa w Polsce

Architektura barokowa w Polsce – dzieła architektoniczne powstałe w Polsce w okresie kontrreformacji i długoletnich wojen, zgodnie z założeniami sztuki barokowej. Był to czas wojen ze Szwecją, Rosją, Turcją oraz powstań kozackich: Kosińskiego, Nalewajki, Chmielnickiego.
Etapy baroku w Polsce można podzielić na główne okresy pokrywające się z czasem panowania władców:
Początki baroku w Polsce.
Architektura sakralna.
Barok pojawił się pod koniec XVI wieku, w okresie dominacji w architekturze polskiej stylistycznej formy późnego renesansu z przewagą manieryzmu. Prekursorami nowego stylu byli jezuici, sprowadzeni do Polski w 1564 r., cieszący się poparciem dworu i magnaterii. W Polsce, podobnie jak w innych krajach Europy, pierwsze barokowe kościoły, budowane przez architektów – zakonników, były wzorowane na rzymskim Il Gesù. Do tego typu realizacji powstałych w ówczesnych granicach Rzeczypospolitej należą:
Inne obiekty powstałe w pierwszej fazie baroku w Polsce to:
Do budownictwa sakralnego należą także kaplice rodowe, znane już wcześniej, budowane są nadal w czasie baroku. Do przykładów tych zabytków należą:
Architektura świecka.
W architekturze świeckiej wczesnego baroku w Polsce przeplatają się formy manieryzmu z elementami nowego stylu. Największe różnice widoczne są w programie funkcjonalnym budowli. Fortyfikacje bastionowe definitywnie zastępują znane z wcześniejszych wieków mury obronne, pałacowe fasady urozmaicają ryzality.
Do pierwszych realizacji w tym okresie należą:
Charakter świecki ma także:
Okres rozkwitu baroku.
Zakończenie wojny szwedzkiej i podpisanie pokoju w Oliwie częściowo uspokoiło sytuację na terenie Rzeczypospolitej. Większa aktywność w architekturze jest widoczna dopiero po objęciu tronu przez Jana III Sobieskiego. Do najwybitniejszych artystów tego okresu należą: Tylman z Gameren, Holender wykształcony we Włoszech, Francesco Solari, oraz Jan i Jerzy Catenazzi.
Architektura sakralna.
Nie ma jednego typu budowli charakterystycznych dla tego okresu. Budowane są kościoły na planie centralnym lub prostokątnym, zazwyczaj z dominująca kopułą. W ogólnym zarysie nawiązują do dzieł włoskich począwszy od typu kościoła rozpowszechnionego przez jezuitów po architekturę wenecką – Baldassare Longhena kościół Santa Maria della Salute. Często spotykane są rozwiązania elewacji o klasycyzujących formach, nawiązujące do prac Palladia.
Największy wpływ na ukształtowanie się architektury tego okresu miał Tylman z Gameren. Do jego prac należą projekty:
Francesco Solari współpracował z Tylmanem przy budowie kościoła św. Anny w Krakowie. Jego samodzielną pracą jest zbudowany w latach 1682-1695 jednonawowy kościół św. Franciszka Salezego w Krakowie (kościół wizytek). Do budowy kościoła zainicjowanej przez biskupa Jana Małachowskiego zaangażowano także architektów polskich – jezuitę Stanisława Solskiego i Ludwika Grabiańskiego.
W tym samym okresie działali także Jerzy i Jan Catenazzi. Do dorobku Jana należą między innymi:
W Wilnie działają polscy lub spolonizowani architekci, wśród nich, na pierwszy plan wysuwa się Jan Zaor. Najważniejszym dziełem w dorobku tego architekta jest projekt kościół św. Piotra i Pawła na Antokolu w Wilnie, zbudowany w latach 1668-1675. Bogata sztukatorska dekoracja to dzieło Pietro Pertiego i Giovanniego Gallego.
Inne ważne dzieła architektury sakralnej to m.in.:
Architektura świecka.
Na zamówienia magnatów i rodziny królewskiej budowane są nowe i przebudowywane istniejące zamki i pałace. Część z nich przetrwała do naszych czasów, inne zostały zburzone lub przebudowane. W 1677 r. Jan III Sobieski zainicjował budowę pałacu w Wilanowie. Zadania podjął się Augustyn Wincenty Locci. W latach 1681-1682 nadbudowano piętro i rozciągnięto fasadę dodając galerie z niskimi wieżami. Dziesięć lat później, w części środkowej umieszczono dużą, reprezentacyjną salę. Skrzydła boczne zostały dobudowane po 1720 r. Nad wystrojem budowli pracowali Claude Callot, Jerzy Eleuter Szymonowicz Siemiginowski, Jan Reisner, Michelangelo Palloni, Martino Altomonte.
Jedną z najważniejszych postaci architektury świeckiej w tym okresie, podobnie jak w architekturze sakralnej, był Tylman z Gameren. Pozostawił po sobie wiele projektów i dzieł, które miały znaczący wpływ na rozwój architektury baroku tego okresu. Jego styl charakteryzuje elegancja klasycyzującej formy i oszczędność detalu. Jedynie w projektowanych przez niego małych formach architektonicznych, takich jak epitafia, katafalki, pozwala sobie na większe nagromadzenie detali z dużą domieszką wzorów niderlandzkich. Pierwsze jego dzieła były związane z architekturą obronną. Pracował przy budowie twierdz i umocnień dla hetmana polnego koronnego Jerzego Sebastiana Lubomirskiego. Rozgłos przyniosły mu projekty rezydencji i pałaców magnackich w typie (fr. entre cour et jardin (pomiędzy dziedzińcem a ogrodem). Zazwyczaj były to budowle o prostopadłościennej bryle. Symetrię fasad podkreślały niskie wieże przylegające do krótszych boków budynków. W osi symetrii mieściła się duża sala łącząca wejście frontowe i ogrodowe. Było to miejsce reprezentacyjne, w którym łączyły się ciągi komunikacyjne prowadzące do pozostałych pomieszczeń.
Do najważniejszych dzieł architektury świeckiej tego okresu należą:
Osobny rozdział historii architektury tego okresu to ostateczne ukształtowanie charakterystycznej dla krajobrazu Polski sylwetki dworu polskiego. Parterowy budynek z mansardowym dachem o planie, którego symetrię podkreślały ryzality i ganek wejściowy przetrwał w tej formie do XX wieku. Jedynie wyposażenie i dekoracja wnętrz ulegała modyfikacji, zależnie od obowiązujących trendów w sztuce.
Okres późnego baroku.
Po śmierci Jana III Sobieskiego, w Polsce, coraz wyraźniej widoczne są problemy wewnętrzne. Anarchia, prywata rodów magnackich, podporządkowanie monarchiom państw sąsiednich i skuteczne torpedowanie prób przeprowadzenia reform stają się przyczyną stopniowego upadku państwa. W tym czasie władzę w kraju sprawują Stanisław Leszczyński oraz królowie sascy – August II i August III. W architekturze tego okresu widoczny jest regres, w którym jednak szczególnie wybija się twórczość Kacpra Bażanki i Pompeo Ferrariego. Na architekturę tego okresu największy wpływ wywarły wzory saksońskie, wypracowane w oparciu o szkołę włoską i francuską.
Ostatni rozkwit architektury barokowej dał się zaobserwować od lat 40. XVIII wieku w ośrodkach położonych we wschodniej części Rzeczypospolitej, gdzie wykształcił się oryginalny styl określany jako barok wileński (Jan Krzysztof Glaubitz). Znaczący był też w tym czasie ośrodek artystyczny powstały we Lwowie (Bernard Meretyn, Jan de Witte, Jan Gottfryd Hoffmann, Paweł Antoni Fontana). Nurt ten był obecny w architekturze Rzeczypospolitej obok coraz popularniejszego stylu klasycystycznego, którego elementy są też widoczne w realizacjach późnobarokowych (m.in. u Jakuba Fontany).
Do najważniejszych dzieł powstałych w tym okresie należą,
w architekturze sakralnej:
W architekturze świeckiej:

</doc>
<doc id="1019957" url="https://pl.wikipedia.org/wiki?curid=1019957" title="Snuff movies">
Snuff movies



</doc>
<doc id="1019958" url="https://pl.wikipedia.org/wiki?curid=1019958" title="Spotkania z Warszawą">
Spotkania z Warszawą

Spotkania z Warszawą – kalejdoskop kulturalny, miesięcznik wydawany przez Milart Sp. z o.o.
Redakcja mieściła się przy ul. Andersa 10, a wśród autorów znajdowali się m.in. Stanisław Bukowski, Jan Galuba, Remigiusz Kościuszko, Małgorzata Dudek, Michał Ireński, Juliusz Multarzyński, Maciej J. Nowakowski, Janina Szczygielska, Andrzej Bukowiecki, Temida Stankiewicz-Podhorecka, Jarosław Kossakowski, Irena Michalska.
Miesięcznik w połowie tłumaczony był na język angielski (Eryk Zieliński). Został zamknięty z powodu braku środków finansowych na dalsze wydawanie. Był warszawskim przewodnikiem po galeriach, muzeach, kinach, teatrach, estradach i klubach studenckich, muzyce, operze i operetce

</doc>
<doc id="1019962" url="https://pl.wikipedia.org/wiki?curid=1019962" title="Szydłowo Drugie">
Szydłowo Drugie

Szydłowo Drugie – osada pofolwarczna w Polsce położona w województwie wielkopolskim, w powiecie gnieźnieńskim, w gminie Trzemeszno.
W latach 1975–1998 miejscowość należała administracyjnie do województwa bydgoskiego.
W roku 1934 obszar folwarku zamieszkiwało 28 osób.
Zobacz też: Szydłowo, Szydłów

</doc>
<doc id="1019963" url="https://pl.wikipedia.org/wiki?curid=1019963" title="Maranhão AC">
Maranhão AC

Maranhão Atlético Clube - brazylijski klub piłkarski z siedzibą w mieście São Luís, stolicy stanu Maranhão.
Klub Maranhão znany jest także często jako MAC.
Historia.
Klub Maranhão założony został 24 września 1932 roku, a pięć lat później zdobył swoje pierwsze mistrzostwo stanu (Campeonato Maranhense).
W 1979 roku Maranhão zadebiutował w pierwszej lidze brazylijskiej (Campeonato Brasileiro Série A) i zajął w niej 26 miejsce. W następnym roku klub zajął ostatnie, 44 miejsce, i spadł do drugiej ligi brazylijskiej (Campeonato Brasileiro Série B).
W 2000 roku Maranhão dotarł do finału Copa Norte, gdzie przegrał z klubem São Raimundo.

</doc>
<doc id="1019964" url="https://pl.wikipedia.org/wiki?curid=1019964" title="Wielkie Usta">
Wielkie Usta

Wielkie Usta (w języku lakota "Eh-ton-kah", ang. "Big Mouth", ur. 1830, zm. 29 października 1869) – wódz Indian z północnoamerykańskiego plemienia Siuksów Brulé, zabity przez innego z wodzów plemienia w sporze o władzę nad grupą i jej politykę w stosunku do białych. 
Życiorys.
Pochodzący z grupy Oglala, dzięki swej waleczności w latach 60. XIX w. został wodzem Brulé z agencji Whetstone nad rzeką Missouri. Był sygnatariuszem traktatu w Fort Laramie w 1868 r., przeciwnikiem współpracy z białymi Amerykanami, rywalizującym ze sprzyjającym im wodzem plemienia Pstrym Ogonem (ang. "Spotted Tail"). 
Gdy okazało się, że jego wezwania do oporu przeciw białym trafiają na podatny grunt Brulé, niezadowolonych z trudnych warunków życia w agencji, Pstry Ogon postanowił pozbyć się rywala gdy ten, ponoć pijany, wymierzył do niego z karabinu. Przytrzymany przez przyjaciół Pstrego Ogona, został przez niego zastrzelony z zimną krwią, co wywołało wzburzenie wielu Indian z agencji i pogłębiło podziały wśród nich.

</doc>
<doc id="1019965" url="https://pl.wikipedia.org/wiki?curid=1019965" title="Maranhao Sao Luis">
Maranhao Sao Luis



</doc>
<doc id="1019968" url="https://pl.wikipedia.org/wiki?curid=1019968" title="Twierdzenie Hyersa-Rassiasa-Gajdy">
Twierdzenie Hyersa-Rassiasa-Gajdy

Twierdzenie Hyersa-Rassiasa-Gajdy – twierdzenie teorii równań funkcyjnych będące (częściową) odpowiedzią na poniższy problem Ulama.
Problem Ulama.
Niech formula_1 będzie grupą i niech formula_2 będzie grupą z określoną w niej metryką formula_3 Czy jeżeli dla każdego formula_4 istnieje formula_5 takie, że jeśli odwzorowanie formula_6 spełnia warunek
to istnieje homomorfizm formula_9 spełniający warunek
Twierdzenie Hyersa-Rassiasa-Gajdy.
Niech formula_12 będzie rzeczywistą przestrzenią unormowaną oraz formula_13 rzeczywistą przestrzenią Banacha. Jeśli formula_14 spełnia warunek
to istnieje dokładnie jedna addytywna funkcja formula_16 że

</doc>
<doc id="1019971" url="https://pl.wikipedia.org/wiki?curid=1019971" title="Towarzystwo Zbieraczów Starożytności Krajowych">
Towarzystwo Zbieraczów Starożytności Krajowych

Towarzystwo Zbieraczów Starożytności Krajowych to towarzystwo archeologiczne, które powstało w 1841 roku w Szamotułach. Na jego czele stanął Jędrzej Moraczewski, który opracował statut, gdzie czytamy, że Towarzystwo zawiązano "w celu nagromadzenia do jednego miejsca zabytków starożytności, już to w ziemi ukrytych, już też po kątach poniewieranych, w celu powiększenia spisów druków rzadkich i zebrania obrazów życia dawniejszego; poznania rozsypanych po kraju pomników, zredagowania powieści miejscowych i podań ludu". 
Statut przewidywał m.in., iż "każdy członek mający na swej ziemi grodzisko, kopiec [...], szańce [...] smentarz przedchrześcijański czyli żal, lub mogiłę, albo jakie rozwaliny ze starego zamku [...] obowiązany jest o tym donieść". Przewidywano sporządzanie dokumentacji, kopanie na koszt Towarzystwa i gromadzenie zabytków oraz pamiątek w gabinecie połączonym z biblioteką.
Towarzystwo faktycznie rozpoczęło pracę od początku 1841 roku. Dyrektorem był Jędrzej Moraczewski, zastępcą Emil Kierski, a sekretarzem Apolinary Żółtowski. W szczytowym okresie swej działalności Towarzystwo liczyło 38 osób. 
Zbiory Towarzystwa nie urosły do większych rozmiarów i mieściły się w jednej szafie. Rozwojowi organizacji stanęły na przeszkodzie wypadki polityczne w 1846 roku. Z polecenia władzy wyższej radca ziemski powiatu szamotulskiego rozwiązał Towarzystwo, zezwalając tylko na zebranie mające zadecydować o jego majątku, który zdeponowano w kościele parafialnym w Szamotułach. Dopiero po latach resztki zbiorów wyrewindykowano dla Towarzystwa Przyjaciół Nauk w Poznaniu. 

</doc>
<doc id="1019975" url="https://pl.wikipedia.org/wiki?curid=1019975" title="Długoszpony">
Długoszpony

Długoszpony (Jacanidae) – rodzina ptaków z rzędu siewkowych (Charadriiformes).
Zasięg występowania.
Obejmuje gatunki zamieszkujące gęsto porośnięte brzegi rzek i jezior w Afryce, Ameryce Południowej i Środkowej, Azji Południowej i Południowo-Wschodniej oraz Australazji.
Charakterystyka.
Ptaki te charakteryzują się następującymi cechami:
Systematyka.
Do rodziny należą następujące rodzaje:

</doc>
<doc id="1019976" url="https://pl.wikipedia.org/wiki?curid=1019976" title="Królestwo (ustrój)">
Królestwo (ustrój)

Królestwo – państwo, którego dożywotnio panujący monarcha nosi tytuł króla lub królowej.
 Ta forma monarchii była szeroko rozwinięta w średniowieczu na łacińskim Zachodzie. Jako forma władzy ukształtowało się w państwach na obszarze byłego cesarstwa zachodniego.

</doc>
<doc id="1019980" url="https://pl.wikipedia.org/wiki?curid=1019980" title="Arcyksięstwo">
Arcyksięstwo

Arcyksięstwem określa się państwo, którego panujący monarcha nosi tytuł arcyksięcia lub arcyksiężnej. Określenie pojawiło się w średniowieczu. Tytuł arcyksięcia zarezerwowany był dla władców Austrii. 

</doc>
<doc id="1019983" url="https://pl.wikipedia.org/wiki?curid=1019983" title="Czachrowo">
Czachrowo

Czachrowo – zniesiona wieś w Polsce położona w województwie wielkopolskim, w powiecie wrzesińskim, w gminie Września, przy trasie drogi krajowej nr 15. Miejscowość przylega bezpośrednio do południowych granic administracyjnych Wrześni.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku. Nazwa została zniesiona w 2006 roku, przez włączenie do wsi Obłaczkowo.
W latach 1975–1998 miejscowość administracyjnie należała do województwa poznańskiego.

</doc>
<doc id="1019986" url="https://pl.wikipedia.org/wiki?curid=1019986" title="Doniecko-Krzyworoska Republika Radziecka">
Doniecko-Krzyworoska Republika Radziecka

Doniecko-Krzyworoska Republika Radziecka (ros. "Донецко-Криворожская советская республика", ukr. "Донецько-Криворізька Радянська Республіка") – efemeryczna republika radziecka.
Została proklamowana 12 lutego 1918 r. w hotelu "Metropol" w Charkowie głosami 50 delegatów lokalnych rad robotniczych, przeciw 24 (tzw. 4 Zjazd Obwodowy Rad Robotniczych Zagłębia Donieckiego i Krzyworoskiego). Republika pretendowała do terytoriów guberni: katerynosławskiej, charkowskiej, części chersońskiej z Krzywym Rogiem, oraz części Obwodu Wojska Dońskiego (Taganrog). Jej stolicą został Charków. Współorganizatorem i przewodniczącym Rady Komisarzy Ludowych republiki był Fiodor Siergiejew (Artiom).
Na 2 Wszechukraińskim Zjeździe Rad w Katerynoslawiu 20 marca 1918 r. została połączona z Ukraińską Ludową Republiką Rad.

</doc>
<doc id="1019989" url="https://pl.wikipedia.org/wiki?curid=1019989" title="Kopalnia Węgla Kamiennego Jankowice">
Kopalnia Węgla Kamiennego Jankowice

Kopalnia Węgla Kamiennego Jankowice – kopalnia węgla kamiennego z siedzibą w Rybniku, znajdująca się w dzielnicy Rybnika – Boguszowicach oraz częściowo w Jankowicach w gminie Świerklany.
Historia.
Budowę kopalni rozpoczęto w latach 1913–1915 na obszarze górniczym należącym do książąt Donnersmarck. W 1916 roku nastąpiło przekazanie kopalni do eksploatacji i rozpoczęcie wydobycia węgla kamiennego. Kopalnia do 1922 roku i w latach okupacji nosiła nazwę „Blücher-Schächte”. Następnie w latach 1922–1934 nosiła nazwę „Szyby Blücher”, w latach 1934–1939 „Szyby Jankowice”, a od 1945 „Jankowice”.
W 1940 roku wydobyto tu 329000 ton węgla, a już trzy lata później 626700 ton.
Kopalnia Jankowice wchodziła po II wojnie światowej, kolejno w skład organizacji skupiających zakłady górnicze na naszym terenie: Rybnickie Zjednoczenie Przemysłu Węglowego (działało w latach 1945–1982), Zrzeszenie Kopalń Węgla Kamiennego w Jastrzębiu-Zdroju (działało w latach 1982–1984), Rybnicko-Jastrzębskie Gwarectwo Węglowe (działało w latach 1984–1988), Przedsiębiorstwo Eksploatacji Węgla „Południe” z siedzibą w Jastrzębiu-Zdroju (do chwili uzyskania samodzielności ekonomicznej; działało w latach 1989–1990). 1 kwietnia 1993 roku kopalnia „Jankowice” weszła w skład Rybnickiej Spółki Węglowej S.A. W latach 2003–2016 kopalnia należała do Kompanii Węglowej SA. 1 lipca 2016 r. KWK Jankowice została połączona z KWK Marcel, KWK Rydułtowy i KWK Chwałowice, tworząc jedną kopalnię – KWK ROW, wchodzącą w skład Polskiej Grupy Górniczej sp. z o.o.
Na początku lat 70. XX w. w związku ze wzrostem zużycia najważniejszego surowca energetycznego Polski – węgla kamiennego, Rybnickie Zjednoczenie Przemysłu Węglowego przedsięwzięło kroki mające na celu zwiększenie jego wydobycia.
Prócz budowy nowych kopalń, postanowiono zwiększyć możliwości wydobywcze już istniejących m.in. kop. „Jankowice”. Stwierdzono, że najszybszym sposobem na osiągnięcie tego celu jest budowa kopalni dwupolowej. Do istniejącego już pola głównego dobudowano pole peryferyjne opierające się na terenach 5, 5a i 6. Pole to powstało głównie w celu eksploatacji niecki marklowickiej. Omawiany teren był miejscem pracy ok. 3000 osób.
Po około 30 latach eksploatacji nastąpiło wyczerpanie złoża udostępnionego ww. szybami.
Z początkiem XXI w. zgodnie z postulatami ograniczania majątku nieprzemysłowego kopalń RSW podjęła decyzję o stopniowej likwidacji pola związanego z szybem VI.
Po likwidacji szybów oraz infrastruktury towarzyszącej kop. „Jankowice” przystąpiła do eksploatacji węgla (5 mln ton) związanego w ich filarach ochronnych.
W harmonogramie likwidacji do roku 2009 zaplanowano budowę obiektów rekreacyjno-sportowych.
Kopalnia w I. półroczu 2014 r. zatrudniała 3536 pracowników i przynosiła straty w wysokości -35 zł. na tonie wydobytego węgla.
Kopalnia jest zabezpieczana przez Okręgową Stację Ratownictwa Górniczego w Wodzisławiu Śląskim.
Przy KWK Jankowice, Ministerstwo Bezpieczeństwa Publicznego na podstawie dekretu PKWN z 31 sierpnia 1944 utworzyło obóz pracy nr 44 podlegający Centralnemu Zarządowi Przemysłu Węglowego.

</doc>
<doc id="1019991" url="https://pl.wikipedia.org/wiki?curid=1019991" title="KWK Jankowice">
KWK Jankowice



</doc>
<doc id="1019994" url="https://pl.wikipedia.org/wiki?curid=1019994" title="Kościół Starokatolicki w Republice Czeskiej">
Kościół Starokatolicki w Republice Czeskiej

Kościół Starokatolicki w Republice Czeskiej () – kościół starokatolicki, będący członkiem Unii Utrechckiej Kościołów Starokatolickich (2,7 tys. wiernych). Kościół należy również do Krajowej Rady Ekumenicznej, Światowej Rady Kościołów i Konferencji Kościołów Europejskich. Organem prasowym wspólnoty jest „Communio”. Zwierzchnikiem kościoła jest biskup Pavel Benedikt Stránský.
Historia.
Po I wojnie światowej rozpad monarchii austriackiej pociągnął za sobą konieczność nowego podziału kościelnego. Obok biskupstwa w Varnsdorf w Czechosłowacji, utworzono w 1920 r. biskupstwo austriackie z siedzibą w Wiedniu. W prowincji praskiej istniejącej od 1900 r. po pierwszym czeskim duszpasterzu – ks. dr. Franciszku Iszce, utworzyła się silna grupa starokatolickich teologów. W 1924 r. na biskupa Kościoła wybrano ks. Aloisa Paszka, który w 1924 r. otrzymał w Bernie sakrę biskupią. Podczas drugiej wojny światowej Kościół poniósł dotkliwe straty osobowe i materialne. W czerwcu 1968 r. odbył się 37 Synod Kościoła, który dokonał wyboru nowego biskupa, został nim ks. dr Augustin Podolak, który przejął sakrę w Utrechcie. W 1972 r. kolejnym biskupem został ks. dr Jan Heger. Od 1991 r. zwierzchnikiem wspólnoty został biskup Dušan Hejbal. W 1993 r. Kościół Starokatolicki w Czechosłowacji, został przekształcony w Kościół Starokatolicki w Czechach, a w 1995 r. wyodrębniono Kościół Starokatolicki na Słowacji.
Nauka Kościoła Starokatolickiego w Republice Czeskiej.
Doktryna Starokatolicka opiera się na nauce niepodzielonego Kościoła Powszechnego pierwszych wieków, ujętej w ustaleniach Soborów Ekumenicznych. Starokatolicy najwyższą cześć oddają Bogu, wyznają wiarę w realną obecność ciała i krwi pańskiej w Eucharystii, zaś komunia jest udzielana pod dwiema postaciami: chleba i wina. Eucharystia nie jest w starokatolicyzmie powtórzeniem ofiary Chrystusa, a jej upamiętnieniem czy też uobecnieniem. W starokatolicyzmie istnieje również kult Maryi Panny, jednak odrzucany jest dogmat o jej Niepokalanym Poczęciu i Wniebowzięciu, zniesione zostały dogmaty przyjęte przez Kościół zachodni po rozłamie z Kościołem wschodnim. Starokatolicy oddają cześć także aniołom, apostołom, męczennikom i świętym. Kościół umożliwia spowiedź w konfesjonale, ale wiernym odpuszcza się grzechy także w trakcie mszy podczas spowiedzi powszechnej. Kościoły starokatolickie nie uznają nieomylności i władzy papieży. Kościół Starokatolicki w Republice Czeskiej jest ściśle związany z Kościołem Anglikańskim w Czechach. Kościół utrzymuje wspólnotę komunijną właśnie ze Wspólnotą Anglikańską, a także z Kościołem Starokatolickim Mariawitów, Polskim Narodowym Kościołem Katolickim oraz Niezależnym Kościołem Filipińskim.
Duchowni.
Obecnie Kościół liczy 6 księży w 13 parafiach. Duchownym Kościoła starokatolickiego może być mężczyzna lub kobieta, pod warunkiem ukończenia wyższych studiów teologicznych na uniwersytecie oraz Seminarium Duchownego i zdania egzaminu kościelnego dopuszczającego do święceń. Święcenia kapłańskie diakonatu udostępnione są dla kobiet i mężczyzn, prezbiteratu udziela się wyłącznie mężczyznom. Biskupem w Kościele starokatolickim może być kapłan wybrany przez Synod Ogólnokrajowy, konsekrowany przez przynajmniej trzech biskupów – członków Międzynarodowej Konferencji Biskupów Starokatolickich Unii Utrechckiej. Kapłanów nie obowiązuje celibat. W Kościele obowiązują stroje liturgiczne podobne jak w Kościele rzymskokatolickim. W 2016 roku na biskupa Kościoła wybrano ks. dr. Pawła Stranskiego, jego konsekracja biskupia odbyła się w 2017 roku.

</doc>
<doc id="1019995" url="https://pl.wikipedia.org/wiki?curid=1019995" title="Kaplica św. Jerzego w Grudziądzu">
Kaplica św. Jerzego w Grudziądzu

Kaplica św. Jerzego – średniowieczna kaplica katolicka, następnie ewangelicka, która znajdowała się w Grudziądzu przed Bramą Toruńską, nad Wisłą, na przedmieściu Rybaki (przy obecnej ul. Rybackiej w pobliżu Marcinkowskiego). Zniszczona w 1618 roku.
Historia.
Kaplica zapewne była lokowana jeszcze w XIII w. wraz z leprozorium i cmentarzem, miała własnego kapelana. Wezwanie św. Jerzego było w Prusach Krzyżackich typowe dla tego rodzaju świątyń. Od 1341 r. jako szpitalna (przytułek) podlegała parafii farnej. 
O jej wyglądzie nie da się powiedzieć nic pewnego, mogła przypominać analogiczne kaplice (obecnie cmentarne) w Radzyniu Chełmińskim lub w Nowem.
W połowie XVI w. została przejęta przez ewangelików, którym służyła aż do zniszczenia przez powódź 15 września 1618 r., po czym pozostałości zostały rozebrane na zarządzenie starosty Szczepańskiego. Nekropolia była używana przez ewangelików zapewne do czasu założenia nowej na Toruńskim Przedmieściu w połowie XVII w., a potem jako katolicki „cmentarz ubogich” przetrwała aż do końca XIX w. 
W miejscu, na którym znajdowała się kaplica, wybudowano boisko szkolne II Liceum Ogólnokształcącego.

</doc>
<doc id="1019996" url="https://pl.wikipedia.org/wiki?curid=1019996" title="Uścięcin">
Uścięcin

Uścięcin – wieś pofolwarczna w Polsce położona w województwie wielkopolskim, w powiecie słupeckim, w gminie Strzałkowo.
Wieś duchowna, własność biskupstwa poznańskiego, pod koniec XVI wieku leżała w powiecie pyzdrskim województwa kaliskiego. W latach 1975–1998 miejscowość należała administracyjnie do województwa konińskiego.

</doc>
<doc id="1019998" url="https://pl.wikipedia.org/wiki?curid=1019998" title="I liga peruwiańska w piłce nożnej (2006)">
I liga peruwiańska w piłce nożnej (2006)

Peru 2006
Mistrzem Peru został klub Alianza Lima, natomiast wicemistrzem Peru – klub Cienciano Cuzco.
Do Copa Libertadores w roku 2007 zakwalifikowały następujące kluby:
Do Copa Sudamericana w roku 2007 zakwalifikowały się następujące kluby:
Kluby, które spadły do II ligi:
Na miejsce spadkowiczów awansowały następujące kluby:
Torneo Clausura 2006.
Tabela końcowa turnieju Clausura 2006.
Wobec równej liczby punktów dwóch najlepszych klubów o zwycięstwie w turnieju Clausura zadecydował mecz barażowy.
Zwycięzcą turnieju Clausura został klub Cienciano Cuzco.
Tabela sumaryczna sezonu 2006.
Do II ligi spadły dwa ostatnie kluby w tabeli sumarycznej. W tym sezonie drużyny, które zajęły 10. i 11. miejsce zdobyły tyle samo punktów. Konieczne więc okazało się rozegranie meczu barażowego, decydującego o tym, który klub zajmie miejsce przedostatnie i spadnie do II ligi.
Przedostatnie miejsce w tabeli ostatecznie zajął klub José Gálvez Chimbote.
Do drugiej ligi spady dwa ostatnie w tabeli kluby – José Gálvez Chimbote i Unión Huaral. Na ich miejsce awansowały dwa najlepsze kluby drugoligowe – Municipal Lima i Total Clean Arequipa.
Campeonato Peruano 2006.
Według regulaminu o mistrzostwo kraju walczą zwycięzcy turniejów Apertura i Clausura. Gdyby ten sam klub zwyciężył w obu tych turniejach, automatycznie zostałby mistrzem Peru. By dany klub mógł walczyć o mistrzostwo kraju, nie tylko musi wygrać jeden z dwóch turniejów (Apertura lub Clausura), ale jednocześnie musi zmieścić się w najlepszej szóstce drugiego turnieju. Jeśli jeden ze zwycięzców nie zmieści się w najlepszej szóstce drugiego turnieju, to meczu o mistrzostwo nie będzie, a mistrzem Peru będzie drużyna, która wygrała jeden z turniejów (Apertura lub Clausura) i w drugim znalazła się w pierwszej szóstce. W przypadku, gdy obaj zwycięzcy turniejów nie uplasują się w czołowej szóstce „przegranych turniejów”, to mistrzem Peru zostanie najlepszy klub w tabeli sumarycznej sezonu.
O mistrzostwo Peru zmierzył się zwycięzca turnieju Apertura (Alianza Lima – w Clausura 4. miejsce) ze zwycięzcą turnieju Clausura (Cienciano Cuzco – w Apertura 4. miejsce).
Mistrzem Peru w 2006 roku został klub Alianza Lima, natomiast wicemistrzem Peru – klub Cienciano Cuzco.

</doc>
<doc id="1019999" url="https://pl.wikipedia.org/wiki?curid=1019999" title="Tłumackie">
Tłumackie

Tłumackie lub Tłomackie – jurydyka założona w 1749 przez starostę tłumackiego Eustachego Potockiego. 
Historia.
W 1714 Eustachy Potocki nabył grunty znajdujące w jurydyce Leszno, które w 1749 oddzielił od Leszna i założył nową jurydykę. Była to jedna z najmniejszych warszawskich jurydyk. Znajdowała się między późniejszymi ulicami: Przejazd, Długą, Bielańską i Rymarską. 
W 1779 znaczną liczbę posesji w jurydyce zakupił bankier i przedsiębiorca budowlany Karol Schultz, który zaczął je zabudowywać według planu opracowanego w 1783 przez Szymona Bogumiła Zuga. Ulicę łączącą Leszno z ul. Bielańską poszerzono na znacznym odcinku tworząc placyk Tłumackie z niskim wodozbiorem w kształcie walca, nazywanym Grubą Kaśką. Przy placyku wzniesiono różnej wielkości kamienice. Było to jedno z najważniejszych przedsięwzięć urbanistycznych Warszawy okresu Oświecenia.
W latach 1791–1794 jurydyka została włączona do Warszawy.
Współcześnie przez teren dawnej jurydyki przebiega al. „Solidarności” (Trasa W-Z). Do nazwy dawnej ulicy-placyku Tłumackie nawiązuje nazwa ul. Tłomackie.

</doc>
<doc id="1020000" url="https://pl.wikipedia.org/wiki?curid=1020000" title="Tłomackie">
Tłomackie



</doc>
<doc id="1020001" url="https://pl.wikipedia.org/wiki?curid=1020001" title="Równanie funkcyjne d’Alemberta">
Równanie funkcyjne d’Alemberta

Równanie funkcyjne d’Alemberta – równanie funkcyjne postaci formula_1 Jedynymi ciągłymi rozwiązaniami równania d’Alemberta wśród funkcji formula_2 są:

</doc>
<doc id="1020003" url="https://pl.wikipedia.org/wiki?curid=1020003" title="Channel Four">
Channel Four



</doc>
<doc id="1020004" url="https://pl.wikipedia.org/wiki?curid=1020004" title="Janowo-Cegielnia">
Janowo-Cegielnia

Janowo-Cegielnia – osada w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość należała administracyjnie do województwa konińskiego.
Zobacz też: Janowo

</doc>
<doc id="1020005" url="https://pl.wikipedia.org/wiki?curid=1020005" title="Równanie funkcyjne Jensena">
Równanie funkcyjne Jensena

Równanie funkcyjne Jensena – najważniejsze z addytywnych równań funkcyjnych Cauchy'ego, opracowane przez Johana Jensena.
Równanie ma postać:
formula_1
Każde rozwiązanie równania Jensena nazywane jest funkcją Jensena. Wiadomo że funkcja formula_2 między rzeczywistymi przestrzeniami wektorowymi, gdzie formula_3 jest funkcją Jensena, gdy jest addytywna. Funkcja jest stabilna w sensie 

</doc>
<doc id="1020007" url="https://pl.wikipedia.org/wiki?curid=1020007" title="Halina Turska">
Halina Turska

Halina Turska, z domu Jabłońska (ur. 15 października 1901 w Irkucku, zm. 5 stycznia 1979 w Toruniu) – polska uczona, językoznawca, profesor Uniwersytetu Mikołaja Kopernika w Toruniu.
Życiorys.
Jej rodzicami byli Jan Rafał Jabłoński (inżynier kolejnictwa) i Helena z Mołochowców. Uczęszczała do Gimnazjum im. Elizy Orzeszkowej w Wilnie (matura 1920), następnie podjęła studia z filologii polskiej i słowiańskiej na Uniwersytecie Stefana Batorego. Zajmowała się na studiach także językoznawstwem indoeuropejskim. W latach 1921-1923 pracowała jako nauczycielka w wileńskich szkołach powszechnych, a po uzyskaniu dyplomu uniwersyteckiego została w 1924 zatrudniona jako młodsza asystentka w jednej z katedr językoznawczych. W 1929 obroniła rozprawę doktorską "Język Jana Chodźki", przygotowaną pod kierunkiem prof. Jana Otrębskiego, i została starszą asystentką. W tym charakterze pracowała na Uniwersytecie Wileńskim do września 1939, będąc od 1927 mężatką.
W okresie wojennym Turska uczestniczyła w tajnym nauczaniu i współpracowała z Armią Krajową. Przez pewien czas pracowała jako sanitariuszka w wileńskim Szpitalu Zakaźnym, a od 1943 zatrudniona była w gospodarstwie ogrodniczym w Wilkiszkach. Wybuch wojny wstrzymał druk pracy "O powstaniu polskich obszarów językowych na Wileńszczyźnie"; ocalony ze zniszczenia początkowy fragment rozprawy stał się kilka lat po wojnie podstawą przewodu habilitacyjnego Haliny Turskiej, przeprowadzonego na Uniwersytecie Poznańskim i zakończonego w czerwcu 1949.
W 1946 Turska wraz z rodziną opuściła Wileńszczyznę i osiadła w Toruniu. W czerwcu tegoż roku została adiunktem w Katedrze Językoznawstwa Indoeuropejskiego Uniwersytetu Toruńskiego. W 1951 przeszła do Katedry Filologii Polskiej (przemianowanej wkrótce na Katedrę Języka Polskiego), gdzie została zastępcą profesora, a w 1953 kierownikiem. Od 1954 była profesorem nadzwyczajnym. Sprawowała równocześnie opiekę nad Katedrą Filologii Słowiańskiej. W 1962 na własną prośbę odeszła z Uniwersytetu Mikołaja Kopernika i została profesorem nadzwyczajnym w Zakładzie Słowianoznawstwa Instytutu Języka Polskiego PAN (w Pracowni Białoruskiej). Na emeryturę przeszła w 1966.
Zainteresowania naukowe Haliny Turskiej obejmowały polszczyznę kresową (szczególnie wileńską), polszczyznę Adama Mickiewicza, związki językowe polsko-litewskie i polsko-białoruskie, komparatystykę słowiańską i indoeuropejską. Pierwszą publikację ogłosiła w 1929 na łamach "Języka Polskiego" ("Kilka uwag o rymach Mickiewicza"). Praca ta, podobnie jak rozprawa doktorska, poświęcona była polszczyźnie kresowej w wersji pisanej (artystycznej), ale Turska zajmowała się także w tym czasie językiem mówionym, czego efektem (w zbiorze "Wilno i ziemia wileńska", 1930). Wieloletnie badania nad związkami językowymi polsko-litewsko-białoruskimi na kresach znalazły podsumowanie we wspomnianej wyżej rozprawie habilitacyjnej, która została opublikowana jedynie we fragmencie (ocalało osiem arkuszy wydawniczych ze złożonych do druku dwudziestu) i to po śmierci autorki (w zbiorze "Studia nad polszczyzną kresową", 1982). W okresie powojennym Turska planowała zrekonstruować pracę, szczególnie część o związkach polsko-białoruskich, nie udało się jej jednak tego zamiaru zrealizować.
Jako wykładowca Uniwersytetu Toruńskiego Halina Turska łączyła pracę naukowo-dydaktyczną z działalnością organizacyjną. Stworzyła podstawy pracy Katedry Języka Polskiego, dbając zarówno o badania naukowe, jak i rozwój kadry. W okresie jej kierownictwa w Katedrze rozpoczęły działanie zespoły robocze, zajmujące się tworzeniem kartoteki leksykalnej wybranych autorów i utworów doby Oświecenia i romantyzmu. Turska zainicjowała również prace nad atlasem gwarowym Kujaw, ziemi chełmińskiej i dobrzyńskiej, mającym stanowić fragment ogólnopolskiego atlasu gwar. Do prac wciągnęła zespół asystentów i studentów, nie mogąc ze względu na stan zdrowia brać udziału w badaniach terenowych. W 1959 na łamach "Sprawozdań Towarzystwa Naukowego w Toruniu" ogłosiła komunikat "Atlas gwarowy kujawsko-chełmińsko-dobrzyński", w którym zarysowała konspekt pracy; wykorzystała przy tym własne doświadczenia z podobnych badań prowadzonych przed wojną na Wileńszczyźnie. Do realizacji projektu jednak nie doszło. 
Z publikacji powojennych Haliny Turskiej z dziedziny komparatystyki słowiańskiej i indoeuropejskiej można wymienić m.in. "Pewien wypadek rekonstrukcji cechy formalnej w dialektach białoruskich" i "O braku rodzaju nijakiego w językach wschodniobałtyckich" (obie prace w "Sprawozdaniach Towarzystwa Naukowego w Toruniu", 1947-1948). Język Mickiewicza, któremu poświęciła m.in. wykłady monograficzne w Toruniu w roku akademickim 1957/1958 i kilka lat później na Uniwersytecie Warszawskim, był tematem takich prac, jak "Prowincjonalizmy językowe w "Panu Tadeuszu"" ("Wybór pism", 1984), "Język opisów przyrody w "Panu Tadeuszu" wobec tradycji polskiego klasycyzmu" ("O języku Adama Mickiewicza. Studia", 1959), "Z zagadnień języka Mickiewicza. Rymy typu "osie: stało się"" ("Pamiętnik Literacki", 1952). Wśród niezrealizowanych zamierzeń Turskiej pozostała natomiast monografia języka "Pana Tadeusza".
Zajmowała się także innymi zagadnieniami językowymi. Ogłosiła m.in. "Dialekt ziemi chełmińskiej i jego ekspansja na dialekty sąsiednie" ("Konferencja Pomorska. Prace językoznawcze", 1956), "W sprawie rzeczownika typu "cielak"" ("Slavia Occidentalis", 1949), "Mianownik liczby mnogiej "chłopy", "draby" w języku ogólnopolskim" ("Język Polski", 1953), "Zagadnienie miejsca akcentu w języku polskim" ("Pamiętnik Literacki", 1950), "Wpływ substratu litewskiego na fleksję gwary polskiej" ("Sprawozdania PAN", 1964), "Polskie "obdza", ruskie "obża"" ("Studia z Filologii Polskiej i Słowiańskiej", 1965), "Leksykalne pożyczki białoruskie w języku polskim (doba staropolska)" ("Sprawozdania PAN", 1970).
Halina Turska była członkiem towarzystw i organizacji naukowych. Do Towarzystwa Naukowego w Toruniu wstąpiła w 1949 i brała udział w pracach jego Wydziału II (Filologiczno-Filozoficznego), przewodnicząc Komitetowi Redakcyjnemu Wydawnictw tego Wydziału. Była również członkiem Towarzystwa Miłośników Języka Polskiego i Polskiego Towarzystwa Językoznawczego. a także członkiem Komitetu Językoznawstwa Polskiej Akademii Nauk.
Życie prywatne.
Była córką Jana Rafała Jabłońskiego (inżyniera kolejnictwa) i Heleny z Mołochowców.
Jej mężem od 1927 był Stanisław Turski, chemik, właściciel drukarni "Grafika" w Wilnie (w tej drukarni do druku złożona została praca, będąca po wojnie podstawą habilitacji Turskiej). Halina Turska zmarła w styczniu 1979 po długiej i ciężkiej chorobie, pochowana została na Centralnym Cmentarzu Komunalnym w Toruniu.
Zobacz też.
osoby spokrewnione:

</doc>
<doc id="1020008" url="https://pl.wikipedia.org/wiki?curid=1020008" title="Radłowo (województwo wielkopolskie)">
Radłowo (województwo wielkopolskie)

Radłowo – wieś w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość należała administracyjnie do województwa konińskiego.
We wsi znajduje się zespół dworski wpisany do krajowego rejestru zabytków pod nr rej.: 398/140 z 2.12.1987 r. Składa się z:
Zobacz też: Radłowo

</doc>
<doc id="1020011" url="https://pl.wikipedia.org/wiki?curid=1020011" title="Havnar Kirkja">
Havnar Kirkja

Havnar Kirkja lub Dómkirkjan, w anglojęzycznych źródłach zwany czasem "Tórshavn Cathedral" ("Katedra Thorshavn") – kościół luterański, pełniący funkcję katedry Wysp Owczych. Znajduje się tam siedziba diecezji obejmującej archipelag, która 29 lipca 2007 uniezależniła się od archidiecezji, gdzie należała także Dania i Grenlandia.
Położenie.
Havnar Kirkja znajduje się na ulicy Paturssonargøta 20 pnącej się na niewielkie wzniesienie za pierwszą linią budynków portowych w dzielnicy Tinganes. Kiedy go zbudowano była to północna granica osady liczącej wówczas około sześciuset mieszkańców, dziś kiedy miasto ma ich ponad dwadzieścia razy więcej jest z każdej strony otoczony zabudowaniami.
Historia.
Kościół został zbudowany w 1788 na miejscu poprzedniej świątyni "Úti á Reyni" wybudowanej w 1609, rozebranej sześć lat przed rozpoczęciem konstrukcji Havnar Kirkja na polecenie ówczesnego burmistrza Thorshavn Rasmusa Jørgena Winthera. Część wyposażenia starego kościoła została przeniesiona do nowego miejsca kultu, część zaś sprzedana na aukcji. Od początku Havnar Kirkja służył jako główny ośrodek kultu luterańskiego na Wyspach Owczych.
Przez niemal osiemdziesiąt lat budynek ten stał nietknięty. Posiadał, jak wiele innych kościołów w pozostałych osadach archipelagu, trawiasty dach aż do 1865 kiedy uległ gruntownej i ważnej przebudowie. Trudne do utrzymania sklepienie z darni zmieniono na łupkowe, a całą konstrukcję znacznie wzmocniono diametralnie ją przebudowując.
Wiek XX przyniósł kolejne zmiany, choć już nie tak znaczące jak te z 1865. Jedną z nich było przedłużenie w 1935 miejsca dla chóru, a także budowa nowej zakrystii. Kolejne przedłużenie miało miejsce w 1968, znowu uległ mu chór, a także kilka pomniejszych pomieszczeń dzięki czemu dziś w kościele mieści się 58 ław z czego 14 na galerii.
Elementy wnętrza.
Dzwon z ""Norske Löve".
W ostatni dzień 1707 roku w zatoce Lambavík zatonął statek – własność Duńskiej Kompanii Wschodnioindyjskiej, "Norske Löve" ("Lew Norwegii"), będący okrętem handlowym. Niewiele później, już w 1708 wyłowiony został dzwon z wraku. Ma na sobie monogram Kompanii, a także inskrypcję: "Danscke Ostindische Compagnies Scheb Nordische Löwe" ("duń. Statek Duńskiej Kompanii Wschodnioindyjskiej Nordische Löwe"). Dzwon ma 30 centymetrów długości, a średnica jego zewnętrznej obręczy wynosi 41,5 cm. Dziś ów dzwon znajduje się przed ołtarzem Havnar Kirkja.
Rzeźba ponad ołtarzem.
Rzeźba znajdująca się nad ołtarzem jest jednym z najstarszych elementów wyposażenia Havnar Kirkja – pochodzi z 1647. Na szczycie widnieje inskrypcja: "Gud Allermechtigste Hans Hellige Ord och Sacramenter Till Ere och denne Steed til Zirat haffuer Hans Sevrensen fordum Kiøbmand her paa Ferøe foraerit denne Altertaffle til Torßhaffns Kiercke 1647" ("Dla Chwały Boga Wszechmogącego, Słowa Świętego i Sakramentów oraz by ozdobić do Miejsce, podarował tę rzeźbę Kościołowi Thorshavn, Hans Sevrensen, dawny kupiec farerski w 1647 roku.""). Na środku znajduje się obraz przedstawiający Ostatnią Wieczerzę, należący do dużej grupy XVII-wiecznego malarza duńskiego Petera Candida, w wielkości 100cm x 100cm. Dzieło zostało odnowione przez Ernesta i Holmera Tirerów z pomocą Farerczyka Frasera Eysturoya.

</doc>
<doc id="1020012" url="https://pl.wikipedia.org/wiki?curid=1020012" title="Dómkirkjan">
Dómkirkjan



</doc>
<doc id="1020013" url="https://pl.wikipedia.org/wiki?curid=1020013" title="Domkirkjan">
Domkirkjan



</doc>
<doc id="1020014" url="https://pl.wikipedia.org/wiki?curid=1020014" title="Katedra Tórshavn">
Katedra Tórshavn



</doc>
<doc id="1020015" url="https://pl.wikipedia.org/wiki?curid=1020015" title="Katedra Torshavn">
Katedra Torshavn



</doc>
<doc id="1020016" url="https://pl.wikipedia.org/wiki?curid=1020016" title="Katedra Thorshavn">
Katedra Thorshavn



</doc>
<doc id="1020017" url="https://pl.wikipedia.org/wiki?curid=1020017" title="Katedra Wysp Owczych">
Katedra Wysp Owczych



</doc>
<doc id="1020018" url="https://pl.wikipedia.org/wiki?curid=1020018" title="Zadzikowska">
Zadzikowska



</doc>
<doc id="1020019" url="https://pl.wikipedia.org/wiki?curid=1020019" title="Karpaty Marmaroskie">
Karpaty Marmaroskie

Karpaty Marmaroskie (523.1) – część Wewnętrznych Karpat Wschodnich na terenie Rumunii i Ukrainy, o długości głównego grzbietu 93 km i obszarze około 2000 km².
Na południu poprzez Przełęcz Przysłop (Prislop) sąsiadują z Górami Rodniańskimi. Najwyższe szczyty znajdują się nie na głównym grzbiecie, gdzie najwyższy jest Pop Iwan Marmaroski (1940 m n.p.m.), lecz na południowo-wschodnich ramionach bocznych. Są to: Fărcăul (1961 m n.p.m.), Mihailecul (1918 m n.p.m.), Toroiaga (1939 m n.p.m. i aż 1400 m n.p.t.), Bardăul (Pietrosul, 1854 m n.p.m.).
W całości objęte granicami Parku Natury Góry Marmaroskie (Parcul Natural Munţii Maramureşului).

</doc>
<doc id="1020021" url="https://pl.wikipedia.org/wiki?curid=1020021" title="Prowincyjny Park Dinozaurów">
Prowincyjny Park Dinozaurów



</doc>
<doc id="1020023" url="https://pl.wikipedia.org/wiki?curid=1020023" title="Struktura organizacyjna Wojska Polskiego w 1949">
Struktura organizacyjna Wojska Polskiego w 1949

Pokojowa struktura organizacyjna Wojska Polskiego w 1949 – struktura organizacyjna ludowego Wojska Polskiego obowiązująca w 1949 roku na czas pokoju.
Razem.
Wojska lądowe.
116 975 żołnierzy (87% stanu ogólnego)
211 czołgów
160 dział samobieżnych
1980 dział
101 armat plot
Wojska lotnicze.
8500 żołnierzy (6,7% ogólnego stanu)
595 samolotów
Marynarka Wojenna.
7906 marynarzy
okręty
artyleria
Samoloty

</doc>
<doc id="1020028" url="https://pl.wikipedia.org/wiki?curid=1020028" title="Grzegorz Karasiewicz">
Grzegorz Karasiewicz

Grzegorz Karasiewicz (ur. 17 marca 1964) – profesor doktor habilitowany, profesor nadzwyczajny Uniwersytetu Warszawskiego.
Kierownik Katedry Marketingu na Wydziale Zarządzania Uniwersytetu Warszawskiego. W kadencji 2012–2016 pełnomocnik dziekana wydziału ds. studiów podyplomowych. W kadencji 2016–2020 kierownik jednostki dydaktycznej oraz prodziekan do spraw studenckich.
W kadencji 2020–2024 Dziekan Wydziału Zarządzania Uniwersytetu Warszawskiego.
Redaktor miesięcznika „Marketing i Rynek” od 1 września 2018 r.
Przebieg kariery naukowej.
W 1988 r. ukończył studia magisterskie na Uniwersytecie Warszawskim, zaś w 1995 r. na Harvard Business School. Tytuł doktora uzyskał w 1994 r. dzięki rozprawie na temat "Strategii cenowych w gospodarce rynkowej". Stopień naukowy doktora habilitowanego uzyskał w 2001 roku.
Specjalizuje się w zagadnieniach budżetowania działalności marketingowej, oceny efektywności działań marketingowych oraz strategii marketingowych małych i średnich firm na rynkach zagranicznych oraz transformacjach w polskim handlu detalicznym.
Działalność promotorska.
W 2004 roku był promotorem pracy doktorskiej Moniki Skorek.

</doc>
<doc id="1020031" url="https://pl.wikipedia.org/wiki?curid=1020031" title="Parysowska">
Parysowska

Parysowska, Parysów – jurydyka założona przez starostę czerskiego Andrzeja Parysa i kanonika krakowskiego Adama Parysa w XVI wieku, zlikwidowana w końcu wieku XVIII. Współcześnie jest to część dzielnic Śródmieście i Wola w Warszawie.
Opis.
Jurydyka obejmowała obszar pomiędzy ulicami Miłą a Muranowską. Jej centralny punkt stanowił trójkątny plac, później nazwany "placem Parysowskim" na przedłużeniu ulicy Stawki. Do placu dochodziła później ulica Parysowska, wytyczona w 1893 roku. Plac Parysowski będący miejscem targów aż do II wojny światowej wraz z całą okolicą w XIX wieku zasiedloną głównie przez ubogich Żydów, w 1940 roku znalazł się w getcie. 
Ulica Parysowska została zlikwidowana w 1961 roku przy przebudowie związanej z wytyczaniem ulicy Marchlewskiego, dzisiejszej al. Jana Pawła II. Plac Parysowski znajdował się pomiędzy narożnikiem dzisiejszego Hotelu Maria (tu też był wylot Parysowskiej) a dawna garbarnią Temler i Szwede przy ul. Okopowej.
W grudniu 2013 nazwę "Parysowska" nadano ulicy zlokalizowanej na Woli pomiędzy al. Jana Pawła II i rondem Jana Himilsbacha.

</doc>
<doc id="1020033" url="https://pl.wikipedia.org/wiki?curid=1020033" title="Tampico (Illinois)">
Tampico (Illinois)

Tampico - wieś położona w stanie Illinois w USA. W 2000 roku liczyła 772 mieszkańców.
W tej miejscowości urodził się 40. Prezydent Stanów Zjednoczonych Ronald Reagan.

</doc>
<doc id="1020035" url="https://pl.wikipedia.org/wiki?curid=1020035" title="Połonina Czerwona">
Połonina Czerwona

Połonina Czerwona (522.23; t. Połonina Krasna) – grupa górska w Karpatach Wschodnich; należy do Beskidów Połonińskich, leży na Zakarpaciu, ma powierzchnię około 570 km².
Leży na południe od głównego wododziału karpackiego. Od sąsiednich grup górskich jest oddzielona przełomami dwóch dopływów Cisy: od Połoniny Borżawy na zachodzie – przełomem Terebli, od Świdowca na wschodzie – przełomem Tereswy. Istnieje też inny podział, który jako granicę zachodnią wyznacza przełom Riki, zaliczając do Połoniny Czerwonej Grupę Ciapesu (1324 m n.p.m.).
Granicę północną wyznacza przełęcz Przysłop (926 m n.p.m.), wraz ze spływającymi spod niej dopływami Terebli – Bradulową i Tereswy – Przysłopem, które oddzielają Połoninę Czerwoną od Gorganów. Granica południowa to Kotlina Marmaroska.
Połoninę Czerwoną dzieli się na dwa mikroregiony, otaczające dolinę potoku Łużańska – dopływu Tereswy, a rozdzielone przełęczą 999 m n.p.m.: Grupa Menczuła (1501 m n.p.m.) i Grupa Gropa-Topas-Syhłański (1564 m n.p.m.).

</doc>
<doc id="1020038" url="https://pl.wikipedia.org/wiki?curid=1020038" title="Alfabet dolnołużycki">
Alfabet dolnołużycki

Alfabet dolnołużycki – alfabet oparty na piśmie łacińskim, służący do zapisu języka dolnołużyckiego. Składa się z następujących liter:
a, b, c, č, ć, d, e, ě, f, g, h, ch, i, j, k, ł, l, m, n, ń, o, p, r, ŕ, s, ś, š, t, u, w, y, z, ž, ź.
W ortografii dolnołużyckiej występuje także znak „ó”, który odpowiada jednak innym głoskom niż polskie „ó” – w zależności od regionu dolnołużyckie ó wymawia się jak polskie „ó”, „e” lub „y”.

</doc>
<doc id="1020039" url="https://pl.wikipedia.org/wiki?curid=1020039" title="Sytuacja prawna i społeczna osób LGBT w Wenezueli">
Sytuacja prawna i społeczna osób LGBT w Wenezueli

Prawo wobec kontaktów homoseksualnych.
Kontakty homoseksualne w Wenezueli są legalne. Wiek osób legalnie dopuszczających się kontaktów homo- i heteroseksualnych jest zrównany i wynosi 16 lat. 
Ochrona prawna przed dyskryminacją.
Ogólnokrajowa
Od 1999 roku w kraju dyskryminacja przez wzgląd na orientację seksualną jest zakazana w miejscu pracy.
W 2002 roku prezydent kraju, Hugo Chávez, powiedział, że niezawarcie zakazu dyskryminacji na podstawie orientacji seksualnej w konstytucji Wenezueli z 1999 roku było wielkim błędem. Zapis ten usunięto z projektu ustawy zasadniczej ze względu na silny opór miejscowych hierarchów Kościoła katolickiego.
Geje są wykluczeni ze służby wojskowej z powodu swojej orientacji seksualnej (od 1998 roku).
Uznanie związków tej samej płci.
Ogólnokrajowe
W Wenezueli związki par jednopłciowych nie są prawnie uznawane. Obecnie trwa kampania organizacji LGBT mająca na celu uregulowanie tej kwestii.
W 2005 roku wiceprezydent kraju zapowiedział, że w przyszłości zostanie przeprowadzone referendum rozstrzygajace m.in. wprowadzenie małżeństw homoseksualnych w Wenezueli.
Życie osób LGBT w kraju.
Według badaia opinii społecznej, wykonanego w 2007 roku w ramach "Pew Global Attitudes Project", 47% Wenezuelczyków uważa, że homoseksualizm powinien być akceptowany przez społeczeństwo, przeciwnego zdania jest 50% obywateli kraju.
Według Amnesty International w 2002 roku transpłciowa aktywistka została prawdopodobnie zamordowana przez wenezuelską policję, a dwoje innych transpłciowych aktywistów było przez trzy dni przetrzymywanych w więzieniu. Wszyscy oni nie chcieli ujawnić miejsca pobytu innej aktywistki ukrywającej się w obawie o swoje życie, która złożyła skargę do "Między-Amerykańskiej Komisji Praw Człowieka" zarzucając policji zamordowanie transpłciowej osoby. Amnesty International nazywa to działanie "pozasądową egzekucją", sprzeczną zresztą z wenezuelskim prawem. Gubernator stanu Carabobo, w którym rozgrywały się wydarzenia, odmówił zajęcia się tym problemem, a według stanowego komendanta policji "homoseksualiści i prostytutki muszą się podporządkować policyjnym przepisom i nie mogą się swobodnie poruszać po ulicach". Amnesty International twierdzi, że "społeczność lesbijek, gejów, osób biseksualnych i transseksualnych w Wenezueli narażona jest na ciągłe ryzyko nękania, okrutnego traktowania i arbitralnych zatrzymań przez policję".
Pierwsza manifestacja mniejszości seksualnych ("gaypride parde") odbyła się w kraju w 2000 roku i zgromadziła około 100 osób. Demonstracja w 2005 roku zgromadziła niemal 20 000 uczestników.
Pierwszy magazyn gejowski ukazał się w Wenezueli w 1980 roku.
Pierwsza organizacja LGBT, "Movimiento Ambiente Venezuela", powstała w kraju w 1980 roku.
W kraju znajduje się mała scena gejowska, skoncentrowana w Caracas i dysponująca około 10 lokalami gejowskimi.

</doc>
<doc id="1020041" url="https://pl.wikipedia.org/wiki?curid=1020041" title="Połonina Krasna">
Połonina Krasna



</doc>
<doc id="1020042" url="https://pl.wikipedia.org/wiki?curid=1020042" title="Sytuacja homoseksualistów w Wenezueli">
Sytuacja homoseksualistów w Wenezueli



</doc>
<doc id="1020047" url="https://pl.wikipedia.org/wiki?curid=1020047" title="Gunnar Heiðar Þorvaldsson">
Gunnar Heiðar Þorvaldsson

Gunnar Heiðar Þorvaldsson (wym. ; ur. 1 kwietnia 1982 w Vestmannaeyjar) – piłkarz islandzki grający na pozycji napastnika.
Kariera klubowa.
Thorvaldsson pochodzi z małej wyspy Vestmannaeyjar. Tam też rozpoczął piłkarską karierę w klubie Vestmannaeyja. W 1999 roku zadebiutował w lidze islandzkiej, ale przez pierwsze dwa sezony grał sporadycznie. W 2001 roku był już podstawowym zawodnikiem klubu i wywalczył z nim wówczas wicemistrzostwo Islandii, ale w kolejnych dwóch sezonach nie zbliżył się do tego osiągnięcia. Osiągnął jedynie sukcesy indywidualne – w 2003 roku został królem strzelców ligi z 10 golami na koncie, a rok później powtórzył to osiągnięcie, tym razem zdobywając 12 goli. Jeszcze w 2004 roku Gunnar przeszedł do szwedzkiego Halmstads BK. W tym samym roku wywalczył wicemistrzostwo Szwecji, a w 2005 roku, dzięki 16 strzelonym bramkom został najlepszym strzelcem ligi szwedzkiej. W Halmstad spędził także pierwszą połowę 2006 roku.
Latem 2006 Thorvaldsson przeszedł do niemieckiego Hannoveru. W Bundeslidze zadebiutował 26 sierpnia w przegranym 0:3 meczu z Alemannią Aachen. W Hannoverze miał jednak problemy z wywalczeniem miejsca w składzie i zagrał jedynie w 7 spotkaniach przegrywając rywalizację z Vahidem Hashemianem i Jiřím Štajnerem.
Latem 2007 Islandczyk został wypożyczony do norweskiej Vålerenga Fotball. Rozegrał dla niej 16 ligowych meczów i strzelił 4 gole. Następnie grał w duńskim Esbjergu. Pierwszy sezon był w jego wykonaniu słaby, bowiem w 22 występach zanotował tylko 2 trafienia. W sezonie 2009/10 zagrał tylko 2 mecze i w połowie sezonu został wypożyczony do Reading. W 4 pojedynkach ligowych nie strzelił żadnego gola i latem powrócił do Esbjerga.
Kariera reprezentacyjna.
W reprezentacji Islandii Thorvaldsson zadebiutował 30 marca 2005 roku w zremisowanym 0:0 towarzyskim spotkaniu z Włochami. W swojej karierze występował już w eliminacjach do Mistrzostw Świata w Niemczech, a obecnie rywalizuje o miejsce w składzie walczącym w kwalifikacjach do Euro 2004. Swoją pierwszą bramkę w kadrze islandzkiej zdobył w czerwcu 2005 w wygranym 4:1 meczu z Maltą.

</doc>
<doc id="1020049" url="https://pl.wikipedia.org/wiki?curid=1020049" title="Gunnar Heidar Thorvaldsson">
Gunnar Heidar Thorvaldsson



</doc>
<doc id="1020050" url="https://pl.wikipedia.org/wiki?curid=1020050" title="Józef Liwo">
Józef Liwo

Józef Liwo (ur. 7 czerwca 1885 w Ropczycach, zm. 10 września 1939 w Tuczempach) – polski adwokat, doktor praw, uczestnik I wojny światowej, wojny polsko-ukraińskiej i wojny polsko-bolszewickiej, poseł na Sejm III kadencji w II RP z ramienia Stronnictwa Narodowego.
Życiorys.
W 1906 roku zdał maturę w I Gimnazjum im. Stanisława Konarskiego w Rzeszowie. Podczas nauki w gimnazjum był członkiem organizacji samokształceniowej „Teka”. 1 listopada 1909 wstąpił do armii austriackiej jako jednoroczny ochotnik. Ukończył wtedy austriacką szkołę zapasową oficerów w Igławie, zdając we wrześniu 1910 roku egzamin oficerski. Studiował na Wydziale Prawa Uniwersytetu Jagiellońskiego, gdzie w 1914 roku uzyskał stopień naukowy doktora praw. W tym samym roku odbył praktykę adwokacką u dr. Oskara Isenberga w Mielcu.
W czasie I wojny światowej służył na froncie wschodnim jako podporucznik w armii austriackiej. Przebywał przez pewien czas w szpitalu w Tarnowie. 23 września 1915 dostał się do niewoli rosyjskiej, w której przebywał do ucieczki 28 października 1918. Przedostał się do Włoch i wraz ze sformowaną przez siebie grupą żołnierzy wrócił do Polski w 1918.
W lutym 1919 roku ukończył kurs referentów sądowych. W latach był 1919–1921 sędzią wojskowym. Pełnił też przez pewien okres funkcję dowódcy garnizonu Rzeszów. Został zweryfikowany w stopniu majora rezerwy WP. Od 1923 prowadził kancelarię adwokacką w Rzeszowie, w pierwszej połowie lat trzydziestych obrońca w licznych procesach politycznych działaczy narodowych i ludowych. W latach dwudziestych był redaktorem tygodnika „Ziemia Rzeszowska”. Działacz Związku Ludowo-Narodowego i Stronnictwa Narodowego. Od lipca 1929 do wybuchu wojny prezes Zarządu Okręgowego Stronnictwa Narodowego w Rzeszowie. Poseł na Sejm III kadencji. W sejmie z ramienia Klubu Narodowego uczestniczył w pracach komisji prawnej, samorządowej i konstytucyjnej. W latach 1934–1939 radny miasta Rzeszowa. Działacz wielu organizacji społecznych (Towarzystwa Gimnastycznego „Sokół", Towarzystwa Przyjaciół Harcerstwa, Kasyna Miejskiego) i religijnych (Związku Katolicko-Społecznego i parafialnej Ligi Katolickiej).
We wrześniu 1939 zgłosił się na ochotnika do służby wojskowej i otrzymał przydział do Batalionu Wartowniczego w Rzeszowie. 10 września zginął w nieznanych okolicznościach we wsi Tuczempy koło Jarosławia, w czasie odwrotu wojsk polskich. Jego zwłoki zostały przewiezione do Rzeszowa i pochowane 14 października 1939 na cmentarzu Pobitno.
Rodzina.
Był synem Jana - rolnika i Ewy z Pałków. Był żonaty z Janina z Harasiewiczów, z którą miał córki: Marię Biskupową - radcę prawnego i Jadwiga Sułocką - lekarkę oraz synów: Mieczysława - radcę prawnego i Jana - inżyniera, pracownika naukowego.

</doc>
<doc id="1020052" url="https://pl.wikipedia.org/wiki?curid=1020052" title="Santo António">
Santo António

Santo António – miasto na Wyspach Świętego Tomasza i Książęcej; na Wyspie Książęcej; 2620 mieszkańców (2012)

</doc>
<doc id="1020060" url="https://pl.wikipedia.org/wiki?curid=1020060" title="Mizuńka">
Mizuńka

Mizuńka ( "Myzunka") – rzeka płynąca przez rejon doliński obwodu iwanofrankiwskiego Ukrainy, lewy dopływ Świcy.
Długość rzeki wynosi 51 km, powierzchnia dorzecza 344 km2. Jest uważana za granicę pomiędzy Beskidami a Gorganami. Źródła znajdują się w dolinie pomiędzy szczytami "Menczył" (1450 m n.p.m.) i "Magura" (1107 m n.p.m.). 
Na rzece znajduje się niewielka elektrownia wodna.

</doc>
<doc id="1020061" url="https://pl.wikipedia.org/wiki?curid=1020061" title="Mizunka">
Mizunka



</doc>
<doc id="1020062" url="https://pl.wikipedia.org/wiki?curid=1020062" title="Symfonia Jowiszowa">
Symfonia Jowiszowa



</doc>
<doc id="1020066" url="https://pl.wikipedia.org/wiki?curid=1020066" title="Santa Cruz (Wyspy Świętego Tomasza i Książęca)">
Santa Cruz (Wyspy Świętego Tomasza i Książęca)

Santa Cruz – miasto na Wyspach Świętego Tomasza i Książęcej; na Wyspie Świętego Tomasza; w dystrykcie Caué 2 tys. mieszkańców (2006), przemysł spożywczy, ośrodek turystyczny.

</doc>
<doc id="1020067" url="https://pl.wikipedia.org/wiki?curid=1020067" title="Wielądka">
Wielądka

Wielądka − pierwotnie włóka miejska, następnie posesja z dworkiem, a później jurydyka założona w drugiej połowie XVIII wieku przez Adama Wielądka.
Jurydyka znajdowała się pomiędzy jurydykami Szymanowska i Parysowska, obecnie w północnej części dzielnicy Śródmieście w Warszawie. Została zlikwidowana w 1766 decyzją Komisji Dobrego Porządku i podporządkowana jurysdykcji miejskiej.

</doc>
<doc id="1020069" url="https://pl.wikipedia.org/wiki?curid=1020069" title="Malkerns">
Malkerns

Malkerns – miasto w Eswatini; w dystrykcie Manzini; 10 300 mieszkańców (2006). Trzecie co do wielkości miasto kraju.

</doc>
<doc id="1020072" url="https://pl.wikipedia.org/wiki?curid=1020072" title="Mhlume">
Mhlume

Mhlume – miasto w Eswatini; w dystrykcie Lubombo; 8 800 mieszkańców (2006). Przemysł spożywczy.

</doc>
<doc id="1020073" url="https://pl.wikipedia.org/wiki?curid=1020073" title="Janusz Zadura">
Janusz Zadura

Janusz Zadura (ur. 10 listopada 1968 w Puławach) – polski aktor dubbingowy i dziennikarz. Rzadko występuje w filmach i serialach przed kamerą.
Życiorys.
Absolwent II Liceum Ogólnokształcącego im. KEN w Puławach z roku 1987 i Wydziału Aktorskiego PWST w Warszawie z roku 1991.
Karierę dziennikarską rozpoczynał w latach 1992–1994 w prywatnej stacji telewizyjnej NTW. Przez kilka lat był komentatorem sportowym TVP oraz prowadził Sport po Wiadomościach w TVP1. W 2000 roku prowadził w TVP1 studio Letnich Igrzysk Olimpijskich w Sydney. Pracował w licznych stacjach radiowych i TV m.in. TV Puls, gdzie prowadził Wydarzenia TV Puls. Był pierwszym prowadzącym program „Interwencja” na antenie Polsatu. Przez kilka lat pracował w TVN Warszawa, gdzie prowadził poranny program „Witaj Warszawo” oraz główne wydania „Stolicy”. Od 2014 jest lektorem kanału TVP ABC. Od 2015 roku w Polskim Radiu Dzieciom prowadzi program „Podwieczorek z Filipem i Leopoldem”.

</doc>
<doc id="1020074" url="https://pl.wikipedia.org/wiki?curid=1020074" title="Tsingoni">
Tsingoni

 
Tsingoni – miasto w zachodniej części Majotty (zbiorowość zamorska Francji); 8 tys. mieszkańców (2006). Ośrodek przemysłowy.

</doc>
<doc id="1020080" url="https://pl.wikipedia.org/wiki?curid=1020080" title="Kotlina Marmaroska">
Kotlina Marmaroska

Kotlina Marmaroska (523.2; rum. "Depresiunea Maramureşului", ukr. Мармароська котловина – "Marmaros'ka kotłowyna") – rozległa kotlina w Wewnętrznych Karpatach Wschodnich. Część północna należy obecnie do Ukrainy (obwód zakarpacki), część południowa – do Rumunii (okręg Marmarosz). Do 1918 była to centralna część komitatu Máramaros w Królestwie Węgier. Stanowi centralną część krainy historycznej Marmarosz.
Kotlina Marmaroska rozciąga się na osi północny zachód – południowy wschód na długości około 150 km. Od północy ograniczają ją Tupy, Połonina Borżawa, Połonina Czerwona, Świdowiec, Czarnohora i Karpaty Marmaroskie, od południa – Góry Oaş, Góry Gutyńskie, Góry Cybleskie i Góry Rodniańskie. Kotlina otwiera się na wschodzie Przełęcz Prislop (1413 m n.p.m.) koło Borşy, na zachodzie zamykają ją poprzeczne pasma Tupego i gór Oaş koło Chustu. Osią obniżenia płyną rzeki Vişeu i Iza w części wschodniej oraz górna Cisa w części zachodniej.
Dno Kotliny Marmaroskiej jest pagórkowate, leży na wysokości od 300 do 700 metrów n.p.m. Tworzy je w części eoceński flisz karpacki, a w części – utwory neogeńskie w wysadami soli kamiennej. Klimat kotliny jest surowy ze względu na długie i śnieżne zimy, wobec czego rolnictwo jest słabo rozwinięte. Rumuńska część kotliny jest izolowana od reszty kraju przez pasma górskie i względnie trudno dostępna.
Największymi miastami Kotliny Marmaroskiej są Syhot Marmaroski, Borşa i Vişeu de Sus w części rumuńskiej oraz Chust w części ukraińskiej.

</doc>
<doc id="1020083" url="https://pl.wikipedia.org/wiki?curid=1020083" title="Mtsamboro">
Mtsamboro

Mtsamboro – miasto w północno-zachodniej części Majotty (zbiorowość zamorska Francji); 8 tys. mieszkańców (2006). Ośrodek przemysłowy.

</doc>
<doc id="1020084" url="https://pl.wikipedia.org/wiki?curid=1020084" title="Rezerwat fauny Dja">
Rezerwat fauny Dja



</doc>
<doc id="1020087" url="https://pl.wikipedia.org/wiki?curid=1020087" title="Saint-Benoît (Reunion)">
Saint-Benoît (Reunion)

 
Saint-Benoît – miasto na Reunionie (departament zamorski Francji). Według danych INSEE w 2019 roku liczyło 37 285 mieszkańców. Ośrodek przemysłowy.

</doc>
<doc id="1020088" url="https://pl.wikipedia.org/wiki?curid=1020088" title="Zabijak">
Zabijak



</doc>
<doc id="1020091" url="https://pl.wikipedia.org/wiki?curid=1020091" title="Saint-Joseph (Reunion)">
Saint-Joseph (Reunion)

 
Saint-Joseph – miasto na Reunionie (departament zamorski Francji). Według danych INSEE w 2019 roku liczyło 38 425 mieszkańców. Przemysł spożywczy.

</doc>
<doc id="1020092" url="https://pl.wikipedia.org/wiki?curid=1020092" title="Łężec (województwo wielkopolskie)">
Łężec (województwo wielkopolskie)

Łężec – wieś w Polsce położona w województwie wielkopolskim, w powiecie słupeckim, w gminie Strzałkowo. Miejscowość graniczy z zachodnią granicą administracyjną Słupcy.
W latach 1975–1998 miejscowość należała administracyjnie do województwa konińskiego.
Przy dawnym przejściu "Stralkowo" na granicy Cesarstwa Niemieckiego i Imperium Rosyjskiego z lat 1815–1918, położonym między Strzałkowem i Słupcą (w granicach administracyjnych miasta), w pobliżu wsi Łężec, znajduje się miejsce pamięci. Nieopodal jest cmentarz jeńców wojennych i internowanych, związany z istniejącym tutaj w latach 1914–1924 obozem jenieckim.

</doc>
<doc id="1020093" url="https://pl.wikipedia.org/wiki?curid=1020093" title="Korneli Szlegel">
Korneli Szlegel

Korneli Szlegel (czasem zapisywany jako Szlegiel, Szlegl lub Schlegel, ur. 1819 w Stanisławowie, zm. 1870 we Lwowie) – polski malarz pejzażysta i krytyk artystyczny, przedstawiciel szkoły monachijskiej.
Życiorys.
Malarstwo studiował u Karola Schweikarta we Lwowie, naukę kontynuował w Akademii Sztuk Pięknych w Wiedniu od 1836. Potem odbył podróże studyjne po Europie: w latach 1839–1840 do Czech i Monachium (w styczniu 1842 zgłosił się do Akademii Sztuk Pięknych w Monachium – klasa: Malerei), gdzie był uczniem i Wilhelma von Kaulbacha, a także do Rzymu (1844–1845) i innych miast włoskich oraz do Paryża, Londynu, Kopenhagi i do Grecji. Powrócił do Lwowa w 1847, w 1851 podróżował do Mołdawii, Wołoszczyzny i po Rusi. 
Malował też sceny historyczne i rodzajowe, a także wiele portretów (w tym miniatur) – wykonanych według wzorów niemieckich – arystokracji i bogatych mieszczan. Malował też kopie obrazów dawnych mistrzów.

</doc>
<doc id="1020095" url="https://pl.wikipedia.org/wiki?curid=1020095" title="Golędzinów (jurydyka)">
Golędzinów (jurydyka)

Golędzinów, Golędzinów Królewski – jurydyka założona przez Stanisława Augusta Poniatowskiego na gruntach wsi Golędzinów, która otrzymała prawa miejskie w 1764. Zlikwidowana wraz z innymi jurydykami w końcu XVIII wieku.
Obecnie teren Golędzinowa znajduje się na Pelcowiźnie w dzielnicy Praga-Północ m.st. Warszawy. Nazwę wsi i jurydyki upamiętnia ulica Golędzinowska. Południowa granica jurydyki znajdowała się w rejonie dzisiejszego ogrodu zoologicznego i osiedla Nowa Praga. Cmentarz i zbór luterański znajdował się w rejonie Ronda Starzyńskiego i ogrodu zoologicznego.
Historia.
Wieś na prawie chełmińskim wymieniana jest tu w końcu XIV wieku, pierwotnie książęca, później szlachecka. W 1764 zakupiona przez Stanisława Augusta Poniatowskiego za 9000 złotych polskich, który lokuje tu jurydykę. W 1782 Poniatowski oddaje w dzierżawę część gruntów pisarzowi wielkiemu koronnemu Franciszkowi Bielińskiemu i podpułkownikowi Janowi Chrystianowi Lehmanowi pod manufakturę sukna. W 1783 roku król Stanisław August Poniatowski w swojej jurydyce podarował mniejszości niemieckiej dwa place pod budowę kościoła ewangelicko-augsburskiego i cmentarza, nazywanego Golędzinowskim. Jurydyka posiadała prostokątny rynek i sieć ulic, znajdował się tu także Dom Poprawy. Podstawą utrzymania było tu garbarstwo - w 1792 było tu 13 garbarni. Nazwa pochodzić może od słowa "gola" co oznacza zarosłe pustkowie lub "lędo" - ziemia nieuprawna.
W 1794 w czasie rzezi Pragi kościół uległ zniszczeniu, a w 1859 został zlikwidowany cmentarz. W XIX wieku teren Golędzinowa został zajęty pod budowę Twierdzy Warszawa - większość budynków znajdujących się na esplanadzie Fortu Śliwickiego została rozebrana, podobnie jak miało to miejsce w przypadku wcześniejszych umocnień z okresu napoleońskiego.

</doc>
<doc id="1020096" url="https://pl.wikipedia.org/wiki?curid=1020096" title="Bitwa pod Kösedag">
Bitwa pod Kösedag



</doc>
<doc id="1020101" url="https://pl.wikipedia.org/wiki?curid=1020101" title="Bimbo">
Bimbo

Bimbo – miasto w Republice Środkowoafrykańskiej; stolica prefektury Ombella-Mpoko; 146 500 mieszkańców (2006). Drugie co do wielkości miasto kraju. Położone w pobliżu stolicy, leży na południowy zachód od Bangi.

</doc>
<doc id="1020103" url="https://pl.wikipedia.org/wiki?curid=1020103" title="Szkoła Podchorążych Rezerwy">
Szkoła Podchorążych Rezerwy

Szkoła Podchorążych Rezerwy (SPRez., SPR) – w Wojsku Polskim szkoła wojskowa kształcąca kandydatów na oficerów rezerwy.
Nazwa wywodzi się z okresu międzywojennego, kiedy to utworzono Szkoły Podchorążych Rezerwy. Do służby byli powoływani poborowi z cenzusem (absolwenci szkół średnich lub studiów). Służba trwała rok i składała się z okresu nauki w szkole, podczas której żołnierze posługiwali się tytułem szeregowego (strzelca, ułana, kanoniera) z cenzusem. Szkolenie kończyło się egzaminem i absolwenci otrzymywali stopień kaprala i tytuł podchorążego (w wyjątkowych sytuacjach plutonowego podchorążego). Drugim okresem służby (już podchorążego) była praktyka dowódcza w jednostce wojskowej. Po jej zakończeniu podchorąży był zwalniany do rezerwy. Stopień oficerski uzyskiwał po odbyciu dodatkowych ćwiczeń.
Ośrodki kształcenia podchorążych rezerwy w latach 1922-1939.
W dwudziestoleciu międzywojennym, w Wojsku Polskim funkcjonowały następujące jednostki i szkoły podchorążych rezerwy:
Piechoty.
dywizyjne kursy podchorążych rezerwy w czynnych dywizjach piechoty (1935-1939)
7 grudnia 1932 roku Minister Spraw Wojskowych ustalił „jednolitą nazwę dla kursów szeregowych piechoty z cenzusem naukowym, zorganizowanych w dywizjach piechoty według następującego brzmienia: «Dywizyjny kurs podchorążych rezerwy w n-ym pułku piechoty»”.
Służb.
Służby weterynaryjnej
W czasie II wojny światowej istniała konspiracyjna Szkoła Podchorążych Rezerwy Piechoty Agricola (tzw. Tajna Podchorążówka).
Kształcenie podchorążych rezerwy w okresie PRL.
W latach powojennych istniały przy uczelniach studia wojskowe a w późniejszym okresie Szkoły Oficerów Rezerwy, które funkcjonowały właściwie przy wszystkich wyższych szkołach oficerskich. Do nazwy "Szkoła Podchorążych Rezerwy" powrócono dopiero w latach 80. Szkoły te działały przy WSO i przy niektórych jednostkach wojskowych.
W latach 80. XX wieku kształcenie w odtworzonych SPR istniejących przy WSO i centrach szkolenia trwało 12 miesięcy (cztery miesiące kształcenie w szkole i osiem miesięcy praktyki w jednostce wojskowej).
W latach 90. szkolenie trwało 6 miesięcy (3 miesiące kształcenie w szkole i trzy miesiące praktyka dowódcza w jednostce wojskowej).
W odróżnieniu od przedwojennych podchorążówek rezerwy, tytuł podchorążego był (jest) nadawany bezpośrednio po rozpoczęciu nauki w szkole i nie uzyskuje się go wyniku jej ukończenia. W trakcie nauki podchorążowie uzyskują jedynie kolejne stopnie podoficerskie. Po ukończeniu szkolenia przeprowadzano egzamin na oficera. Stopień oficerski podchorąży rezerwy może otrzymać po odbyciu odpowiedniej liczby dni ćwiczeń wojskowych w rezerwie.
Odznaka.
Odznaka ustanowiona w 1927 dla uczniów Szkół Podchorążych Rezerwy wszystkich broni i służb jako jednolita oznaka szkolna do noszenia na kołnierzu kurtki i płaszcza.

</doc>
<doc id="1020105" url="https://pl.wikipedia.org/wiki?curid=1020105" title="Radłowo Leśne">
Radłowo Leśne

Radłowo Leśne – osada leśna w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość należała administracyjnie do województwa konińskiego.
Zobacz też: Radłowo

</doc>
<doc id="1020108" url="https://pl.wikipedia.org/wiki?curid=1020108" title="Mbaïki">
Mbaïki

Mbaïki – miasto w Republice Środkowoafrykańskiej; stolica prefektury Lobaye; 71 600 mieszkańców (2006). Trzecie co do wielkości miasto kraju.

</doc>
<doc id="1020111" url="https://pl.wikipedia.org/wiki?curid=1020111" title="Tomasz Zieliński (redaktor)">
Tomasz Zieliński (redaktor)

Tomasz Jerzy Zieliński (ur. 15 września 1957 w Warszawie, zm. 12 stycznia 2018 tamże) – polski redaktor związany z tematyką komputerową.
Życiorys.
Ukończył Liceum Ogólnokształcące im. Zygmunta Modzelewskiego na warszawskim Wierzbnie, a następnie Wydział Inżynierii Lądowej Politechniki Warszawskiej (IDiM, ZDUiL). W roku 1982 obronił pracę dyplomową "Usprawnienie warunków komunikacyjnych na terenach starych obszarów mieszkaniowych", w której proponował konkretne rozwiązania organizacyjne na terenie Górnego Mokotowa. Po studiach podjął pracę w Instytucie Kształtowania Środowiska.
Wraz z Grzegorzem Eiderem, twórca magazynu komputerowego PCkurier. W latach 1991–1994 redaktor naczelny PCkuriera. W latach 1994–2000 wiceprezes wydawnictwa Lupus, później do 7 października 2004 roku prezes jego zarządu. Wydawca i redaktor naczelny CRN Polska w latach 2000–2004. Po rozwiązaniu wydawnictwa Lupus (2004), od marca 2006 do połowy 2009 roku zastępca redaktora naczelnego miesięcznika PC Format w Wydawnictwie Bauer. W 2007 roku przygotowywał wydanie nowego magazynu komputerowego Next, w którym od momentu pojawienia się na rynku we wrześniu 2007 do połowy 2009 roku pełnił funkcję redaktora naczelnego. W drugiej dekadzie XXI wieku świadczył usługi konsultanta w dziedzinie mediów elektronicznych.
Wspólnie z G. Eiderem byli pomysłodawcami i realizatorami serii wywiadów z pionierami polskiego przemysłu IT pod wspólnym hasłem "Polski Krzem".
Był inicjatorem, obok Krystyny Karwickiej-Rychlewicz, organizowanych od 1994 roku dwunastu dorocznych edycji Balów Charytatywnych Informatyków, z których dochód był przeznaczany na cele statutowe Fundacji Pomocy Matematykom i Informatykom Niesprawnym Ruchowo, w tym na aktywizację zawodową osób z niepełnosprawnościami. Wydarzenia cieszyły się dużą popularnością w środowisku, a swoimi występami uświetniały je takie artystki, jak Beata Kozidrak, Kasia Kowalska oraz zespoły Perfect, Maanam czy T.Love.
Był laureatem nagrody Info-Star za rok 2000 w kategorii popularyzacja informatyki.

</doc>
<doc id="1020114" url="https://pl.wikipedia.org/wiki?curid=1020114" title="Ganta">
Ganta

Ganta, zwane również Gompa – miasto w północnej Liberii; w hrabstwie Nimba. Według danych na rok 2008 liczy 41 106 mieszkańców. W mieście znajduje się meczet.

</doc>
<doc id="1020115" url="https://pl.wikipedia.org/wiki?curid=1020115" title="Władysław Grzegorz Branicki">
Władysław Grzegorz Branicki

Władysław Grzegorz Branicki herbu Korczak (ur. 25 lutego 1783, zm. 27 sierpnia 1843 w Warszawie) – generał i senator, w okresie wojen napoleońskich uczestnik między innymi bitew pod Borodino i pod Lipskiem
Życiorys.
Syn Franciszka Ksawerego i Aleksandry (prawdopodobnie córki cesarzowej Katarzyny Wielkiej). W dzieciństwie ulubieniec carycy Katarzyny – tuż po urodzinach zapisany jako "praporszczik" do rosyjskiego Lejb-Gwardyjskiego Przeobrażeńskiego Pułku, a już w wieku 9 lat wstąpił do niego jako porucznik. Wraz z ojcem brał aktywny udział w wojnie Rosji z Turcją, zyskując w 1809 mianowanie na fligeladiutanta, a w 1810 na kapitana. W czasie wojny 1812 był w świcie cara Aleksandra I i w sztabie 1 Armii Zachodu. Za udział w bitwie pod Smoleńskiem został mianowany pułkownikiem – walczył pod Borodino. W czasie kampanii 1813 brał udział w bitwie pod Dreznem i Lipskiem, za które otrzymał Order św. Włodzimierza. W 1814 wziął udział w bitwach pod La Rothière i Arcis-sur-Aube oraz w zdobyciu Paryża – w tym samym roku mianowano go generał-majorem. Później związany był z Wielkim Księciem Konstantym, którego miał powstrzymać przed wystąpieniem przeciwko jego bratu Mikołajowi I w czasie powstania dekabrystów. W 1826 przyjął służbę na dworze w randze "Jägermeistra". Po wybuchu Powstania Listopadowego nie wystąpił czynnie po stronie Rosji, ale powstania nie poparł. 8 maja 1831 został senatorem, a w 1838 tajnym radcą. W tym samym 1838, po śmierci matki, został jedynym właścicielem dóbr białocerkiewnych i jednej z największych fortun w ówczesnej Europie. W 1839 uzyskał potwierdzenie w Rosji tytułu hrabiowskiego (do dzisiaj nie jest jasne kiedy tytuł ten Braniccy mieliby otrzymać), a w 1841 Order Orła Białego. Karierę zakończył jako wielki łowczy cesarstwa rosyjskiego.
Jego żoną od 1813 była córka Józefiny Amalii Mniszech i oficjalnie Szczęsnego Potockiego – Róża – matka jego 4 synów i 3 córek:

</doc>
<doc id="1020116" url="https://pl.wikipedia.org/wiki?curid=1020116" title="Cherubinkowość">
Cherubinkowość

Cherubinkowość (cherubizm, łac. "cherubismus", ang. cherubism) – rzadka, genetycznie uwarunkowana choroba o dziedziczeniu autosomalnym dominującym. Charakteryzuje się mającym początek we wczesnym dzieciństwie rozdęciu i zniekształceniu twarzoczaszki w obrębie żuchwy i szczęki; dzieci mają charakterystyczny wygląd "cherubinka" z renesansowego malarstwa, z pucułowatymi policzkami i oczami zwróconymi ku górze, co jest spowodowane przesunięciem zawartości oczodołów przez rozrost tkanek. W pierwszej dekadzie życia zmiany szybko postępują, ale po okresie pokwitania objawy mogą przestać się nasilać. 
Etiologia.
Choroba może być związana z mutacjami w genie "SH3BP2" w locus 4p16.3.
Różnicowanie.
Choroba wymaga starannej diagnostyki różnicowej z takimi stanami, jak ziarniniak olbrzymiokomórkowy centralny, torbiel tętniakowata kości i guz brunatny w przebiegu nadczynności przytarczyc, o identycznym obrazie mikroskopowym. 
Historia.
Schorzenie opisał pierwszy kanadyjski radiolog William A. Jones w 1933 roku na przykładzie rodziny wśród której członków (trójka rodzeństwa) występowały wewnątrzkostne torbiele w obrębie żuchwy. W kolejnej pracy z 1938 roku dokładniej opisał tę jednostkę chorobową na podstawie badań nad tą samą rodziną i wprowadził termin "cherubism" na jej określenie. Do roku 2007 opisano ponad 200 osób z cherubinkowatością.

</doc>
<doc id="1020119" url="https://pl.wikipedia.org/wiki?curid=1020119" title="Robertsport">
Robertsport

Robertsport – miasto w zachodniej Liberii; stolica hrabstwa Grand Cape Mount. Według danych na rok 2008 liczy 3933 mieszkańców.

</doc>
<doc id="1020120" url="https://pl.wikipedia.org/wiki?curid=1020120" title="Łężec">
Łężec



</doc>
<doc id="1020121" url="https://pl.wikipedia.org/wiki?curid=1020121" title="Salima">
Salima

 
Salima – miasto w Malawi; w Regionie Centralnym; 36 789 mieszkańców (2018). Przemysł spożywczy.

</doc>
<doc id="1020123" url="https://pl.wikipedia.org/wiki?curid=1020123" title="Kaplica Matki Boskiej Loretańskiej w Warszawie">
Kaplica Matki Boskiej Loretańskiej w Warszawie



</doc>
<doc id="1020125" url="https://pl.wikipedia.org/wiki?curid=1020125" title="Nkhotakota">
Nkhotakota

Nkhotakota – miasto w Malawi; w Regionie Centralnym położone nad Jeziorem Malawi jest jednym z jego głównych portów; 28 350 mieszkańców (2018). Przemysł spożywczy.

</doc>
<doc id="1020126" url="https://pl.wikipedia.org/wiki?curid=1020126" title="Ruch drogowy">
Ruch drogowy

Ruch drogowy, ruch uliczny – ruch pojazdów, zwierząt i pieszych po drogach.
Przepisy regulujące zasady ruchu drogowego w Polsce zawarto w ustawie z dnia 20 czerwca 1997 r. Prawo o ruchu drogowym.
Zasady ruchu drogowego.
Podstawowe zasady ruchu drogowego zostały określone w "Konwencji wiedeńskiej o ruchu drogowym" w roku 1968. Nie wszystkie kraje ją ratyfikowały, a nawet wśród jej sygnatariuszy zdarzają się odstępstwa. W Polsce regulującym te kwestie aktem prawnym jest ustawa "Prawo o ruchu drogowym" z dnia 20 czerwca 1997 roku (z późniejszymi zmianami).
Podstawową zasadą jest, że każdy uczestnik ruchu ma obowiązek uniknięcia kolizji z innym uczestnikiem ruchu niezależnie od tego, czy tamten postąpił zgodnie z zasadami ruchu, czy nie.
Przy wykonywaniu niebezpiecznych manewrów (na przykład wyprzedzaniu lub zmianie kierunku jazdy) i w niebezpiecznych miejscach (między innymi na skrzyżowaniu i przejściu dla pieszych) "Prawo o ruchu drogowym" wymaga zachowania szczególnej ostrożności. O takich miejscach informują także znaki drogowe ostrzegawcze.
Ruch lewostronny i prawostronny.
Aby pojazdy jadące w przeciwnych kierunkach nie blokowały sobie drogi, wprowadzono obowiązek jazdy możliwie blisko jej lewej krawędzi (ruch lewostronny) lub prawej (ruch prawostronny). Ruch prawostronny dotyczy około 66% ludności świata i 72% długości dróg. W Polsce obowiązuje ruch prawostronny, jednak nie dotyczy on rowerzystów na skrzyżowaniach niebędących rondami oraz bezpośrednio przed nimi, gdzie dopuszcza się jazdę środkiem pasa ruchu.
Klasyfikacja uczestników ruchu i pojazdów w nim uczestniczących.
Klasyfikacja uczestników.
Zgodnie z polską definicją ustawową uczestnik ruchu to pieszy, osoba poruszająca się przy użyciu urządzenia wspomagającego ruch, kierujący oraz każda inna osoba przebywająca w pojeździe, na pojeździe lub na drodze. Uczestnik ruchu ma obowiązek stosować się do zasad ruchu drogowego.
Pieszy to osoba znajdująca się poza pojazdem na drodze i niewykonująca na niej robót lub czynności przewidzianych odrębnymi przepisami. Za pieszego uważa się również osobę prowadzącą, ciągnącą lub pchającą rower, motorower, motocykl, hulajnogę elektryczną, urządzenie transportu osobistego, urządzenie wspomagające ruch, wózek dziecięcy, podręczny lub inwalidzki, osobę poruszającą się w wózku inwalidzkim, a także osobę w wieku do 10 lat kierującą rowerem pod opieką osoby dorosłej. Uczestnikami ruchu mogą być także osoby jadące wierzchem (jeźdźcy) i osoby pędzące zwierzęta.
Klasyfikacja pojazdów.
Na podstawie polskich definicji ustawowych wyróżnia się:
Ruch zwierząt.
Jazda wierzchem i pędzenie zwierząt powinny się odbywać po drodze przeznaczonej do pędzenia zwierząt. W razie braku takiej drogi jazda wierzchem i pędzenie zwierząt mogą odbywać się po poboczu, a jeżeli brak jest pobocza – po jezdni. Zwierzęta w stadzie mogą być pędzone po drodze tylko pod odpowiednim nadzorem. Zwierzę pojedyncze może być prowadzone tylko na uwięzi.
Dopuszczenie pojazdów do ruchu.
Każdy pojazd, aby był dopuszczony do ruchu, musi spełniać określone w ustawie i rozporządzeniu warunki techniczne. Pojazd samochodowy, ciągnik rolniczy, pojazd wolnobieżny wchodzący w skład kolejki turystycznej, motorower lub przyczepa podlegają obowiązkowi rejestracji i muszą posiadać zalegalizowane tablice rejestracyjne. Dla tych pojazdów wydaje się dowód rejestracyjny, który stwierdza ich dopuszczenie do ruchu. Rejestracji pojazdów dokonuje zazwyczaj właściwy starosta.
Ograniczenie prędkości.
Im większa prędkość, tym trudniej uniknąć kolizji. Z tego względu prawie wszystkie kraje na świecie wprowadziły ograniczenie prędkości. Aby kontrolować przestrzeganie limitu, uprawnione do tego organy używają różnych urządzeń, na przykład fotoradarów i wideorejestratorów.
Dopuszczalne prędkości w Polsce:
Ponadto:
Przecinanie się kierunków ruchu.
Dwaj uczestnicy ruchu nie mogą jechać jednocześnie, jeśli ich tory jazdy się przecinają. Zasady pierwszeństwa decydują o tym, kto może kontynuować jazdę, a kto musi czekać.
Ustąpienie pierwszeństwa to powstrzymanie się od ruchu, jeżeli ruch mógłby zmusić innego kierującego do zmiany kierunku lub pasa ruchu albo istotnej zmiany prędkości, a pieszego – do zatrzymania się, zwolnienia lub przyspieszenia kroku.
Najczęstszym miejscem przecięcia się kierunków ruchu jest skrzyżowanie, które ustawa definiuje jako "przecięcie się w jednym poziomie dróg mających jezdnię, ich połączenie lub rozwidlenie, łącznie z powierzchniami utworzonymi przez takie przecięcia, połączenia lub rozwidlenia; określenie to nie dotyczy przecięcia, połączenia lub rozwidlenia drogi twardej z drogą gruntową lub stanowiącą dojazd do obiektu znajdującego się przy drodze".
Szczególnym przypadkiem skrzyżowania jest skrzyżowanie o ruchu okrężnym (rondo).
Na ruchliwych skrzyżowaniach stosuje się sygnalizację świetlną, która daje każdemu strumieniowi ruchu określoną ilość czasu na przejazd. Ruchem może kierować też osoba uprawniona do tego.
Wyjątkiem od zasad pierwszeństwa są pojazdy uprzywilejowane. Każdy uczestnik ruchu ma obowiązek ułatwić im przejazd, w szczególności poprzez natychmiastowe usunięcie się z drogi. Kierujący pojazdem uprzywilejowanym nie musi stosować się do przepisów ruchu drogowego, znaków i sygnałów świetlnych; obowiązują go jednak polecenia dawane przez osoby kierujące ruchem.
Zobacz też: węzeł drogowy.
Wymijanie, omijanie, wyprzedzanie.
Przemieszczanie się obok:
Na ogół wyprzedzanie pojazdu odbywa się z lewej strony. Wyjątkiem jest wyprzedzanie pojazdu skręcającego w lewo, które może się odbyć z jego prawej strony, wyprzedzanie pojazdu szynowego oraz wyprzedzanie na drodze z wyznaczonymi pasami ruchu. Przepis ten nie dotyczy rowerzystów, którzy mogą wyprzedzać z prawej strony pojazdy wolno jadące.
Zabrania się omijania:
Zabrania się wyprzedzania:
Obowiązki wyprzedzanego:
Zatrzymanie i postój.
Zatrzymanie pojazdu to unieruchomienie pojazdu niewynikające z warunków lub przepisów ruchu drogowego trwające nie dłużej niż 1 minutę oraz każde unieruchomienie pojazdu wynikające z tych warunków lub przepisów
Postój to unieruchomienie pojazdu niewynikające z przepisów ruchu drogowego i trwające ponad 1 min.
Strefa zamieszkania.
Strefa zamieszkania to strefa, w której pieszy może się poruszać swobodnie po całej udostępnionej do użytku publicznego przestrzeni i ma pierwszeństwo przed pojazdami (kierujący musi ustąpić pieszemu w każdym wypadku). Ponadto:
Strefa ruchu.
Strefa ruchu to obszar wyznaczony na drodze wewnętrznej (lub drogach wewnętrznych), w którym obowiązują wszystkie przepisy drogowe.
Uprawnienia do kierowania pojazdami.
Dokumentem stwierdzającym uprawnienie do kierowania pojazdem jest:
Ponadto wymaga się ukończenia odpowiedniego kursu od:
Uprawnienia do kierowania pojazdami mechanicznymi mogą być zawieszone lub cofnięte w przypadkach określonych ustawą. Nie można utracić uprawnień do kierowania pojazdem niemechanicznym, chyba że zostanie orzeczony zakaz prowadzenia pojazdów obejmujący wszelkie pojazdy lub inne niż mechaniczne.

</doc>
<doc id="1020132" url="https://pl.wikipedia.org/wiki?curid=1020132" title="Triada Macdonalda">
Triada Macdonalda

Triada Macdonalda – trójelementowy zestaw zachowań obejmujący enurezę (mimowolne moczenie się), podpalanie i okrucieństwo wobec zwierząt. Współwystępowanie tychże zachowań w okresie młodości interpretowane jest jako sygnał rozwijającej się osobowości patologicznej lub antyspołecznej.
Teorię tę przyjął John Macdonald w roku 1963, a Hellman i Blackmann w 1964. Zachowania składające się na triadę Macdonalda wielokrotnie obserwowane były w młodości seryjnych zabójców.

</doc>
<doc id="1020133" url="https://pl.wikipedia.org/wiki?curid=1020133" title="Bururi">
Bururi

Bururi – miasto w Burundi; stolica prowincji Bururi; 20 100 mieszkańców (2006). Przemysł spożywczy.

</doc>
<doc id="1020137" url="https://pl.wikipedia.org/wiki?curid=1020137" title="Kayanza">
Kayanza

 
Kayanza – miasto w Burundi; stolica prowincji Kayanza; 19 400 mieszkańców (2006). Przemysł spożywczy.

</doc>
<doc id="1020139" url="https://pl.wikipedia.org/wiki?curid=1020139" title="Praga (jurydyka)">
Praga (jurydyka)

Praga – jurydyka założona w 1648 przez Adama Kazanowskiego na gruntach wcześniejszej wsi Praga, wymienianej od 1432. Zlikwidowana jako jurydyka w końcu XVIII wieku i włączona do Warszawy.
Opis.
W latach 1568-1573 powstał most Zygmunta Augusta na Wiśle łączący Pragę z Warszawą, a wraz z nim najprawdopodobniej w latach 1569-1572 przy przeprawie zbudowano drewniany dwór Zygmunta Augusta, wzniesiony na kamiennym fundamencie i posiadający 3 główne pomieszczenia: wielka ogrzewana sala jadalna, komnata z piecem kaflowym i sypialnia z wejściem do piwnicy. Dwór otoczony był ogrodem i palisadą i był wykorzystywany przez króla do odpoczynku przy przeprawach przez Wisłę. W 1603 po zniszczeniach dokonanych przez powódź zaniechano naprawy mostu i przestał on istnieć. Wjazd na most znajdował się w rejonie wylotu dzisiejszej ulicy Ratuszowej.
W 1617 wzniesiono tu klasztor i kościół oo. bernardynów z domkiem loretańskim, ukończony w latach 1628–1638 pod pierwotnym wezwaniem św. Andrzeja. Prawa miejskie Praga uzyskała 10 lutego 1648 od króla Władysława IV. Znajdujący się w kościele Matki Bożej Loretańskiej domek loretański został uwieczniony w herbie jurydyki – umieszczony zostaje w nim wizerunek Matki Bożej z Dzieciątkiem nad kaplicą Loretańską podtrzymywaną przez anioły. Oprócz tego znajdował się tu klasztor i kościół Panien Bernardynek, a przy dzisiejszym przyczółku mostu Śląsko-Dąbrowskiego znajdowała się żupa królewska.
W czasie rzezi Pragi w 1794 została niemal doszczętnie zrujnowana. 
Zabudowania Pragi zostały rozebrane w 1811 jako leżące w pasie napoleońskich umocnień wokół Warszawy. Istniał tu poza tym ratusz i rynek, po których dziś jedynym śladem jest ulica Ratuszowa, bowiem w centrum dawnej Pragi znajduje się park Praski utworzony w latach 1865-1871 na terenie dawnych fortyfikacji napoleońskich mocą ukazu carskiego z dnia 4 kwietnia 1865 roku wydanego przez Aleksandra II. Innym śladem jest ulica Panieńska – nazwa pochodzi od klasztoru Panien Bernardynek na Pradze.

</doc>
<doc id="1020140" url="https://pl.wikipedia.org/wiki?curid=1020140" title="Wroni Pies">
Wroni Pies

Wroni Pies (w języku lakota "Kangisunka", ang. "Crow Dog", ur. w 1833, zm. w 1910) – wódz Indian z północnoamerykańskiego plemienia Siuksów Brulé. Autor jednego z najgłośniejszych morderstw w Dakocie Południowej pod koniec XIX w. i bohater precedensowego procesu sądowego.
Nic nie wiadomo o jego młodości i nie jest pewne, czy brał udział w wojnie Indian Wielkich Równin z Amerykanami w 1876 r. Wiadomo jednak, że rok później był jednym z wojowników Brulé, którzy doprowadzili pogromcę gen. Custera, Szalonego Konia (lak. "Tashunka Witko", ang. "Crazy Horse") do Fortu Robinson. Nie brał udziału w zamordowaniu wodza Oglalów, ale kiedy w 1879 r. w agencji Rosebud tworzono oddział indiańskiej policji w służbie rządu USA, został jego dowódcą. 
Był krewnym innego wodza Brulé, Pstrego Ogona (lak. "Sinte Galeshka", ang. "Spotted Tail") i podobnie jak on zabiegał o poprawne stosunki współplemieńców z białymi. Dbał przy tym także o własne interesy i miał m.in. za złe Pstremu Ogonowi, że ten przywłaszczył sobie opłatę za wydzierżawienie ranczerom plemiennych pastwisk. Kiedy w 1880 r. stracił stanowisko w policji, o intrygę oskarżył także Pstrego Ogona, a – zdaniem części ówczesnych Siuksów i białych – ostatecznie znienawidził go wtedy, gdy Pstry Ogon uwiódł żonę jednego z jego krewnych. 5 sierpnia 1881 r. w zemście zastrzelił z ukrycia Pstrego Ogona (dla innych Siuksów – jak pisze m.in. Dee Brown – był to efekt spisku białych mającego osłabić władzę tradycyjnych wodzów plemienia). Co prawda krewni Wroniego Psa wypłacili rodzinie ofiary zwyczajowy okup, ale nie wystarczyło to Amerykanom. Sąd w Deadwood uznał go winnym morderstwa i w 1882 r. skazał na powieszenie, ale Sąd Najwyższy USA zdecydował, że sądy stanowe (federalne) nie mają prawa rozpatrywać przestępstw popełnianych przez Indian w rezerwatach i wodza uwolnił.
Po powrocie do Rosebud, z uwagi na swoje nowe sądowe doświadczenia i odkupione w sposób zgodny z tradycją winy, Wroni Pies zyskał szacunek współplemieńców i udzielał im porad prawnych. W 1890 r. stał się zwolennikiem Tańca Duchów i wraz z wieloma innymi Siuksami zbiegł w góry, wzywając zarazem do zachowania pokoju z Amerykanami i nie wszczynania sporów między samymi Indianami. Wkrótce po masakrze nad Wounded Knee z 29 grudnia 1890 r. zgłosił się do rezerwatu Pine Ridge, osiadł tam i żył w spokoju do śmierci w 1910 r.

</doc>
<doc id="1020142" url="https://pl.wikipedia.org/wiki?curid=1020142" title="Jamaame">
Jamaame

Jamaame (arab. "Dżamama") – miasto w Somalii; w regionie Dżuba Dolna; 192 700 mieszkańców (2006). Przemysł spożywczy.

</doc>
<doc id="1020143" url="https://pl.wikipedia.org/wiki?curid=1020143" title="Kobieta w kapeluszu">
Kobieta w kapeluszu

Kobieta w kapeluszu – polski film obyczajowy z 1984 roku w reżyserii Stanisława Różewicza.
Film kręcony w Łebie i Warszawie.

</doc>
<doc id="1020145" url="https://pl.wikipedia.org/wiki?curid=1020145" title="Kownaty-Kolonia (województwo wielkopolskie)">
Kownaty-Kolonia (województwo wielkopolskie)

Kownaty-Kolonia – część wsi Kownaty w Polsce, położona w województwie wielkopolskim, w powiecie konińskim, w gminie Wilczyn.
W latach 1975–1998 Kownaty-Kolonia należały administracyjnie do województwa konińskiego.
W roku 1934 w tej części wsi zamieszkiwało 60 osób.

</doc>
<doc id="1020148" url="https://pl.wikipedia.org/wiki?curid=1020148" title="Baydhabo">
Baydhabo

Baydhabo (som. Baydhabo; arab. Bajdabu, Bayḑābū; ang. Baidoa) – miasto w południowo-centralnej Somalii, 256 kilometrów od stolicy Mogadiszu; stolica regionu Bay; 135 tys. mieszkańców (2006). Przemysł spożywczy.

</doc>
<doc id="1020157" url="https://pl.wikipedia.org/wiki?curid=1020157" title="Man (Wybrzeże Kości Słoniowej)">
Man (Wybrzeże Kości Słoniowej)

Man – miasto na Wybrzeżu Kości Słoniowej; ośrodek administracyjny prowincji Dix-huit Montagnes; 164 449 mieszkańców (2010); ośrodek handlowy regionu rolniczego; przemysł spożywczy, turystyka; lotnisko; w okolicy wydobycie rud żelaza i cyny.

</doc>
<doc id="1020160" url="https://pl.wikipedia.org/wiki?curid=1020160" title="Meszna (województwo wielkopolskie)">
Meszna (województwo wielkopolskie)

Meszna – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość administracyjnie należała do województwa konińskiego.
Zobacz też: Meszna

</doc>
<doc id="1020162" url="https://pl.wikipedia.org/wiki?curid=1020162" title="Powiat katowicki">
Powiat katowicki

Powiat katowicki – dawny powiat ziemski ze stolicą w Katowicach, istniejący w latach 1873–1951 na obrzeżach ówczesnych Katowic i Chorzowa. Obecnie gminy byłego powiatu są dzielnicami Katowic, Chorzowa, Mysłowic, Zabrza, Bytomia, Rudy Śląskiej, Siemianowic Śląskich i Świętochłowic (w województwie śląskim).
Położenie oraz środowisko naturalne.
"Dotyczy położenia powiatu i jego środowiska naturalnego z okresu od 7 marca 1939 do 1 kwietnia 1951, czyli z okresu, w którym ukształtowane granice zewnętrzne powiatu nie ulegały zmianie."
Powiat katowicki był centralnym powiatem województwa śląskiego. Wykres jego granic miał kształt zbliżony do trójkąta. Był rozdzielony na dwie części (zachodnią i wschodnią) przez niewchodzące w jego skład miasta wydzielone: Katowice i Chorzów.
Pod względem administracyjnym powiat graniczył: z zachodu z Gliwicami i Zabrzem, od północy z pow. bytomskim, tarnogórskim oraz Bytomiem, od wschodu z pow. będzińskim, chrzanowskim (woj. krakowskie) oraz Sosnowcem, od południa z pow. pszczyńskim i rybnickim.
Pod względem zajmowanej powierzchni, wynoszącej 217,52 km², zajmował przedostatnie miejsce wśród powiatów ziemskich w województwie. Największą powierzchnię w powiecie miały gminy: Janów – 22,3 km², Kochłowice – 20,7 km² oraz Mysłowice – 20,4 km², najmniejszą natomiast: Kończyce i Pawłów – po 1,4 km² oraz Bykowina – 1,6 km².
Obszar powiatu rozciągał się pomiędzy 18°44′ a 19°10′ długości geograficznej wschodniej i między 50°12′ a 50°21′ szerokości geograficznej północnej. Jego rozciągłość w kierunku południkowym wynosiła ok. 17 km, a w kierunku równoleżnikowym ok. 29 km. Długość granic powiatu wynosiła 105 km.
Pod względem geograficznym powiat leżał w środkowej części Wyżyny Śląskiej (341.1). Od północy ograniczony był Garbem Bytomsko-Chrzanowskim – z grupą wzgórz zbudowanych ze skał triasowych. Od południa z kolei ograniczały go Wzgórza Łazisko-Mikołowskie (do 360 m n.p.m.) oraz Płaskowyż Murckowski (do 352 m n.p.m.).
Teren powiatu poprzecinany był utworami głównie formacji karbońskiej – Wzgórza Chorzowskie ciągnące się od Lipin po Siemianowice (320 m n.p.m.) i Płaskowyż Katowicki (340 m n.p.m.) z zespołem wzgórz koło Halemby (300 m n.p.m.). Główną cechą rzeźby terenu była nieznaczna pagórkowatość, podobna do falistej równiny. Maksymalna różnica wysokości wynosiła przy tym 170 m (okolica Grodźca – Wzgórze Doroty 382 m n.p.m., Gliwice – Dolina Kłodnicy 212 m n.p.m.). Obszar powiatu opadał ze wschodu ku zachodowi.
Istotny wpływ na rozwój gospodarczy powiatu wywarła budowa geologiczna jego podłoża, a zwłaszcza występowanie złóż wysokogatunkowego węgla kamiennego. Usytuowanie powiatu w obrębie bogatej kopaliny Wyżyny Śląskiej wywarło zasadniczy wpływ na jego górniczo-przemysłowy charakter. Z drugiej strony, intensywne zagospodarowywanie terenu powiatu spowodowało daleko idące przeobrażenia głównych komponentów środowiska geograficznego. W rezultacie środowisko to zatraciło szereg cech naturalnych (pierwotnych), a nabyło cechy wtórne, będące wynikiem oddziaływania człowieka. W następstwie tej działalności prowadzonej od kilku wieków na terenie powiatu pojawiły się nowe, niejednokrotnie potężne rozmiarami formy rzeźby terenu, na przykład doły poeksploatacyjne, utworzone w wyniku odkrywkowego wydobywania piasku podsadzkowego lub innych surowców skalnych (Mysłowice, Dąbrówka Mała, Siemianowice).
W krajobrazie powiatu dużą rolę odgrywały również hałdy odpadów górnictwa węglowego, zgrupowane przeważnie w pobliżu szybów wydobywczych. Na przykład w 1947 r. w okolicach Rudy wokół 8 kopalń istniało 27 hałd. Ilość materiału zwałowego według obliczeń była wprost proporcjonalna do wydobycia węgla i wynosiła na każdą wydobytą tonę w przybliżeniu 0,12 m³. Na terenie powiatu istniały także hałdy hutnicze (Lipiny, Szopienice, Wełnowiec).
Podziemna eksploatacja węgla, prowadzona dawniej bez użycia podsadzki dla wypełniania wyrobisk, wywołała znaczne szkody górnicze. Przejawiały się one zwłaszcza w stopniowym osiadaniu terenu, jak również w tworzeniu lokalnych nieckowatych zapadlisk, często wypełniających się wodą. Szkody te widoczne były najbardziej w rejonie Bielszowic, Brzezinki, Brzęczkowic oraz w Makoszowach.
Poważne zmiany rzeźby terenu były także rezultatem działalności budownictwa oraz rozbudowy linii komunikacyjnych, zwłaszcza kolejowych.
Klimat powiatu należał do środkowoeuropejskiej strefy klimatycznej i odznaczał się przewagą wpływu mas powietrza polarnomorskiego przez ok. 236 dni w roku, natomiast masy powietrza kontynentalnego pojawiały się tutaj przez ok. 111 dni. Średnia roczna temperatura powietrza wynosiła 5–8,2 °C. Opady atmosferyczne występowały przez ok. 150 dni. Roczna suma opadów wynosiła ok. 750–800 mm.
Typową cechą klimatyczną było wysokie zanieczyszczenie atmosfery, wywoływane przede wszystkim emisjami z zakładów przemysłowych. Z badań zanieczyszczeń powietrza przeprowadzonych w dolinie rzeki Rawy w latach 1941–1942 wynika, że na obszarze tym osiadało ich ok. 840 ton na dobę, w tym ponad połowę stanowiły sadza i popiół.
Powiat katowicki należał do zlewiska Morza Bałtyckiego i odwadniany był przez dopływ dwu rzek – Wisły i Odry. Dział wodny między tymi rzekami przebiegał na linii: Ruda, Bytom, Świętochłowice, Panewniki. Rzeki na wschód od tej linii (Czarna Przemsza z Brynicą i Rawą) należały do rejonu dorzecza Wisły, na zachód (Kłodnica) – do dorzecza Odry. Ze względu na małe zasoby wody rzeki nie miały znaczenia komunikacyjnego.
Na terenie powiatu nie znajdowały się jeziora naturalne, istniały natomiast sztuczne zbiorniki wodne. Do nich zaliczały się liczne stawy, powstałe przez obniżanie się gruntu na skutek zawalania się komór po wyeksploatowanym węglu. Występowały głównie obok kopalń, wśród hałd w okolicach Świętochłowic i Siemianowic.
Na terenie powiatu występowało zjawisko zaniku wód gruntowych, które przenikały w głąb górotworu i ujawniały się w podziemiach kopalń. Aby uchronić kopalnie przed zatopieniem, wody rzek już w okresie międzywojennym w znacznej części ujęto w betonowe koryta. Charakterystyczne było również zjawisko braku studni.
Na przeważającej części powiatu występowały gleby bielicowe wytworzone na wietrzejących piaskach i łupkach karbońskich lub piaskach, glinach i żwirach polodowcowych. Były to głównie gleby o niskiej wartości użytkowej, a jedynie niekiedy utworzyły się wśród nich nieco lepsze gleby brunatne. W powiecie katowickim nie było zatem dogodnych warunków do rozwoju gospodarki rolnej. Łąki rozprzestrzenione były w sąsiedztwie lasów lub w podmokłych dolinach rzek (np. Kłodnicy w rejonie Panewnik).
Powiat katowicki miał jeden z najniższych wskaźników lesistości, wynoszący ok. 9,3%. Powierzchnia leśna rozciągała się zasadniczo w południowej części gmin Bielszowice, Kochłowice, Brzezinka, wschodniej części gmin Halemba i Kończyce oraz w rejonie Janowa i Panewnik. W drzewostanie dominowała sosna i świerk, a z drzew liściastych najwięcej było brzóz, dębów, olch i grabów.
Starostowie katowiccy.
Za:
Przynależność powiatu.
Powiat katowicki w okresie swego istnienia należał administracyjnie:
Województwo śląskie, które posiadało jako jedyne w Polsce autonomię, oficjalnie przestało istnieć, na mocy dekretu Krajowej Rady Narodowej, dopiero 6 maja 1945.
Gospodarka.
Powiat miał charakter wybitnie przemysłowy. Na jego terenie znajdowały się kopalnie węgla, huty cynku i żelaza, fabryki chemiczne, fabryki maszyn, cegielnie i różne inne zakłady przemysłowe.
Tabela nie ujmuje przemysłu budowlanego, który miał na terenie powiatu ponad 30 większych przedsiębiorstw oraz 11 cegielni.
W tym okresie dyskusyjne było pojęcie granicy pomiędzy przemysłem a rzemiosłem. Statystyka zakładów przemysłowych i rzemieślniczych z 1946 r. w jednakowy sposób traktowała wszystkie istniejące wówczas zakłady przemysłowe (produkcyjne) i rzemieślnicze (usługowe). Przykładowo w ten sam sposób ujęto i Hutę „Pokój” z Nowego Bytomia, zatrudniającą 6637 osób i zakład stolarski z Kochłowic zatrudniający 2 osoby.
Wykazana w tabeli liczba zakładów przemysłowych i rzemieślniczych oraz wielkość zatrudnienia – przy powierzchni 217,52 km² – dawała wówczas największą ich koncentrację wśród powiatów wiejskich w Polsce. Podobnie było z koncentracją zatrudnienia.
Charakterystyczne dla powiatu były biedaszyby i familoki.
Od momentu pojawienia się kopalń węgla kamiennego na Górnym Śląsku miało miejsce dzikie, bardzo niebezpieczne, kopalnictwo węgla w tzw. biedaszybach. Stanowiły one często jedyne źródło utrzymania pracujących przy nich całych rodzin. Węgiel z biedaszybów był dużo tańszy od sprzedawanego przez kopalnie, stąd też biedaszyby na żądanie właścicieli kopalń były niszczone przez policję. Powstawanie i działalność nielegalnych szybów wydobywczych w powiecie katowickim nasiliły się – ze względu na biedę i duże bezrobocie – w okresie kryzysu gospodarczego w latach 1929–1935. Na powiat ten przypadało wówczas aż 75% wydobycia wszystkich biedaszybów. Największa ich liczba występowała w okolicy Mysłowic i na Wełnowcu.
Wielorodzinne budynki z cegły, zwane familokami, powstały na przełomie XIX i XX w., a przeznaczone były przede wszystkim dla rodzin górników i hutników. Rodzina w familoku zajmowała mieszkanie składające się z pokoju i kuchni. Ubikacje były wspólne dla mieszkańców klatki schodowej i znajdowały się na podwórzu. Na podwórzu znajdowały się też tzw. chlywiki, w których mieszkańcy trzymali węgiel i hodowali drobny inwentarz.
Sieć drogowa była bardzo gęsta. Ulice były przeważnie brukowane i zaopatrzone w chodniki. Większość gmin miała zabudowę typowo miejską. Wszystkie były zelektryfikowane, zaopatrzone w wodę i kanalizację.
Rolnictwo wobec braku odpowiednich warunków było słabo rozwinięte i nie miało większego znaczenia. Spis przeprowadzony w 1931 r. wykazał, że w powiecie znajdowało się 51,9% ziemi używanej rolniczo, 22,3% lasów (najmniej w województwie) oraz 25,8% innych gruntów i nieużytków. Warunki naturalne występujące w powiecie (ukształtowanie terenu, klimat, gleby) sprzyjały uprawie roślin zbożowych, a zwłaszcza żyta, owsa i ziemniaków.
Przemiany administracyjne.
Powiat katowicki, obejmujący pierwotnie również obszar Katowic, utworzony został w 1873 r. z terenów, które odłączono od powiatu bytomskiego. W 1897 r. przyznano Katowicom status wyodrębnionego powiatu grodzkiego (miejskiego). Jego granice objęły także gminy podmiejskie: Bogucice-Zawodzie, Dąb bez Józefowca, Wełnowiec i Załęże. Katowice wyłączono z powiatu katowickiego, zwanego później katowickim powiatem wiejskim (ziemskim) ("Landkreis Kattowitz").
Po I wojnie światowej, powstaniach śląskich i plebiscycie przyznano Polsce część Górnego Śląska. Na terenach przyłączonych do Polski nastąpiła zmiana nazw niemieckich na polskie. Wśród ośmiu przyznanych Polsce powiatów były również powiaty katowickie.
Katowicki powiat wiejski obejmował wówczas jedno miasto, 23 gminy oraz 18 obszarów dworskich. Tym jedynym miastem były Mysłowice, datujące swe powstanie na ok. 1361 r.
Istniejące obszary dworskie uległy likwidacji na mocy ustawy Sejmu Śląskiego z 10 lipca 1923 poprzez wcielenie ich do przyległych gmin. Przykładowo obszar dworski Wirek połączono z gminą Nowa Wieś. Z jednego tylko obszaru dworskiego (Bytków-Wełnowiec) utworzono samodzielną gminę Wełnowiec, którą powiększono równocześnie o osady Józefowiec i Huta Agnieszki, należące poprzednio do gminy Dąb.
W latach międzywojennych dokonano kilku istotnych zmian granic powiatu. Na mocy ustawy z 15 lutego 1924, po zniesieniu powiatu rudzkiego, do powiatu przyłączono gminy Bielszowice, Kończyce, Makoszowy i Pawłów. W tym samym roku 15 lipca Sejm Śląski uchwalił ustawę o wyłączeniu z powiatu gmin: Załęże, Bogucice, Brynów i Ligota Pszczyńska oraz przyłączeniu ich do wydzielonego miasta Katowice. 1 lutego 1930 gminę Maciejkowice odłączono od powiatu, przyłączając ją do Królewskiej Huty. W 1933 r. część gminy Brzezinka przyłączono do Mysłowic. Tymczasem (23 czerwca 1932) gmina wiejska Siemianowice Śląskie otrzymała prawa miejskie.
Ustawą z 7 marca 1939 zniesiono powiat świętochłowicki, a gminy tego powiatu: Chropaczów, Godulę, Lipiny, Łagiewniki, Nowy Bytom, Orzegów, Rudę i Świętochłowice włączono do powiatu katowickiego. Pozostałe gminy zniesionego powiatu zostały włączone do powiatu tarnogórskiego.
W czasie okupacji granice powiatu nie uległy zasadniczej zmianie, jedynie część Siemianowic Śląskich została przyłączona do powiatu będzińskiego.
Tak ukształtowany administracyjnie powiat po przejściu Armii Czerwonej w styczniu 1945 r. liczył 2 miasta niewydzielone oraz 28 gmin wiejskich.
W wyniku rozporządzenia wojewody śląskiego z 27 listopada 1945 utworzono na terenie powiatu, obok miast Mysłowice i Siemianowice Śląskie, 26 gmin wiejskich. 1 grudnia 1945 gminę Kłodnica włączono do obszaru gminy Halemba, a gminę Brzęczkowice do miasta Mysłowice. Pozostałe gminy obejmowały dotychczasowe obszary i były gminami jednostkowymi. W ówczesnym województwie istniały jeszcze gminy zbiorcze i gromady.
W latach 1946–1950 nie zaistniały żadne zmiany w podziale administracyjnym powiatu, dało się jednak zaobserwować coraz szerszą współpracę między gminami większymi, o charakterze miejskim, a sąsiadującymi z nimi gminami typowo wiejskimi. W marcu 1946 r. wysunięto projekt przyłączenia Michałkowic, Bańgowa, Przełajki i Dąbrówki Małej do Siemianowic Śląskich i utworzenia siemianowickiego powiatu miejskiego (grodzkiego). Istniały także wersje przyłączenia Panewnik i Wełnowca do Katowic oraz Rudy do powiatu bytomskiego. Projekty te jednakże nie zostały zrealizowane ze względu na sprzeciw gmin, które miały zostać przyłączone do Katowic i powiatu bytomskiego, a także sprzeciw starosty powiatu katowickiego.
W związku z dotkliwym brakiem terenów rolnych i leśnych przy znacznej gęstości zaludnienia, a także niewystarczalności finansowej powiatu, starosta dr Jerzy Łaszcz w kwietniu 1945 r. wysunął projekt powiększenia granic powiatu poprzez przyłączenie 34 gmin z pow. pszczyńskiego (m.in. Dziećkowice, Imielin, Kopciowice, Kosztowy, Lędziny), 5 gmin z pow. rybnickiego i 3 gmin z pow. tarnogórskiego (m.in. Dąbrówka Wielka). Powierzchnia powiatu powiększyłaby się w takim przypadku z 217,52 km² do ok. 740 km², a ludności byłoby ok. 470 tys. Powiatowa Rada Narodowa podjęła nawet uchwałę w tej sprawie, jednakże na skutek braku zgody Zarządu Miejskiego w Pszczynie Wojewódzka Rada Narodowa nie zatwierdziła tej uchwały.
Poprzez stopniowe i coraz większe uprzemysłowienie powiatu następował przyrost zatrudnienia w poszczególnych zakładach pracy, a tym samym ogólny przyrost liczebny ludności. Wiązało się to z coraz bardziej postępującym procesem urbanizacji w niektórych miejscowościach powiatu, mających formalnie status gminy pomimo charakteru typowo miejskiego.
Już 10 lipca 1939 ukazała się ustawa o nadaniu ustroju miejskiego gminom wiejskim: Nowy Bytom, Ruda, Szopienice i Świętochłowice. Ustawa miała wejść w życie 1 stycznia 1940. Jednakże wybuch wojny przeszkodził w jej realizacji i dopiero zarządzenie wojewody śląskiego z 13 lipca 1947 umożliwiło jej wykonanie. Również gmina Nowa Wieś otrzymała z dniem 1 stycznia 1949 ustrój miejski, zmieniając jednocześnie nazwę na Wirek.
W wyniku wskazanych powyżej przeobrażeń ustrojowych powiat katowicki liczył (już do końca swego istnienia) 7 miast oraz 21 gmin wiejskich.
Przemysłowy charakter powiatu wpływał na znaczny wzrost ludności oraz poważne utrudnienia administracyjne. Coraz bardziej narastały dysproporcje pomiędzy naturalnym ciążeniem zakładów i osiedli a faktycznym układem administracyjnym. Następował niedorozwój osiedli przemysłowych o charakterze miejskim, które przestały być wsią, a nie stały się jeszcze miastem. Brak było wyraźnego ukształtowania się ośrodków usługowych dla ludności w chaotycznie rozbudowanych osiedlach miejskich i wiejskich, występowała tendencja koncentracji funkcji usługowych w centrach gmin miejskich ze szkodą dla reszty terenu.
Wszystkie te czynniki wpłynęły na przeprowadzenie nowego podziału administracyjnego powiatu, a w konsekwencji jego faktyczną likwidację.
Reforma podziału administracyjnego objęła, poza powiatem katowickim, także powiat bytomski oraz część powiatów tarnogórskiego i będzińskiego, gdzie wystąpiły podobne problemy.
Rozporządzeniem Rady Ministrów z 17 marca 1951 katowicki powiat ziemski z dniem 1 kwietnia tegoż roku został zniesiony. Z jego obszaru przyłączono:
Z pozostałych miast i gmin utworzono sześć nowych powiatów miejskich:
Skróty:
Podział administracyjny (1939-1951).
Powierzchnia, liczba ludności w 1939, 1946 i 1951 r. oraz wykaz pierwszych po zakończeniu okupacji burmistrzów i naczelników gmin (styczeń/luty 1945 r.) oraz zweryfikowanych (czerwiec/lipiec) przewodniczących Miejskich i Gminnych Rad Narodowych powiatu katowickiego:
Stosunki demograficzne.
Źródła:
Tabela przedstawia liczbę ludności w czasie istnienia powiatu, przedstawiając jego obraz demograficzny. Liczba ludności określona została na podstawie przeprowadzonych spisów ludności.
Liczba ludności powiatu katowickiego na przestrzeni 69 lat wzrosła o ponad 300%. Głównym czynnikiem tak znacznego wzrostu było rosnące zapotrzebowanie na ręce do pracy dla szybko rozwijającego się przemysłu, zwłaszcza ciężkiego. Wiązało się to ze znacznym napływem i koncentracją ludności przy nowo powstałych zakładach pracy na terenie powiatu. Największy przyrost ludności nastąpił w latach 1875–1910 oraz w latach 1939–1940. Przyrost ludności w latach 1875–1910 należy tłumaczyć eksplozją demograficzną przypadającą na przełom XIX i XX w. Eksplozja ta miała miejsce i największe nasilenie (od lat 70. XIX w.) na ziemiach najdalej wysuniętych na zachód w obrębie obszaru międzywojennego Polski.
Jedną z przyczyn znacznego wzrostu ludności do I wojny światowej był przyrost naturalny. Głównym czynnikiem warunkującym wzrost przyrostu naturalnego jest występowanie dużego współczynnika urodzeń przy małym współczynniku zgonów. Takie zjawisko wystąpiło w powiecie katowickim w 1900 r. – współczynnik urodzeń na 1000 mieszkańców wynosił tutaj 54,0 i był najwyższy na całym terytorium ziem polskich. Z kolei współczynnik zgonów wynosił 24,6. Składało się to na wysoki współczynnik przyrostu naturalnego, wynoszący 29,4. W samym tylko 1900 r. w wyniku przyrostu naturalnego nastąpił wzrost ludności powiatu o 4468 osób. W latach 1885–1918 w gminach Chropaczów, Lipiny i Świętochłowice w wyniku przyrostu naturalnego zaludnienie zwiększyło się o 32 tys. osób.
Spadek liczby ludności, jaki nastąpił w latach 1921–1931, był częściowo wynikiem zmiany granic administracyjnych powiatu, częściowo zaś wiązał się z odpływem ludności niemieckiej, który nastąpił po przeprowadzonym plebiscycie w 1921 r. i przyznaniu powiatu katowickiego Polsce.
W tym okresie, zwłaszcza zaś w latach 1922–1923, nastąpił przypływ Górnoślązaków z tej części, która została przyznana Niemcom. Przybyła również wtedy na teren powiatu pewna liczba inteligencji i drobnomieszczaństwa (głównie z Małopolski) oraz robotnicy szukający pracy i lepszych warunków materialnych. Jednakże od 1924 r. ruch napływowy na teren powiatu został poważnie zahamowany. Przyczyny leżały w pogorszeniu się sytuacji gospodarczej, pogłębionej w 1925 r. wojną celną z Niemcami. Problem polegał na ograniczeniu eksportu węgla, co było automatycznie związane ze zmniejszeniem wydobycia tego surowca, a co za tym idzie zmniejszeniem ilości zatrudnionych robotników.
Powiększenie liczebności mieszkańców w 1939 r. było skutkiem przyłączenia do powiatu części gmin po zlikwidowaniu powiatu świętochłowickiego.
Wraz ze wzrostem liczby ludności w latach 1875–1944 nastąpił też znaczny proces jej zagęszczenia. W 1931 r. powiat katowicki mający wskaźnik gęstości zaludnienia 1379 os./km², znajdował się na drugim miejscu w Polsce po powiecie świętochłowickim (2515 os./km²).
W 1875 r. prawie cała ludność (93,4%) zamieszkiwała gminy wiejskie. Istniało w tym czasie tylko jedno miasto, liczące ok. 6800 mieszkańców. W 1939 r. dwa istniejące miasta zamieszkiwało: Mysłowice ok. 22 300, a Siemianowice ok. 34 700 mieszkańców, co dawało 16,2% ludności miejskiej. Gminy wiejskie zamieszkiwało ok. 295 400 mieszkańców, czyli 83,8% ludności powiatu. Ludność wiejska w dalszym ciągu stanowiła zdecydowaną większość, chociaż sam podział na ludność miejską i wiejską miał niewątpliwie charakter sztuczny, gdyż np. najbardziej zaludniona w Europie wieś Świętochłowice liczyła w 1939 r. 27 300 mieszkańców i miała charakter wybitnie miejski.
W latach II wojny światowej Niemcy, po zajęciu ziem polskich, wcielili ich część z Górnym Śląskiem do Rzeszy. Na ziemie wcielone zaczęli napływać z głębi Rzeszy Niemcy w celu objęcia stanowisk administracyjnych, policyjnych i gospodarczych. Wyniki przeprowadzonej w tym czasie oficjalnej rejestracji ludności (tzw. policyjny spis ludności w grudniu 1939 r.) nie odpowiadały rzeczywistości. Spis wykazał, że aż 95% ludności powiatu zadeklarowało narodowość niemiecką, co nie wydawało się prawdopodobne nawet dla władz niemieckich, które też negatywnie oceniły jego wyniki.
Właściwy obraz struktury narodowościowej miał ustalić, wprowadzony 2 września 1941, obowiązkowy wpis ludności na niemiecką listę narodowościową. Jego głównym zadaniem miało być ustalenie sprawy obywatelstwa i narodowości mieszkańców ziem wcielonych do Rzeszy.
Volkslista objęła zatem ponad 80% ogółu ludności powiatu.
Ludność zarejestrowana, lecz nie objęta spisem, to 19 992 (5,19%) Polaków, którzy pomimo grożących sankcji nie podpisali volkslisty oraz 15 096 (4,91%) Niemców.
Na ludność nieujętą w tabeli, czyli ponad 35 tys. osób, składali się głównie jeńcy wojenni oraz robotnicy przymusowi z okupowanego terytorium Rzeszy.
Podczas akcji wpisu, która trwała do końca 1943 r., stosowano przymus i dowolność zaszeregowania wpisu ludności polskiej razem z ludnością niemiecką do różnych grup DVL. Akcja ta nie tylko nie osiągnęła wyznaczonego celu – oddzielenia Niemców od Polaków – ale jeszcze bardziej skomplikowała niejasną strukturę narodowościową.
Znaczny spadek liczby ludności, wynoszący 61,1 tys. mieszkańców, nastąpił na przełomie 1944/1945 r. Na liczbę tę składa się głównie ludność niemiecka, która opuściła teren powiatu w obawie przed zbliżającym się frontem i konsekwencjami, jakie mogła ponieść za swoją działalność w czasie okupacji. Do liczby tej zaliczali się także jeńcy i pracownicy przymusowi zakładów pracy, którzy po wyzwoleniu powracali do swoich rodzinnych stron. Ich liczbę szacuje się na ok. 20 200 osób.
Charakterystycznym zjawiskiem, począwszy od momentu wyzwalania, było osadnictwo żywiołowe, „dzikie”, niekontrolowane zarówno przez władze, jak i przez Państwowy Urząd Repatriacyjny. Duży wzrost liczby ludności, jaki nastąpił pomiędzy lutym 1946 r. a grudniem 1947 r., wynika z faktu, że spis powszechny w 1946 r. nie objął całej ludności. Znaczna część ludności napływowej na teren powiatu w pierwszych miesiącach po wyzwoleniu zarejestrowała się często dopiero po przeprowadzeniu spisu.
Oddzielnym problemem po II wojnie światowej był problem skomplikowanej sytuacji narodowościowej, występujący nie tylko w Polsce. Na konferencji poczdamskiej zadecydowano o rozwiązaniu tego problemu poprzez m.in. przesiedlenie ludności niemieckiej.
Na Górnym Śląsku przede wszystkim należało rozwiązać kwestię usunięcia, wprowadzonego przez niemiecką listę narodowościową, podziału ludności.
Część ludności niemieckiej została na przełomie 1944/1945 ewakuowana przez władze okupacyjne. Ewakuacja nie miała jednakże charakteru powszechnego i przymusowego. Tuż przed nadejściem Armii Czerwonej uciekła także prawie cała niemiecka ludność napływowa, część miejscowych Niemców oraz volksdeutschów, obawiających się odpowiedzialności karnej za swe czyny w czasie okupacji. W powiecie katowickim z przebywających tu w październiku 1943 r. 15 096 Reichsdeutschów, w lipcu 1947 r. pozostało 2974.
Na podstawie planu przesiedlenia, zatwierdzonego przez Międzysojuszniczą Radę Kontroli 20 listopada 1945, rozpoczęto przesiedlenie ludności niemieckiej. Przesiedleniu podlegali Reichsdeutsche oraz posiadacze I i II grupy DVL, którzy nie ubiegali się o rehabilitację, bądź też których wniosek został odrzucony.
Liczba osób zarejestrowanych przez komisje i przeznaczonych do wysiedlenia z powiatu katowickiego wynosiła 31 848, z czego 12 646 zgłosiło chęć wyjazdu do Niemiec. Pozostali, to jest 19 202, zostali zarejestrowani przymusowo. Listy zarejestrowanych były przedkładane komisjom wysiedleńczym, które miały obowiązek sprawdzić, czy rejestracja – zwłaszcza przymusowa – objęła rzeczywiście osoby narodowości niemieckiej.
Ostatecznie z powiatu katowickiego w ciągu całej akcji przesiedleńczej w latach 1945–1950 przesiedlono 8348 osób. Akcja przesiedleńcza doprowadziła do prawie całkowitego usunięcia mniejszości niemieckiej.
W pierwszych powojennych miesiącach odczuwano dotkliwie brak, zwłaszcza wykwalifikowanych ludzi do pracy. Zapotrzebowanie górnośląskich kopalń na wykwalifikowanych robotników było bodźcem do starania się o przyjazd do kraju, choćby części z kilkudziesięciu tysięcy Polaków pracujących w górnictwie, zwłaszcza na terenie Francji i Belgii, a posiadających wysokie kwalifikacje zawodowe. Starania władz doprowadziły do przyjazdu sporej ich liczby do kraju.
Na teren powiatu napłynęli też wysiedleńcy z ZSRR, a także przesiedleńcy z Polski centralnej.
Do 31 grudnia 1948 na terenie powiatu osiedliło się 9790 osób, w tym 1427 przymusowych wysiedleńców ze Wschodu, 3295 repatriantów z Zachodu i 5068 przesiedleńców z Polski centralnej.
Na rozmieszczenie ludności napływowej w poszczególnych gminach miały wpływ wielkość przemysłu i jego zapotrzebowanie na ludzi do pracy oraz sytuacja mieszkaniowa w danej gminie. Największy procentowy przyrost ludności nastąpił w gminach mających rozbudowany i rozbudowujący się przemysł oraz lepszą sytuację mieszkaniową (Bykowina – 39,8%, Mysłowice – 27,3%, Piotrowice – 21,8%).
W okresie 1945-1949 ludność powiatu zwiększyła się o 13,7%, co w liczbach bezwzględnych dawało wzrost o 44 977 osób. Bezpośrednim skutkiem wzrostu liczby ludności powiatu było zwiększenie gęstości zaludnienia. W powiecie występowała największa w Polsce koncentracja ludności na 1 km². W 1950 r. największy wskaźnik gęstości zaludnienia miały: Lipiny i Świętochłowice – po 4033 i Siemianowice – 3882.
Źródła:
Napływ ludności.
Źródła:

</doc>
<doc id="1020163" url="https://pl.wikipedia.org/wiki?curid=1020163" title="Zbigniew Wawak">
Zbigniew Wawak

Zbigniew Jerzy Wawak (ur. 10 lutego 1967 w Bielsku-Białej) – polski polityk, adwokat, poseł na Sejm III kadencji.
Życiorys.
Ukończył w 1993 studia na Wydziale Prawa Kanonicznego i Świeckiego Katolickiego Uniwersytetu Lubelskiego. Pracował jako zastępca dyrektora Biura Rozwoju Miasta w Bielsku-Białej. W 1997 został posłem III kadencji z listy Akcji Wyborczej Solidarność, w 2001 bez powodzenia ubiegał się z listy Akcji Wyborczej Solidarność Prawicy o reelekcję (otrzymał 5898 głosów). Później rozpoczął prowadzenie kancelarii adwokackiej.
Bezskutecznie ubiegał się o stanowisko prezydenta Bielska-Białej z ramienia komitetu Razem Polsce w 2002 (otrzymał 14,92% głosów) oraz jako kandydat komitetu „Solidarne Miasto” w 2006 (uzyskał 6,73% głosów). Przez kilkanaście lat należał do Zjednoczenia Chrześcijańsko-Narodowego. Był m.in. sekretarzem generalnym tego ugrupowania (2000–2002). W 2007 przeszedł (wraz z m.in. Henrykiem Goryszewskim) do Ligi Polskich Rodzin, w tym samym roku bez powodzenia kandydował z jej listy do Sejmu w przedterminowych wyborach parlamentarnych. W wyborach do Parlamentu Europejskiego w 2014 był bezpartyjnym kandydatem Ruchu Narodowego. Rok później został wiceprezesem nowo powołanego Stowarzyszenia Chrześcijańsko-Narodowego oraz członkiem rady politycznej partii RN.

</doc>
<doc id="1020164" url="https://pl.wikipedia.org/wiki?curid=1020164" title="Konstantin Landa">
Konstantin Landa

Konstantin Landa, ros. Константин Юрьевич Ланда (ur. 22 maja 1972 w Omsku, zm. w październiku 2022) – rosyjski szachista i trener szachowy ("FIDE Senior Trainer" od 2011), arcymistrz od 1995 roku.
Kariera szachowa.
W 1992 r. podzielił wraz z Pawłem Tregubowem II-III m. w mistrzostwach Rosji, rozegranych w Orle. W 1994 r. triumfował w otwartym turnieju w Oberwart, w 1995 r. zajął I m. w Nojabrsku, a w 1996 r. podzielił I m. w Velden (wraz z m.in. Weresławem Eingornem) i Pekinie (wraz z m.in. Suatem Atalikiem). W 1999 r. zwyciężył (wraz z Aleksiejem Driejewem) w "openie" w Ubedzie, w 2000 r. – w Bad Wiessee (wraz z Geraldem Hertneckiem, Rolandem Ekströmem i Aleksandrem Grafem), natomiast w 2001 r. – w Deizisau (wraz z Lubomirem Ftaćnikiem). W 2002 r. zajął II m. (za Emilem Sutovskim) w międzynarodowych mistrzostwach Słowacji, rozegranych w Galancie. W tym samym roku podzielił I m. w otwartych turniejach w Fürth (wraz z Zacharem Jefimienko), Bad Wiessee (wraz z m.in. Lewonem Aronianem i Władimirem Małachowem) i Senden (wraz z Olegiem Korniejewem). W 2003 r. podzielił I miejsce (wraz m.in. Stefanem Kindermannem i Nikolausem Stancem) w mistrzostwach Wiednia. W 2004 r. znalazł się wśród siedmiu zwycięzców mistrzostw Paryża oraz wystąpił w Trypolisie w rozegranym systemem pucharowym turnieju o mistrzostwo świata, w I rundzie przegrywając z Siergiejem Mowsesianem. W 2005 r. triumfował w Trieście, a na przełomie 2005 i 2006 r. - w Reggio Emilii. Rok później podzielił w tym mieście II-III miejsce (wraz z Igorem Chenkinem). W 2007 r. zwyciężył w mistrzostwach Hamburga, natomiast w 2011 r. – w Vlissingen.
Najwyższy ranking w dotychczasowej karierze osiągnął 1 października 2007 r., z wynikiem 2678 punktów zajmował wówczas 32. miejsce na światowej liście FIDE, jednocześnie zajmując 9. miejsce wśród rosyjskich szachistów.

</doc>
<doc id="1020165" url="https://pl.wikipedia.org/wiki?curid=1020165" title="Divo">
Divo

Divo – miasto w południowej części Wybrzeża Kości Słoniowej; stolica regionu Sud-Bandama; 139 200 mieszkańców (2010)
Ośrodek handlowy regionu uprawy kawowca i kakaowca oraz hodowli owiec i kóz; przetwórstwo ziarna kakaowego, tartaki.

</doc>
<doc id="1020166" url="https://pl.wikipedia.org/wiki?curid=1020166" title="Zastawie (województwo wielkopolskie)">
Zastawie (województwo wielkopolskie)

Zastawie – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość administracyjnie należała do województwa konińskiego.

</doc>
<doc id="1020168" url="https://pl.wikipedia.org/wiki?curid=1020168" title="Konklawe 1655">
Konklawe 1655

Konklawe 18 stycznia – 7 kwietnia 1655 – konklawe, w wyniku którego papieżem został Aleksander VII.
Śmierć Innocentego X.
Papież Innocenty X zmarł 7 stycznia 1655. W trakcie swego pontyfikatu zerwał z dotychczasowym zwyczajem powierzania stanowiska sekretarza stanu kardynałowi z rodziny papieża, dał się jednak całkowicie zdominować swojej szwagierce Donnie Olimpii Maidalchini (zwanej przez Rzymian „papieżycą”), która dzięki temu zdobyła ogromne wpływy i bogactwo. Niektórzy kardynałowie zawdzięczali swoje nominacje jej rekomendacjom.
Lista uczestników.
W chwili śmierci Innocentego X kolegium kardynalskie liczyło 69 kardynałów. 66 z nich wzięło udział w konklawe, ale jeden (Carafa) zmarł w jego trakcie:
Wśród elektorów było dwóch Niemców (Harrach i von Hessen-Darmstadt), po jednym Francuzie (Retz) i Hiszpanie (Lugo), a resztę stanowili Włosi. Trzydziestu dwóch otrzymało godność kardynalską od Innocentego X (1644–1655), trzydziestu dwóch od Urbana VIII (1623–1644), a dwóch (Capponi i Carlo de Medici) jeszcze od Pawła V (1605–1621).
Nieobecni.
Trzech kardynałów (dwóch Hiszpanów i jeden Włoch w służbie francuskiej) nie przybyło na konklawe:
Sandoval został mianowany przez Pawła V, Cueva przez Grzegorza XV, a Mazzarini przez Urbana VIII.
Podziały w Kolegium Kardynalskim.
W analizach z okresu sediswakancji wyróżniano w Kolegium Kardynalskim cztery ugrupowania, choć tylko trzy były faktycznie zorganizowanymi frakcjami:
Tuż przed konklawe doszło do tajnego porozumienia grupy jedenastu kardynałów mianowanych przez Innocentego X, którą później nazwano „lotnym szwadronem” ("squadrone volante"), choć oni sami nazywali się „frakcją Boga”. Utworzyli ją Azzolini, Gualtieri, Lomellini, Omodei, Imperiali, Borromeo, Odescalchi, Pio di Savoia, Acquaviva, Ottoboni i Albizzi. Ich deklarowanym celem był wybór najlepszego, najbardziej godnego kandydata, bez względu na stanowisko świeckich mocarstw. Ich skrywanym na razie kandydatem został sekretarz stanu Fabio Chigi.
Nieformalny wpływ na niemałą grupę kardynałów miała donna Olimpia Maidalchini, sprzyjali jej m.in. bracia Barberini, a także wielu nominatów Innocentego X, m.in. Azzolini, Gualtieri, Odescalchi, Cherubini i Acquaviva. Podczas konklawe utrzymywała kontakt korespondencyjny z niektórymi z nich.
Kandydaci na papieża.
Faworytem konklawe był Giulio Sacchetti, któremu sprzyjali bracia Barberini oraz Francja. Wprawdzie na poprzednim konklawe Hiszpania zgłosiła przeciw niemu uroczyste weto, ale tym razem uważano, że może się na niego zgodzić. Kandydatami na papieża byli też Franciotti, Brancaccio, Corradi, Albizzi, Carafa, Chigi, Carpegna, Cecchini, Maculani, a nawet Francesco Barberini.
Przebieg konklawe.
Konklawe rozpoczęło się 18 stycznia mszą do Ducha Świętego z udziałem 62 kardynałów, której przewodniczył kardynał Francesco Barberini. 21 stycznia dotarł kardynał Filomarino, 25 stycznia Durazzo, 27 stycznia von Hessen-Darmstadt, a 7 lutego kardynał Harrach.
Rankiem 20 stycznia odbyło się pierwsze głosowania, które przyniosło znaczne rozproszenie głosów. Po zsumowaniu głosów z obydwu faz (scrutinium i akcesu) największe poparcie uzyskał Carafa (21 głosów), a zaraz po nim Sacchetti (20) i Chigi (18), jednak w fazie akcesu aż 22 kartki, w większości należące do prohiszpańskich kardynałów, zostały oddane z napisem "Nemini" („na nikogo”). Zinterpretowano to w ten sposób, że partia hiszpańska chce blokować wybór faworyzowanego Sacchettiego. Wyniki w następnych dniach przedstawiały się następująco:
24 stycznia po Rzymie rozeszła się fałszywa pogłoska o wyborze kardynała Francesco Barberini.
Począwszy od 4 lutego zaczęło wzrastać poparcie dla Sacchettiego. 5 lutego wyniosło ono aż 38 głosów, następnie jednak stopniało do 33 i utrzymywało się na tym poziomie przez długi czas, wskutek czego otrzymał on przezwisko "Trentatre". Kiedy 7 lutego przybył kardynał Harrach, przekazał kardynałom frakcji hiszpańskiej informację od hiszpańskiego ambasadora Terranovy, że król Filip IV Habsburg podtrzymuje swoje weto wobec Sacchettiego. Deklaracja ta, choć nie miała formy uroczystej ekskluzywy, wywołała protesty wielu kardynałów, zwłaszcza Albizziego, którzy kwestionowali prawo króla Hiszpanii do takiej ingerencji w przebieg konklawe. Odmiennie niż w 1644, tym razem zwolennicy Sacchettiego konsekwentnie obstawali przy nim. Przez najbliższych kilka dni Sacchetti regularnie dostawał 33 głosy, a 23 do 25 kartek oddawano z napisem "Nemini".
Podobnie jak na poprzednich konklawe, wkrótce po rozpoczęciu obrad wybuchła epidemia i wielu kardynałów rozchorowało się. Otrzymujący wiele głosów kardynał Carafa zmarł 15 lutego, zmniejszając tym samym liczbę elektorów do 65. Chorowali także kardynałowie Pallotta, Caffarelli, Rapaccioli, Ceva, Maculani, Trivulzio i Spada, niektórzy z nich musieli czasowo opuścić konklawe.
Z upływem czasu zwolennicy Sacchettiego zaczęli przyjmować do wiadomości, że kandydat ten nie uzyska wymaganej większości. Jednocześnie złe warunki sanitarne i panująca epidemia zmusiły kardynałów do szukania kandydata kompromisowego. Wtedy do gry wszedł „lotny szwadron” z kandydaturą Fabio Chigiego. W jego skład, oprócz jedenastu „członków-założycieli”, weszli teraz także kardynałowie Vidman, Donghi i Retz, który w ten sposób popierał kandydata, któremu niechętny był Mazzarini. To właśnie Francja zgłaszała najwięcej obiekcji wobec Chigiego. Razem z Rapacciolim był on na liście kandydatów, których Mazzarini zdecydowanie wykluczył. Również bracia Barberini byli początkowo niechętni Chigiemu, gdyż razem z Francuzami w dalszym ciągu obstawali przy Sacchettim. Ostatecznie jednak zadecydowała postawa tego ostatniego – zrezygnował on z kandydowania i otwarcie opowiedział się za Chigim. 13 lutego Sacchetti wysłał list do Mazzariniego, w którym nakłaniał go do zmiany zdania i poparcia sekretarza stanu. Odpowiedź nadeszła 30 marca. Mazzarini stwierdził, że jeśli nie uda się wybrać Sacchettiego, francuscy kardynałowie mogą zagłosować na Chigiego, jeśli tak im będzie dyktowało sumienie. Usunęło to ostatnią przeszkodę na drodze do jego elekcji.
6 kwietnia kardynałowie Carlo de Medici, Francesco i Antonio Barberini oraz Rinaldo d’Este zebrali się w celi Chigiego i poinformowali go o podjętych ustaleniach. Chigi zareagował na to spokojnie, prosząc ich o ponowne przemyślenie tej decyzji. Głosowanie zaplanowano na następny poranek.
Wybór Aleksandra VII.
Rankiem 7 kwietnia 1655 roku 25 kardynałów oddało swój głos na Chigiego, jednak w wyniku przeprowadzonego akcesu otrzymał on kolejne 39 głosów, co oznaczało jego jednomyślny wybór na Stolicę Piotrową – tylko on sam zagłosował na Sacchettiego. Elekt, przybrał imię Aleksandra VII, na cześć Aleksandra III (1159 – 1181). 18 kwietnia został uroczyście koronowany przez protodiakona Giangiacomo Trivulzio na schodach bazyliki watykańskiej.

</doc>
<doc id="1020172" url="https://pl.wikipedia.org/wiki?curid=1020172" title="Parapet (serial animowany)">
Parapet (serial animowany)

Parapet – cykl krótkich (trwających około 1-2 minut) filmików animowanych stworzony przez Bartosza Kędzierskiego. Serial emitowany był w TVP 1 w programie kulturalnym pod tym samym tytułem od 15 października 2004 roku do 21 kwietnia 2006 roku. Około roku 2007 kilka odcinków pojawiło się w programie „TRENDowaci”. Serial opowiada o życiu dwóch roślin doniczkowych – draceny Lucka i kaktusa Bazylego oraz Pisklaka zwanego też Wujasem - dekadenckiego ptaka, lubiącego papierosy i piwo puszkowe.
Swoją premierę „Parapet” miał podczas Festiwalu Polskich Filmów Fabularnych w Gdyni w 2004 roku, gdzie był odtwarzany przed pokazami filmów.
Opisy odcinków (numeracja według kolejności emisji).
odc. 1 (emisja 15 października 2004 r.)
Lucek i Bazyli stają się świadkami „cudu narodzin” Pisklaka. Pierwsze słowa ptaszka bardzo ich zaskoczą.
odc. 2 Tożsamość (emisja 22 października 2004 r.)
Lucek i Bazyli zastanawiają się, czym jest tożsamość.
odc. 3 (emisja 29 października 2004 r.)
"brak opisu"
odc. 4 Lalunia (emisja 5 listopada 2004 r.)
Lucek i Bazyli nawołują tytułową „lalunię”, którą okazuje się być śmieciarka.
odc. 5 We - ro - ni - ka (emisja 19 listopada 2004 r.)
Z okna dobiega nawoływanie niejakiej Weroniki, które burzy spokój Lucka i Bazylego.
odc. 6 Samotność (emisja 26 listopada 2004 r.)
Bazyli zastanawia się, czy jest samotny.
odc. 7 Być trendi (emisja 3 grudnia 2004 r.)
Niemy odcinek o potrzebie bycia „trendy”.
odc. 8 Historia kina 1 (emisja 10 grudnia 2004 r.)
Parodia filmu „Kawa i papierosy”.
odc. 9 Kuzynka (emisja 17 grudnia 2004 r.)
Lucek rozprawia o swojej kuzynce rosiczce, która potrafi łapać owady.
odc. 10 Niedziela (emisja 7 stycznia 2005 r.)
Lucek i Bazyli zabijają niedzielną nudę liczeniem chlorofitów, przeszkadzając tym samym czytającemu pisemko „Playduck” Pisklakowi.
odc. 11 Sztuka (emisja 14 stycznia 2005 r.)
Bazyli pyta Lucka, czym jest sztuka.
odc. 12 Inny wymiar (emisja 21 stycznia 2005 r.)
"brak opisu"
odc. 13 Być rośliną (emisja 28 stycznia 2005 r.)
Lucek po lekturze książki „Atlas roślin” wyjaśnia Bazylemu, dlaczego ten nie powinien jeść swoich ulubionych kabanosów.
odc. 14 Paleozoik (emisja 4 lutego 2005 r.)
Lucek i Bazyli przy pomocy „wehikułu czasu” przenoszą się do ulubionej epoki Lucka - paleozoiku.
odc. 15 Survival (emisja 11 lutego 2005 r.)
Lucek i Bazyli biorą udział w zajęciach "survivalu" prowadzonych przez Pisklaka.
odc. 16 Fura sąsiada (emisja 18 lutego 2005 r.)
Lucek i Bazyli zabijają nudę, zrzucając cegłę na stojący na dole samochód.
odc. 17 Wywiad (emisja 25 lutego 2005 r.)
Bazyli pyta Lucka, co to jest wywiad.
odc. 18 4 in 1 (Four in one) (emisja 4 marca 2005 r.)
Parodia telesklepów.
odc. 19 Stan nieważkości (emisja 25 marca 2005 r.)
Bazyli marzy o stanie nieważkości.
odc. 20 Nowa ramówka (emisja 15 kwietnia 2005 r.)
Pisklak ogląda telewizję w swoim gniazdku. Nowa ramówka nie przypada mu do gustu.
odc. 21 Historia kina 2 (emisja 22 kwietnia 2005 r.)
Parodia filmów wojennych.
odc. 22 Trafiony - zatopiony (emisja 29 kwietnia 2005 r.)
Lucek i Pisklak grają w statki.
odc. 23 Pisklak sukcesu (emisja 6 maja 2005 r.)
Bazyli i Lucek rozważają pojęcie sukcesu.
odc. 24 Zima (emisja 13 maja 2005 r.)
Bohaterowie zmagają się z mroźną zimą.
odc. 25 Siła woli (emisja 20 maja 2005 r.)
Bazyli i Lucek podziwiają "siłę woli" Pisklaka. W rzeczywistości ten zamarzł na kość i dlatego się nie porusza.
odc. 26 Wujas Consulting (emisja 27 maja 2005 r.)
Pisklak zakłada linię telefoniczną udzielającą wsparcia osobom z problemami. Pierwszym jej użytkownikiem staje się Bazyli.
odc. 27 Zasoby światowe (emisja 3 czerwca 2005 r.)
Lucek i Bazyli zachwycają się Internetem, dającym dostęp do "zasobów światowych".
odc. 28 Historia kina 3 (emisja 10 czerwca 2005 r.)
"brak opisu"
odc. 29 Chwast (emisja 17 czerwca 2005 r.)
Lucek z przerażeniem odkrywa, że w jego doniczce wyrósł chwast. Wezwany na pomoc Pisklak stwierdza, że trzeba ją spalić. Później okazuje się, że była to sadzonka konopi indyjskich.
odc. 30 Strong Flowers (emisja 24 czerwca 2005 r.)
Parodia turniejów Strong Man.
odc. 31 Powiedz „a” (emisja 1 lipca 2005 r.)
Bazyli prosi Lucka, by ten powiedział „a”. Wykorzystuje to do niezbyt miłego dowcipu.
odc. 32 Newton (emisja 8 lipca 2005 r.)
"brak opisu"
odc. 33 Historia kina 4 (emisja 15 lipca 2005 r.)
"brak opisu"
odc. 34 Piknik (emisja 22 lipca 2005 r.)
Lucek i Bazyli urządzają piknik na parapecie.
odc. 35 (emisja 29 lipca 2005 r.)
"brak opisu"
odc. 36 Przejście (emisja 5 sierpnia 2005 r.)
"brak opisu"
odc. 37 NASA (emisja 12 sierpnia 2005 r.)
"brak opisu"
odc. 38 Historia kina 6 (emisja 19 sierpnia 2005 r.)
"brak opisu"
odc. 39 Odwrót (emisja 26 sierpnia 2005 r.)
"brak opisu"
odc. 40 Po drugiej stronie (emisja 2 września 2005 r.)
Bazyli wraz z Luckiem postanawiają sprawdzić, co znajduje się po drugiej stronie okna.
odc. 41 Nocne igraszki (emisja 9 września 2005 r.)
"brak opisu"
odc. 42 Polisa (emisja 16 września 2005 r.)
Pisklak - jako agent ubezpieczeniowy - proponuje Luckowi i Bazylemu wykupienie polisy.
odc. 43 (emisja 23 września 2005 r.)
"brak opisu"
odc. 44 Historia kina 7 (emisja 30 września 2005 r.)
"brak opisu"
odc. 45 Kino domowe (emisja 7 października 2005 r.)
Lucek i Bazyli z pomocą Pisklaka instalują zestaw kina domowego
odc. 46 Trening autogenny (emisja 14 października 2005 r.)
Bazyli i Lucek postanawiają spróbować treningu autogennego.
odc. 47 Inwestycja (emisja 21 października 2005 r.)
"brak opisu"
odc. 48 Choinka (emisja 28 października 2005 r.)
Lucek i Bazyli ubierają choinkę.
odc. 49 Urodziny Wujasa (emisja 4 listopada 2005 r.)
Pisklak obchodzi swoje urodziny. Od Lucka i Bazylego otrzymuje co najmniej niecodzienne prezenty.
odc. 50 Sposób na zimno (emisja 11 listopada 2005 r.)
Lucek i Bazyli walczą z zimowym chłodem.
odc. 51 Zadania dla odważnych (emisja 18 listopada 2005 r.)
"brak opisu"
odc. 52 (emisja 25 listopada 2005 r.)
"brak opisu"
odc. 53 (emisja 2 grudnia 2005 r.)
"brak opisu"
odc. 54 Wujas dżin (emisja 9 grudnia 2005 r.)
Pisklak objawia się Luckowi i Bazylemu jaki dżin z butelki.
odc. 55 Neurochirurgia (emisja 16 grudnia 2005 r.)
Lucek podczas snu Bazylego sprawdza, jak wygląda jego mózg. Okazuje się, że ten jest całkiem gładki i niestety wyślizguje się Luckowi z rąk i spada na dół.
odc. 56 Szachy (emisja 23 grudnia 2005 r.)
Lucek i Bazyli rozgrywają partyjkę szachów.
odc. 57 (emisja 30 grudnia 2005 r.)
"brak opisu"
odc. 58 (emisja 17 lutego 2006 r.)
"brak opisu"
odc. 59 (emisja 24 lutego 2006 r.)
"brak opisu"
odc. 60 (emisja 3 marca 2006 r.)
"brak opisu"
odc. 61 (emisja 10 marca 2006 r.)
"brak opisu"
odc. 62 (emisja 17 marca 2006 r.)
"brak opisu"
odc. 63 (emisja 24 marca 2006 r.)
"brak opisu"
odc. 64 (emisja 31 marca 2006 r.)
"brak opisu"
odc. 65 (emisja 7 kwietnia 2006 r.)
"brak opisu"
odc. 66 (emisja 14 kwietnia 2006 r.)
"brak opisu"
odc. 67 (emisja 21 kwietnia 2006 r.)
"brak opisu"
Linki zewnętrzne.
Opis produkcji na stronach festiwalu Młodzi i Film

</doc>
<doc id="1020173" url="https://pl.wikipedia.org/wiki?curid=1020173" title="Piotrowice-Parcele">
Piotrowice-Parcele

Piotrowice-Parcele (też: "Piotrowickie Parcele") – osada w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość administracyjnie należała do województwa konińskiego.
W 1934 roku osadę zamieszkiwało 116 osób.
Zobacz też: Piotrowice

</doc>
<doc id="1020174" url="https://pl.wikipedia.org/wiki?curid=1020174" title="Katumba">
Katumba

Katumba – miasto w Tanzanii; w Regionie Mbeya; 115 100 mieszkańców (2006). Przemysł spożywczy.

</doc>
<doc id="1020175" url="https://pl.wikipedia.org/wiki?curid=1020175" title="Skaryszew-Kamion">
Skaryszew-Kamion

Skaryszew-Kamion, Skaryszew, Skarszew – jurydyka założona w końcu XVI wieku jako "Skarszew" na gruntach wsi Kamion. Wraz z pozostałymi jurydykami zlikwidowana w końcu XVIII wieku.
Obecnie większość terenu jurydyki Skaryszew znajduje się w południowej części dzielnicy Praga-Północ w Warszawie, a pozostała w północnej części dzielnicy Praga-Południe.
Historia.
Wieś Kamion znajdowała się przy przeprawie przez Wisłę na Solec i istniała już w XIII wieku. Przeprawa znajdowała się w rejonie Jeziora Kamionkowskiego - które jest obecnie fragmentem starorzecza Wisły, a w tym okresie płynęła tędy rzeka. W kwietniu i maju 1573 odbyła się tu pierwsza wolna elekcja Henryka Walezego, a w 1571 kanonik Stanisław Skarszewski założył osadę, która w 1641 otrzymała prawa miejskie. Tam 5 października 1733 stronnicy sascy ogłosili królem Polski Augusta III. 
Jurydyka była własnością kapituły płockiej, której herb nosiła: był nim herb królów burgundzkich związany z relikwiami św. Zygmunta – króla burgundzkiego przechowywanymi przez kapitułę płocką. W 1780 Kamion kupił Stanisław August Poniatowski odstępując w 1781 go swemu bratankowi Stanisławowi, zakładającemu tu jurydykę "Kamion" w 1790 liczącą 59 posesji. Jej centralna ulica to dzisiejsza Zamoyskiego. 
Skaryszew uczestniczył w wiślanym handlu zbożem – nad brzegiem Wisły wznosiło się tam dziesięć spichlerzy. 
Istniejący od XIII wieku drewniany kościół parafialny otoczony cmentarzem w Kamionie został spalony w czasie potopu szwedzkiego. Figura Matki Boskiej Kamionkowskiej przeszła do kościoła św. Stanisława w Skaryszewie wraz z parafią. Kościół w Skaryszewie wzniesiony w 1641 został także zniszczony w czasie potopu, lecz w przeciwieństwie do kamionkowskiego został odbudowany w 1681. W latach 1773-1794 proboszczem był tu Jan Chryzostom Bohomolec (ur. 1724, zm. 1795, exjezuita, matematyk i profesor filozofii), młodszy brat Franciszka Bohomolca. Oprócz kościoła istniał tu cmentarz, szkoła, dzwonnica, plebania i szpital - rozbierane od 27 maja 1811, ponieważ znalazły się na zewnątrz fortyfikacji przedmostowego szańca wojsk napoleońskich. Ulica Wrzesińska dochodząca do Okrzei nosiła nazwę ulicy Kościelnej na pamiątkę rozebranej świątyni, a nazwę Skaryszewa upamiętnia dziś ulica Skaryszewska. 
W 1794 w miejscu zniszczonej jurydyki Kamion powstał Kamionek.

</doc>
<doc id="1020179" url="https://pl.wikipedia.org/wiki?curid=1020179" title="Labé">
Labé

Labé – miasto w Gwinei. Znajduje się na wyżynie Futa Dżalon w północno-centralnej części kraju w regionie Labé.
Miasto zostało założone w 1720 roku przez ludzi Dialonke. Nazwa pochodzi od nazwiska ich przywódcy, Manga Labé. Miasto znajduje się na dobrze zamieszkanej wyżynie Futa Dżalon i stanowi jej centralny ośrodek życia społecznego i administracyjnego. W mieście znajduje się szpital, kilka szkół a nawet oddział uniwersytetu w Konkary. Oprócz meczetu, w mieście działa też misja katolicka.
Miasto znane jest z tkactwa, szewstwa, zbioru owoców (m.in pomarańcze, cytryny i banany). Jest też ważnym centrum handlowym m.in. bydła, ryżu, prosa oraz owoców cytrusowych z pobliskimi krajami: Senegalem, Sierra Leone i Gambią.

</doc>
<doc id="1020180" url="https://pl.wikipedia.org/wiki?curid=1020180" title="Leszek Lewoc">
Leszek Lewoc

Leszek Lewoc (ur. 8 czerwca 1959 w Olecku) – polski polityk, urzędnik samorządowy, senator II kadencji, wicewojewoda podlaski (1999–2001).
Życiorys.
Absolwent Studium Rehabilitacji w Konstancinie. Ukończył następnie Instytut Wyższej Kultury Religijnej przy Katolickim Uniwersytecie Lubelskim, kształcił się również w Akademii Teologii Katolickiej w Warszawie. Był etatowym pracownikiem NSZZ „Solidarność”. W latach 1991–1993 sprawował mandat senatora II kadencji z ramienia Wyborczej Akcji Katolickiej. W 1998 został radnym sejmiku podlaskiego. Mandat złożył po kilku miesiącach, gdy został powołany na stanowisko drugiego wicewojewody. W 2001 kandydował do Sejmu z listy Akcji Wyborczej Solidarność Prawicy, która nie uzyskała mandatów. Po odwołaniu ze stanowiska wicewojewody został zatrudniony w urzędzie miejskim w Białymstoku jako naczelnik wydziału spraw obywatelskich, a od 2007 do 2014 jako zastępca dyrektora Departamentu Obsługi Mieszkańców. W 2014 został dyrektorem Miejskiego Ośrodka Pomocy Rodzinie w Suwałkach.
Przez kilkanaście lat należał do Zjednoczenia Chrześcijańsko-Narodowego. W 2007 przeszedł (wraz z m.in. Henrykiem Goryszewskim) do Ligi Polskich Rodzin. Z list tej partii ubiegał się o mandat w sejmiku podlaskim w przedterminowych wyborach w maju 2007. W marcu 2009 został wiceprezesem reaktywowanego ZChN. Był także białostockim pełnomocnikiem Naprzód Polsko.
W wyborach parlamentarnych w 2011 był kandydatem do Senatu z własnego komitetu (zajął przedostatnie, 5. miejsce w okręgu). Zasiadł w zarządzie głównym powołanego w 2015 Stowarzyszenia Chrześcijańsko-Narodowego, został też jego liderem w województwie podlaskim. W tym samym roku wystartował w wyborach do Sejmu z ramienia komitetu wyborczego wyborców zorganizowanego przez Pawła Kukiza.
W 2013, "za wybitne zasługi w działalności państwowej, publicznej i społecznej, za działalność na rzecz przemian demokratycznych w Polsce", został odznaczony Krzyżem Kawalerskim Orderu Odrodzenia Polski. W 2016 otrzymał Krzyż Wolności i Solidarności, a w 2015 został wyróżniony Odznaką Honorową Województwa Podlaskiego.

</doc>
<doc id="1020181" url="https://pl.wikipedia.org/wiki?curid=1020181" title="Macenta">
Macenta

Macenta – miasto w Gwinei; 106 309 mieszkańców (2012), przemysł spożywczy, maszynowy.

</doc>
<doc id="1020186" url="https://pl.wikipedia.org/wiki?curid=1020186" title="Palapye">
Palapye

 
Palapye – miasto w Botswanie (Dystrykt Central); 33 tys. mieszkańców (2006). Przemysł spożywczy, chemiczny.

</doc>
<doc id="1020191" url="https://pl.wikipedia.org/wiki?curid=1020191" title="Abomey-Calavi">
Abomey-Calavi

Abomey-Calavi – miasto w Beninie, w departamencie Atlantique. Położone jest na zachodnim brzegu jeziora Nokoué, około 20 km na północ od miasta Kotonu. W spisie ludności z 2002 roku liczyło 307 745 mieszkańców.

</doc>
<doc id="1020195" url="https://pl.wikipedia.org/wiki?curid=1020195" title="Marek Czemplik">
Marek Czemplik

Marek Jan Czemplik (ur. 16 kwietnia 1958 w Ostrowie Wielkopolskim) – polski adwokat, senator II kadencji.
Życiorys.
Ukończył w 1982 studia prawnicze na Wydziale Prawa i Administracji Uniwersytecie im. Adama Mickiewicza. Był członkiem Niezależnego Zrzeszenia Studentów. Odbył następnie aplikację sądową i adwokacką. Praktykował w Zespole Adwokackim nr 1 w Ostrowie Wielkopolskim, w 1992 zaczął prowadzić własną kancelarię w tym mieście.
W latach 1990–2002 zasiadał w radzie miejskiej Ostrowa Wielkopolskiego (pełnił funkcje przewodniczącego i wiceprzewodniczącego rady). Sprawował też mandat senatora II kadencji wybranego w województwie kaliskim (1991–1993).
Należał do Unii Demokratycznej, następnie Unii Wolności i Partii Demokratycznej.

</doc>
<doc id="1020196" url="https://pl.wikipedia.org/wiki?curid=1020196" title="Scipione Rebiba">
Scipione Rebiba

Scipione Rebiba (ur. 3 lutego 1504 w San Marco d’Alunzio, zm. 23 lipca 1577 w Rzymie) – włoski kardynał, inkwizytor.
Życiorys.
W młodości był współpracownikiem kardynała Gian Pietro Carafy, m.in. jako jego wikariusz w archidiecezji Neapol. 16 marca 1541 został mianowany biskupem pomocniczym Chieti z tytularną diecezją Amyclae. Jednak już 12 października 1551 został biskupem ordynariuszem Mottola. Kiedy w 1555 Carafa został papieżem Pawłem IV wezwał Rebibę do Rzymu i mianował go kardynałem (20 grudnia 1555) oraz arcybiskupem Pizy (13 kwietnia 1556 – 19 czerwca 1560). Biskup Troia od czerwca do września 1560. Legat "a latere" w Polsce w 1560, po powrocie z legacji papież Pius IV uwięził go w związku ze śledztwem przeciwko nepotom Pawła IV o popełnione przez nich nadużycia. Rebiba został uniewinniony i uwolniony, odmówił jednak dalszej współpracy z Piusem IV. Uczestniczył w konklawe 1559, Konklawe 1565–1566 i konklawe 1572. Sprawował funkcję sekretarza Rzymskiej Inkwizycji. Kardynał-biskup Albano (1573-74) i Sabiny (od 1574).
Kardynał Rebiba jest niezwykle ważną postacią dla Kościoła ze względu na fakt, że do niego sięga sukcesja apostolska większości żyjących obecnie biskupów. On sam przypuszczalnie otrzymał sakrę biskupią z rąk swojego wieloletniego protektora, Gian Pietro Carafy, jednak hipoteza ta dotychczas nie została potwierdzona.

</doc>
<doc id="1020197" url="https://pl.wikipedia.org/wiki?curid=1020197" title="Jonasz Szlichtyng">
Jonasz Szlichtyng

Jonasz Szlichtyng inne formy nazwiska: "Schlichting, Jonas Slichtingius (vel Schlichtingius) de Bukowiec", pseud.: "Jan Simplicius, Eques Polonus, Iraeneus Sedaletophilus(?)", (ur. 1592 w Sączkowie, zm. 1661 w Żelechowie) – szlachcic polski, pisarz i teolog braci polskich.
Życiorys.
Pochodził z rodziny szlacheckiej pochodzenia niemieckiego, ale spolonizowanej w XVI wieku.
Był synem Wolfganga Szlichtynga (zm. 1608 lub 1612) i jego żony Barbary z Arciszewskich. Miał jedną siostrę i czterech braci. Był kuzynem Jana Jerzego Szlichtynga oraz Krzysztofa i Eliasza Młodszego Arciszewskich.
Kształcił się w Gdańsku i Rakowie. Następnie kontynuował studia w Altdorf bei Nürnberg (relegowany w 1616 jako podejrzany o socynianizm), potem w Lejdzie. W roku 1618 przebywał przez jakiś czas w Anglii i we Francji. Po powrocie do Polski, w roku 1619, objął w Rakowie funkcję nauczyciela w Akademii Rakowskiej oraz ministra (pastora) zboru. Po zlikwidowaniu ośrodka ariańskiego w Rakowie w roku 1638 przeniósł się do Lusławic, gdzie był pastorem.
W roku 1646 wydał książkę „Wyznanie wiary zborów tych, które się w Polsce Chrystiańskim tytułem pieczętują” zawierającą wyznanie braci polskich. Rok później z tego powodu wyrokiem sejmu warszawskiego został zaocznie skazany na infamię, konfiskatę mienia i karę śmierci. Odtąd Szlichtyng ukrywał się prowadząc jednocześnie swą działalność potajemnie. Następnie wyniósł się do Holandii, gdzie był nauczycielem Zbigniewa Sienińskiego, pobierającego tam nauki. W czasie najazdu Szwedów powrócił chwilowo do Krakowa, jednak po ustąpieniu Szwedów musiał opuścić kraj.
Wg Macieja Ptaszyńskiego "wszystkie cechy jego pisarstwa stawiają go w rzędzie najwybitniejszych teologów ariańskich." Współczesny mu Stanisław Lubieniecki nazywał siebie "przybranym synem" Szlichtynga ze względu na wpływ, który na niego wywarł. 
Rodzina.
W 1620 roku poślubił współwyznawczynię Annę Lubieniecką (córkę Jana) z którą miał córkę Barbarę zamężną Łozińską oraz synów: Jana (umarł w niewoli tatarskiej), Krzysztofa (zm. przed 1648), Pawła (zm. po 1687) teologa Braci Polskich na wygnaniu oraz Jonasza Młodszego (zm. po 1662), którego kuzyn katolik uwięził w Międzyrzeczu, chcąc go zmusić do konwersji, ale ten uciekł na Śląsk. 
Najprawdopodobniej jego wnukiem był Krzysztof Szlichtyng (być możem synem Pawła), pastor zboru Braci Polskich w Kosinowie. 

</doc>
<doc id="1020198" url="https://pl.wikipedia.org/wiki?curid=1020198" title="Rabak">
Rabak

Rabak (arab. "ربك") – miasto w Sudanie; stolica wilajetu An-Nil al-Abjad; 152 700 mieszkańców (2006). Przemysł spożywczy, maszynowy, chemiczny, włókienniczy.

</doc>
<doc id="1020201" url="https://pl.wikipedia.org/wiki?curid=1020201" title="John Munroe Longyear">
John Munroe Longyear

John Munroe Longyear; inna pisownia także: John Munro Longyear (ur. 15 kwietnia 1850, zm. 1922) – założyciel osady Longyearbyen na Svalbardzie.
W 1906 założył Longyear City, a nazwa Longyearbyen została wprowadzona do użytku dopiero w roku 1925. John Munroe Longyear był większościowym udziałowcem firmy "Arctic Coal Company" z siedzibą główną w Bostonie. Longyear przybył na Svalbard w 1901 i stopniowo wykupił prawa do norweskiej firmy "Tronhjem Spitsbergen Kulkompani". W 1916 roku rozpoczęła działalność prywatną norweska spółka "Store Norske Spitsbergen Kulkompani", która w tym samym roku odkupiła od Longyeara prawa do osady i kopalni. Później firma wykupiła także obszary przy kopalni Svea od przedsiębiorcy szwedzkiego oraz inne tereny.

</doc>
<doc id="1020208" url="https://pl.wikipedia.org/wiki?curid=1020208" title="Pogromy lwowskie, 1941">
Pogromy lwowskie, 1941



</doc>
<doc id="1020213" url="https://pl.wikipedia.org/wiki?curid=1020213" title="Aleksei Cherepanov">
Aleksei Cherepanov



</doc>
<doc id="1020215" url="https://pl.wikipedia.org/wiki?curid=1020215" title="Brulé">
Brulé

Brulé – jedno z siedmiu głównych indiańskich plemion (albo grup) północnoamerykańskich Siuksów Teton (Lakotów) z Wielkich Równin. W języku lakota znani byli jako "Sicangu Oyate" (czyli „Naród Spalonych Bioder”) i dlatego Francuzi nadali im nazwę Brulé (fr. „Spaleni”).
Charakterystyka.
Podobnie jak inne grupy Siuksów, przybyli na Wielkie Równiny z leśnych obszarów leżących we wschodniej części Ameryki Północnej, znajdując tam dogodne warunki do życia i wędrówek za stadami bizonów. Z europejskimi podróżnikami stykali się od przełomu XVIII i XIX w., a w drugiej połowie XIX w. doświadczyli najazdu amerykańskich osadników, który – mimo zbrojnego oporu ludów tubylczych i traktatowych negocjacji – zmusił ich do zmiany stylu życia i osiedlenia się w niewielkich rezerwatach. W drugiej połowie XIX w. uczestniczyli m.in. w wojnie Czerwonej Chmury (ang. "Red Cloud War") i religijnym ruchu Tańca Duchów.
Współcześnie większość tubylczych Amerykanów wywodzących się z plemienia Sicangu mieszka w rezerwacie Rosebud w południowo-zachodniej części stanu Dakota Południowa. Niewielka społeczność Brulé zamieszkuje też w Lower Brule Indian Reservation na zachodnim brzegu Missouri, tworząc jednak odrębny organizm polityczny. Wielu Brulé, podobnie jak inni Siuksowie, wyjechało też w poszukiwaniu nauki i pracy do dużych miast w innych rejonach USA. W 1995 roku w Stanach Zjednoczonych żyło ich ok. 30 tys.

</doc>
<doc id="1020216" url="https://pl.wikipedia.org/wiki?curid=1020216" title="Flaga Drenthe">
Flaga Drenthe

Flaga Drenthe - oficjalna flaga holenderskiej prowincji Drenthe.
Flaga prowincji jest oznaczona sześcioma czerwonymi gwazdami rozdzielonymi pośrodku symbolem czarnego zamku. Białe pole flagi jest uzupełnione trzema poziomymi paskami: czerwonym, białym i czerwonym.

</doc>
<doc id="1020219" url="https://pl.wikipedia.org/wiki?curid=1020219" title="Sicangu">
Sicangu



</doc>
<doc id="1020221" url="https://pl.wikipedia.org/wiki?curid=1020221" title="São Miguel (Republika Zielonego Przylądka)">
São Miguel (Republika Zielonego Przylądka)

 
São Miguel – miasto w Republice Zielonego Przylądka; na wyspie São Tiago; 5 600 mieszkańców (2006). Przemysł spożywczy, włókienniczy.

</doc>
<doc id="1020222" url="https://pl.wikipedia.org/wiki?curid=1020222" title="Esmeraldas Petrolero">
Esmeraldas Petrolero

Club Social, Cultural y Deportivo Esmeraldas Petrolero - ekwadorski klub piłkarski z siedzibą w mieście Esmeraldas.
Historia.
Klub Petrolero założony został 29 grudnia 1977 roku. W 1985 roku klub zadebiutował w pierwszej lidze. Debiutancki sezon okazał się najlepszym w historii klubu - 4 miejsce w lidze, a ponadto najlepszy strzelec klubu Alexander da Silva zdobył 24 bramki i został królem strzelców ligi. W roku 1988 Petrolero zajął w lidze 12 miejsce, jednak w związku z redukcją ligi z 18 do 12 klubów spadł do drugiej ligi. Klub w roku 2006 spadł z drugiej ligi ("Serie B") do trzeciej ligi ("Segunda Categoria").

</doc>
<doc id="1020225" url="https://pl.wikipedia.org/wiki?curid=1020225" title="Germán Villa">
Germán Villa

Germán Villa Castañeda (ur. 2 kwietnia 1973 w Meksyku) piłkarz meksykański grający na pozycji środkowego pomocnika.
Kariera klubowa.
Villa pochodzi z miasta Meksyk. Piłkarską karierę rozpoczął w tamtejszej Américe Meksyk. W lidze meksykańskiej zadebiutował w 1992 roku w spotkaniu z Club León. Przez pierwsze cztery sezony był jednak tylko rezerwowym, toteż nie miał wielkiego udziału w wywalczeniu przez klub Pucharu Mistrzów CONCACAF w 1993 roku. W pierwszym składzie Amériki zaczął grać w sezonie 1995/1996, jednak przez trzy kolejne lata klub nie odniósł większych sukcesów, ani w lidze, ani na arenie międzynarodowej.
Latem 1998 roku Villa przeszedł do klubu hiszpańskiej Primera División, Espanyolu Barcelona. W La Liga zadebiutował 30 sierpnia w wygranym 2:1 meczu z CD Tenerife. W Espanyolu przez pół roku grał w wyjściowej jedenastce, ale nie spełnił oczekiwań trenera ani kibiców i w styczniu wrócił do Meksyku.
Przez pół roku Germán grał w Américe, ale latem 1999 trafił do Necaxy, w której spędził tylko pół roku i już w fazie Verano 2000 ponownie stał się zawodnikiem Amériki. W 2001 roku zdobył z nią Puchar Gigantów CONCACAF, a w 2002 roku pierwszy w karierze tytuł mistrza kraju (faza Verano). Na kolejny sukces Villa czekał do roku 2005, gdy wywalczył mistrzostwo fazy Clausura, a w 2006 roku sięgnął z Amériką po Puchar Mistrzów CONCACAF.
Kariera reprezentacyjna.
W reprezentacji Meksyku Villa zadebiutował 14 stycznia 1996 w wygranym 1:0 meczu z Gwatemalą, rozegranym w ramach Złotego Pucharu CONCACAF 1996. Zwycięzcą tego turnieju był Meksyk.
W 1998 roku Villa został powołany do kadry na Mistrzostwa Świata we Francji. Tam wystąpił w dwóch grupowych meczach: zremisowanych po 2:2 z Belgią i Holandią oraz przegranym 1:2 w 1/8 finału z Niemcami. W 2002 roku także był w drużynie na kolejny Mundial, jednak na MŚ 2002 nie zagrał ani razu.
Villa brał udział także w takich turniejach jak: Copa América 1997 (3. miejsce), Puchar Konfederacji 1997 (runda grupowa), Złoty Puchar CONCACAF 1998 (mistrzostwo) Puchar Konfederacji (mistrzostwo) i Puchar Konfederacji 2001 (faza grupowa). Karierę reprezentacyjną zakończył po Mundialu w 2002 roku. W kadrze narodowej wystąpił w 66 meczach i nie zdobył gola.

</doc>
<doc id="1020227" url="https://pl.wikipedia.org/wiki?curid=1020227" title="German Villa">
German Villa



</doc>
<doc id="1020228" url="https://pl.wikipedia.org/wiki?curid=1020228" title="Porto Novo (Republika Zielonego Przylądka)">
Porto Novo (Republika Zielonego Przylądka)

Porto Novo (port. „nowy port”, oficjalnie Cidade do Porto Novo) jest miastem na wyspie Santo Antão, które należy do Wysp Zawietrznych. Jest to piąte co do wielkości miasto Republiki Zielonego Przylądka. 
Porto Novo jest połączone drogami z Pombas i Ribeira Grande, jak też z Topo da Coroa i zachodnim wybrzeżem wyspy oraz mała drogą z Tarrafal de Monte Trigo.

</doc>
<doc id="1020229" url="https://pl.wikipedia.org/wiki?curid=1020229" title="Bitwa pod Köse Dagh">
Bitwa pod Köse Dagh



</doc>
<doc id="1020230" url="https://pl.wikipedia.org/wiki?curid=1020230" title="Sułtanat Ikonium">
Sułtanat Ikonium



</doc>
<doc id="1020233" url="https://pl.wikipedia.org/wiki?curid=1020233" title="Fianarantsoa">
Fianarantsoa

Fianarantsoa – miasto w środkowym Madagaskarze; stolica regionu Haute Matsiatra. Według spisu z 2018 roku liczy 191,8 tys. mieszkańców. Piąte co do wielkości miasto kraju. We wschodniej części miasta znajduje się lotnisko.
W mieście rozwinął się przemysł drzewny, skórzany oraz spożywczy.

</doc>
<doc id="1020234" url="https://pl.wikipedia.org/wiki?curid=1020234" title="Penetracja (genetyka)">
Penetracja (genetyka)

Penetracja genu – częstość pojawiania się cechy warunkowanej przez dany gen w fenotypie osobnika posiadającego ów gen. Penetracja wyrażana jest jako stosunek liczby osobników posiadających cechę warunkowaną przez dany gen do całkowitej liczby osobników posiadających ten gen. Penetracja genu może być pełna, gdy dany gen przejawia się fenotypowo u wszystkich osobników posiadających ten wariant genu, bądź niepełna, gdy gen ze względu na środowisko przejawia się, bądź też nie.

</doc>
<doc id="1020235" url="https://pl.wikipedia.org/wiki?curid=1020235" title="Antsiranana">
Antsiranana

Antsiranana, także Antseranana (dawniej "Diégo-Suarez") – miasto na północy Madagaskaru, stolica regionu Diana. Według spisu z 2018 roku liczy 129,3 tys. mieszkańców, siódme co do wielkości miasto kraju. Jeden z ważniejszych portów Madagaskaru, baza marynarki wojennej ukształtowanej za czasów francuskiej administracji. W mieście znajduje się też port lotniczy. Miasto jest siedzibą Uniwersytetu Północnego Madagaskaru założonego w latach 70. XX wieku.
Geografia i demografia.
Miasto zlokalizowane jest na północnym krańcu wyspy Madagaskar. Od południa otaczają go lasy, zaś niedaleko od nich znajduje się najwyższy szczyt kraju – Maromokotro (prawie 2900 m).
W 1990 mieszkało tu 54,5 tys. ludzi, zaś trzy lata później już ponad 59 tys. osób.
Nazwa.
Według Marka Eveleigha, Antsiranana w języku malgaskim oznacza dosłownie „tam, gdzie jest sól” (ang. „where there is salt”). Do 1975 roku miasto nosiło nazwę Diégo-Suarez, a tę nazwę nadano na cześć dwóch portugalskich żeglarzy Diogo Diasa i Fernando Suàreza, którzy odkryli Madagaskar na początku XVI wieku, oraz na cześć Diogo Soaresa, portugalskiego żeglarza, który odwiedził te tereny w 1543 roku.
Historia.
W 1885 roku Francuzi wybudowali tu bazę wojskową. W 1942 roku miała tu miejsce bitwę o Madagaskar, w której poległo wielu brytyjskich żołnierzy. Wielu z nich pochowano na cmentarzu w Diégo-Suarez (ówczesna nazwa Antsiranany). Do uzyskania przez Madagaskar niepodległości, port w Antsirananie służył Francuzom.
29 kwietnia 1989 roku w Antsirananie gościł papież Jan Paweł II, który odprawił mszę świętą na tutejszym lotnisku w ramach swojej 41. pielgrzymki.
Gospodarka.
Tutejszy przemysł, z racji położenia tego miasta, opiera się głównie na budowie i naprawie statków. Produkuje się tu też m.in.: mydło, sól, substancje chemiczne oraz przetworzoną żywność. Najczęściej uprawia się tu ryż, maniok, wanilię, orzeszki ziemne i trzcinę cukrową.
Klimat.
Według klasyfikacji Köppena, Antsiranana należy do klimatu sawann, w którym pora sucha występuje podczas dni dłuższych. Średnia roczna temperatura wynosi 25,6 °C, zaś średnia roczna suma opadów około 1200 mm. Najcieplej jest w grudniu, a najchłodniej w lipcu.

</doc>
<doc id="1020236" url="https://pl.wikipedia.org/wiki?curid=1020236" title="Stanisław Kochanowski (polityk)">
Stanisław Kochanowski (polityk)

Stanisław Kochanowski (ur. 11 marca 1951 w Starogardzie Gdańskim, zm. 31 lipca 2016 w Jantarze) – polski polityk i samorządowiec, senator III kadencji.
Życiorys.
Syn Henryka i Hildegardy. Posiadał wykształcenie wyższe prawnicze, był absolwentem Uniwersytetu Gdańskiego. Ukończył także studia z marketingu i zarządzania. W latach 1982–2001 był naczelnikiem, a następnie wójtem gminy Stare Pole. Sprawował mandat senatora III kadencji, wybranego w wyborach uzupełniających w 1994 w województwie elbląskim. W rządzie Leszka Millera pełnił do 2003 funkcję wicewojewody pomorskiego. Po odwołaniu pracował jako główny specjalista w Pomorskiej Specjalnej Strefie Ekonomicznej. W 2006 został wybrany na wójta gminy Sztutowo, w 2010 i w 2014 uzyskiwał reelekcję.
W wyborach parlamentarnych w 2001, 2005 i 2007 bez powodzenia kandydował do Sejmu z listy Polskiego Stronnictwa Ludowego.
Był członkiem Polskiego Stronnictwa Ludowego, wcześniej od lat 70. działał w Zjednoczonym Stronnictwie Ludowym. Odznaczony Srebrnym i Złotym (2000) Krzyżem Zasługi. Został pochowany na cmentarzu parafialnym w Sztutowie.

</doc>
<doc id="1020237" url="https://pl.wikipedia.org/wiki?curid=1020237" title="On a Plain">
On a Plain

On a Plain – singel promocyjny grunge'owego zespołu Nirvana. Znalazł się na albumie "Nevermind" oraz w wersji akustycznej na "MTV Unplugged in New York".

</doc>
<doc id="1020239" url="https://pl.wikipedia.org/wiki?curid=1020239" title="August Wettyn (elektor)">
August Wettyn (elektor)

August Wettyn, August Saski (ur. 31 lipca 1526 we Freibergu, zm. 11 lutego 1586 w Dreźnie) – książę elektor Saksonii w latach 1553–1586.
Pochodził z linii albertyńskiej Wettynów. Był synem księcia saskiego Henryka Pobożnego. Wychowany został w luteranizmie, studiował na uniwersytecie w Lipsku. Po śmierci ojca w 1541 roku wraz z Maurycym Wettynem przejął władzę, jednak szybko z niej zrezygnował uznając zwierzchność starszego brata i powierzając mu główne zadania państwowe.
W 1553 roku po bezpotomnej śmierci Maurycego został elektorem Saksonii. W czasie sejmu w Augsburgu w 1555 roku należał do najważniejszych przywódców protestanckich Rzeszy. Po zakończeniu wojen religijnych w Niemczech podjął się reform gospodarczych w Saksonii, które przyniosły rozwój kraju. Wprowadził wiele aktów prawnych dotyczących: rolnictwa, rzemiosła, przemysłu. Próbował pojednać się z krewnymi z linii ernestyńskiej Wettynów, która utraciła prawa do elektoratu w 1547 roku.
Był dwukrotnie żonaty. Z pierwszego małżeństwa z Anną Duńską, córką króla duńskiego Chrystiana III doczekał się piętnaściorga dzieci. Jego następcą w Saksonii został Krystian I Wettyn.
Pochowany został w kościele Najświętszej Marii Panny we Freibergu.
Polityka religijna.
W 1559 roku pod wpływem nadwornych teologów protestanckich i doradców kościelnych August Wettyn sekularyzował biskupstwo miśnieńskie i dominia klasztorne. 
Sprzeciwiał się kategorycznie próbom tworzenia w Saksonii kościoła kalwińskiego w miejsce kościoła luterańskiego. W 1574 roku doprowadził do uwięzienia lub wypędzenia ze swojego kraju wszystkich kaznodziejów głoszących nauki Jana Kalwina i jego uczniów.
Kolekcjonerstwo.
August Wettyn był mecenasem kultury i sztuki, który zgromadził jedną z największych XVI-wiecznych kolekcji uzbrojenia, broni oraz malarstwa renesansowego.

</doc>
<doc id="1020240" url="https://pl.wikipedia.org/wiki?curid=1020240" title="Lista eponimicznych nazw chorób">
Lista eponimicznych nazw chorób

Wśród eponimów medycznych najliczniejszą grupę stanowią choroby biorące swą nazwę od nazwisk przede wszystkim lekarzy, którzy opisali je jako pierwsi, rzadziej od postaci historycznych bądź nazwisk pacjentów.
Eponimy będące pojęciami anatomicznymi lub histologicznymi znajdują się w artykule eponimy anatomiczne.
Odimienne nazwy objawów chorobowych znajdują się w artykule lista eponimicznych nazw objawów chorobowych.
A B C D E F G H I J K LŁ M N O P Q R S T U V W XYZ Przypisy Bibliografia

</doc>
<doc id="1020241" url="https://pl.wikipedia.org/wiki?curid=1020241" title="Kino eksploatacji">
Kino eksploatacji

Kino eksploatacji (ang. "Exploitation film") – przeważnie niskobudżetowe, amatorskie filmy realizowane przez pasjonatów lub początkujących artystów na tematy uznawane za prymitywne, wulgarne i niemoralne, np. seks, zboczenia, przemoc, okrucieństwo, wynaturzenia. Jednak także w tym gatunku pojawiały się pozycje uznane przez krytykę, czy takie które uzyskały status filmów kultowych.
Kino eksploatacji ma swoje początki w amerykańskim kinie samochodowym lat 50. XX wieku. Filmy tego typu często nawiązują do bieżących wydarzeń – np. filmy z lat 60. XX odwoływały się do wojny nuklearnej Stanów Zjednoczonych ze Związkiem Socjalistycznych Republik Radzieckich.

</doc>
<doc id="1020242" url="https://pl.wikipedia.org/wiki?curid=1020242" title="Germiston">
Germiston

Germiston – miasto w Południowej Afryce; w prowincji Gauteng; w granicach Wielkiego Johannesburga; 176 tys. mieszkańców (2006); ważny ośrodek wydobycia i rafinacji złota (jedna z największych rafinerii na świecie); przemysł maszynowy, metalowy, chemiczny i in.; główny węzeł kolejowy regionu Witwatersrand.

</doc>
<doc id="1020243" url="https://pl.wikipedia.org/wiki?curid=1020243" title="Carl Vinson">
Carl Vinson

Carl Vinson (ur. 18 listopada 1883 w hrabstwie Baldwin, zm. 1 czerwca 1981 w Milledgeville) – amerykański polityk, członek Partii Demokratycznej. Przez ponad 50 lat (1914–1965) zasiadał w Izbie Reprezentantów jako przedstawiciel Georgii. Jego imieniem nazwano lotniskowiec United States Navy – USS "Carl Vinson" oraz szczyt Masyw Vinsona.

</doc>
<doc id="1020247" url="https://pl.wikipedia.org/wiki?curid=1020247" title="Roodepoort">
Roodepoort

Roodepoort – miasto w Republice Południowej Afryki; w prowincji Gauteng, w aglomeracji Johannesburga; 170 tys. mieszkańców (2006). Przemysł spożywczy, włókienniczy, chemiczny, maszynowy.

</doc>
<doc id="1020248" url="https://pl.wikipedia.org/wiki?curid=1020248" title="Borowice (województwo zachodniopomorskie)">
Borowice (województwo zachodniopomorskie)

Borowice (niem. "Forsterei Wachtershohe") – osada położona w województwie zachodniopomorskim, w powiecie goleniowskim, w gminie Stepnica, na obszarze kompleksu leśnego Puszczy Goleniowskiej.
W latach 1975–1998 miejscowość położona była w województwie szczecińskim.

</doc>
<doc id="1020255" url="https://pl.wikipedia.org/wiki?curid=1020255" title="Uvira">
Uvira

Uvira – miasto w Demokratycznej Republice Konga; w prowincji Kiwu Południowe; 235,1 tys. mieszkańców (2004). Przemysł spożywczy, włókienniczy, maszynowy, chemiczny.

</doc>
<doc id="1020257" url="https://pl.wikipedia.org/wiki?curid=1020257" title="Kępek Peyera">
Kępek Peyera



</doc>
<doc id="1020259" url="https://pl.wikipedia.org/wiki?curid=1020259" title="Stefan Pastuszka">
Stefan Pastuszka

Stefan Józef Pastuszka (ur. 21 sierpnia 1941 w Olechowie Nowym, zm. 10 października 2019 w Kielcach) – polski polityk, historyk i nauczyciel akademicki, profesor nauk humanistycznych, senator III kadencji, członek Krajowej Rady Radiofonii i Telewizji (2010–2016).
Życiorys.
Syn Władysława i Otolii. Ukończył studia na Uniwersytecie Marii Curie-Skłodowskiej w Lublinie, uzyskał następnie stopnie doktora i doktora habilitowanego (w 1991 na UMCS w oparciu o rozprawę pt. "Teatr ludowy na wsi polskiej w okresie II Rzeczypospolitej"). W 2011 otrzymał tytuł naukowy profesora nauk humanistycznych. Zawodowo związany był z Instytutem Bibliotekoznawstwa i Dziennikarstwa na Wydziale Humanistycznym Uniwersytetu Jana Kochanowskiego w Kielcach. Pełnił też funkcję rektora na kilku prywatnych uczelniach. Opublikował około 150 pozycji naukowych (książek oraz artykułów).
Działał w Zjednoczonym Stronnictwie Ludowym, a następnie w wilanowskim PSL i jednolitym Polskim Stronnictwie Ludowym. Z ramienia PSL sprawował mandat senatora III kadencji. W latach 1995–1997 był wiceministrem edukacji. Ostatni raz bez powodzenia kandydował do Senatu w 2001. Od 2002 do 2006 zasiadał w sejmiku świętokrzyskim, będąc jego przewodniczącym. W marcu 2008 został powołany do Rady Edukacji Narodowej, organu doradczego przy minister Katarzynie Hall. Był też członkiem Kapituły do Spraw Profesorów Oświaty.
W lipcu 2010 Senat powołał go w skład Krajowej Rady Radiofonii i Telewizji z rekomendacji Platformy Obywatelskiej i Polskiego Stronnictwa Ludowego; jego kadencja zakończyła się w 2016.
Pochowany na cmentarzu w kieleckich Piaskach.

</doc>
<doc id="1020260" url="https://pl.wikipedia.org/wiki?curid=1020260" title="Szymon Perski">
Szymon Perski



</doc>
<doc id="1020261" url="https://pl.wikipedia.org/wiki?curid=1020261" title="Juan Carlos Reveco">
Juan Carlos Reveco

Juan Carlos Reveco (ur. 21 sierpnia 1983 w Malargüe) – argentyński bokser, były zawodowy mistrz świata organizacji WBA w kategorii muszej (do 115 funtów) oraz tej samej organizacji w kategorii junior muszej (do 108 funtów).
Zawodową karierę zaczął w kwietniu 2004. 22 czerwca 2007 stoczył walkę z Nethrą Sasiprapą o wakujący tytuł mistrza świata WBA. Reveco znokautował Taja w ósmej rundzie i zdobył pas mistrzowski.
13 października 2007, w pierwszej obronie swojego tytułu, znokautował w piątej rundzie Humberto Poola. Pas mistrzowski stracił 8 grudnia 2007, przegrywając jednogłośnie na punkty z Brahimem Asloumem.
W 2008 stoczył dwa pojedynki z mniej znanymi bokserami. Obie walki zakończył nokautem. Rok 2009 zaczął od zwycięstwa w czwartej rundzie przez techniczny nokaut z Wilsonem Simao. 15 sierpnia 2009 roku zdobył tytuł tymczasowego mistrza świata WBA, pokonując na punkty po nie jednogłośnej decyzji sędziów Francisco Rosasa. Cztery miesiące później znokautował w trzeciej rundzie Ronalda Barrerę.
22 kwietnia 2015 w Osace przegrał niejednogłosnie na punkty z Kazuto Ioką (17-1, 10 KO), tracąc tytuł mistrzowski WBA kategorii muszej. Sędziowie punktowali stosunkiem głosów 114:114, 113:115 i 113:116dla Japończyka.

</doc>
<doc id="1020263" url="https://pl.wikipedia.org/wiki?curid=1020263" title="Medycyna Mezopotamii">
Medycyna Mezopotamii

Medycyna Mezopotamii – sztuka lekarska, rozwijająca się w Mezopotamii od czasów panowania III dynastii z Ur (druga połowa trzeciego tysiąclecia p.n.e.) wiedza o zdrowiu i chorobach człowieka oraz o sposobach ich leczenia i zapobiegania im. Jako medycyna starożytna miała głównie charakter magiczno-religijny, lecz częściowo również empiryczno-racjonalny, co zostało potwierdzone po analizie archeologicznych znalezisk z okresu Uruk (tereny Uruk, Ur, Lagasz) i innych.
Geograficzne warunki rozwoju cywilizacji, tło kulturowe i historyczne.
Obszar doliny, którą płyną rzeki Eufrat i Tygrys, stał się – dzięki korzystnemu położeniu geograficznemu – kolebką wielkich cywilizacji starożytnego Bliskiego Wschodu. Około 10 tys. lat p.n.e. na tym terenie, regularnie użyźnianym mułem z wiosennych roztopów w górnym biegu rzek, powstały pierwsze obszary rolnicze. W okresie rewolucji neolitycznej uprawiano pszenicę, proso i jęczmień. Później zajmowano się również uprawą innych roślin (rośliny strączkowe, figi, winorośle) oraz hodowlą (kozy, owce, gazele). Uniezależnienie ludzkich społeczności od łowiectwa i zbieractwa wymagało osiedlenia się, a wysokie plony umożliwiły wzrost zaludnienia. Następowały przekształcenia struktury społeczeństw, powstawały miasta i państwa, opanowano sztukę irygacji, budowy magazynów, sprawnej administracji. Ciągłość rozwoju była zakłócana okresami wojen między sąsiednimi plemionami i państwami o różnej kulturze (zob. i religie Mezopotamii, historia Asyrii, historia Babilonii). Władcy terenów doliny Tygrysu i Eufratu podejmowali również próby zagarnięcia dóbr w dolinie Nilu (np. wyprawa Sennacheryba do Egiptu). Opierając się na tzw. „krótkiej chronologii” Jürgen Thorwald wyróżnia okresy:
Wieloletnie badania asyriologiczne pozwoliły zgromadzić bogaty zbiór informacji o i , natomiast zdobywanie wiedzy o macedońskiej medycynie napotyka poważne trudności, m.in. ze względu na niejednoznaczność dokumentów zapisanych pismem klinowym w formie piktograficznej i w kolejnych wersjach języka sumeryjskiego oraz na ścisły związek medycyny z magią (np. magia babilońska).
Poszukiwania informacji o medycynie w Mezopotamii.
Opinia Herodota (V wiek p.n.e.).
Herodot, dociekliwy obserwator pracy lekarzy w starożytnym Egipcie, odwiedził Babilon w 450 roku p.n.e. Zachwycał się miastem, mimo jego wcześniejszych zniszczeń przez wojska asyryjskie i perskie. W "Dziejach" (rok 450 p.n.e.) napisał m.in.:
Równocześnie stwierdził:
Osiągnięcia asyriologii w XIX–XX w..
Asyriolodzy przełomu XIX/XX wieku osobiście doświadczyli występowania w Mezopotamii licznych chorób zakaźnych i deprymującego wpływu klimatu na układ nerwowy
. W czasie swoich ekspedycji niemal wszyscy zetknęli się z malarią, ospą, cholerą, trądem i in. (George Smith, który odkrył w Niniwie Epos o Gilgameszu, zmarł na dżumę w wieku 36 lat). Byli przekonani, że Herodot się mylił – że wysoki poziom kultury starożytnej Mezopotamii musiał być zgodny z poziomem medycyny. Mimo tego przekonania poświęcali zagadnieniom medycznym mało uwagi, mając do dyspozycji stosunkowo niewiele narzędzi badawczych, znacznie mniej niż egiptolodzy, badający zachowane ślady medycyny staroegipskiej. W wydanej w 1962 roku książce „A Short History of Medicine” (Charles Singer, E. Ashworth Underwood), liczącej 915 stron, tekst rozdziału "Medicine of Mesopotamia" mieści się na ok. 5 stronach. Zajmujący się współcześnie historią medycyny w Mezopotamii Irving Finkel, kurator największej na świecie kolekcji mezopotamskich tabliczek z inskrypcjami klinowymi (Departament Bliskiego Wschodu w Muzeum Brytyjskim), napisał w 1997 roku:
Pierwsze próby odczytania pisma klinowego rozpoczęli m.in. Georg Friedrich Grotefend (1775–1853), Rasmus Rask (1787–1832), Eugène Burnouf (1801–1852), Christian Lassen (1800–1876). Współczesna wiedza historyków medycyny pochodzi m.in. ze znajdujących się w licznych muzeach świata fragmentów podręczników medycznych, odnalezionych recept, odbitek pieczęci lekarzy i ich korespondencji z pacjentami-królami, a również z treści kodeksów praw, tekstów eposów, takich jak epos o Gilgameszu poszukującym tajemnicy nieśmiertelności lub epos Gilgamesz, Enkidu i świat podziemny i sumeryjskich mitów, przypominające szamanizm (złe duchy, niosące burze piaskowe lub choroby, np. Pazuzu, Labartu i Lilith). Źródłem cennych informacji są też księgi historyczne Starego Testamentu (np. Księga Jozuego, 1 Księga Samuela, Wojna Sennacheryba z Ezechiaszem według Biblii, zob. Tabela ksiąg Starego Testamentu).
W historii gromadzenia tej części archeologicznych zbiorów, która zawiera treści medyczne, wyróżnia się daty:
Z Kodeksu Hammurabiego
§ 215 Jeśli lekarz wyleczy ciężką ranę człowieka wolnego za pomocą narzędzia z brązu lub jeśli plamkę na oku człowieka narzędziem z brązu otworzy i oko tego człowieka wygoi, to należy mu za to zapłacić 10 miar srebra. 
§ 221 Jeśli lekarz wyleczy złamaną kończynę wolnego człowieka i chore trzewia uzdrowi, to chory ma lekarzowi dać 5 miar srebra. 
Choroby, lekarze, leczenie.
Źli bogowie, demony i choroby.
Podobnie jak w bardziej prymitywnych cywilizacjach, przyczyn chorób dopatrywano się w czynnikach ponadnaturalnych. Występowanie chorób uważano za skutek działalności złych bogów i bardzo licznych demonów (np. demony wywodzące się od duchów źle pochowanych zmarłych, domagające się większych ofiar i inne straszne wytwory wyobraźni kapłanów, wzmacniające ich wpływ na ludzi ogarniętych lękiem przed cierpieniem i śmiercią). Chory król Aszurbanipal pisał:&lt;includeonly»Największą grozę budziła „Zła Siódemka” – odstępowano wręcz od leczenia w dniu 7 od pierwszych objawów i jego wielokrotnościach&lt;/includeonly&gt; 
René Labat, autor wydanej w 1951 roku dwutomowej książki "Traité akkadien de diagnostics et pronostics médicaux", w odczytanych z glinianych tabliczek tekstach na temat chorób, zawierających liczne odwołania do woli duchów, zaklęcia itp., znalazł opisy objawów, odpowiadające wyobrażeniom z XIX i XX wieku, takie jak np. opis pacjenta chorego prawdopodobnie na gruźlicę jelit (zob. różnicowanie w chorobie Crohna):
Analogicznie przeredagowane przez Labata starożytne opisy objawów innych chorób pozwalają ludziom współczesnym nazwać dolegliwości zapaleniem opłucnej lub płuc, zapaleniem oskrzeli, żółtaczką, nieżytem żołądka ("gastritis"), skrętem jelit, dolegliwościami żółciowymi, żylakami odbytu, udarem, zapaleniem ucha środkowego, rzeżączką, chorobami nerek i pęcherza.
Większe wątpliwości dotyczą nazw chorób wymienionych w tekście Kodeksu Hammurabiego i w zachowanych fragmentach zbioru praw sumeryjskiego króla Ur-Nammu (przełom XXII/XXI w. p.n.e.). W Kodeksie Hammurabiego użyto np. nazw „bennu” i „sibtu”, których znaczenie wnikliwie przeanalizował Karl Sudhoff wykazując, że oznaczają trąd i epilepsję. Uznaje się też, że Salmanasar IV, Aszur-dan III i Aszur-nirari V panowali w czasach anarchii i buntu, spowodowanych dżumą, nie jest jednak pewne, czy w tekstach asyryjskich „dżumą” (mutan) nie była nazywana każda „zaraza”. Przekonujących argumentów za epidemicznym charakterem choroby, która odegrała ważną rolę w czasie walk Izraelczyków z Filistynami, dostarczyła analiza tekstów Starego Testamentu, a przede wszystkim 1 Księga Samuela (zob. starożytność Aszdod i Bet Szemesz). Zaatakowani przez dżumę Filistyni oddali Izraelczykom Arkę Przymierza, przekazując im dar pojednania – pięć złotych guzów i pięć złotych szczurów lub myszy. Było to wymownym odniesieniem do objawów choroby (guzy dymienicze) i do plagi gryzoni, powodujących szerzenie się zakażenia (zob. też Wyprawa Sennacheryba do Egiptu, czarna śmierć).
Dobrzy bogowie i uzdrowiciele – "baru", "ashipu" i "asu".
Szansy na uzdrowienie dopatrywano się w działalności innych bogów (np. Sebitti, Sebittu, Iminbi). Jednym z bogów pomagających ludziom był Enki (zob. mit Inana i Enki), który według wierzeń był przodkiem wszystkich lekarzy, oraz jego wnuk Nabu, który patronował medycynie. Innym z przychylnych bogów był też Ningiszzida, sumeryjski bóg wegetacji, często przedstawiany pod postacią węża. Wąż odgrywa też istotną rolę w eposie o Gilgameszu (tabliczki IX–XI), który poszukuje nieśmiertelności. Pragnąc mu pomóc Utnapisztim (Ziusudra) – jeden z nielicznych ocalałych z potopu (odpowiednik Noego), obdarzony nieśmiertelnością w nagrodę za uratowanie życia ludzi i zwierząt – wskazuje zioło przywracające młodość. Gilgamesz zrywa roślinę, ale dopuszcza do tego, że zjada ją wąż, który uzyskuje zdolność odmładzania się przez zrzucanie skóry (zob. laska Eskulapa, kielich Higiei).
W Mezopotamii, podobnie jak w innych starożytnych cywilizacjach, leczeniem zajmowali się głównie kapłani w . Wyróżnia się trzy grupy kapłanów-uzdrowicieli. Uważa się, że wszyscy przygotowywali się do wykonywania swoich zadań w tych samych przyświątynnych szkołach, po czym składali przysięgę służbową i „przysięgę na wierność” (prawdopodobnie królowi). Zajmowali się: 
Leczenie i zapobieganie.
Mezopotamscy lekarze dysponowali mniejszą wiedzą na temat przyczyn i przebiegu chorób (współczesna etiologia, anatomia, fizjologia, patofizjologia) niż lekarze w starożytnym Egipcie. Nie dysponowali możliwościami obserwacji chorobowych zmian narządów w czasie sekcji zmarłych, z jakich korzystał np. Imhotep, lekarz faraona Dżesera. W Mezopotamii sekcja stanowiła tabu (dostępne informacje o patogenezie dotyczyły chorób zwierząt). Mimo to nie ograniczali się do modlitw i zaklęć – w miarę odkrywania kolejnych śladów ich działania rośnie przekonanie o umiejętności wnikliwej obserwacji objawów chorób (o czym świadczą szczegółowe opisy, zgodne z zamieszczanymi w podręcznikach z XIX-XX w.), o racjonalnych diagnozach i wyborach metod leczenia. Szczególnie dużym wyzwaniem musiało być postępowanie w przypadkach chorób naczyń mózgowych. Nie znając budowy i działania układu nerwowego, w tym CUN, asu część neuropsychiatrycznych objawów udaru (np. padaczka, psychozy, zaburzenia depresyjne, lęki) uznawali za skutek działania złych duchów, których wypędzanie było zadaniem kapłana lub aszipu. W innych przypadkach (np. porażenie nerwu twarzowego, niedowłady, afazja) dostrzegano podłoże fizyczne i stosowano środki farmakologiczne.
Treść tzw. „listów z Mari” ("Letters to the King of Mari") dowodzi, że w czasie leczenia pacjenta lekarze-praktycy i uzdrowiciele stosujący magię pracowali obok siebie – żadna z metod uzdrawiania nie była uważana za bardziej uzasadnioną od drugiej. 
Asu dokonywał rozpoznania choroby na podstawie objawów (współcześnie „rozpoznanie przy łóżku chorego”), co było podstawą wyboru metody leczenia. Rokowanie było zadaniem baru, który wykorzystywał m.in. astrologię i obserwacje innych zjawisk przyrodniczych (wierzono w bóstwa, objawiające się poprzez zjawiska przyrody). Niedostępne informacje o stanie wewnętrznych narządów pacjenta zastępowano obserwacjami wnętrzności (najczęściej wątroby) zwierząt ofiarnych, składanych przez chorego lub w jego imieniu. Przypuszcza się, że mezopotamskie metody haruspicji zostały później przejęte przez Etrusków (zob. wątroba z Piacenzy), a potem Rzymian i inne kultury. 
Uzdrawianie przez ashipu polegało na wypędzaniu duchów za pomocą zaklęć i rytuałów. Kapłan, ubrany zwykle w czerwone szaty, wchodząc do domu chorego wymawiał obrzędowe zdania, potwierdzające przychylność dobrych bóstw, co musiało obniżać poziom lęku osoby cierpiącej i jej rodziny przed złymi demonami, które spowodowały chorobę, np.: 
Pierwotna praktyczna wiedza lekarska, przekazywana z pokolenia na pokolenie (po opanowaniu pisma zapisywana na glinianych tabliczkach), prawdopodobnie wywodzi się z tradycyjnego ziołolecznictwa. Ludowa wiedza, zgromadzona na podstawie obserwacji działania roślin (wewnętrznego lub zewnętrznego), mogła dopiero później zostać „skażona” przez praktyki magiczne. Zioła stosowano podczas opatrywania ran, leczenia złamań, lewatyw itp. (podawanie części leków korelowało z datą, porą dnia oraz położeniem gwiazd). Stosując masaże, opatrunki itp. asu odwoływał się do sił nadprzyrodzonych – korzystał z zaleceń sformułowanych np.:
Reginald Campbell Thompson, wytrwały tłumacz asyryjskich tekstów medycznych, i jego następcy odcyfrowali i opublikowali 250 nazw roślin i innych składników mezopotamskich leków. W recepturach wymieniano np. rośliny makowate (co najmniej od czasów Sargona II) – źródło opium – oraz wiele innych roślin, stosowanych wcześniej w Egipcie, m.in.:
Stosowano również rośliny prawdopodobnie wówczas w Egipcie nieznane: platany, bukszpan, drzewo świętojańskie, topola mezopotamska, balsam mirry i inne, a przede wszystkim wilczą jagodę ("Atropa belladonna", zob. zastosowanie), stosowaną np. przy skurczach pęcherza, napadach kaszlu lub nadmiernym ślinotoku. Część roślin dotarała do Mezopotamii i Egiptu z Indii. Były wśród nich konopie indyjskie, które w Mezopotamii po raz pierwszy zaliczono do ziół leczniczych. 
Lekarze byli świadomi zagrożeń, na jakie mogą być narażeni pacjenci zażywający leki zawierające niektóre z wymienionych ziół. Istnieją dokumenty potwierdzające przeprowadzanie testów na jeńcach lub niewolnikach (m.in. list lekarza Abad-Szum-Usura do króla Asarhaddona w sprawie leczenia następcy tronu).
Leki zawierały również składniki mineralne (np. ałun, siarka, miedź, grynszpan) lub pochodzenia zwierzęcego, np. kał (koproterapia, stosowana również w starożytnym Egipcie).
O istnieniu chirurgii – metody leczenia najmniej związanej z magią – wspomniano już w XVIII wieku p.n.e. w Kodeksie Hammurabiego. Potwierdziły to znaleziska archeologiczne – w Niniwie znaleziono kilka chiururgicznych narzędzi (dwusieczny skalpel, piła, dwa noże z brązu, mały nóż z obsydianu oraz trepan do otwierania czaszki). Określone w kodeksie praw wysokie opłaty za operacje oraz kary ponoszone w przypadku ich niepowodzenia mogły ograniczać rozwój tej gałęzi medycyny. Do operacji okulistycznych, np. wykonywanych w przypadkach zaćmy (zmętniałą soczewkę przesuwano igłą), odnosił się zapis, że w przypadku spowodowania utraty oka przez obywatela lekarz ma być ukarany obcięciem rąk (kary nie były tak surowe, jeżeli pacjent był np. niewolnikiem). 
Trepanacja czaszki była prawdopodobnie wykonywana sporadycznie, jednak została jednoznacznie potwierdzona w wyniku badań czaszek, znalezionych w Lakisz przez Jamesa Starkeya (prowadzone są dalsze poszukiwania).

</doc>
<doc id="1020265" url="https://pl.wikipedia.org/wiki?curid=1020265" title="Jatta">
Jatta

Jatta (arab. يطّه) - miasto w Autonomii Palestyńskiej; na Zachodnim Brzegu Jordanu; niedaleko Hebronu. Według danych szacunkowych na rok 2010 liczy 62 076 mieszkańców. Przemysł spożywczy, włókienniczy.

</doc>
<doc id="1020266" url="https://pl.wikipedia.org/wiki?curid=1020266" title="Nicolás Olivera">
Nicolás Olivera

Andrés Nicolás Olivera (ur. 30 maja 1978 w Montevideo) – urugwajski piłkarz występujący najczęściej na pozycji ofensywnego pomocnika lub cofniętego napastnika.
Kariera klubowa.
Olivera jest wychowankiem klubu Defensor Sporting. W 1996 roku zadebiutował w jego barwach w lidze urugwajskiej i pokazał się z dobrej strony zdobywając 10 goli w lidze. Z Defensorem wywalczył wicemistrzostwo fazy Apertura, a w Clausura zajął 4. miejsce. W 1997 grał w klubie z Montevideo nieco mniej zdobywając 6 goli w lidze i wygrywając fazę Clausura.
W styczniu 1998 roku Olivera przeszedł do hiszpańskiej Valencii. W Primera División zadebiutował 12 stycznia w zremisowanym 0:0 meczu z RCD Mallorca, ale do końca sezonu wystąpił tylko w jeszcze jednym spotkaniu. Latem odszedł z klubu i został piłkarzem drugoligowej Sevilli. Tam zaczął grać w wyjściowej jedenastce i wspomógł Sevillę w powrocie do Primera División. W La Liga z Sevillą występował jednak tylko przez rok, gdyż andaluzyjski klub zajmując ostatnie miejsce został zdegradowany o klasę niżej. W sezonie 2000/2001 w drugiej lidze Nicolás strzeli 16 goli dla swojego klubu walnie przyczyniając się do kolejnego powrotu do ekstraklasy. W Sevilli grał jeszcze w sezonie 2001/2002 i zdobywając 8 goli stał się drugim najlepszym strzelcem zespołu. W sezonie 2002/2003 Olivera występował w Realu Valladolid, ale spisał się słabiej niż w Sewilli i w następnym sezonie został graczem drugoligowej Córdoby.
W 2004 roku Olivera wrócił do Defensoru, ale grał w nim tylko pół roku i następnie na krótko ponownie trafił do Hiszpanii i rozegrał 4 spotkania dla Albacete Balompié, które na koniec sezonu spadło z ligi. W sezonie 2005/2006 znów występował w swoim macierzystym klubie, a latem 2006 wyjechał do Meksyku. W fazie Apertura występował w Club Necaxa, ale nie awansował z tym klubem do fazy play-off i po jej zakończeniu przeszedł do Atlasu i doszedł z nią do ćwierćfinału play-off. Inne kluby meksykańskie, w których grał Olivera, to Puebla, Veracruz i Club América, jednak z żadnym z nich nie osiągnął większych sukcesów.
Latem 2011 powrócił do swojego macierzystego zespołu, Defensoru Sporting.
Kariera reprezentacyjna.
W reprezentacji Urugwaju Olivera zadebiutował 13 grudnia 1997 roku w wygranym 2:0 meczu z ZEA, rozegranym w ramach Pucharu Konfederacji 1997. W tym samym roku występował też na młodzieżowych Mistrzostwach Świata w Malezji, na których został wybrany najlepszym zawodnikiem i został wicemistrzem świata.
W 2002 roku Olivera został powołany przez selekcjonera Víctora Púę do kadry na Mistrzostwa Świata 2002. Nie zagrał tam jednak ani minuty będąc rezerwowym zawodnikiem.

</doc>
<doc id="1020267" url="https://pl.wikipedia.org/wiki?curid=1020267" title="Gutowo-Leśnictwo">
Gutowo-Leśnictwo

Gutowo-Leśnictwo – osada leśna w Polsce położona w województwie kujawsko-pomorskim, w powiecie toruńskim, w gminie Zławieś Wielka.
W latach 1975–1998 miejscowość administracyjnie należała do województwa toruńskiego. Znajduje się tu również "Leśniczówka Gutowo".
Zobacz też: Gutowo

</doc>
<doc id="1020268" url="https://pl.wikipedia.org/wiki?curid=1020268" title="Tomasz Romańczuk">
Tomasz Romańczuk

Tomasz Romańczuk (ur. 12 grudnia 1933 w Rosi, zm. 8 czerwca 2005) – polski agronom i polityk, poseł na Sejm PRL IX i X kadencji, senator III kadencji.
Życiorys.
Syn Wacława. W 1956 ukończył studia w Wyższej Szkole Rolniczej w Grodnie. W 1956 został skierowany do pracy w kołchozie w rejonie grodzieńskim w zawodzie agronoma. W 1958 przyjechał do Polski i rozpoczął pracę w Państwowych Gospodarstwach Rolnych Ławki i Ryn na stanowiskach kierowniczych. W 1979 został dyrektorem Rominckiego Kombinatu Rolnego w Gołdapi.
Należał do Polskiej Zjednoczonej Partii Robotniczej, był członkiem Komitetu Wojewódzkiego partii w Suwałkach. W latach 1985–1991 sprawował mandat posła IX i X kadencji. Sprawował następnie mandat senatora III kadencji wybranego z ramienia Sojuszu Lewicy Demokratycznej w województwie suwalskim. W 1998 został wybrany na radnego sejmiku warmińsko-mazurskiego I kadencji.
Odznaczony Krzyżem Komandorskim Orderu Odrodzenia Polski (1997), Krzyżem Oficerskim Orderu Odrodzenia Polski (1986) i Złotym Krzyżem Zasługi (1963).
Pochowany na cmentarzu komunalnym w Gołdapi.

</doc>
<doc id="1020272" url="https://pl.wikipedia.org/wiki?curid=1020272" title="Gekon żmijowy">
Gekon żmijowy

Gekon żmijowy ("Hemidactylus imbricatus") – gatunek jaszczurki z rodziny gekonów.
Gatunek ten po raz pierwszy opisał w 1853 roku Edward Blyth, nadając mu nazwę "Homonota fasciata"; późniejsi autorzy zaliczali ten gatunek do rodzaju "Teratolepis" jako jedynego przedstawiciela tego rodzaju. Z badań Bauera i współpracowników (2008) wynika, że gatunki gekonów zaliczane do rodzaju "Hemidactylus" nie tworzą kladu, do którego nie należałby również gekon żmijowy; w konsekwencji zasadne okazało się zaliczenie gekona żmijowego do rodzaju "Hemidactylus". Ponieważ nazwę "Hemidactylus fasciatus" nosi już gatunek afrykańskiego gekona opisany przez Johna Graya w 1842 roku, Bauer i współpracownicy (2008) ustanowili dla gekona żmijowego nową nazwę gatunkową "Hemidactylus imbricatus".
Wygląd.
Niewielki gekon osiągający średnio 8 cm długości. Głowa trójkątna, oczy bez powiek z pionową źrenicą. Ogon gruby, grzbieto-brzusznie spłaszczony. Grzbiet szaro-brązowy. Wzdłuż ciała biegną ciemniejsze pręgi po sam ogon. Poprzecznie do nich biegną jaśniejsze pręgi również od głowy po sam ogon. Ciało pokryte drobnymi łuskami. Palce bez przylg zakończone pazurkami.
Rozmiary : Dorasta do 10 cm
Długość życia : Żyje ok. 8 lat (max. 10)
Pokarm : Zwierzęcy (świerszcze, karaczany, szarańcza)
Aktywny : Jaszczurka aktywna w nocy
Dymorfizm płciowy : Widoczny po czasie 3-4 miesięcy od wyklucia
Zasięg występowania.
Można go spotkać na niewielkim obszarze w południowo-wschodnim Pakistanie. Występuje na suchych, skalistych terenach.
Zachowanie.
Jak wszystkie jaszczurki, płochliwa jednak nie ciężko ją oswoić. Z uwagi na drobne ciało należy być ostrożnym biorąc ją na dłoń. Nie jest agresywna. Można ją trzymać z innymi gatunkami jednak jest to niewskazane.
Pożywienie.
Żywią się drobnymi bezkręgowcami. ćmami, muchami mniejszymi motylami i niewielkimi świerszczami. Podczas hodowli warto jak najobficiej urozmaicać pokarm. Owady z odłowu mogą przenosić pasożyty, bakterie, grzyby czy roztocza. Należy pamiętać o dodatkowych witaminach.
Terrarium.
Terrarium najlepiej typu wertykalnego (wysokie) ze względu na wspinaczkę. Wentylowane. Optymalne wymiary 40x30x20 cm dla 2 samic i 1 samca (długość/głębokość/wysokość), lecz im większe tym bardziej komfortowo będą się czuły. Mata grzewcza lub kamienie podgrzewane. Jako podłoże najlepiej stosować włókno kokosowe. Ważne jest, by posiadało co najmniej kilka kryjówek.

</doc>
<doc id="1020273" url="https://pl.wikipedia.org/wiki?curid=1020273" title="Sioni Bolnisi">
Sioni Bolnisi

Sioni Bolnisi (gruz. სკ სიონი ბოლნისი) – gruziński klub piłkarski z siedzibą w Bolnisi.
Historia.
Klub został założony w 1936 jako Sioni Bolnisi. Na początku grał w rozgrywkach lokalnych.
W roku 1995 klub awansował do Umaglesi Liga. W 2004 roku Sioni i WIT Georgia Tbilisi mieli tyle samo punktów w końcowej klasyfikacji. Zadecydował mecz dodatkowy, wygrany przez WIT Georgia 2:0. Sioni nie zagrało w Pucharze UEFA z powodu zamieszek.

</doc>
<doc id="1020274" url="https://pl.wikipedia.org/wiki?curid=1020274" title="Zenon Nowak (1949–2002)">
Zenon Nowak (1949–2002)

Zenon Nowak (ur. 24 kwietnia 1949 w Witosławiu, zm. 16 listopada 2002 w Lesznie) – polski polityk, działacz związkowy, senator III kadencji.
Życiorys.
Był synem robotnika rolnego Leona i Heleny z Ratajczaków, miał czworo rodzeństwa: brata Edwarda oraz siostry Danutę, Ewę i Barbarę. Kształcił się w Lesznie w szkole podstawowej i potem w szkole zawodowej dla pracujących, uzyskując w 1967 specjalność mechanika. Zawodowo pracował na stacji obsługi Państwowej Komunikacji Samochodowej w Lesznie, potem w Spółdzielni Inwalidów „Kopernik” w Lesznie, a od 1976 w Państwowym Gospodarstwie Rolnym Długie Stare (w 1995 przekształconym w Przedsiębiorstwo Rolne Długie Stare Sp. z o.o.). W latach 1998–2002 był zatrudniony jako kierownik Zakładu Rolnego w Strzyżewicach.
W 1967 wstąpił do Polskiej Zjednoczonej Partii Robotniczej, potem był członkiem Socjaldemokracji RP (od 1990) i Sojuszu Lewicy Demokratycznej (od 1999). W 1984 należał do inicjatorów powołania Krajowej Federacji Związków Zawodowych Pracowników Rolnictwa Ogólnopolskiego Porozumienia Związków Zawodowych. Rok później wybrany został na wiceprzewodniczącego rady wojewódzkiej Porozumienia Związków Zawodowych w Lesznie.
W latach 1993–1997 zasiadał w Senacie III kadencji. Został wybrany z listy Sojuszu Lewicy Demokratycznej w województwie leszczyńskim. Był wiceprzewodniczącym Komisji Rolnictwa, pracował też w Komisji Praw Człowieka i Praworządności. W 1998 objął mandat radnego sejmiku wielkopolskiego I kadencji. Został wiceprzewodniczącym klubu radnych SLD, wiceprzewodniczącym Komisji Rolnictwa i Obszarów Wiejskich, członkiem Komisji Planowania Przestrzennego, Infrastruktury i Ochrony Środowiska oraz Komisji Obrony.
Był wieloletnim (od 1977) członkiem Polskiego Związku Łowieckiego, od 2000 prezesował macierzystemu kołu łowieckiemu „Szarak” w Strzyżewicach. Był członkiem okręgowych władz Polskiego Związku Łowieckiego w Lesznie.
Został odznaczony m.in. Srebrnym (1985) i Złotym (1997) Krzyżem Zasługi, Medalem 40-lecia Polski Ludowej (1984), odznaką „Za Zasługi dla Województwa Leszczyńskiego” (1984), odznaką „Zasłużony Pracownik Rolnictwa” (1984), medalem „Za Zasługi dla OPZZ” (1994). Posiadał też wyróżnienia łowieckie – Brązowy Medal Zasługi Łowieckiej i odznakę „Za Zasługi w Rozwoju Wielkopolskiego Łowiectwa”.
Od 1973 żonaty był z Ireną z domu Mistur, miał syna Marcina (ur. 1975). Zmarł w listopadzie 2002 w Lesznie, pochowany został na cmentarzu w Strzyżewicach.

</doc>
<doc id="1020275" url="https://pl.wikipedia.org/wiki?curid=1020275" title="Dispur">
Dispur

Dispur (hindi दिसपुर, trb.: "Dispur", trl.: "Dispur"; assamski দিসপুর; ang. "Dispur") – miasto w Indiach, od 1973r stolica stanu Asam, zamieszkiwane przez 16 tys. osób (2006). W mieście rozwinięty jest przemysł spożywczy i włókienniczy. Dispur jest częścią większego miasta − Guwahati.

</doc>
<doc id="1020276" url="https://pl.wikipedia.org/wiki?curid=1020276" title="Operacja Chicago">
Operacja Chicago

Operacja Chicago (ang. "Mission Chicago") – desant szybowcowy dokonany przez elementy amerykańskiej 101 Dywizji Powietrznodesantowej przed świtem 6 czerwca 1944 r. w czasie lądowania w Normandii podczas II wojny światowej. Początkowo miał to być główny atak 101 Dywizji Powietrznodesantowej w dniu inwazji, a operacja szybowcowa stała się misją dodatkową, wspierającą główny desant spadochronowy o kryptonimie operacja Albany. Ponieważ obszar odpowiedzialności dywizji znajdował się w pobliżu plaży Utah, możliwość użycia szybowców była mocno ograniczona, a większość jednostek wsparcia dywizji była transportowana drogą morską.
Tło sytuacyjne.
101 Dywizja Powietrznodesantowa miała za zadanie zabezpieczyć cztery wyjścia z grobli za plażą Beach, zniszczyć niemiecką baterię artylerii nadbrzeżnej w Saint-Martin-de-Varreville, zdobyć budynki w pobliżu Mezières uważane za nieprzyjacielskie koszary i stanowisko dowodzenia baterią artyleryjską, zająć śluzy na rzece Douve w la Barquette (naprzeciwko Carentan), zdobądź dwie kładki łączące rzekę Douve w la Porte naprzeciw Brévands, zniszczyć mosty drogowe nad Douve w Saint-Côme-du-Mont i zabezpiecz dolinę rzeki Douve.
W toku akcji oddziały 101-ej miały również zakłócać niemiecką komunikację, ustawiać blokady na drogach, aby utrudniać ruch niemieckich posiłków oraz ustanowić linię obronną pomiędzy przyczółkiem na plaży a Valognes i oczyścić obszar stref zrzutu do granicy jednostek w Les Forges, gdzie miano nawiązać kontakt z żołnierzami 82 Dywizji Powietrznodesantowej.
Opis misji.
Operacja Chicago była dwudziestym siódmym rzutem desantu powietrznego w Normadnii, a prowadziły ją transportowce Douglas C-47 z 434 Grupy Transportu Piechoty stacjonującej w bazie RAF Aldermaston. 52 samoloty służyły jako holowniki dla tej samej liczby szybowców Waco CG-4A przewożących po 155 żołnierzy każdy, spychacze, szesnaście dział przeciwpancernych 57 milimetrów i 25 jeepów willysów. Przewieziono również 2,5 tony amunicji oraz 11 ton sprzętu, w tym zestaw radiowy SCR-499 dla stanowiska dowodzenia kwatery głównej dywizji.
Chicago było przede wszystkim misją wzmacniającą siły artylerii. Na pokładzie 44 szybowców znajdowały się baterie A i B 81. batalionu przeciwlotniczego. Pozostałe 8 szybowców przenosiło małe elementy 326. powietrznodesantowego batalionu inżynieryjnego, 101. kompanii sygnałowej, plutonu przeciwpancernego 327 Pułku Piechoty Szybowcowej oraz zespół chirurgiczny 326 powietrznodesantowej kompanii medycznej. Desantowi szybowcowemu towarzyszył również adiutant dowódcy dywizji 101 Dywizji Powietrznodesantowej, gen. Don Pratt, który w ostatniej chwili wyznaczony do dowodzenia eszelonem desantu morskiego.
Według pierwotnego planu szybowce miały zostać odczepione od holowników o zmierzchu poprzedzającym dzień inwazji, przed lądowaniem na plażach, lecz by chronić szybowce przed ogniem z ziemi, czas desantu został przesunięty na godz. 4:00 w dniu D, 2 godziny przed świtem. Wyznaczonym miejscem docelowym we Francji była Strefa Lądowania E, obszar znajdujący się w jednej ze stref zrzutu spadochroniarzy 101 Dywizji Powietrznodesantowej, Strefie Zrzutu C i nieznacznie pokrywający się z nią. Obszar ten został wybrany jako centrum działań dywizji i jako miejsce do rozstawienia radiolatarni BUPS („Beacon, Ultra Portable S-band”), którą przecieracze szlaków (ang. "pathfinders") mogliby prowadzić samoloty do strefy lądowania, wykorzystując radary SCR-717 zainstalowane w samolotach dowódców lotów.
Strefa lądowania była obszarem w kształcie trójkąta, którego podstawę o długości mili wyznaczała droga łącząca Les Forges (wioskę na południe od Sainte-Mère-Église) i Sainte-Marie-du-Mont. Strefa miała głębokość 2,4 km, a jej wschodni kraniec przebiegał przez Hiesville, posterunek dowodzenia dywizji 3 km na zachód od Sainte-Marie-du-Mont. Oprócz centralnej lokalizacji pola w strefie były średnio dwukrotnie dłuższe niż większość innych w pobliżu. Wiele pól było jednak otoczonych drzewami o wysokości 12 m, a nie żywopłotami, co nie było dość dobrze widoczne na fotografiach z rozpoznania lotniczego.
Atak szybowcowy.
Pierwszy z 52 samolotów wystartował o godz. 1:19. Jasne światło księżyca umożliwiło sprawne ustawienie się holowników w trzynaście fal po cztery szybowce w formacji eszelonowej. Krótko po sygnale rozpoczęcia desantu, szybowiec z radiem dowodzenia zbyt wcześniej odczepił się od holownika i wylądował poza wyznaczoną strefą zrzutu. Radio zostało odzyskane i przetransportowane wieczorem 6 czerwca w ramach misji Keokuck, ale wypadek spowodował, że 101 Dywizja Powietrznodesantowa będzie przez cały dzień poza zasięgiem kontaktu radiowego z innymi siłami inwazyjnymi aż do momentu połączenia z 4 Dywizją Piechoty nacierającą z plaży Utah.
Pogoda na trasie złagodniała w porównaniu z gęstymi chmurami i mgłą gruntową, które poważnie zakłóciły zrzut spadochroniarzy dwie godziny wcześniej. Ponieważ znajdowały się na szlaku, a nie w bliskich formacjach, holowniki i szybowce mogły przenikać chmury bez rozbicia szyku. Kolumna znalazła się jednak pod ostrzałem artylerii przeciwlotniczej, a jeden C-47 i jego szybowiec zostały zestrzelone i spadły w pobliżu Pont-l’Abbé na rzece Douve, na zachód od strefy lądowania. Uszkodzonych zostało także siedem transportowców i kilka szybowców.
Dowódca 434 Grupy Transportu Piechoty został poprowadzony do Strefy Lądowania E przez radiolatarnię „Eureka” ustawioną tam przez przecieraczy szlaków (sygnalizatory BUPS AN/UPN-1 zostały uszkodzone podczas lądowania i były nieoperacyjne). Mimo że nadajnik został umieszczony w niewłaściwej części strefy lądowania, kształt „trójnika” utworzony przez zielone światła obrysowe Holophane dostrzegli piloci przybywających samolotów C-47. O godz. 3:54, sześć minut wcześniej niż zakładano, 49 z 50 pozostałych transportowców wypuściło swoje szybowce w wyznaczonym punkcie na wysokości 140 metrów. Pięćdziesiąty holownik, który wyszedł z formacji, wypuścił swój szybowiec na południe od Carentan.
Podczas zaplanowanych skrętów w lewo o 270° po odczepieniu od holownika większość pilotów szybowców Waco straciła z oczu światła obrysowe. Księżyc zachodził w momencie zwolnienie szybowców i był w dodatku zasłonięty rozproszonymi chmurami, tak że bez odniesienia do znaczników piloci nie rozpoznali już swojej strefy lądowania. Zaledwie sześć szybowców wylądowało w samej strefie i tylko 15 innych na polach w promieniu 800 metrów od niej. Grupa dziesięciu maszyn wylądowała na polu w pobliżu Les Forges. Z pozostałych 18, wszystkie oprócz jednej wylądowały na polach na wschodzie w odległości 3 km od strefy lądowania.
Prawie wszystkie szybowce wylądowały, rozbijając się na mniejszych polach poza strefą lądowania po ścięciu skrzydłami nieoczekiwanych drzew. Niemiecki ogień przeciwlotniczy był nieskuteczny w ciemnościach i chociaż większość szybowców uderzyła w drzewo lub rów, większość ładunku udało się wyładować bez żądnej szkody. W jednym feralnym szybowcu gen. Pratt zginął wraz z drugim pilotem (następstwa tego incydentu zostały przedstawione w sfabularyzowanej formie w filmie "Szeregowiec Ryan"). Wszystkie ofiary operacji Chicago zamknęły się w liczbie 5 zabitych, 17 rannych i 7 zaginionych.
O świcie stanowisko dowodzenia dywizji wysłało duży patrol, aby pomóc kolegom w usunięciu ich ekwipunku ze zmiażdżonych szybowców (tylko kilka z nich zostało uszkodzonych tak poważnie, że sprzętu nie można było wyładować natychmiast po lądowaniu) i poprowadzić ich do Hiesville. Wyciąganie i składanie sprzętu było długim procesem, ale w południe patrol wrócił z 3 jeepami, 6 działami przeciwpancernymi, 115 żołnierzami piechoty szybowcowej oraz 35 jeńcami niemieckimi. Oficjalna historia amerykańskiego lądowania w Normandii wykazała, że operacja Chicago „zakończyła się sukcesem”.

</doc>
<doc id="1020277" url="https://pl.wikipedia.org/wiki?curid=1020277" title="Nicolas Olivera">
Nicolas Olivera



</doc>
<doc id="1020279" url="https://pl.wikipedia.org/wiki?curid=1020279" title="Władysław Lipczak">
Władysław Lipczak

Władysław Piotr Lipczak (ur. 6 czerwca 1947 w Szyszkowie, zm. 14 marca 2001 w Oleśnie) – polski polityk, lekarz weterynarii, senator III kadencji.
Życiorys.
W 1973 ukończył studia weterynaryjne w Akademii Rolniczej we Wrocławiu. Od 1979 pracował w Zakładzie Patologii Doświadczalnej Polskiej Akademii Nauk, gdzie w 1987 obronił doktorat. W latach 1974–1990 kierował państwowym zakładem leczniczym zwierząt.
Działał w Zjednoczonym Stronnictwie Ludowym, w 1989 bez powodzenia kandydował do Sejmu. Wykonywał mandat radnego Gorzowa Śląskiego. W latach 1993–1997 z rekomendacji Polskiego Stronnictwa Ludowego zasiadał w Senacie, reprezentując województwo częstochowskie. Był członkiem Komisji Rolnictwa oraz Komisji Spraw Emigracji i Polaków za Granicą.
Odznaczony Krzyżem Kawalerskim Orderu Odrodzenia Polski (1999).

</doc>
<doc id="1020280" url="https://pl.wikipedia.org/wiki?curid=1020280" title="Konklawe 1667">
Konklawe 1667

Konklawe 2-20 czerwca 1667 – konklawe, które na następcę Aleksandra VII wybrało Klemensa IX. Było to jedno z krótszych konklawe w XVII wieku.
Śmierć Aleksandra VII.
Aleksander VII Chigi zmarł 22 maja 1667 roku w wieku 68 lat. Jego 12-letni pontyfikat upływał w dużej mierze pod znakiem konfliktu z Francją. Konflikt ten nie rozwijał się pomyślnie dla Kościoła i w 1664 papież został zmuszony do podpisania z królem Ludwikiem XIV traktatu w Pizie, w którym przyznał mu m.in. prawo nominacji biskupich. Król Francji był zdeterminowany by nie dopuścić po raz trzeci do wyboru wrogiego Francji papieża i zabiegi w tym kierunku podjął jeszcze przed śmiercią Aleksandra VII.
Lista uczestników.
W chwili śmierci Aleksandra VII Kolegium Kardynalskie liczyło 70 kardynałów, ale dwóch zmarło 5 czerwca, na początku sediswakancji. W konklawe wzięło udział 64:
Wśród elektorów było 60 Włochów i po dwóch Francuzów i Niemców
16 elektorów otrzymało kapelusze kardynalskie jeszcze od Urbana VIII (1623–1644), 20 od Innocentego X (1644–1655), a pozostałych 28 od Aleksandra VII (1655–1667).
Nieobecni.
Sześciu kardynałów (dwóch Hiszpanów, trzech Włochów i Niemiec, wszyscy z nominacji Aleksandra VII) nie uczestniczyło w elekcji, z czego dwóch zmarło w trakcie sediswakancji:
Frakcje w Kolegium Kardynałów.
W Kolegium Kardynalskim wyróżniano pięć frakcji:
Kandydaci na papieża.
Kilkunastu kardynałów uważano za papabili: Borromeo, Ottoboni, Imperiali, Rospigliosi, Barbarigo, Carpegna, Pallotta, Brancaccio, Albizzi, Spada, d’Elci, Farnese i Buonvisi, niekiedy wymieniano jeszcze dodatkowe nazwiska. Głównym faworytem wydawał się kardynał Spada, choć na jego niekorzyść przemawiały zbyt bliskie związki z niepopularnym rodem Barberini. Wysoko oceniano szanse powszechnie szanowanego kardynała Farnese, a także kardynała Scipione d’Elci, który mógł liczyć na poparcie Chigiego, ale żaden z tej dwójki nie mógł liczyć na wsparcie katolickich mocarstw. Uważano, że wobec ścierania się różnych interesów na konklawe największe szanse na zebranie wymaganej większości będą mieli Buonvisi lub Rospigliosi. Tego drugiego popierała Francja, gdyż król cenił Rospigliosiego za jego dążenia do poprawy stosunków dwustronnych. Francuscy przedstawiciele w Rzymie otrzymali stosowne instrukcje dotyczące wspierania tej kandydatury, jednak z zachowaniem dyskrecji. Rospigliosi uchodził przy tym za kandydata akceptowalnego również dla Hiszpanii, gdzie przez kilka lat był nuncjuszem apostolskim. Swoją kandydaturę zamierzał też wystawić Francesco Barberini, wspierany przez brata Antonio, jednak mimo starań nie udało im się uzyskać poparcia Hiszpanii.
Przebieg konklawe.
Po początkowych wahaniach co do miejsca (Watykan albo Kwirynał) 61 kardynałów zgromadziło się dnia 2 czerwca na Watykanie. Do 10 czerwca do Rzymu przybyło jeszcze trzech kolejnych kardynałów, ustalając ostateczną liczbę elektorów na 64.
Już na samym początku konklawe okazało się, że liczą się tylko trzy kandydatury: Farnese, d’Elci i Rospigliosi, przy czym ta pierwsza kandydatura szybko odpadła z uwagi na zdecydowany sprzeciw „lotnego szwadronu”. Kardynał d’Elci miał silne poparcie ze strony Chigiego, który jednak musiał ostatecznie ustąpić ze względu na stanowisko Francji i Hiszpanii. Oba te mocarstwa, choć z różnych względów, poparły sekretarza stanu Rospogliosiego. Decydujące znaczenie miało tu stanowisko frakcji Azzoliniego, która również poparła Rospigliosiego, a sam Azzolini zdołał przekonać Chigiego do zmiany zdania.
Wybór Klemensa IX.
20 czerwca 1667 Giulio Rospigliosi został wybrany na papieża, otrzymując 31 głosów w fazie skrutynium i kolejne 30 w fazie akcesu, co łącznie dało 61 głosów. Jedynymi głosami przeciwko był jego własny oraz kardynała Corsini, które oddano na Flavio Chigiego. Elekt przybrał imię Klemensa IX. Sześć dni później protodiakon Rinaldo d’Este nałożył tiarę papieską na jego głowę, a 3 lipca odbył się uroczysty ingres nowego papieża do bazyliki laterańskiej.

</doc>
<doc id="1020283" url="https://pl.wikipedia.org/wiki?curid=1020283" title="Gostomka">
Gostomka

Gostomka – kolonia w województwie kujawsko-pomorskim, w powiecie żnińskim, w gminie Rogowo. Miejscowość wchodzi w skład sołectwa Rogowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="1020285" url="https://pl.wikipedia.org/wiki?curid=1020285" title="Wystawa Berlińska">
Wystawa Berlińska

Wystawa Berlińska – ekspozycja propagandowa, przygotowana w Berlinie przez nazistowskie władze III Rzeszy w 1933, pod hasłem „Wschód krajem przyszłości Niemiec”. Wystawa została zainspirowana przez rewizjonistyczną organizację Bund Deutscher Osten (pol. Związek Niemiecki Wschód) i sfinansowana przez władze niemieckich prowincji wschodnich. Wystawa Berlińska trwała przez 60 dni, od 4 grudnia 1933 do 4 lutego 1934, wpisując się w cykl podobnych wystaw propagandowych zorganizowanych przez nazistów na terenie Niemiec w latach 30. Była jedną z największych ekspozycji tego typu wystawianą w Niemczech przed 1939.
Honorowy patronat nad ekspozycją objęli politycy, m.in. prezydent Paul von Hindenburg, pruski premier Hermann Göring, ministrowie Wilhelm Frick i Richard Darré, szef SS i policji Heinrich Himmler i przywódca nazistowskich organizacji młodzieżowych (m.in. Hitlerjugend) Baldur von Schirach.
Ceremonii otwarcia w dniu 4 grudnia 1933 dokonał osobiście teoretyk nazistowski Alfred Rosenberg. W uroczystości wzięły udział osobistości elity politycznej, gospodarczej i kulturalnej ówczesnych Niemiec. Obecni byli wyżsi urzędnicy większości ministerstw Rzeszy i Prus, przedstawiciele władz NSDAP, Hilterjugend, Sturmabteilung, Schutzstaffel, VDA. Ponadto przedstawiciele świata nauki niemieckiej: prof. Albert Brackmann, prof. Bolko von Richthofen z Królewca, Walter Geisler geograf z Wrocławia, rektorzy wyższych uczelni Berlina, a także delegacje studentów z uniwersytetów i placówek naukowo dydaktycznych z całych Niemiec. Obecni byli ponadto reprezentanci miast niemieckich z prowincji wschodnich, organizacji gospodarczych oraz przedstawiciele radio i prasy niemieckiej.
Pierwsze przemówienie na rozpoczęciu uroczystości otwarcia wygłosił Alfred Rosenberg, stwierdził on iż:
Kolejną mowę wygłosił m.in. Wilhelm Frick, który podkreślił, iż wystawa ma na celu uświadomienie Niemcom, „jak wielką ofiarę składa ten naród w imię pokojowej polityki zapoczątkowanej przez kanclerza Adolfa Hitlera”, oraz iż „Niemcy prowadzą konsekwentnie politykę ugody i nie zamierzają nikogo atakować”. Pomimo tych deklaracji, rzeczywiste cele polityki narodowych socjalistów różniły się od oficjalnie ogłaszanych, a treści prezentowane na wystawie przeczyły „pokojowym” przemówieniom czołowych przywódców nazistowskich.
Cele.
Materiały zgromadzone na wystawie, zostały odpowiednio przygotowane według wytycznych NSDAP, i miały prezentować z góry przyjęte określone tezy polityczne, stanowiące wówczas jeden z priorytetów działalności politycznej narodowych socjalistów w Niemczech. Najważniejszymi z nich była rewizjonistyczna teza o „krzywdach” wyrządzonych narodowi niemieckiemu po 1919 (wówczas państwo niemieckie dążyło do obalenia postanowień traktatu wersalskiego), oraz o udziale Polski w oderwaniu „historycznie niemieckich” ziem od Rzeszy. Według ustaleń pomysłodawców wystawy, ustalono na specjalej naradzie (kierowanej przez zastępcę przewodniczącego BDO, dr. Ernsta Thiele) w Berlinie w lipcu 1933, konieczność zaangażowania do realizacji zamierzonych celów propagandowych, fachowców z dziedziny historii politycznej, geografii, pracowników muzeów i archiwistów oraz historyków sztuki. Cykl podobnych wystaw zorganizowanych w Niemczech w latach 1933-1939, w większości wypadków w tendencyjny sposób przedstawiający stosunki polsko-niemieckie, propagandowo uzasadniał społeczeństwu roszczenia państwa niemieckiego wobec innych krajów na wschodzie i prowadzoną ekspansywną politykę międzynarodową. Wystawa kształtowała również pożądaną świadomość historyczną odbiorców i stawała się okazją dla działaczy nazistowskich do wygłaszania przemówień politycznych, rozpowszechnianych następnie przez środki masowego przekazu na cały kraj.
Wystawa.
"Wystawa Berlińska" składała się z czterech działów:
Eksponaty zebrane na wystawie (głównie liczne zestawy fotogramów, map, przedmiotów archeologicznych i muzealnych) miały na celu uświadomienie widzom krzywd wyrządzonych Niemcom po I wojnie światowej. Kluczem wystawy było hasło "Niemieckiego Wschodu" obejmującego "praniemieckie" (niem. "Urdeutsch") tereny przyznane Polsce, północne tereny Czechosłowacji, Austrię, Siedmiogród i południowo-wschodni rejon basenu Morza Bałtyckiego. 
Zagrożenia ze strony Polaków dowodziły mapy i plansze przedstawiające spalone niemieckie wsie i miasta w okresie wojny Polski z zakonem krzyżackim w latach 1411-1419, oraz podobne konflikty z lat 1655-1657 w Prusach Wschodnich, kiedy to według autorów wystawy Polacy zachowywali się wobec Niemców jak Tatarzy, lata 1709-1711, kiedy to Polacy mieli przywlec zarazę, która spowodowała śmierć 40% mieszkańców Prus Wschodnich.
Najbardziej sugestywną częścią wystawy był dział przygotowany przez historyka niemieckiego K. von Loescha, traktujący o wschodnich rubieżach Niemiec po roku 1919. Autor przedstawił w nim traktat wersalski jako haniebne wymuszenie niesprawiedliwych granic Niemiec na wschodzie, dyskryminowanie niemieckiej mniejszości w Polsce oraz postępujący upadek gospodarczy Prus Wschodnich, Pogranicza i Śląska. 
Według K. von Loescha, Polska zawdzięczała swą niepodległość Niemcom (czego dowodem miał być akt z 5 listopada 1916), zaś odpłaciła za to zagarnięciem ziem które do niej nie należały, stając się zlepkiem narodowości bez większego znaczenia politycznego. 
Na wystawie przedstawiono też sylwetki słynnych osób mieszkających na niemieckich Kresach: obok Fryderyka Wielkiego, Immanuela Kanta, Josepha Eichendorffa, Johanna Fichtego miał się do nich zaliczać także astronom Mikołaj Kopernik.
Reakcje.
Polskie Ministerstwo Spraw Zagranicznych zostało poinformowane o wystawie przez posła RP w Berlinie, który relacjonując wystawę stwierdził, iż powtórzono w niej wszystkie dotychczasowe argumenty propagandy niemieckiej, mające uzasadniać rewizjonistyczne dążenia Niemiec w Europie Wschodniej. W swoim raporcie, poseł RP zwracał uwagę iż organizuje się masowe wycieczki z całych Niemiec na ekspozycję berlińską podczas pertraktacji o nawiązanie dobrosąsiedzkich stosunków polsko-niemieckich.
Wystawa wywołała liczne komentarze i dyskusje w polskiej prasie. Gazety niemieckie, szczególnie organy prasowe inicjatora i organizatora ekspozycji, związku Bund Deutscher Osten, na przykład gazeta „Ostland”, w większości namawiały do zwiedzania "Wystawy Berlińskiej", podkreślając iż była to największa tego typu ekspozycja, dowodząca odwiecznych praw narodu niemieckiego do jego kresów wschodnich.

</doc>
<doc id="1020291" url="https://pl.wikipedia.org/wiki?curid=1020291" title="Jeziora (osada w województwie kujawsko-pomorskim)">
Jeziora (osada w województwie kujawsko-pomorskim)

Jeziora – osada w województwie kujawsko-pomorskim, w powiecie żnińskim, w gminie Rogowo. Miejscowość wchodzi w skład sołectwa Cegielnia.
W latach 1975–1998 miejscowość administracyjnie należała do województwa bydgoskiego.

</doc>
<doc id="1020293" url="https://pl.wikipedia.org/wiki?curid=1020293" title="Gołąbki (województwo kujawsko-pomorskie)">
Gołąbki (województwo kujawsko-pomorskie)

Gołąbki – osada leśna w województwie kujawsko-pomorskim, w powiecie żnińskim, w gminie Rogowo. Miejscowość wchodzi w skład sołectwa Cegielnia.
W latach 1975–1998 miejscowość administracyjnie należała do województwa bydgoskiego.
Zobacz też: Gołąbki

</doc>
<doc id="1020295" url="https://pl.wikipedia.org/wiki?curid=1020295" title="Lokomotiwi Tbilisi">
Lokomotiwi Tbilisi

SK Lokomotiwi Tbilisi (gruz. სკ ლოკომოტივი თბილისი) – gruziński klub piłkarski z siedzibą w mieście Tbilisi.
Historia.
Chronologia nazw:
Założony w 1936 jako "Lokomotiwi Tbilisi". W 1936 klub debiutował w Grupie W Mistrzostw ZSRR. W 1938 awansował do Grupy A, ale nie utrzymał się w niej i spadł do Grupy B. W 1939 zajął 2. miejsce i w 1940 powrócił do Grupy A, ale w trakcie trwania rozgrywek za niskie wyniki sportowe rozporządzeniem Partii Komunistycznej klub został rozformowany.
W 1946 klub odrodzono i dopuszczono do rozgrywek Drugiej Grupy, południowej podgrupy, w której występował do 1970, z wyjątkiem 1963, kiedy to zmagał się w 3 lidze. W latach 70. XX wieku drużyna grała w rozgrywkach lokalnych. Dopiero w 1981 ponownie startował we Wtoroj Lidze ZSRR, w której występował do 1986. Potem uczestniczył w rozgrywkach lokalnych.
W lipcu 1993 klub z nową nazwą "Baczo Tbilisi" połączył się z klubem Merani Tbilisi, który występował w Pirveli Liga, i zmienił nazwę na "Merani-Baczo Tbilisi". W 1996 klub przywrócił nazwę Lokomotiwi Tbilisi i w 1997 zdobył awans do Umaglesi Liga.

</doc>
<doc id="1020296" url="https://pl.wikipedia.org/wiki?curid=1020296" title="Maria Olszewska (polityk)">
Maria Olszewska (polityk)

Maria Olszewska (ur. 14 kwietnia 1948 w Iskrzyni, zm. 14 września 1995) – polska polityk, prawnik, posłanka na Sejm II kadencji.
Życiorys.
Ukończyła w 1984 studia na Wydziale Prawa i Administracji Uniwersytetu Marii Curie-Skłodowskiej (filii w Rzeszowie). W 1993 została wybrana do Sejmu II kadencji z listy Polskiego Stronnictwa Ludowego w okręgu krośnieńskim, w trakcie której zmarła. Jej miejsce w Sejmie zajął Stanisław Fal.

</doc>
<doc id="1020297" url="https://pl.wikipedia.org/wiki?curid=1020297" title="Gałęzewko">
Gałęzewko

Gałęzewko – wieś w województwie kujawsko-pomorskim, w powiecie żnińskim, w gminie Rogowo. Miejscowość wchodzi w skład sołectwa Gałęzewo.
W latach 1975–1998 miejscowość administracyjnie należała do województwa bydgoskiego.

</doc>
<doc id="1020298" url="https://pl.wikipedia.org/wiki?curid=1020298" title="Łaziska (województwo kujawsko-pomorskie)">
Łaziska (województwo kujawsko-pomorskie)

Łaziska – kolonia w województwie kujawsko-pomorskim, w powiecie żnińskim, w gminie Rogowo. Miejscowość wchodzi w skład sołectwa Rogowo.
W latach 1975–1998 miejscowość administracyjnie należała do województwa bydgoskiego.
Zobacz też: Łaziska

</doc>
<doc id="1020299" url="https://pl.wikipedia.org/wiki?curid=1020299" title="Rogówko (powiat żniński)">
Rogówko (powiat żniński)

Rogówko – osada w województwie kujawsko-pomorskim, w powiecie żnińskim, w gminie Rogowo. Miejscowość wchodzi w skład sołectwa Rogowo.
W latach 1975–1998 miejscowość administracyjnie należała do województwa bydgoskiego.
Zobacz też: Rogówko

</doc>
<doc id="1020300" url="https://pl.wikipedia.org/wiki?curid=1020300" title="Sarnówko (województwo kujawsko-pomorskie)">
Sarnówko (województwo kujawsko-pomorskie)

Sarnówko () – osada leśna w województwie kujawsko-pomorskim, w powiecie żnińskim, w gminie Rogowo. Miejscowość wchodzi w skład sołectwa Gościeszyn.
W latach 1975–1998 miejscowość administracyjnie należała do województwa bydgoskiego.

</doc>
<doc id="1020301" url="https://pl.wikipedia.org/wiki?curid=1020301" title="Szkółki">
Szkółki

Szkółki – wieś w Polsce, położona w województwie kujawsko-pomorskim, w powiecie żnińskim, w gminie Rogowo. Wchodzi w skład sołectwa Skórki.
W latach 1975–1998 miejscowość administracyjnie należała do województwa bydgoskiego.

</doc>
<doc id="1020302" url="https://pl.wikipedia.org/wiki?curid=1020302" title="Sikora kapturowa">
Sikora kapturowa

Sikora kapturowa ("Pardaliparus amabilis") – gatunek niewielkiego ptaka z rodziny sikor (Paridae), zamieszkujący zachodnie wyspy Filipin. Mało znany nauce.

</doc>
<doc id="1020305" url="https://pl.wikipedia.org/wiki?curid=1020305" title="Ustroń (województwo kujawsko-pomorskie)">
Ustroń (województwo kujawsko-pomorskie)

Ustroń – osada w województwie kujawsko-pomorskim, w powiecie żnińskim, w gminie Rogowo. Miejscowość wchodzi w skład sołectwa Grochowiska Szlacheckie.
W latach 1975–1998 miejscowość administracyjnie należała do województwa bydgoskiego.
Zobacz też: Ustroń

</doc>
<doc id="1020308" url="https://pl.wikipedia.org/wiki?curid=1020308" title="Falklandy (terytorium)">
Falklandy (terytorium)



</doc>
<doc id="1020310" url="https://pl.wikipedia.org/wiki?curid=1020310" title="Falklandy (ujednoznacznienie)">
Falklandy (ujednoznacznienie)



</doc>
<doc id="1020312" url="https://pl.wikipedia.org/wiki?curid=1020312" title="Marian Kwiatkowski (polityk)">
Marian Kwiatkowski (polityk)

Marian Kwiatkowski (ur. 30 października 1946 w Woli Kąteckiej) – polski polityk, rolnik, przedsiębiorca, senator III kadencji, poseł na Sejm IV kadencji.
Życiorys.
Wykształcenie i praca zawodowa.
W 1965 ukończył Zasadniczą Szkołę Budowlaną we Wrocławiu, jako monter konstrukcji żelbetonowych. Pracował jako majster na budowie. W latach 1975–1985 prowadził zakład remontowo-budowlany. Zajął się też prowadzeniem własnego gospodarstwa rolnego. W kadencji 1990–1994 zasiadał w radzie gminy Hrubieszów. Od 1992 do 1996 kierował Zarządem Kółka Rolniczego w Czerniczynie.
Działalność publiczna.
Od 1990 do 1996 pełnił funkcję wiceprezesa zarządu wojewódzkiego Polskiego Stronnictwa Ludowego. W latach 1993–1997 był senatorem III kadencji wybranym z listy tego ugrupowania w województwie zamojskim. W wyborach parlamentarnych w 1997 bez powodzenia ubiegał się o reelekcję z ramienia własnego komitetu. W 1999 wstąpił do Samoobrony RP, z list tej partii w 2001 uzyskał mandat posła IV kadencji (z okręgu chełmskiego) (otrzymał 10 691 głosów). Zasiadał w Komisji Spraw Zagranicznych i Komisji Ustawodawczej.
W 2004 zastąpił Józefa Żywca na funkcji przewodniczącego wojewódzkiego partii. W sierpniu 2005, po odwołaniu z tej funkcji i usunięciu z ugrupowania jego współpracowników, wystąpił z Samoobrony RP i przeszedł do koła Ruchu Patriotycznego.
W 2006 powrócił do PSL i z ramienia tego ugrupowania bezskutecznie ubiegał się o mandat radnego sejmiku lubelskiego. Następnie przeszedł do Stronnictwa „Piast”, z ramienia którego bez powodzenia kandydował do sejmiku wojewódzkiego w wyborach samorządowych w 2010. W 2018 ubiegał się o mandat radnego powiatu hrubieszowskiego.
W 2009 został wyróżniony odznaką honorową „Zasłużony dla Województwa Lubelskiego”.
Życie prywatne.
Jest wdowcem, ma pięcioro dzieci.

</doc>
<doc id="1020313" url="https://pl.wikipedia.org/wiki?curid=1020313" title="Club Social, Cultural y Deportivo Esmeraldas Petrolero">
Club Social, Cultural y Deportivo Esmeraldas Petrolero



</doc>
<doc id="1020317" url="https://pl.wikipedia.org/wiki?curid=1020317" title="Pracz (Osiek nad Notecią)">
Pracz (Osiek nad Notecią)

Pracz – część wsi Osiek nad Notecią w Polsce, położona w województwie wielkopolskim, w powiecie pilskim, w gminie Wyrzysk, nad Łobżonką. Pracz stanowi obecnie wschodnią część wsi Osiek nad Notecią.
W latach 1975–1998 Pracz administracyjnie należał do województwa pilskiego.
W 1934 roku Pracz liczył 90 mieszkańców.

</doc>
<doc id="1020318" url="https://pl.wikipedia.org/wiki?curid=1020318" title="Nowe Bielawy">
Nowe Bielawy

Nowe Bielawy – część wsi Glesno w Polsce, położona w województwie wielkopolskim, w powiecie pilskim, w gminie Wyrzysk.
W latach 1975–1998 Nowe Bielawy administracyjnie należały do województwa pilskiego.
W 1934 roku majątek zamieszkiwało 38 osób.

</doc>
<doc id="1020321" url="https://pl.wikipedia.org/wiki?curid=1020321" title="Wydmuchowo (Wyrzysk)">
Wydmuchowo (Wyrzysk)

Wydmuchowo – południowe osiedle Wyrzyska (dawniej osada typu wiejskiego), położone przy trasie drodze wojewódzkiej nr 194.
W latach 1975–1998 miejscowość administracyjnie należała do województwa pilskiego.

</doc>
<doc id="1020324" url="https://pl.wikipedia.org/wiki?curid=1020324" title="Bank Szwedzki">
Bank Szwedzki

Bank Szwedzki (szw. "Sveriges riksbank") – szwedzki bank centralny z siedzibą w Sztokholmie.
Opis.
Jest najstarszym bankiem centralnym na świecie. Powstał w 1668 roku z polecenia parlamentu na bazie "Stockholm Banco", który z kolei został założony w 1656 roku z inicjatywy Johana Palmstrucha. "Stockholm Banco" był pierwszym bankiem w Europie, który zaczął emitować banknoty.
Od 1969 roku bank jest fundatorem Nagrody im. Alfreda Nobla w dziedzinie ekonomii.

</doc>
<doc id="1020326" url="https://pl.wikipedia.org/wiki?curid=1020326" title="Ad-Duajn">
Ad-Duajn

Ad-Duajn (arab. الضعين "ad-Duʿain") – miasto w Sudanie; stolica nowego stanu Darfur Wschodni (od 2012); 188 577 mieszkańców (2012). Przemysł spożywczy, włókienniczy.

</doc>
<doc id="1020327" url="https://pl.wikipedia.org/wiki?curid=1020327" title="Szwedzki bank centralny">
Szwedzki bank centralny



</doc>
<doc id="1020328" url="https://pl.wikipedia.org/wiki?curid=1020328" title="Zaległość podatkowa">
Zaległość podatkowa

Zaległość podatkowa – sytuacja, w której należny podatek nie został zapłacony w wyznaczonym terminie. Przyczyna uchybienia terminu pozostaje przy tym bez znaczenia. Zgodnie z art. 51§1 Ordynacji podatkowej "zaległością podatkową jest podatek niezapłacony w terminie" (... a także) "niezapłacona zaliczka lub rata podatku". Na równi z zaległością podatkową, traktuje się także: nadpłatę, oprocentowanie nienależnej nadpłaty, zwrot podatku jeżeli podatnik otrzymał go nienależnie oraz wynagrodzenie płatników, inkasentów pobrane nienależnie.
Powstanie zaległości podatkowej rodzi dla podatnika skutek prawny w postaci obowiązku uiszczenia oprócz kwoty zaległości także odsetek za zwłokę.

</doc>
<doc id="1020330" url="https://pl.wikipedia.org/wiki?curid=1020330" title="Al-Manakil">
Al-Manakil

Al-Manakil (arab. المناقل "Al-Manāqil") – miasto w środkowowschodnim Sudanie; w stanie Al-Dżazira; ośrodek handlowo-usługowy w centrum nawadnianego regionu rolniczego (m.in. bawełna, pszenica, sorgo); węzeł drogowy.
Ludność według spisu w 2008 wynosiła 99 775, ludność przyległych obszarach wiejskich – 127 600.

</doc>
<doc id="1020332" url="https://pl.wikipedia.org/wiki?curid=1020332" title="Antholz">
Antholz



</doc>
<doc id="1020335" url="https://pl.wikipedia.org/wiki?curid=1020335" title="Mneme">
Mneme

Mneme (gr. "Mnḗmē", łac. "Mneme" – 'pamięć') – w mitologii greckiej jedna z trzech oryginalnych (beocjańskich) muz, córek Mnemosyne. Siostra Aoede i Melete. Muza pamięci. Czczone były na Helikonie.

</doc>
<doc id="1020340" url="https://pl.wikipedia.org/wiki?curid=1020340" title="Lonnie Johnson">
Lonnie Johnson

Lonnie Johnson, właściwie Alonzo Johnson (ur. 1894 albo 1899 albo 1900, zm. 16 czerwca 1970) – gitarzysta amerykański, bluesman o szerokiej gamie repertuarowej od bluesa poprzez jazz do ballad.
Życie i działalność.
Początki.
Urodził się w Nowym Orleanie w stanie Luizjana. Był jednym z trzynaściorga dzieci; wszystkie były przygotowywane przez ojca do gry w jego orkiestrze smyczkowej. Jak wspomina Lonnie "Muzyka była wszędzie wokół nas i w mojej rodzinie lepiej było grać coś, nawet jeśli tylko bębniłeś w blaszaną puszkę". Rodzina była spokrewniona poprzez Idella Johnsona z bluesmanem Tommym Johnsonem. (Idell Johnson był jego ojcem).
Nowy Orlean był wówczas tyglem, w którym stapiały się różne muzyczne kultury: francuska (akadyjska), Afroamerykanów, Kreoli, a nawet Indian. W Storyville, nowoorleańskiej dzielnicy "czerwonych latarni" powstawał jazz.
Pierwszym instrumentem, na którym Johnson uczył się grać były skrzypce, następnie gitara, potem kontrabas i fortepian. Nie uczył się śpiewu, bowiem osiągnął wyjątkową biegłość jako instrumentalista i o śpiewaniu w ogóle nie myślał. Jeszcze jako nastolatek zarabiał pieniądze grając na skrzypcach w duecie ze swoim bratem Jamesem "Steady Rollem" Johnsonem. Grali w miejskich kawiarniach i wykonywali to, czego sobie konsumenci życzyli: melodie ragtime’owe, walce i nawet melodie operowe.
Gdy w 1917 r. Storyville zostało zamknięte przez U.S. Navy Lonnie popłynął do Londynu z rewią muzyczną. Po powrocie do Nowego Orleanu przekonał się, że cała jego rodzina zmarła w czasie wielkiej epidemii grypy w 1918 r. oprócz brata Jamesa. Wyemigrował więc na północ do Missisipi i tam pracował jako muzyk na statkach rzecznych m.in. z takimi zespołami jak Charlie Creath’s Jazz-O-Maniacs na SS St.Paul i w grupie Fate Marable’a na SS Capitol.
Obaj bracia zamieszkali w St. Louis. Lonnie był już wtedy sprawnym muzykiem z wielkim i różnorodnym repertuarem i wspaniałą wyobraźnią muzyczną. Ponieważ nie było wówczas zbyt wiele pracy dla muzyków, przez okres dwu lat pracował w dzień w odlewni stali, a wieczorami czasami grywał.
Johnson szybko zrozumiał, że w nowym, powojennym świecie, jeśli chce zaistnieć jako muzyk, musi dokonać nagrań płytowych. Zgłosił się więc na konkurs bluesowy w teatrze Bookera T. Washingtona. Blues był już wtedy u szczytu popularności i pierwszą nagrodą była sesja nagraniowa dla firmy OKeh. Konkurs trwał aż osiem tygodni i w końcu Lonnie Johnson został ogłoszony zwycięzcą. Firma OKeh natychmiast zaprosiła go do studia.
Lata 20. XX wieku.
4 listopada (środa) 1925 r. Johnson dokonał swoich dwu pierwszych nagrań, które firmował swoim nazwiskiem: „Mr. Johnson’s Blues” i „Fallin’ Rain Blues”. Na fortepianie w pierwszym utworze towarzyszył mu John Arnold. W utworze drugim Johnson grał na skrzypcach. Z jednym małym wyjątkiem pozostał wierny tej firmie aż do 1932 r. Jednak pierwszym jego nagraniem, którego dokonał był utwór „'Won’t Don’t Blues” nagrany prawdopodobnie 2 listopada 1925 r. przez Charles Creath’s Jazz-O-Maniacs.
W 1925 r. poślubił pieśniarkę bluesową Mary Smith, z którą miał sześcioro dzieci. Małżeństwo przetrwało do 1932 r. Jego syn Clarence Johnson jest muzykiem z dorobkiem nagraniowym.
Od innych artystów bluesowych odróżniały Johnsona przede wszystkim dwie rzeczy: jego muzyka była o wiele bardzie wygładzona od ich muzyki oraz to, że jego instrumentalne umiejętności dorównywały najwybitniejszym ówczesnym gitarzystom jazzowym. Nic dziwnego, że zaczął występować na takich scenach jak RKO i TOBA, w których nie mieli żadnych szans wystąpić tacy wybitni przedstawiciele bluesa wiejskiego jak Blind Lemon Jefferson, Papa Charlie Jackson czy Blind Blake.
Chociaż podpisał kontrakt jako bluesowy pieśniarz, to szefowie OKeh szybko zauważyli jego wszechstronność i zatrudniali go jako muzyka firmowego do akompaniowania innym, najlepszym gwiazdom wytwórni. Jest więc na płytach takich wykonawców jak Chocolate Dandies, Louis Armstrong i Duke Ellington (1928). Klasycznych, dzięki jego partiom solowym, nagrań dokonał z Louis Armstrong Hot Five's (1927); były to m.in. I'm Not Rough, Hotter Than That.
W latach 1928 i 1929 Lonnie Johnson i gitarzysta Eddie Lang stworzyli duet, który dokonał nagrań. Ponieważ były to czasy kiedy biali i czarni muzycy nie mogli grać razem, biały Eddie Lang firmował nagrania nazwiskiem Blind Willie Dunn. Pierwszych wspólnych nagrań dokonali 17 listopada (sobota) 1928 r. Były to dwa utwory: „Two Tone Stomp” i „Have to Change Keys to Play These Blues”.
Jako artysta pod swoim własnym nazwiskiem i jako akompaniator takich wykonawców jak m.in. Clara Smith, Bertha Chippie Hill i Martha Raye Lonnie Johnson nagrał w ciągu prawie dwu dekad od swojego debiutu ponad dwieście utworów.
W 1929 r. odbył tournée w ramach programu Bessie Smith Midnight Steppers. Był to jedyny wypadek, kiedy nazwisko Smith i innego wykonawcy bluesowego były traktowane na afiszach i w kontrakcie tak samo. Johnson podróżował w jej prywatnym wagonie kolejowym i według świadków był także jej kochankiem.
Lata 30. XX wieku.
Przez okres ponad pięciu lat, od sierpnia 1932 r. do listopada 1937 r. Johnson nie nagrał ani jednego utworu. Kryzys dotknął także przemysłu płytowego. Okres ten spędził pracując pozamuzycznie z dorywczymi występami.
W 1937 r. podpisał kontrakt z firmą Decca Records dla której dokonał w listopadzie 1937 i marcu 1938 r. kilkunastu nagrań, m.in. z pianistą bluesowym (boogie woogie) Rooseveltem Sykesem. Wziął także udział w projekcie Dekki, która postanowiła przypomnieć publiczności dawne sławy nowoorleańskie i stworzyła zespół all-stars z takimi muzykami jak klarnecista Johnny Dodds, jego brat perkusista Baby Dodds i trębacz Natty Dominique. Występowali oni w radiu, ale i w klubie chicagowskim Three Deuces.
Jednak prawdziwe ożywienie jego kariery i wspaniałe nagrania łącznie przebojami („He’s a Jelly-Roll Baker” z piątkowej sesji z 13 lutego 1942 r.) nastąpiły po podpisaniu kontraktu z firmą Bluebird Records. Nagrywał dla niej od listopada 1939 r. do grudnia 1944 r. Ze względu na okres wojny i ograniczenie produkcji płyt (surowiec strategiczny) było to tylko ok. 35 utworów.
Lata 40. XX wieku.
W 1946 r. nagrywał dla firmy Disc (12 utworów) wspólnie z pianistą bluesowym Blind Johnem Davisem.
W 1947 r. podpisał kontrakt z wytwórnią King Records z Cincinnati, który trwał do 1952 r. W tym samym roku jego popowy utwór „Tomorrow Night” stał się wielkim przebojem a jeszcze większym – „Pleasing You (As Long I Live)” z sierpnia 1948 r.
W 1947 r. występował z wybitnym przedstawicielem bluesowej harmonijki ustnej Johnem Lee Sonny Boy Williamsonem w chicagowskim klubie Georgia, a w ramach nostalgii z zespołem Kid Ory Band w Carnegie Hall w Nowym Jorku w 1948 r.
W 1948 r. Johnson założył swoje trio The Three Clouds ze zmiennym składem, z którym dokonał kilkudziesięciu nagrań dla firmy King.
Lata 50. XX wieku.
W 1952 r. brytyjscy tradycjonaliści zaprosili go na serię występów po Wielkiej Brytanii, gdzie ze swoim wszechstronnym repertuarem i wspaniałą techniką był sensacją i osiągnął status równy gwiazdom filmowym. Jednak ta moda na jazz tradycyjny skończyła się po jakimś czasie i dalsze zmiany, które zaczęły zachodzić w muzyce popularnej zatrzymały karierę Johnsona. Zaczął pracować w Benjamin Franklin Hotel w Filadelfii jako woźny.
13 lipca 1959 r. Johnson dokonał nagrań w pieśniarką bluesową Victorią Spivey, które ukazały się na albumie "Idle Hours" w 1961 r. i na CD w 1992.
Po występach w chicagowskim klubie Playboya w 1960 r. mógł rzucić pracę woźnego w hotelu i całą pierwszą połowę lat 60. spędził zapraszany na festiwale folkowe i bluesowe zarówno w Stanach Zjednoczonych, jak i w Europie. Dokonał nagrań w Anglii, Niemczech i Danii. W 1965 r. pod koniec fali folkowej występował w kawiarniach Greenwich Village w Nowym Jorku.
Wkrótce przeniósł się do Toronto w Kanadzie, gdzie występował lokalnych klubach. Miał także swój własny klub Home of the Blues.
Końcowe lata życia.
Po 1968 r. nie był już aktywny z powodu choroby. W 1969 r. samochód biorący udział w kraksie, po uderzeniu wpadł na chodnik i potrącił Johnsona. Muzyk już nigdy nie wyzdrowiał, ale w 1970 r. wystąpił jeszcze wspólnie z Buddym Guyem.
Zmarł na wylew (skutek wypadku).
Pochowany jest na cmentarzu w Filadelfii, stan Pensylwania.
Krytyka i znaczenie.
Chociaż przy podpisywaniu kontraktów zwracano przede wszystkim uwagę na jego możliwości wokalne, to był on jednak tak znakomitym instrumentalistą i autorem muzyki i tekstów, że nawet gdyby nic nie zaśpiewał, to i tak znalazłby się na zaszczytnym miejscu w historii jazzu.
Jako gitarzysta wyprzedził swój czas. Dysponował wspaniałą techniką gry i wyobraźnią, a jego pomysły muzyczne wyprzedzały epokę. Wywarł olbrzymi wpływ na współczesnych mu muzyków, ale jeszcze większy – na przyszłych. Lista muzyków pod jego wpływem zawiera takie nazwiska jak T-Bone Walker, Charlie Christian, Big Bill Broonzy, Lowell Fulson, Sam Lightnin' Hopkins, Willie McTell, Henry Townsend, Albert King, B.B. King, Freddy King, Johnny Shines, Django Reinhardt i wielu innych.
Reprezentował miejski, wyrafinowany styl gry. Nowości, które wprowadził do gry (jak np. specyficzne kontramelodie) głęboko wpłynęły na takich gitarzystów jak Charlie Christian i Django Reinhardt. Wytyczyły one kurs prowadzący do współczesnej muzyki.
Lonnie Johnson jest najbardziej znany jako bluesman, ale przez całe życie usiłował zostawić po sobie ślad jako twórca i wykonawca ballad. I chociaż miłośnicy bluesa uważają to za zdradę, wykonywał ballady po mistrzowsku.
Pisał teksty, rzadko wpadał tu w rutynę, i był ich najlepszym wykonawcą; szczególnie lubił grać swoje własne utwory. Bardziej zwracał uwagę na teksty niż na kompozycje, które czasem są do siebie podobne. Oto co powiedział Chrisowi Albertsonowi "Gram to samo na wielu moich nagraniach, ale większość ludzi nie zauważa tego, ponieważ moje opowieści nie są takie same, a ludzie zwykle nie zwracają uwagi na akordy".
Po jego śmierci Bob Groom napisał w magazynie Blues World w październiku 1970 r. "Zmarły Lonnie Johnson był bez wątpienia muzycznym gigantem XX wieku: wyjątkowo utalentowanym instrumentalistą, zmysłowym i poruszającym wokalistą i kompozytorem inteligentnych, często wysoce oryginalnych bluesów."

</doc>
<doc id="1020342" url="https://pl.wikipedia.org/wiki?curid=1020342" title="Categoría Primera A (2006)">
Categoría Primera A (2006)

Kolumbia 2006
Mistrzem Kolumbii turnieju Apertura został klub Deportivo Pasto, natomiast wicemistrzem Kolumbii – klub Deportivo Cali.
Mistrzem Kolumbii turnieju Finalización został klub Cúcuta, natomiast wicemistrzem Kolumbii – klub Tolima Ibagué.
Do Copa Libertadores w roku 2007 zakwalifikowały się następujące kluby:
Do Copa Sudamericana w roku 2007 zakwalifikowały się następujące kluby:
Kluby, które spadły do II ligi:
Na miejsce spadkowiczów awansowały z drugiej ligi następujące kluby:
Torneo Apertura 2006.
W turnieju udział wzięło 18 klubów, które na początku rozegrały ze sobą po jednym meczu systemem "każdy z każdym". Najlepszych 8 klubów w końcowej tabeli awansowało do kolejnej, półfinałowej fazy turnieju ("Cuadrangulares"). Kluby podzielone zostały na dwie grupy po 4 drużyny. Zwycięzcy grup spotkali się w finale w walce o tytuł mistrza Kolumbii.
Tabela końcowa turnieju Apertura 2006.
W przypadku równej liczby punktów o kolejności w grupie decydowała różnica bramkowa (w poprzednich sezonach była to liczba zwycięstw).
Apertura Cuadrangulares.
Tabele końcowe Apertura Cuadrangulares.
Grupa A
Grupa B
Apertura Finalisima.
"Źródło": http://www.colombia.com/futbol/torneo_apertura/2006/f_anteriores.asp
Mistrzem Kolumbii turnieju Apertura w roku 2006 został klub Deportivo Pasto, natomiast wicemistrzem Kolumbii – klub Deportivo Cali.
Torneo Finalización 2006.
W turnieju udział wzięło 18 klubów, które na początku rozegrały ze sobą po jednym meczu systemem "każdy z każdym". Najlepszych 8 klubów w końcowej tabeli awansowało do kolejnej, półfinałowej fazy turnieju (Cuadrangulares). Kluby podzielone zostały na dwie grupy po 4 drużyny. Zwycięzcy grup spotkali się w finale w walce o tytuł mistrza Kolumbii.
Finalización Cuadrangulares.
Tabele końcowe Finalización Cuadrangulares.
Grupa A
Grupa B
Finalización Finalisima.
"Źródło": http://www.colombia.com/futbol/torneo_finalizacion/2006/f_anteriores.asp
Mistrzem Kolumbii turnieju Finalización w roku 2006 został klub Cúcuta, natomiast wicemistrzem Kolumbii – klub Tolima Ibagué.
Reclasificación 2006.
Klasyfikacja całego sezonu ligi kolumbijskiej – łączny dorobek klubów w turniejach Apertura i Finalización.
Spadek do II ligi.
O spadku z ligi decydował dorobek z ostatnich trzech sezonów. Bezpośrednio do II ligi spadł klub Envigado, natomiast klub Atlético Huila musiał rozegrać mecze barażowe.
Klub Atlético Huila utrzymał się w I lidze.
Do I ligi awansował mistrz II ligi klub La Equidad Bogotá.

</doc>
<doc id="1020347" url="https://pl.wikipedia.org/wiki?curid=1020347" title="Maciej Kordysz">
Maciej Kordysz

Maciej Kordysz (ur. 2 sierpnia 1985 roku) – polski siatkarz, grający na pozycji przyjmującego i atakującego.
Pochodzi z Oławy i tam swoją karierę rozpoczął w klubie Moto Jelcz Oława. Jest absolwentem klasy sportowej IX Liceum Ogólnokształcącego, im. Cypriana K. Norwida w Częstochowie. Przez rok uczęszczał do Szkoły Mistrzostwa Sportowego w Spale. Wraz z reprezentacją Polski wywalczył srebrny medal Mistrzostw Europy Kadetów w 2003 roku. Zdobył wraz z zawodnikami Norwida Częstochowa złoty medal na Ogólnopolskiej Olimpiadzie Młodzieży w 2004 roku. W sezonie 2003/2004 był zawodnikiem Pamapol AZS Częstochowa. W sezonie 2004/2005 grał w zespole AZS PWSZ Nysa (PLS). W kolejnym sezonie wywalczył z drugoligowym zespołem SPS Zduńska Wola awans do I ligi, spędził tam dwa sezony będąc jednym z najlepszych zawodników i uzyskując 2. miejsce w plebiscycie "Siedmiu Wspaniałych". W sezonie 2007/2008 Kordysz reprezentował pierwszoligowy zespół MKS Energetyk Jaworzno. W sezonie 2008/2009 grał dla MKS-u Orzeł Międzyrzecz AZS-AWF. Kordysz w sezonie 2009/2010 zasilił szeregi ekstraligowego beniaminka Pamapol Siatkarz Wieluń i niestety talent zawodnika nie został doceniony i sezon 2010/2011 grał w lidze niżej – w GTPS-ie Gorzów Wielkopolski. W sezonie 2011/2012 był zawodnikiem Cuprum Mundo Lubin.
Sukcesy klubowe.
Liga polska:
I liga polska:
Liga duńska:
Sukcesy reprezentacyjne.
Mistrzostwa Europy Kadetów:

</doc>
<doc id="1020348" url="https://pl.wikipedia.org/wiki?curid=1020348" title="Harry Mitchell">
Harry Mitchell

Harry E. Mitchell (ur. 18 lipca 1940 w Phoenix) – amerykański polityk, członek Partii Demokratycznej. Od 2007 roku jest przedstawicielem piątego okręgu wyborczego w stanie Arizona w Izbie Reprezentantów Stanów Zjednoczonych.

</doc>
<doc id="1020349" url="https://pl.wikipedia.org/wiki?curid=1020349" title="Departament Skarbu Stanów Zjednoczonych">
Departament Skarbu Stanów Zjednoczonych

Departament Skarbu Stanów Zjednoczonych () – resort rządu Stanów Zjednoczonych odpowiedzialny za zarządzanie finansami państwa. Na czele departamentu stoi sekretarz skarbu, który jest członkiem gabinetu prezydenta.
Funkcje.
Podstawowe funkcje Departamentu Skarbu obejmują m.in.:
Instytucje zależne.
Internal Revenue Service.
Agencja zajmująca się poborem podatków.
Biuro ds. podatków od alkoholu i tytoniu oraz handlu.
Agencja zajmująca się regulowaniem oraz zbieraniem podatków i ceł od alkoholu, tytoniu, broni i amunicji.
Mennica Stanów Zjednoczonych.
Agencja wytwarzająca dolar amerykański (banknoty i waluty).

</doc>
<doc id="1020350" url="https://pl.wikipedia.org/wiki?curid=1020350" title="Departament Skarbu USA">
Departament Skarbu USA



</doc>
<doc id="1020353" url="https://pl.wikipedia.org/wiki?curid=1020353" title="Niszczyciele rakietowe typu Takanami">
Niszczyciele rakietowe typu Takanami

Niszczyciele typu Takanami – japońskie niszczyciele rakietowe, które zaczęły wchodzić do służby w 2003. Dla Japońskich Morskich Siłach Samoobrony zbudowano pięć okrętów tego typu. Pierwsza z serii jednostek JS "Takanami" (DD-110) weszła do służby 12 marca 2003 roku.
Opis.
Projekt jednostek opracowano w oparciu o sprawdzone i wyprodukowane w liczbie 8 sztuk niszczyciele typu "Murasame".
Okręty wyposażone są w 4 gazowe turbiny (2 x Ishikawajima Harima LM-2500 i 2 x Kawasaki Rolls Royce Spey SM1C), 2 szyby o sile 60 000. Do prędkości maksymalnej używane są wszystkie turbiny a dla marszowej tylko część z nich (COGAG).
Uzbrojenie stanowią wyrzutnie rakiet Mitsubishi Type 90 SSM-1B - rakiety morze-morze VLS Mk 41 32 cells: • Evolved Sea Sparrow - rakiety morze-powietrze • rakiety przeciw okrętom podwodnym • 1 x Otobreda 127 mm/54 • 2 x 20 mm Phalanx CIWS • 2 x wyrzutnie torped type 68 324 mm. Uzbrojenie artyleryjskie składa się z 2 uniwersalnych armat morskich OTO Melara kal. 76 mm. Dopełnieniem są 2 śmigłowce SH-60J(K) w tym jeden przeciw okrętom nawodnym i podwodnym a drugi przeciw okrętom podwodnym.

</doc>
<doc id="1020355" url="https://pl.wikipedia.org/wiki?curid=1020355" title="Anastasio Alberto Ballestrero">
Anastasio Alberto Ballestrero

Anastasio Alberto Ballestrero OCD (ur. 3 października 1913 w Genui, zm. 21 czerwca 1998 w Bocca di Magra) – włoski duchowny rzymskokatolicki, karmelita bosy, arcybiskup Bari i Turynu, kardynał, sługa Boży Kościoła katolickiego.
Życiorys.
W wieku 11 lat wstąpił do niższego seminarium karmelitów bosych, a w kilka lat później do nowicjatu tego zakonu, w którym złożył śluby wieczyste w 1934 i przyjął święcenia kapłańskie 6 czerwca 1936. W zakonie był kolejno wykładowcą teologii, przeorem klasztoru św. Anny w Genui, w latach 1948-1954 przełożonym prowincji Ligurii, a od 1955 przez dwie sześcioletnie kadencje przełożonym generalnym zgromadzenia. W tym okresie brał udział w pracach soboru watykańskiego II, przez trzy lata był też przewodniczącym Unii Przełożonych Generalnych. Odwiedził wszystkie 350 klasztorów swojego zakonu, poza Węgrami, do których odmówiono mu wjazdu.
21 grudnia 1973 został mianowany arcybiskupem Bari i kierował tą archidiecezją do 1 sierpnia 1977, kiedy to otrzymał nominację na arcybiskupa Turynu. 30 czerwca 1979 Jan Paweł II wyniósł go do godności kardynalskiej z tytułem prezbitera Santa Maria sopra Minerva. Jako ordynariusz Turynu kard. Ballestrero polecił przeprowadzić badania naukowe nad Całunem Turyńskim.
Był też przez dwie kadencje (1979-1985) przewodniczącym Konferencji Episkopatu Włoch, a w 1981 uczestniczył jako legat papieski w obchodach 400-lecia śmierci św. Teresy Wielkiej w Ávili.
31 stycznia 1989 złożył rezygnację z rządów archidiecezją turyńską. Ostatnie lata życia spędził w karmelitańskim klasztorze Krzyża Świętego w Bocca di Magra.

</doc>
<doc id="1020357" url="https://pl.wikipedia.org/wiki?curid=1020357" title="Grobla (województwo wielkopolskie)">
Grobla (województwo wielkopolskie)

Grobla – wieś w Polsce położona w województwie wielkopolskim, w powiecie słupeckim, w gminie Słupca, przy trasie drogi wojewódzkiej nr 263.
W latach 1975–1998 miejscowość administracyjnie należała do województwa konińskiego.
Zobacz też: Grobla

</doc>
<doc id="1020358" url="https://pl.wikipedia.org/wiki?curid=1020358" title="Jaworowo (powiat słupecki)">
Jaworowo (powiat słupecki)

Jaworowo – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość administracyjnie należała do województwa konińskiego.
W 1934 roku osadę zamieszkiwało 50 osób.
Zobacz też: Jaworowo

</doc>
<doc id="1020359" url="https://pl.wikipedia.org/wiki?curid=1020359" title="Posada (powiat słupecki)">
Posada (powiat słupecki)

Posada – osada w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość administracyjnie należała do województwa konińskiego.
W 1934 roku miejscowość zamieszkiwało 90 osób.
Zobacz też: Posada

</doc>
<doc id="1020360" url="https://pl.wikipedia.org/wiki?curid=1020360" title="Benignowo">
Benignowo

Benignowo – wieś w Polsce położona w województwie wielkopolskim, w powiecie słupeckim, w gminie Słupca.
. W 1945 roku we wsi znajdowały się 42 gospodarstwa. W latach 1975–1998 miejscowość administracyjnie należała do województwa konińskiego.

</doc>
<doc id="1020362" url="https://pl.wikipedia.org/wiki?curid=1020362" title="Grzybków">
Grzybków

Grzybków – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość administracyjnie należała do województwa konińskiego.
W roku 1934 wieś zamieszkiwało 140 osób.

</doc>
<doc id="1020364" url="https://pl.wikipedia.org/wiki?curid=1020364" title="Zaborze (województwo wielkopolskie)">
Zaborze (województwo wielkopolskie)

Zaborze – osada w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość administracyjnie należała do województwa konińskiego.
W roku 1934 wieś zamieszkiwało 89 mieszkańców.

</doc>
<doc id="1020369" url="https://pl.wikipedia.org/wiki?curid=1020369" title="Koszuty Małe">
Koszuty Małe

Koszuty Małe – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość należała administracyjnie do województwa konińskiego.
Zobacz też: Koszuty, Koszuty-Parcele

</doc>
<doc id="1020371" url="https://pl.wikipedia.org/wiki?curid=1020371" title="Mike Lewis (muzyk)">
Mike Lewis (muzyk)

Mike Richard Lewis (urodzony 17 sierpnia 1977) – gitarzysta w alternatywno-rockowym zespole Lostprophets.
Studiował inżynierię lądową rok przed rozpoczęciem zawodowego grania. Przed wstąpieniem do Lostprophets, razem z Ianem Watkinsem, należał do grupy Public Disturbance. Pierwotnie w zespole miał być basistą, jednak wkrótce, wraz z Lee Gaze'm, stał się gitarzystą. W roli basisty zastąpił go Stuart Richardson. Dotychczas nagrał trzy albumy z zespołem.
Swoją żonę, Amber, poślubił we wrześniu 2006.

</doc>
<doc id="1020373" url="https://pl.wikipedia.org/wiki?curid=1020373" title="Lee Gaze">
Lee Gaze

Lee James Gaze (ur. 21 czerwca 1975 w Pontypridd) - gitarzysta oraz współzałożyciel zespołu Lostprophets.
W listopadzie 2008 roku na świat przyszło pierwsze dziecko Lee i jego żony Syirin Said - Daniyal Rehan Said Gaze.

</doc>
<doc id="1020374" url="https://pl.wikipedia.org/wiki?curid=1020374" title="Korsuń">
Korsuń



</doc>
<doc id="1020375" url="https://pl.wikipedia.org/wiki?curid=1020375" title="Leśniczówka (Szamocin)">
Leśniczówka (Szamocin)

Leśniczówka – część miasta Szamocin w Polsce położona w województwie wielkopolskim, w powiecie chodzieskim, w gminie Szamocin.
W latach 1975–1998 miejscowość administracyjnie należała do województwa pilskiego.
W Leśniczówce urodził się Adam Sławiński – kompozytor i krytyk muzyczny.

</doc>
<doc id="1020376" url="https://pl.wikipedia.org/wiki?curid=1020376" title="Weśrednik">
Weśrednik

Weśrednik – leśniczówka w Polsce położona w województwie wielkopolskim, w powiecie chodzieskim, w gminie Szamocin.
W latach 1975–1998 miejscowość administracyjnie należała do województwa pilskiego.

</doc>
<doc id="1020378" url="https://pl.wikipedia.org/wiki?curid=1020378" title="Mielimąka">
Mielimąka

Mielimąka – osada w Polsce położona w województwie wielkopolskim, w powiecie chodzieskim, w gminie Szamocin. Osada leży w odległości 4 kilometrów na zachód od Szamocina
W latach 1975–1998 miejscowość administracyjnie należała do województwa pilskiego.
W 1934 roku obszar osady zamieszkiwało 30 osób.

</doc>
<doc id="1020379" url="https://pl.wikipedia.org/wiki?curid=1020379" title="Piłka (Laskowo)">
Piłka (Laskowo)

Piłka – część wsi Laskowo w Polsce położona w województwie wielkopolskim, w powiecie chodzieskim, w gminie Szamocin.
W latach 1975–1998 miejscowość administracyjnie należała do województwa pilskiego.
W 1934 roku obszar osady zamieszkiwało 27 osób.
Zobacz też: Piłka

</doc>
<doc id="1020380" url="https://pl.wikipedia.org/wiki?curid=1020380" title="Borówki (województwo wielkopolskie)">
Borówki (województwo wielkopolskie)

Borówki – wieś w Polsce położona w województwie wielkopolskim, w powiecie chodzieskim, w gminie Szamocin. Niedaleko wsi znajduje się zabytkowy cmentarz katolicki z 2 połowy XIX w.
W latach 1975–1998 miejscowość administracyjnie należała do województwa pilskiego.
W 1934 roku obszar wsi zamieszkiwało 240 osób.

</doc>
<doc id="1020382" url="https://pl.wikipedia.org/wiki?curid=1020382" title="Teratolepis fasciata">
Teratolepis fasciata



</doc>
<doc id="1020383" url="https://pl.wikipedia.org/wiki?curid=1020383" title="Marcus Aemilius Lepidus">
Marcus Aemilius Lepidus



</doc>
<doc id="1020384" url="https://pl.wikipedia.org/wiki?curid=1020384" title="Basilica Aemilia">
Basilica Aemilia

Basilica Aemilia, Basilica Paulli – bazylika znajdująca się w północno-wschodniej części Forum Romanum w Rzymie.
Bazylika została wzniesiona na miejscu wcześniejszej Bazyliki Fulvia z 179 roku p.n.e. Jej budowę rozpoczął w 55 p.n.e. Lucjusz Emiliusz Lepidus Paullus, ukończona została jednak dopiero przez jego syna w 34 roku p.n.e. Zaledwie dwadzieścia lat później budowlę strawił pożar, po którym została odbudowana i, jak świadczy zachowana fragmentarycznie inskrypcja, poświęcona w 2 roku p.n.e. wnukom Augusta, Gajuszowi i Lucjuszowi. W 22 roku n.e. bazylika została odrestaurowana przez Marka Emiliusza Lepidusa.
Pliniusz Starszy ("Historia naturalna" 36,24) uważał Bazylikę Aemilia za jedną z najwspanialszych budowli w Rzymie. Jej główną nawę obiegał dwukondygnacyjny portyk, którego kolumny, jońskie w dolnej i korynckie w górnej kondygnacji, wzniesiono z marmuru importowanego z wybrzeży Azji Mniejszej. Fasadę zdobił fryz ozdobiony płaskorzeźbami przedstawiającymi wydarzenia z mitycznych początków Rzymu, takie jak porwanie Sabinek czy zdradę Tarpei. Jego pozostałości znajdują się obecnie w zbiorach Antiquario Forense.
Bazylika została poważnie zniszczona podczas zdobycia Rzymu przez Wizygotów w 410 roku. Częściowo odrestaurowana pełniła dalej swoją funkcję do 847 roku, kiedy to zawaliła się podczas trzęsienia ziemi. Ruiny przetrwały do czasów renesansu, kiedy to na początku XVI wieku rozebrano je na budulec. Widoczne dzisiaj pozostałości bazyliki odsłonięte zostały w trakcie przeprowadzonych pod koniec XIX i na początku XX wieku prac archeologicznych.

</doc>
<doc id="1020385" url="https://pl.wikipedia.org/wiki?curid=1020385" title="Stare Czeskie">
Stare Czeskie

Stare Czeskie – część wsi Stefanowice w Polsce położona w województwie wielkopolskim, w powiecie nowotomyskim, w gminie Zbąszyń.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1020387" url="https://pl.wikipedia.org/wiki?curid=1020387" title="Reach for the stars">
Reach for the stars

Reach for the stars to pierwszy obraz (plakat) wygenerowany komputerowo na orbicie okołoziemskiej na pokładzie rosyjskiego statku kosmicznego podczas misji "Sojuz TM-34".
Idea.
Pomysł wygenerowania obrazu w przestrzeni kosmicznej zrodził się w korespondencji elektronicznej pomiędzy Markiem Shuttleworthem a Chrisem Casonem. Shuttleworth, entuzjasta ray tracingu, po nabyciu albumów CD-ROM z pracami artystów nagrodzonych w konkursie Internet Ray Tracing Competition poznał kierującego tym projektem Casona. W trakcie rozmów pomiędzy nimi Chris Cason zaproponował by nadzorowany przez niego POV-Ray stał się pierwszym programem do raytracingu który pracował na orbicie. Propozycja związana była z faktem przeznaczenia zebranych przez Marka Shuttlewortha środków na kosmiczną podróż. Przygotowaniem plakatu zajęli się Gilles Tran i Jaime Vives Piqueres, dwaj graficy komputerowi wielokrotnie nagradzani w konkursie IRTC.
Przygotowania.
Podczas gdy Mark Shuttleworth odbywał ćwiczenia obaj graficy, Tran i Piqueres przystąpili do projektowania plakatu z uwzględnieniem ograniczeń technologicznych narzuconych w przestrzeni kosmicznej. W tej fazie przygotowań nieznane były jeszcze parametry techniczne komputera na jakim plakat będzie generowany. Niezależnie jednak od parametrów przygotowywany projekt musiał z jednej strony być atrakcyjny wizualnie w związku z projektami promocyjnymi jakie z nim wiązano, z drugiej strony musiał być bardzo prosty by obraz mógł zostać w całości wygenerowany na orbicie (ok. 35-40 godzin obliczeń komputera). W tym celu Chris Cason przygotował też specjalnie zmodyfikowaną wersję programu POV-Ray uwzględniającą uruchamianie na procesorach podlegających znikomej grawitacji. Zazwyczaj grafiki komputerowe obu artystów, Trana i Piqueres wykonywane były wówczas na ich komputerach z prędkością 10-20 punktów na sekundę. Obliczono, że na orbicie plakat powinien być generowany z prędkością 300-400 punktów na sekundę. Wykluczało to użycie zaawansowanych technik współczesnego ray tracingu i sprowadzało konstrukcję sceny do modelowania CSG (ang. "constructive solid geometry").
Projekty.
W pierwszej fazie projektowania skupiono się na projekcie przedstawiającym postać spoglądającą na niebo i siedzącą na stosie różnych sprzętów. Koncepcja ta jednak wymagała dużych mocy obliczeniowych w związku z dużym stopniem szczegółowości i ilością obiektów w scenie. Z początkiem roku 2002 opracowano nową wersję projektu przedstawiającą postać chłopca siedzącego na kuli ziemskiej który wpatruje się w gwiazdy a za nim ciągnie się "ślad" jego dzieciństwa w postaci zabawek i sprzętów.
W obrazie zawarto odniesienia do Republiki Południowej Afryki, skąd wywodził się symbolizowany przez postać na plakacie Mark Shuttleworth: odzież dziecka odzwierciedlała południowoafrykańską kolorystykę, unoszące się w powietrzu banknoty wzorowane były na walucie tego kraju a światła na kuli ziemskiej odpowiadały położeniu południowoafrykańskich miast. Ponadto w obrazie znalazły się odniesienia do historii grafiki trójwymiarowej: czajnik z Utah czy obiekty związane z programem POV-Ray, który został później użyty na orbicie do wygenerowania plakatu.
Po konsultacjach z Chrisem Casonem zmodyfikowano postać dziecka tak by wyciągniętą ręką sięgała gwiazd i ostatecznie 12 kwietnia 2002 przesłano Shuttleworthowi przebywającemu już w Rosji 80 MB plików oraz oprogramowanie.
Na orbicie.
Niezależnie od pracy grafików Mark Shuttleworth przygotowywał sprzęt jaki zostanie użyty do wygenerowania obrazu. W związku z brakiem certyfikowanych przez Rosjan komputerów Pentium-166MHz IBM Thinkpad, zdecydowano się na wykorzystanie sprzętu potrzebnego Shuttleworthowi do certyfikacji nowego modelu komputera przenośnego w ramach misji Sojuz TM-34. Ostatecznie Shuttleworth zabrał dwa laptopy IBM A22p wyposażone w procesor Pentium III 1Ghz i 256MB pamięci RAM. Po osiągnięciu orbity Shuttleworth rozpoczął instalację oprogramowania i wykonał pierwsze testowe przebiegi programu POV-Ray, który jako proces o wysokich wymagania pamięciowych jako pierwszy wykazałby ewentualne zniszczenia powstałe na skutek startu i wpływu promieniowania jonizacji.
2 maja Chris Cason otrzymał list elektroniczny od zespołu Marka Shuttlewortha informujący o pomyślnym wygenerowaniu obrazu. Shuttleworth wykonał obraz kilkukrotnie. Zgodnie z wcześniejszym pomysłem Casona Mark zmodyfikował projekt umieszczając na znajdującym się na plakacie monitorze swoje własne zdjęcie wykonane aparatem cyfrowym. Zdjęcie przedstawia Shuttlewortha poddawanego badaniom w ramach misji i pokazuje że był on nie tylko kosmicznym turystą, ale również uczestniczył w realizowaniu celów misji kosmicznej.
Po lądowaniu 5 maja Mark Shuttleworth rozpoczął cykl wykładów, pokazów i wywiadów podsumowujących jego lot natomiast wykorzystany przez niego sprzęt trafił na serię badań w rosyjskich i amerykańskich laboratoriach. Ostatecznie 9 stycznia 2003 pliki zostały przekazane na serwery POV-Raya. Plakat został przekazany do serwisów specjalizujących się w wydrukach wielkoformatowych w celu przygotowania usługi wydruku a zyski z jego sprzedaży w różnych formatach posłużyły do finansowania funkcjonowania społeczności skupionej wokół programu POV-Ray. Mark Shuttleworth podsumował swój projekt słowami które dobrze ilustrują zawartość obrazu:

</doc>
<doc id="1020388" url="https://pl.wikipedia.org/wiki?curid=1020388" title="Numer ONZ">
Numer ONZ



</doc>
<doc id="1020391" url="https://pl.wikipedia.org/wiki?curid=1020391" title="Ogorzałe">
Ogorzałe

Ogorzałe – osada leśna w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka. Znajduje się tu "Leśnictwo Ogorzałe" podległe pod Nadleśnictwo Trzcianka.
W latach 1975–1998 miejscowość należała administracyjnie do województwa pilskiego.

</doc>
<doc id="1020392" url="https://pl.wikipedia.org/wiki?curid=1020392" title="Meszna">
Meszna



</doc>
<doc id="1020395" url="https://pl.wikipedia.org/wiki?curid=1020395" title="DW212">
DW212



</doc>
<doc id="1020396" url="https://pl.wikipedia.org/wiki?curid=1020396" title="DW727">
DW727



</doc>
<doc id="1020397" url="https://pl.wikipedia.org/wiki?curid=1020397" title="DW855">
DW855



</doc>
<doc id="1020398" url="https://pl.wikipedia.org/wiki?curid=1020398" title="DW869">
DW869



</doc>
<doc id="1020400" url="https://pl.wikipedia.org/wiki?curid=1020400" title="DW980">
DW980



</doc>
<doc id="1020401" url="https://pl.wikipedia.org/wiki?curid=1020401" title="Kownaty-Kolonia">
Kownaty-Kolonia



</doc>
<doc id="1020402" url="https://pl.wikipedia.org/wiki?curid=1020402" title="I liga kolumbijska">
I liga kolumbijska



</doc>
<doc id="1020404" url="https://pl.wikipedia.org/wiki?curid=1020404" title="Stuart Richardson">
Stuart Richardson

Stuart Richardson (ur. 15 sierpnia 1973, w Llwynapia Hospital, Tonypandy, Walia) - basista w walijskim zespole rockowym Lostprophets. 
Zastąpił Mike'a Lewisa, zanim ten z badu przerzucił się na gitarę. Stuart dołączył do Lostprophets w 1999 roku, dopiero kiedy nagrywali swoje drugie demo. Richardson wziął ślub, przed nagraniem przez zespół trzeciej płyty - "Liberation Transmission". Był pierwszym z członków grupy, który przeprowadził się do USA, następnie reszta członków zespołu zrobiła to samo.
 

</doc>
<doc id="1020409" url="https://pl.wikipedia.org/wiki?curid=1020409" title="Stare (powiat obornicki)">
Stare (powiat obornicki)

Stare – wieś w Polsce położona w województwie wielkopolskim, w powiecie obornickim, w gminie Rogoźno.
W latach 1975–1998 miejscowość należała administracyjnie do województwa pilskiego.
Leży nad jeziorem Starskim
Zobacz też: Stare 

</doc>
<doc id="1020410" url="https://pl.wikipedia.org/wiki?curid=1020410" title="Maynooth">
Maynooth

Maynooth (/məˈnuːθ/, irl. "Maigh Nuad") – miasto w Irlandii, liczące około 12 510 mieszkańców (2011). Miasto leży w północnej części hrabstwa Kildare, przy drodze R148 między Kilcock i Leixlip.
Nazwa pochodzi najprawdopodobniej od imienia Nuadha Neacht przedchrześcijańskiego króla Irlandii, lub od jego następcy Mogh Nuadhat'a. We wczesnych czasach chrześcijańskich znajdowały się tu trzy kościoły w obrębie trzech mil. W mieście znajduje się uczelnia (Maynooth College) założona w 1795 roku przez króla Grzegorza III jako seminarium katolickie. W 1997 założono tu "National University of Ireland", przy bramach którego znajduje się zamek, dawna forteca rodziny Fitzgerald. Zamek splądrowano po rebelii w 1535. W 2005 roku otwarto tu centrum handlowe "Manor Mills". Miasto posiada połączenie kolejowe z Dublinem.

</doc>
<doc id="1020412" url="https://pl.wikipedia.org/wiki?curid=1020412" title="Medaliści drużynowych mistrzostw Wielkiej Brytanii na żużlu">
Medaliści drużynowych mistrzostw Wielkiej Brytanii na żużlu



</doc>
<doc id="1020415" url="https://pl.wikipedia.org/wiki?curid=1020415" title="Rude Awakening">
Rude Awakening

Rude Awakening – album amerykańskiej grupy thrashmetalowej Megadeth, wydany w 2002 roku. Była to ostatnia płyta przed pierwszym rozpadem grupy w roku 2002.
Lista utworów.
Płyta 1
Płyta 2

</doc>
<doc id="1020423" url="https://pl.wikipedia.org/wiki?curid=1020423" title="Wolfgang Krewe">
Wolfgang Krewe

Wolfgang Krewe - (ur. 20 października 1966 w Monachium) – niemiecki aktor telewizyjny i filmowy.

</doc>
<doc id="1020424" url="https://pl.wikipedia.org/wiki?curid=1020424" title="Marko Perović (ur. 1984)">
Marko Perović (ur. 1984)

Marko Perović, cyr. Марко Перовић (ur. 11 stycznia 1984 w Prisztinie) - serbski piłkarz, urodzony w Kosowie, występujący na pozycji pomocnika. W sezonie 2014 jest graczem tajskiego klubu Chainat Hornbill F.C.

</doc>
<doc id="1020425" url="https://pl.wikipedia.org/wiki?curid=1020425" title="Drużynowe mistrzostwa Szwecji na żużlu">
Drużynowe mistrzostwa Szwecji na żużlu

Drużynowe mistrzostwa Szwecji na żużlu – szwedzkie rozgrywki ligowe w sporcie żużlowym. Pierwsza edycja odbyła się w 1948 roku. Rozgrywki prowadzone są pod patronatem szwedzkiej federacji motocyklowej SVEMO. Obecnie liga dzieli się na cztery klasy rozgrywkowe: "Elitserien" (najwyższa), "Allsvenskan" oraz amatorskie "Division 1" i "Division 2". Tytuł Drużynowego Mistrza Szwecji na żużlu najczęściej zdobywała Getingarna Sztokholm (14 razy).
Triumfatorzy.
Lista klubów, które stawały na podium w lidze szwedzkiej na przestrzeni lat:

</doc>
<doc id="1020437" url="https://pl.wikipedia.org/wiki?curid=1020437" title="Ugo Frigerio">
Ugo Frigerio

Ugo Frigerio (ur. 16 września 1901 w Mediolanie, zm. 7 lipca 1968 w Garda) – włoski lekkoatleta, chodziarz.
Rozpoczął uprawianie chodu sportowego w 1918, w wieku 17 lat. W następnym roku zdobył po raz pierwszy mistrzostwo Włoch w chodzie na 10 000 metrów. W 1920 został mistrzem Włoch w chodzie na 10 000 metrów i wicemistrzem na 3000 metrów.
Na igrzyskach olimpijskich w 1920 w Antwerpii zwyciężył na obu dystansach chodu: na 3000 metrów i na 10 000 metrów. Przed finałem chodu na 3000 metrów podszedł do dyrygenta orkiestry grającej na środku stadionu i wręczył mu zestaw nut do zagrania. Maszerując w rytm muzyki oderwał się od konkurentów i wygrał o 20 metrów, zatrzymując się raz pod koniec, gdy zwrócił uwagę orkiestrze, że gra w niewłaściwym tempie. W chodzie na 10 km zwyciężył z przewagą ponad półtorej minuty.
Przez następne 4 lata regularnie zdobywał mistrzostwo Włoch, a w 1922 został również mistrzem Wielkiej Brytanii (AAA) w chodzie na 2 mile.
Na igrzyskach olimpijskich w 1924 w Paryżu rozgrywano tylko chód na 10 000 metrów. Frigerio zdobył w tej konkurencji swój trzeci złoty medal olimpijski. W 1925 z sukcesami startował w Stanach Zjednoczonych.
Kontrowersje związane z sędziowaniem zawodów w chodzie sprawiły, że na igrzyskach olimpijskich w 1928 w Amsterdamie nie rozgrywano tych konkurencji. Frigerio zrezygnował z wyczynowego uprawiania sportu. Powrócił jednak, gdy ogłoszono, że na igrzyskach olimpijskich w 1932 w Los Angeles będzie rozegrany chód na 50 kilometrów, tym razem na szosie, a nie na stadionie. W 1931 zdobył mistrzostwo Włoch na 10 000 metrów i Wielkiej Brytanii na 7 mil.
Na igrzyskach w 1932 miał już ponad 30 lat. Nie był w stanie wygrać chodu, ale zdobył brązowy medal. Z czterema medalami olimpijskimi jest obok Roberta Korzeniowskiego i Wołodymyra Hołubnyczego najbardziej utytułowanym chodziarzem w historii.
Frigerio był mistrzem Włoch w chodzie na 3000 metrów w 1921 i 1922, w chodzie na 10 000 metrów w latach 1919–1921, 1923. 1924 i 1931 i w chodzie godzinnym w 1920.
Opublikował autobiografię "Marciando nel nome dell’Italia" ("Chodząc w imieniu Włoch") w 1934.

</doc>
<doc id="1020440" url="https://pl.wikipedia.org/wiki?curid=1020440" title="Jakub Szydłowiecki">
Jakub Szydłowiecki



</doc>
<doc id="1020443" url="https://pl.wikipedia.org/wiki?curid=1020443" title="Czerwona ruta">
Czerwona ruta

Czerwona ruta – piosenka napisana przez Wołodymyra Iwasiuka w 1968, jedna z najbardziej popularnych piosenek ukraińskich.
Autor napisał ją (zarówno słowa, jak i muzykę), będąc studentem Uniwersytetu Czerniowieckiego, w wieku 19 lat.
Jej wykonawcami byli między innymi: Wołodymyr Iwasiuk, Kwitka Cisyk, Płacz Jeremiji, Wasyl Zinkewycz, No to co, Sofia Rotaru, Rusłana Łyżyczko, Perkałaba.
Piosenka została wykorzystana w filmie pod tym samym tytułem (w jednej z głównych ról wystąpiła Sofia Rotaru). Nazwę tę nosi również kilka festiwali muzycznych na Ukrainie.
Historia utworzenia piosenki.
Wołodymyr Iwasiuk będąc jeszcze w szkole znalazł w bibliotece zbiór kołomyjek, wydanych w 1906, oraz uporządkowane przez Wołodymyra Hnatiuka. Znalazł tam różne ciekawe rzeczy opowiadające o zaczarowanym ziele. Z czasem wędrując Wołodymyr odnalazł inne warianty kołomyjki i zapisał słynną legendę o zaczarowanych ziołach, które stała się w narodowych przekazach symbolem wiecznej i czystej miłości. Poglądy na to, która roślina odpowiada czerwonej rucie, są różne. Najlepszym odpowiednikiem ruty jest rododendron.
Legenda o Czerwonej Rucie.
Czerwona ruta jest powiązana z ukraińskim popularnym świętem, jakie nazywane jest w ukraińskiej kulturze "Niczczu na Iwana kupała", co tłumacząc na język polski będzie miało odnośnik” Nocy Świętojańskiej”. Według opowiadań, dotychczas istnieje tylko w Karpatach, ruta – żółty kwiat, który tylko na kilka minut, w nocy na [Iwana Kupała], staje się czerwonym. Dziewczyna, która go[ją] znajdzie i zerwie, będzie szczęśliwa w miłości.
Wykonywanie utworów.
Utwór wykonywali następujący artyści:

</doc>
<doc id="1020446" url="https://pl.wikipedia.org/wiki?curid=1020446" title="Wołodymyr Hołubnyczy">
Wołodymyr Hołubnyczy

Wołodymyr Stepanowycz Hołubnyczy (ukr. Володимир Степанович Голубничий; ros. Владимир Степанович Голубничий, trb. "Władimir Stiepanowicz Gołubniczij"; ur. 2 czerwca 1936 w Sumach, zm. 16 sierpnia 2021 tamże) – radziecki lekkoatleta chodziarz pochodzenia ukraińskiego, dwukrotny mistrz olimpijski i mistrz Europy. Jedyny chodziarz w historii, który zdobył medale na czterech kolejnych igrzyskach olimpijskich (w chodzie na 20 kilometrów).
Pierwszy sukces międzynarodowy odniósł na igrzyskach olimpijskich w 1960 w Rzymie, kiedy został złotym medalistą w chodzie na 20 km, wyprzedziwszy Australijczyka Noela Freemana i Brytyjczyka Stanleya Vickersa. Na mistrzostwach Europy w 1962 w Belgradzie zajął 3. miejsce na tym dystansie za Brytyjczykiem Kenem Matthewsem i reprezentantem NRD Hansem-Georgiem Reimannem. Brązowy medal wywalczył również na igrzyskach olimpijskich w 1964 w Tokio za Matthewsem i reprezentantem NRD Dieterem Lindnerem. Został srebrnym medalistą na 20 km na mistrzostwach Europy w 1966 w Budapeszcie (zwyciężył Lindner). Zajął 2. miejsce na tym dystansie w Pucharze Lugano w 1967 w Bad Saarow.
Hołubnyczy zdobył swój drugi tytuł mistrzowski na igrzyskach olimpijskich w 1968 w Meksyku przed Meksykaninem José Pedrazą i Mykołą Smahą z ZSRR. Ponownie zajął 2. miejsce w chodzie na 20 kilometrów w Pucharze Lugano w 1970 w Eschborn. Na swych czwartych igrzyskach olimpijskich w 1972 w Monachium został srebrnym medalistą, przegrywając jedynie z Peterem Frenkelem z NRD. W wieku 38 lat został złotym medalistą mistrzostw Europy w 1974 w Rzymie na 20 km. Wystąpił jeszcze na igrzyskach olimpijskich w 1976 w Montrealu, gdzie zajął 7. miejsce w chodzie na 20 km.
Dwukrotnie poprawiał rekord świata w chodzie na 20 kilometrów uzyskując czasy: 1:30:36 23 września 1955 w Kijowie oraz 1:27:04 5 lipca 1959 w Moskwie; dwukrotnie ustanowił rekordy świata w chodzie na 20 000 metrów (na bieżni): 1:30:02,8 2 października 1955 w Kijowie oraz 1:27:05,0 23 września 1959 w Symferopolu.
Był mistrzem ZSRR w chodzie na 20 km w 1960, 1964, 1965, 1968, 1972 i 1974, wicemistrzem na tym dystansie w 1962, 1963, 1966, 1970 i 1976 oraz brązowym medalistą w 1967 i 1975.

</doc>
<doc id="1020448" url="https://pl.wikipedia.org/wiki?curid=1020448" title="Antykoagulanty">
Antykoagulanty



</doc>
<doc id="1020450" url="https://pl.wikipedia.org/wiki?curid=1020450" title="Antykoagulant">
Antykoagulant



</doc>
<doc id="1020451" url="https://pl.wikipedia.org/wiki?curid=1020451" title="Opłata miejscowa">
Opłata miejscowa

Opłata miejscowa (pot. "opłata klimatyczna", lub "opłata uzdrowiskowa") – opłata lokalna pobierana na podstawie przepisów ustawy o podatkach i opłatach lokalnych od osób fizycznych przebywających czasowo w celach wypoczynkowych, turystycznych lub szkoleniowych w miejscowościach o szczególnych walorach uzdrowiskowych, klimatycznych i krajobrazowych.
W Polsce pobiera się ją nad morzem m.in. w Gdańsku (2,80 zł), Kamieniu Pomorskim (5 zł), Kołobrzegu (5,40 zł), Mielnie (2,80 zł), Międzywodziu (2,50 zł), Międzyzdrojach (2,80 zł), Rewalu (2,50 zł), Sopocie (5,20 zł), Świnoujściu (5,40 zł) i Wolinie (2,80 zł). &lt;br&gt;
W rejonach górskich są to m.in. Białka- (2 zł) i Bukowina Tatrzańska (2 zł), Duszniki-Zdrój (4,50 zł), Jedlina-Zdrój (4,20 zł), Karpacz (2,80 zł), Kudowa-Zdrój (4,50 zł), Muszyna (5,40 zł), Polanica-Zdrój (4,50 zł), Polańczyk (1,50 zł), Poronin (2 zł), Rabka-Zdrój (4 zł), Rymanów-Zdrój (4 zł), Solina (1 zł), Szczawnica (4 zł), Szczyrk (2,40 zł), Szklarska Poręba (2,80 zł), Ustrzyki Dolne (2 zł) i Górne (1,60 zł), Wisła (2,50 zł), Zakopane (2 zł).

</doc>
<doc id="1020452" url="https://pl.wikipedia.org/wiki?curid=1020452" title="Serie A (1983/1984)">
Serie A (1983/1984)

Serie A 1983/1984 – 82. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 11 września 1983 do 13 maja 1984. Mistrzem został , zdobywając swój 21.tytuł.
Organizacja.
Liczba uczestników pozostała bez zmian (16 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 30 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1020453" url="https://pl.wikipedia.org/wiki?curid=1020453" title="Opłata targowa">
Opłata targowa

Opłata targowa – fakultatywna danina publiczna pobierana od podmiotów dokonujących sprzedaży na targowiskach.
Zagadnienia "opłaty targowej" reguluje "Ustawa z dnia 12 stycznia 1991 r. o podatkach i opłatach lokalnych" z późniejszymi zmianami ().

</doc>
<doc id="1020455" url="https://pl.wikipedia.org/wiki?curid=1020455" title="Serie A (1982/1983)">
Serie A (1982/1983)

Serie A 1982/1983 – 81. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 12 września 1982 do 15 maja 1983. Mistrzem została , zdobywając swój drugi tytuł.
Organizacja.
Liczba uczestników pozostała bez zmian (16 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 30 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1020457" url="https://pl.wikipedia.org/wiki?curid=1020457" title="Mersenne">
Mersenne



</doc>
<doc id="1020458" url="https://pl.wikipedia.org/wiki?curid=1020458" title="Karcze (województwo wielkopolskie)">
Karcze (województwo wielkopolskie)

Karcze – osada leśna w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka. Znajduje się tu "Leśnictwo Karcze" podlegające pod Nadleśnictwo w Trzciance.
W latach 1975–1998 miejscowość należała administracyjnie do województwa pilskiego.

</doc>
<doc id="1020460" url="https://pl.wikipedia.org/wiki?curid=1020460" title="Serie A (1981/1982)">
Serie A (1981/1982)

Serie A 1981/1982 – 80. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 13 września 1981 do 16 maja 1982. Mistrzem został , zdobywając swój 20.tytuł.
Organizacja.
Liczba uczestników pozostała bez zmian (16 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 30 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1020461" url="https://pl.wikipedia.org/wiki?curid=1020461" title="Basque pelota na Letnich Igrzyskach Olimpijskich 1900">
Basque pelota na Letnich Igrzyskach Olimpijskich 1900

Zawody w basque pelocie po raz pierwszy i ostatni podczas igrzysk olimpijskich rozegrane zostały 14 czerwca 1900 roku w Neuilly-sur-Seine. Brały w nich udział jedynie dwie drużyny: Francja i Hiszpania. Wyniki rozgrywek są nieznane. Wiadomo natomiast, iż złoty medal zdobyła Hiszpania, a srebrny - Francja.
Basque pelota była również trzykrotnie dyscypliną pokazową: w 1924, 1968 i 1992 roku.

</doc>
<doc id="1020462" url="https://pl.wikipedia.org/wiki?curid=1020462" title="Wang Yue">
Wang Yue

Wang Yue, chiń. 王玥, pinyin Wáng Yuè (ur. 31 marca 1987 w Taiyuan) – chiński szachista, arcymistrz od 2004 roku.
Kariera szachowa.
W 1999 zwyciężył w Oropesa del Mar w mistrzostwach świata juniorów do lat 12. W 2003 zajął III miejsce (za Klausem Bischoffem i Lwem Gutmanem) w otwartym turnieju w Bad Zwesten. W 2005 zajął III miejsce (za Pentalą Harikrishną i Aleksandrem Motylowem, a przed Bu Xiangzhi, Ni Hua i Siergiejem Kariakinem) w silnie obsadzonym turnieju "Sanjin Hotel Cup" w Tiayuan oraz wystąpił w pucharze świata, w I rundzie pokonując Karena Asriana, ale w II przegrywając z Ilią Smirinem. W 2007 podzielił II miejsce (za Jewgienijem Aleksiejewem, a wraz z m.in. Dmitrijem Jakowienką) w jednym z najsilniejszych otwartych turniejów na świecie "Aerofłot Open" w Moskwie oraz podzielił I miejsca w "openach" w Cappelle-la-Grande i na Filipinach. W 2008 podzielił I m. (wspólnie z Wang Hao i Hannesem Stefánssonem) w Reykjavíku oraz zwyciężył (wspólnie z Vüqarem Həşimovem i Magnusem Carlsenem) w I turnieju FIDE Grand Prix 2008/2009 w Baku. W 2010 zdobył w Zurychu tytuł mistrza świata studentów, natomiast na przełomie lat 2011 i 2012 zwyciężył w cyklicznym turnieju w Hastings.
Wielokrotnie startował w finałach indywidualnych mistrzostw Chin, dwukrotnie (2005, 2013) zdobywając złote medale.
Wielokrotnie reprezentował Chiny w turniejach drużynowych, między innymi:
Jako pierwszy szachista chiński przekroczył barierę 2700 punktów rankingowych, uzyskując 1 października 2007 wynik 2703 punktów. Najwyższy wynik rankingowy w dotychczasowej karierze osiągnął 1 listopada 2010; mając 2756 punktów, zajął wówczas 10. miejsce na światowej liście FIDE.

</doc>
<doc id="1020463" url="https://pl.wikipedia.org/wiki?curid=1020463" title="Pogórzanie wschodni">
Pogórzanie wschodni

Pogórzanie wschodni – część polskiej grupy etnograficznej wyodrębnionej z Pogórzan. Obszarowo zajmują Pogórze Strzyżowskie, Pogórze Bukowskie, Pogórze Dynowskie oraz Kotlinę Krośnieńską po wschodniej i zachodniej stronie dorzecza rzeki Wisłok od Zydranowej na południu do Kańczugi na północy.
Osadnictwo.
Sytuacja osadnicza na tym obszarze Polski była w średniowieczu niezwykle skomplikowana. Były tu bowiem z dawien dawna istniejące elementy etniczne polskie i ruskie na które nałożyła się nowa fala osadnicza polska oraz niemiecka (Głuchoniemcy, Niemcy karpaccy), a od XIV wieku również rusko-wołoska. Jak wskazał prof. Przemysław Dąbkowski, region też zamieszkany był już wcześniej również przez ludność węgierską, która na początku XIV w. była albo na stałe tam osiadła, albo też czasowo przebywająca. Jest rzeczą wielce prawdopodobną, iż podobnie jak w innych ziemiach, tak samo i w ziemi sanockiej, znajdowały się pewne osady, zaludnione pierwotnie przez Węgrów, którzy z biegiem czasu ulegli polonizacji.
Ziemie leżące po prawej stronie dorzecza Wisłoka do XIV wieku pozostawały niezamieszkane. Do ich kolonizacji na prawie polskim oraz niemieckim, prowadzonej głównie przez niemieckie klany rycerskie z Węgier – Balów, Śląska – Kmitów, Moraw – Herburtów, a następnie saskich Fredrów, doszło dopiero na przełomie XIV i XV wieku. Osadnictwo polskie dało początek zamieszkującym te tereny grup polskich Pogórzan.
Od zachodu grupa ta sąsiaduje z Pogórzanami zachodnimi, a od południa z rusińskimi Łemkami.
Gospodarka.
Podstawą gospodarki było tu kiedyś rolnictwo, a hodowla odgrywała znacznie mniejszą rolę. Gleby na zajmowanych obszarze są urodzajne, teren płaski lub lekko pofałdowany, dlatego cały ten kraj to tereny rolnicze, zajęte pod osadnictwo już od wczesnego średniowiecza. Początki osadnictwa polskiego na prawie niemieckim dał powrót ziemi sanockiej do Korony w roku 1340. W wielu miejscowościach rozwinięte było również na dużą skalę rzemiosło, z którego największe znaczenie miało tkactwo oraz cechy szewców.
Gospodarka rolna i hodowla stały na dość wysokim poziomie, w takich miejscowościach jak Zarszyn rozwinęła się hodowla bydła simentalskiego sprowadzonego ze Szwajcarii. W statystykach ekonomicznych władz austriackich z roku 1913 gmina Haczów była jedną z najbogatszych w całej Galicji. Obszar Pogórza oraz Dołów Jasielsko-Sanockich jest również kolebką światowego przemysłu naftowego. W Bóbrce koło Krosna założona została w 1854 r. przez Ignacego Łukasiewicza pierwsza na świecie kopalnia ropy naftowej.
Architektura świecka.
Stare domy przysłupowe i podcieniowe zachowały się w Babicach, Mrzygłodzie i Dynowie. W Iwoniczu rozpowszechnił się w niedawnej przeszłości typ domu aż z dalekiego Tyrolu, a to dzięki cieśli z Klimkówki koło Iwonicza który będąc w Tyrolu w czasie I wojny wykorzystał zdobyte tam doświadczenia budowlane po powrocie do domu.

</doc>
<doc id="1020465" url="https://pl.wikipedia.org/wiki?curid=1020465" title="Karny">
Karny



</doc>
<doc id="1020466" url="https://pl.wikipedia.org/wiki?curid=1020466" title="Marlies Göhr">
Marlies Göhr

Marlies Göhr, z domu Oelsner (ur. 21 marca 1958 w Gerze) – niemiecka lekkoatletka startująca w reprezentacji NRD, specjalizująca się w biegu na 100 m oraz biegach sztafetowych. 
W latach 1977-1984 była rekordzistką świata w biegu na 100 m. Podczas zawodów w Dreźnie 1 lipca 1977 czasem 10,88 s ustanowiła swój pierwszy rekord świata. Do dziś jest to rekord świata w kategorii juniorek. Pomimo tego wyniku nie udało jej się zdobyć złotego medalu na olimpiadzie w Moskwie w 1980. W finale przegrała z zawodniczką gospodarzy Ludmiłą Kondratjewą. To niepowodzenie powetowała sobie zdobywając złoto w sztafecie 4 x 100 m. Dorobek olimpijskich medali Göhr byłby najprawdopodobniej znacznie bogatszy gdyby nie fakt, iż NRD (podobnie jak większość państw bloku komunistycznego) zbojkotowało igrzyska w Los Angeles (1984).
W swojej karierze była mistrzynią Europy na 100 m aż trzy razy z rzędu: w 1978 w Pradze, 1982 w Atenach i w 1986 w Stuttgarcie. Nie udało się to żadnej innej europejskiej sprinterce. W 1983 poprawiła swój rekord na 10,81 s, ale w 1984 straciła go na rzecz Amerykanki Evelyn Ashford. Do 1994 była rekordzistką Europy. W 1983 zdobyła złoty medal mistrzostwach świata w Helsinkach. Göhr pięć razy z rzędu triumfowała w biegu na 100 metrów podczas Pucharu Europy w Lekkoatletyce (1979-1987). W 1985 była w składzie (biegła na ostatniej zmianie) wschodnioniemieckiej sztafety (razem z Silke Gladisch, Sabine Rieger i Ingrid Auerswald), która ustanowiła czasem 41,37 s rekord świata, poprawiony 11 sierpnia 2012 przez sztafetę Stanów Zjednoczonych. Była halowa rekordzistka świata w biegu na 60 metrów. Marlies Göhr jest pierwszą sprinterką w historii która przebiegła 100 metrów w czasie poniżej 11 s.

</doc>
<doc id="1020467" url="https://pl.wikipedia.org/wiki?curid=1020467" title="Serie A (1980/1981)">
Serie A (1980/1981)

Serie A 1980/1981 – 79. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 14 września 1980 do 24 maja 1981. Mistrzem został , zdobywając swój 19.tytuł.
Organizacja.
Liczba uczestników pozostała bez zmian (16 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 30 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1020468" url="https://pl.wikipedia.org/wiki?curid=1020468" title="A.C. Perugia">
A.C. Perugia



</doc>
<doc id="1020473" url="https://pl.wikipedia.org/wiki?curid=1020473" title="Constantine Maroulis">
Constantine Maroulis

Constantine James Maroulis (ur. 17 września 1975 roku Brooklynie, w stanie Nowy Jork) – amerykański aktor i piosenkarz. W 2007 roku zagrał rolę wokalisty i producenta muzycznego Constantine'a Parosa w operze mydlanej CBS "Moda na sukces". Zdobył popularność występując w czwartej edycji programu "American Idol". 7 sierpnia 2007 roku ukazała się jego debiutancka płyta zatytułowana "Constantine".

</doc>
<doc id="1020474" url="https://pl.wikipedia.org/wiki?curid=1020474" title="Łomnica Pierwsza">
Łomnica Pierwsza

Łomnica Pierwsza – część wsi Łomnica, położona w województwie wielkopolskim, w powiecie czarnkowsko-trzcianeckim, w gminie Trzcianka. Wchodzi w skład sołectwa Łomnica.
W latach 1975–1998 Łomnica Pierwsza administracyjnie należała do województwa pilskiego.

</doc>
<doc id="1020475" url="https://pl.wikipedia.org/wiki?curid=1020475" title="Serie A (1979/1980)">
Serie A (1979/1980)

Serie A 1979/1980 – 78. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 16 września 1979 do 11 maja 1980. Mistrzem został , zdobywając swój 12.tytuł.
Organizacja.
Liczba uczestników pozostała bez zmian (16 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 30 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1020477" url="https://pl.wikipedia.org/wiki?curid=1020477" title="Thomas Schönlebe">
Thomas Schönlebe

Thomas Schönlebe (ur. 6 sierpnia 1965 we Frauenstein) – wschodnioniemiecki lekkoatleta, specjalista w biegu na 400 m, mistrz świata, rekordzista Europy, trzykrotny uczestnik letnich igrzysk olimpijskich (Seul 1988, Barcelona 1992, Atlanta 1996).
Niemiecki lekkoatleta startujący w latach 1980–1990 w reprezentacji NRD, w której biegał głównie na dystansie 400 metrów.
W dniu 3 września 1987 w trakcie Mistrzostw Świata w Rzymie zdobył tytuł mistrza świata i ustanowił rekord Europy - 44,33 który jest aktualny do dziś. 
Startował w mistrzostwach Europy w Stuttgarcie w 1986 i w Splicie w 1990, gdzie zdobył srebrne medale. 
W dniu 5 lutego 1988 w zawodach halowych w Sindelfingen wynikiem 45,05 s ustanowił rekord świata w biegu na 400 metrów, który został pobity dopiero w 1995 przez M. Johnsona i jest to nadal halowy rekord Europy w biegu na 400 metrów. W swojej karierze 16 razy uzyskał wynik poniżej 45 sekund.

</doc>
<doc id="1020478" url="https://pl.wikipedia.org/wiki?curid=1020478" title="William deVry">
William deVry

William deVry (ur. 20 kwietnia 1968 r., Montreal, Quebec, Kanada) - kanadyjski aktor.

</doc>
<doc id="1020480" url="https://pl.wikipedia.org/wiki?curid=1020480" title="Kościół Wszystkich Świętych w Bliznem">
Kościół Wszystkich Świętych w Bliznem

Kościół pw. Wszystkich Świętych – gotycki, drewniany kościół znajdujący się we wsi Blizne, zbudowany przed 1470.
Kościół w Bliznem jest jednym z najcenniejszych obiektów drewnianej architektury sakralnej w Polsce, jako jeden z najcenniejszych drewnianych kościołów znajduje się na szlaku architektury drewnianej województwa podkarpackiego (Trasa I - Krośnieńsko-Brzozowska).
W 2003 wpisany na listę światowego dziedzictwa UNESCO.
Historia.
Unikatowy zespół kościelno-plebański usytuowany jest na pagórku otoczonym starodrzewem. Drewniany kościół parafialny pw. Wszystkich Świętych o charakterze obronnym, w stylu gotyckim, powstał zapewne przed 1470, ponieważ najwcześniejsza pewna wzmianka o jego istnieniu pochodzi z 1470. W 1549 ściany kościoła ozdobiono bogatą polichromią ornamentalno-figuralną. Kolejne następne warstwy polichromii nakładano w 1649 i około 1700 w stylach charakterystycznych poszczególnym okresom. W I poł. XVII w. dobudowano do kościoła wieżę. Poważny remont obiektu przeprowadzono w 1811. Rozebrano okalające świątynię soboty, oszalowano gontem ściany zewnętrzne, dobudowano do nawy kruchtę. Pod koniec XIX zamalowano istniejącą polichromię. W latach 1964–1974 obiekt został gruntownie odrestaurowany. Konserwację ołtarzy i drewnianej chrzcielnicy przeprowadzono w latach 1992–96, a polichromii w latach 2000–2001. W 2006 wymieniono gonty, których powierzchnia całkowita wynosi 1,5 ha.
Architektura i wyposażenie.
Kościół zbudowany jest na zrąb z jodłowych bali, na kamiennym podmurowaniu. Zastosowano w nim pierwotnie, charakterystyczny dla średniowiecznego ciesielstwa małopolskiego, system więźbowo-zaskrzynieniowo-zaczepowy. To budowla orientowana, składająca się z jednoprzestrzennej nawy na rzucie zbliżonym do kwadratu i węższym zamkniętym trójbocznie prostokątnym prezbiterium. Od zachodu przylega do nawy wieża konstrukcji słupowo-ramowej z pochyłymi ścianami i nadwieszoną izbicą ozdobioną wyciętą koronką, zwieńczoną baniastym hełmem z latarnią. Do prezbiterium przylega od północy zakrystia, a do nawy od południa kruchta.
We wnętrzu strop płaski, w nawie z zakrzywieniami. Wnętrze zdobi cenny zespół malowideł ściennych. Są to odkryte fragmenty polichromii z lat 1549, 1649 i 1700. Malowidła zostały zakonserwowane w latach 2000–2001 przez Barbarę Czajkowską-Palusińską, Lecha Kitlińskiego i Sławomira Stępnia.
W wyposażeniu kościoła wyróżniają się:
Wnętrze oświetlają okna umieszczone wyłącznie po stronie południowej. W prezbiterium mają wykrój oślego grzbietu charakterystycznego dla późnego gotyku.
Otoczenie.
Teren kościoła otoczony jest drewnianym ogrodzeniem z murowanymi kapliczkami z XIX w. Obok znajduje się zespół drewnianych zabudowań plebańskich: wikarówka sprzed 1699 stanowiąca muzeum parafialne, lamus i organistówka.
W 2003 cały obiekt wraz z kościołem w Haczowie i czterema innymi drewnianymi kościołami Małopolski został zapisany na listę światowego dziedzictwa UNESCO.
Uzasadnienie wpisu na Listę Światowego Dziedzictwa UNESCO – doskonale zachowana substancja architektoniczna, niezwykle bogate wyposażenie ruchome, unikatowy zespół malowideł ściennych o wybitnych walorach artystycznych oraz unikalne otoczenie - m.in. zespół XIX w. zabudowań plebańskich.
Kult Matki Bożej.
Kościół stanowi lokalny ośrodek kultu ze względu na znajdującą się w bocznym ołtarzu figurę Matki Bożej Pełnej Łaski (Najświętsza Maryja Panna ze sceny zwiastowania) otoczoną kultem przez wiernych.

</doc>
<doc id="1020484" url="https://pl.wikipedia.org/wiki?curid=1020484" title="Kościół Wniebowzięcia Najświętszej Maryi Panny w Haczowie">
Kościół Wniebowzięcia Najświętszej Maryi Panny w Haczowie

Kościół Wniebowzięcia Najświętszej Maryi Panny i św. Michała Archanioła – późnogotycki drewniany kościół pod wezwaniem Wniebowzięcia Najświętszej Maryi Panny i św. Michała Archanioła, znajdujący się w miejscowości Haczów.
Kościół w Haczowie jest największym gotyckim drewnianym kościołem w Europie i jednocześnie jednym z najstarszych kościołów drewnianych konstrukcji zrębowej w Polsce. Został włączony do szlaku architektury drewnianej województwa podkarpackiego (Trasa I – Krośnieńsko-Brzozowska).
W 2003 obiekt wpisano na listę światowego dziedzictwa UNESCO.
Historia.
Kościół w Haczowie wzniesiony został w pierwszej połowie XV w. W 1494 ozdobiony monumentalną polichromią. Uszkodzony znacznie w czasie najazdu Tatarów w 1624. Następnie gruntownie odnowiony i rozbudowany. Powstała wówczas wieża–dzwonnica, wieżyczka na sygnaturkę, dodano soboty, wykonano koliste otwory okienne w nawie, zbudowano ziemny wał obronny. W czasie remontu w latach 1784–1789 powiększono zakrystię, zbudowano nowe soboty, do nawy dobudowano kaplicę Matki Boskiej fundacji Urbańskich, ufundowano nowe wyposażenie świątyni. Około 1864 położono nową polichromię. Po wybudowaniu nowego kościoła (w 1944 r.) stara świątynia stała opuszczona. W latach 1948–1980 administrowana była przez państwo. Od 1980 ponownie w posiadaniu parafii. Wówczas rozpoczęto kompleksowe prace renowacyjne. W 1999 została ukończona konserwacja gotyckich desek stropowych prowadzona przez Barbarę Czajkowską-Palusińską i Sławomira Stępnia, a w 2000 ukończono aranżację konserwatorską stropu w nawie kościoła według projektu prof. Gadomskiego i dr. Korneckiego. 13 listopada 2000 r. rekonsekrowano świątynię. W latach 2006–2009 trwała wymiana gontów dachowych.
Kościół znalazł się na wizerunku monet: 2- i 20-złotowych wyemitowanych przez Narodowy Bank Polski 13 września 2006.
Architektura i wyposażenie.
Jest to największy w Polsce i w Europie drewniany gotycki kościół o powierzchni zabudowanej bez późniejszych kaplic i sobót 380 m², ściany konstrukcji zrębowej na kamiennym podmurowaniu zabezpieczone Lisicelisicami przed wyboczeniami, orientowany, trójdzielny. Składa się z: prezbiterium o rozpiętości 9 m na planie wydłużonego prostokąta o trójbocznym zamknięciu z przylegającą od płn. zakrystią i kryptą pod nim; szerszej nawy o rozpiętości 12 m na rzucie zbliżonym do kwadratu z dobudowaną od płn. kaplicą Matki Boskiej Bolesnej oraz wieżą od strony zachodniej o silnie pochyłych ścianach z izbicą z ozdobnym ażurem. Wieża nakryta dachem namiotowym zwieńczonym latarnią z cebulastą kopułką. Sanktuarium i korpus nawowy nakryte jednokalenicowym, dwuspadowym dachem z ośmioboczną wieżyczką na sygnaturkę. Kościół i wieżę obiegają soboty.
Wnętrze kościoła nakryte stropem płaskim, w korpusie z zakrzywieniami wspartymi na słupach, w nawie z fasetą. Ściana tęczowa o prostokątnym wykroju. Chór muzyczny wsparty na dwóch słupach.
Oprócz wartości architektonicznych duże znaczenie posiada unikatowa polichromia figuralna z 1494 r. (najprawdopodobniej najstarsza polichromia tego typu w Europie, stanowi też największy XV-wieczny zbiór malowideł figuralnych w Polsce) oraz późniejsza z ok. 1864.
Najcenniejsze wyposażenie kościoła to:
Otoczenie.
Teren kościoła otoczony jest drewnianym parkanem zadaszonym gontem. Na terenie placu kościelnego znajduje się drewniany zabytkowy spichlerzyk plebański.
W 2003 został umieszczony wraz z kościołami w Binarowej, Bliznem, Dębnie, Lipnicy Murowanej i Sękowej na liście światowego dziedzictwa kulturalnego UNESCO potwierdzając jego wartość w skali świata, z następującym uzasadnieniem: najstarszy, największy i najlepiej zachowany gotycki kościół drewniany konstrukcji zrębowej w Europie, praktycznie niezmieniony pod względem konstrukcyjnym, z bogatym wystrojem malarskim i rzeźbiarskim; czytelne nawarstwienia form architektonicznych i dekoracyjnych od XV do XIX w.
Kult maryjny.
W kościele znajduje się kopia cudownej figury Matki Boskiej Bolesnej (oryginał w nowym kościele). Według legend ta pochodząca z ok. 1400 gotycka pietà „przyszła wodą” rzeki Wisłok (zapewne w czasie powodzi) i zatrzymała się pod starym drewnianym haczowskim kościołem. Mieszkańcy umieścili figurkę w nowej świątyni, a w zamian za to otrzymali Boską opiekę. Figura została ukoronowana w Krośnie 10 czerwca 1997 przez papieża Jana Pawła II podczas jego pielgrzymki do Polski. Intronizacji do kościoła haczowskiego koronowanej Piety dokonał kard. Józef Glemp 29 czerwca 1997 roku.
Numizmatyka.
W 2006 roku wydano dwie monety okolicznościowe z wizerunkiem kościoła. Monety te miały nominały 2 zł i 20 zł (monetę o nominale 2 złote wyemitowano w nakładzie 1 000 000 sztuk, zaś monetę o nominale 20 złotych wyemitowano w nakładzie 64 000 sztuk). Monety te wchodzą w skład serii Zabytki Kultury Materialnej w Polsce.

</doc>
<doc id="1020485" url="https://pl.wikipedia.org/wiki?curid=1020485" title="Darcy Rose Byrnes">
Darcy Rose Byrnes

Darcy Rose Byrnes (ur. 4 listopada 1998 w Kalifornii) – amerykańska aktorka, która grała m.in. w serialach "Żar młodości", "Gotowe na wszystko" i "Jej Wysokość Zosia".

</doc>
<doc id="1020487" url="https://pl.wikipedia.org/wiki?curid=1020487" title="Aleksandr Triepow">
Aleksandr Triepow

Aleksandr Fiodorowicz Triepow (ros. Александр Фёдорович Трепов; ur. w Kijowie, zm. 10 listopada 1928 w Nicei) – premier Imperium Rosyjskiego od 23 listopada 1916 do 9 stycznia 1917. 
Syn Fiodora Triepowa. Ukończył Korpus Paziów. Oficer zawodowy. Służył w Gwardii cesarskiej. Od 1889 w cywilnej służbie państwowej. Od 1899 pomocnik sekretarza stanu Rady Państwa, senator (1906), członek Rady Państwa (1914). Od sierpnia 1915 członek zebrania Specjalnego ds. obronnych, od października 1915 kierujący ministerstwem, a następnie minister transportu. 23 listopada 1916 wyznaczony na przewodniczącego Rady Ministrów (premiera). Jako premier zwalczał wpływy Grigorija Rasputina na dworze i usiłował przekonać cesarza Mikołaja II, by ten przekazał Dumie Państwowej większe kompetencje. 9 stycznia 1917 został usunięty ze stanowiska. Po rewolucji październikowej (1917) emigrował.

</doc>
<doc id="1020488" url="https://pl.wikipedia.org/wiki?curid=1020488" title="Aldrin Edwin Eugene">
Aldrin Edwin Eugene



</doc>
<doc id="1020489" url="https://pl.wikipedia.org/wiki?curid=1020489" title="Luigi Amodeo">
Luigi Amodeo

Luigi Amodeo (ur. 4 kwietnia 1969 w Ragusie) – włoski aktor filmowy i telewizyjny.

</doc>
<doc id="1020490" url="https://pl.wikipedia.org/wiki?curid=1020490" title="Zamieszańcy">
Zamieszańcy

Zamieszańcy () – rusińska grupa etnograficzna, osiadła na terenie Pogórza, na północ od Krosna.
Osiedli oni tam w okresie zasiedlania Pogórza, czyli w XV–XVI wieku, na jedynym nie zajętym jeszcze terenie, czyli na terenach najwyższych, o najgorszych warunkach fizjograficznych i glebowych. Był to teren znajdujący się na zachód od tradycyjnej etnograficznej granicy polsko-ruskiej sprzed 1341.
Założyli oni 10 miejscowości, otoczonych wsiami polskimi. Z miejscowości tych 8 znajdowało się na zwartym obszarze osadnictwa ruskiego (Czarnorzeki, Węglówka, Krasna, Oparówka, Rzepnik, Pietrusza Wola, Bonarówka, Wólka Bratkowska), a dwie (Gwoździanka i Blizianka) samotnie poza nim.
W końcu XVIII wieku znajdowało się tutaj 4722 mieszkańców, w tym 4318 Rusinów (91,5%), 316 Polaków (6,7%) oraz 88 Żydów (1,9%). W ciągu 150 lat liczba ludności wzrosła dwukrotnie i wynosiła w 1930 8890 osób, w tym 7595 Rusinów (85%), 1230 Polaków (14%) i 65 Żydów (1%). Procentowy wzrost ludności polskiej spowodowany został częściową polonizacją Rusinów we wspomnianych dwóch oddalonych miejscowościach.
W końcu XIX w. rozpoczęły się masowe wyjazdy zarobkowe miejscowej ludności do Ameryki. Na początku XX wieku przebywało tam na stałe lub czasowo ponad 10% ogółu mieszkańców.
Po ostatniej wojnie grupa ta przestała istnieć na terenie zachodniego Pogórza. W ponad 90% została ona przesiedlona w głąb ZSRR.
Przez otaczającą ich ludność polską obszar ten nazywany był „Rusią”, a ludność Rusinami.
Przez mieszkających bardziej na południe Łemków nazywani byli natomiast "Zamieszańcami", ze względu na zamieszkiwanie wśród ludności polskiej.

</doc>
<doc id="1020491" url="https://pl.wikipedia.org/wiki?curid=1020491" title="Powiaty w Niemczech">
Powiaty w Niemczech

Powiaty w Niemczech (, ) – jednostki podziału administracyjnego i samorządu terytorialnego II stopnia w Niemczech.
Wyróżnia się dwa rodzaje powiatów: "Landkreise", czyli powiaty ziemskie i "Kreisfreie Städte" ("Stadtkreise" w Badenii-Wirtembergii), czyli miasta na prawach powiatu. Obecnie istnieje 401 powiatów: 294 ziemskich i 107 miast na prawach powiatów. Na powiaty dzielą się wszystkie kraje związkowe Niemiec z wyjątkiem Berlina, Bremy i Hamburga. Większość powiatów ma od 100 000 do 200 000 mieszkańców. Najmniejszy powiat ziemski pod względem powierzchni – Main-Taunus-Kreis ma 222,39 km², największy zaś – Mecklenburgische Seenplatte jest od niego 25-krotnie większy.
Po raz pierwszy powiaty na ziemiach niemieckich wprowadzono w Prusach w XIX wieku, gdzie początkowo stanowiły jednostkę samorządu terytorialnego na obszarach wiejskich.
Do zadań powiatów w Niemczech należą m.in. budowa i utrzymanie dróg, gospodarka odpadami, prowadzenie szkół, domów opieki i szpitali. Odpowiadają również za przyrodę, hałas i ochronę ludności. Władzom powiatów podlegają urzędy imigracyjne, biura socjalne i młodzieżowe, urzędy pracy, wydziały zdrowia i kolegia środowiskowe.
Liczba powiatów według krajów związkowych.
Niemcy podzielone są aktualnie (wrzesień 2018) na 294 powiatów ziemskich ("Landkreis"). W poszczególnych krajach związkowych jest ich:

</doc>
<doc id="1020492" url="https://pl.wikipedia.org/wiki?curid=1020492" title="Kościół św. Michała Archanioła w Dębnie">
Kościół św. Michała Archanioła w Dębnie

Kościół św. Michała Archanioła – gotycki, drewniany kościół parafialny w Dębnie Podhalańskim w powiecie nowotarskim, wpisany wraz z innymi drewnianymi kościołami południowej Małopolski na listę światowego dziedzictwa UNESCO. 
Pierwszy kościół w Dębnie wzniesiono prawdopodobnie w XIII wieku. Obecny kościół wybudowany został w II połowie XV w. na miejscu starszej świątyni. Z tego okresu pochodzą nawa i prezbiterium. Jest to świątynia orientowana o konstrukcji zrębowej. Wschodnia ściana, zamykająca prezbiterium, jest prostokątna. Prezbiterium jest prostokątne, zbliżone do kwadratu i ma wymiary 5 x 5,9 m, nawa główna o wymiarach 7 x 8,3 m o konstrukcji zrębowej pochodzi z drugiej połowy XV w. Stosunkowo niewysoka wieża z 1601 roku, o wysokości 15 metrów, o samoistnej konstrukcji słupowo-ramowej. Koścół nakryty jest jednokalenicowym, pokrytym gontem, dachem. Prezbiterium i nawę otaczają soboty, czyli kryte podcienia pochodzące z XVIII/XIX w.
Jest jednym z najlepiej zachowanych gotyckich drewnianych kościołów i jednocześnie jednym z najbardziej znanych polskich zabytków w kraju i za granicą (otrzymał jako jedyny drewniany kościół nominację w konkursie siedmiu cudów Polski), wyróżnia się wkomponowaną w krajobraz sylwetką (praktycznie niezmienioną od czasów budowy) i wyjątkowo cennym ruchomym wyposażeniem, a także unikatową polichromią patronową w układzie pasmowym pochodzącą z około 1500 roku, najstarszą z wykonanych na drewnie i w całości zachowanych w Europie. Jest to najlepiej zachowana tego rodzaju polichromia w Polsce. Wykonana w 33 kolorach przedstawia w 12 układach 77 motywów, z których najczęstsze to ornamenty roślinne i geometryczne, ale występują także wątki figuralne i zwierzęta, głównie jelenie. Szablony były wielokrotnie używane w różnych obiektach, te prawdopodobnie, ze względu na ich świecki charakter w dworach szlacheckich i magnackich.
Uwagę zwraca wizerunek orła jagiellońskiego nad belką tęczową. Wieżę z pochyłymi ścianami, silnie zwężającymi się ku górze, wzniesiono w 1601 r. w konstrukcji słupowo-ramowej z izbicą. Dziś jest to jedna z najstarszych konstrukcji tego typu w Polsce (ocenia się, że starsza od niej jest tylko wieża kościoła w Binarowej). Dachy kościoła, zadaszenia i ściany wieży oraz jej hełm podbite są gontem, ściany izbicy wieży oszalowane zostały deskami z ozdobnie wyrzynaną koronką u dołu. We wnętrzu znajdują się cenne zabytki rzeźby i malarstwa gotyckiego. Do najcenniejszych należą:
Prócz tego w kościele zachowały się archaiczne elementy wyposażenia, w większości wykonane z desek pokrytych malowidłami. Kościół posiadał soboty od początku swego istnienia, jednak obecne wzniesiono na początku XIX wieku. Początkowo służyły przede wszystkim za ochronę podwaliny kościoła przed wodami opadowymi, a w latach późniejszych po podwyższeniu i zwiększeniu połaci dachowych także wiernym za schronienie.
Atrakcją tego niezwykłego kościoła są dzwonki zazwyczaj leżące w prezbiterium. Są bardzo stare – mogły powstać nawet w XV wieku. Szczególna skala tego instrumentu, określana mianem gamy perskiej (dłuższe płytki dają wyższe tony), została uzyskana przez wykonanie płytek ze specjalnego stopu i zakopanie ich w ziemi na pewien czas.
W kościele znajduje się również XVI-wieczna haftowana chorągiew wojenna z wizerunkiem św. Stanisława ze Szczepanowa. Wedle niepotwierdzonych przekazów zostawiły ją wojska Jana III Sobieskiego powracającego spod Wiednia po zwycięstwie nad Turkami.
Według dawnej klasyfikacji świątynię zaliczano do zabytków klasy zerowej. W 2003 roku cały obiekt wraz z innymi drewnianymi kościołami południowej Małopolski i Podkarpacia został zapisany na listę światowego dziedzictwa UNESCO, znajduje się też na szlaku architektury drewnianej województwa małopolskiego (Trasa III - Region Podhalańsko-Pieniński).
W serialu "Janosik" (1973) w kościele w Dębnie główny bohater brał ślub z Maryną. Jednak widzom pokazano aż trzy kościoły – inny, kiedy młodzi do niego wchodzili (kaplica na Polanie Chochołowskiej), kościół w Dębnie – gdzie odbywała się cała ceremonia i jeszcze inny, gdy z niego wychodzili.
Kościół dwukrotnie w latach 1996 i 1998 znalazł się na liście World Monuments Watch jako jeden ze stu cennych zabytków na świecie zagrożonych zniszczeniem.

</doc>
<doc id="1020497" url="https://pl.wikipedia.org/wiki?curid=1020497" title="Kościół św. Leonarda w Lipnicy Murowanej">
Kościół św. Leonarda w Lipnicy Murowanej

Kościół św. Leonarda – drewniany kościół cmentarny, usytuowany w miejscowości Lipnica Dolna w powiecie bocheńskim. W 2003 roku wpisany, wraz z innymi drewnianymi kościołami południowej Małopolski, na listę światowego dziedzictwa UNESCO.
Opis.
Kościół znajduje się nad rzeczką Uszwicą, poza historyczną granicą dawnych obwarowań miejskich Lipnicy Murowanej. Kościół zbudowano prawdopodobnie pod koniec XV wieku, na miejscu wcześniejszej świątyni. Jednak według miejscowej tradycji pochodzi on z roku 1143 lub 1203 – taką datę można odczytać na północno-wschodniej ścianie prezbiterium – i stoi na miejscu dawnej pogańskiej gontyny.
Zachował się do dziś w stanie prawie niezmienionym i należy do najcenniejszych drewnianych kościołów gotyckich Polski. Jest to świątynia orientowana, o konstrukcji zrębowej, dwudzielna. Prezbiterium zamknięte jest trójbocznie. Nawa jest szersza, w kształcie kwadratu. W XVII wieku kościół został otoczony malowniczymi sobotami, w tym czasie dodano także wieżyczkę na sygnaturkę. Przy prezbiterium nie ma zakrystii. Dach świątyni jest jednokalenicowy, o konstrukcji więźbowo-zaskrzynieniowej, kryty gontem. Zgodnie z dawną tradycją okna są tylko po stronie południowej, zaś drzwi wejściowe od południa i zachodu.
Wnętrze nakryte jest stropami z zaskrzynieniami w nawie. Na stropach znajduje się polichromia patronowa: w nawie z końca XV wieku, w prezbiterium z XVI wieku. Na zaskrzynieniach znajdują się deski z dekoracją o motywach kasetownowych, wykonaną prawdopodobnie w XVII wieku. Malowidła w prezbiterium pochodzą z 1689 roku (data wymalowana w północno-wschodnim narożu). Na zamknięciu przedstawiono Ukrzyżowanie na tle draperii podtrzymywanej przez aniołów, na ścianie północnej Sąd Ostateczny, na południowej Ostatnią Wieczerzę i wizerunek Najświętszej Marii Panny adorowanej przez św. Szymona z Lipnicy. W nawie, na ścianie północnej, znajduje się polichromia z 1711 roku (data na belce tęczowej). Dekoracja chóru muzycznego składają się charakteryzujące się ludową ekspresją malowidła przedstawiające Dekalog. W kościele znajdowały się dawniej trzy zabytkowe tryptyki. Zostały skradzione w nocy z 4 na 5 lipca 1992 roku, a następnie odzyskane. Zdecydowano się jednak umieścić je w Muzeum Diecezjalnym w Tarnowie. Dziś w Lipnicy można podziwiać ich kopie. Na wyposażenie świątyni składają się:
Ciekawym elementem jest też belka podtrzymująca ołtarz od tyłu. Rzekomo jest to dawna rzeźba Świętowita.
W posadzce nawy znajduje się płyta nagrobna Antoniego Ledóchowskiego, ojca sióstr bł. Marii Teresy i św. Julii Marii.
Cennym zabytkiem jest feretron procesyjny z płaskorzeźbą Trójcy Świętej 
Kościół został poważnie uszkodzony przez powódź w 1997 roku. Woda podmyła wówczas fundamenty i dostała się do wnętrza. Całkowicie zniszczyła kryptę i znajdujący się w niej nagrobek. Świątynię uratowali mieszkańcy wsi, przywiązując ją linami do potężnych drzew. Po ustąpieniu powodzi szybko przystąpiono do gruntownych prac remontowych. W 2003 roku kościół został wpisany na listę światowego dziedzictwa UNESCO.
Nerwowo było również w roku 2010. Wówczas kościółek otoczono specjalnym kołnierzem, który zabezpieczył go przed zalaniem. W 2014, gdy poziom pobliskich rzek przekroczył stany alarmowe, strażacy PSP w Bochni i z 4 jednostek OSP z terenu gminy Lipnica Murowana zabezpieczyli otoczenie kościoła mobilnymi zaporami wodnymi, które wypożyczono od Państwowej Straży Pożarnej w Bochni.
W roku 2016, dzięki staraniom ks. Zbigniewa Krasa, dotychczasowego proboszcza Parafii św. Leonarda w Lipnicy Murowanej, a obecnego kapelana Prezydenta Andrzeja Dudy oraz Komendanta Państwowej Straży Pożarnej w Bochni – st. bryg. mgr inż. Krzysztofa Kokoszki, 16 marca w Lipnicy Murowanej, została przekazana specjalnie zaprojektowana przez firmę SUPRON1 mobilna zapora przeciwpowodziowa, mająca na celu ochronę światowej klasy zabytku.

</doc>
<doc id="1020498" url="https://pl.wikipedia.org/wiki?curid=1020498" title="Jack">
Jack



</doc>
<doc id="1020500" url="https://pl.wikipedia.org/wiki?curid=1020500" title="Kościół św. Filipa i św. Jakuba w Sękowej">
Kościół św. Filipa i św. Jakuba w Sękowej

Kościół św. Filipa i św. Jakuba – drewniany kościół filialny w Sękowej pod wezwaniem św. Filipa i św. Jakuba w stylu gotyckim sakralnego budownictwa drewnianego, znajdujący się wraz z innymi drewnianymi kościołami południowej Małopolski na liście światowego dziedzictwa UNESCO. Ze względu na swoją historię oraz specyficzny wygląd często nazywany "Perłą Beskidu Niskiego".
Wzniesiony na początku XVI wieku (ok. 1520 r., najpóźniej w 1522), należy do najpiękniejszych polskich zabytków drewnianych, do 1914 roku uważany był za najpiękniejszy drewniany kościół w Małopolsce.
Jednonawowy z trójbocznie zamkniętym prezbiterium, konstrukcji zrębowej, na fundamencie z kamienia łamanego. Ściany z ręcznie ciosanych, modrzewiowych bali pokryte są w całości gontem. Węższe prezbiterium i szerszą nawę nakrywa wspólny stromy dach jednokalenicowy o więźbie storczykowej. W XVII w. dostawiono wieżę o konstrukcji słupowo – ramowej z pozorną, oszalowaną izbicą nakrytą kopulastym hełmem, otwarta w przyziemiu i rozłożyste soboty – otwarte wsparte na słupach nadające świątyni zindywidualizowany charakter oraz wieloboczna wieżyczka na sygnaturkę, z latarnią, nakryta ostrosłupowym, blaszanym hełmem. Całość pokryto wyniosłym dachem o miękkich płaszczyznach. W 1819 przebudowano zakrystię i chór muzyczny, przed 1888 pokryty polichromią o motywach neogotyckich. Wnętrze nakrywają stropy płaskie w nawie z zakrzywieniami, otwór w ścianie tęczowej prostokątny, a w nim profilowana belką tęczowa z drewnianym krucyfiksem z XVI w. Nawę od południa i prezbiterium południa i północy doświetlają zdwojone okna. Posiada trzy wejścia: do nawy od zachodu i poLudnia oraz z zakrystii. Portal od strony zachodniej jest zwieńczony łukiem trójlistnym w ośli grzbiet.
Wyposażenie wnętrza dość ubogie, ponieważ kościół został poważnie zdewastowany podczas działań wojennych na przełomie 1914 – 1915 roku, w trakcie zaciętych walk bitwy pod Gorlicami (drewniany materiał posłużył na budowę okopów i na opał). Po zakończeniu działań wojennych kościół został poddany rekonstrukcji już w 1918 roku, a następnie w II połowie XX w.
We wnętrzu na uwagę zasługują:
Obiekt wyróżniony w medalem Europa Nostra w 1994 roku za wzorcowo prowadzone prace konserwatorskie, oraz nagrodą im. Brata Alberta i nagrodą Ministra Kultury i Sztuki PRL.
Kościół został wpisany na listę światowego dziedzictwa UNESCO w 2003.
Znajduje się na szlaku architektury drewnianej województwa małopolskiego.
Uzasadnienie wpisu na Listę Światowego Dziedzictwa UNESCO – wyjątkowe walory estetyczne, architektoniczne i krajobrazowe. Kościół niezwykle popularny wśród malarzy XIX w. i I poł. XX w. (bogata ikonografia, malowali go m.in. Stanisław Wyspiański, Józef Mehoffer, Teodor Axentowicz, Włodzimierz Tetmajer, Jan Sas Zubrzycki i Kazimierz Skórewicz).

</doc>
<doc id="1020501" url="https://pl.wikipedia.org/wiki?curid=1020501" title="Colin Meldrum">
Colin Meldrum

Colin Meldrum (ur. 26 listopada 1975, Kilmarnock, Szkocja) – szkocki piłkarz, występujący na pozycji bramkarza. Ma 178 cm wzrostu.

</doc>
<doc id="1020502" url="https://pl.wikipedia.org/wiki?curid=1020502" title="Iwet Łałowa">
Iwet Łałowa

Iwet Mirosławowa Łałowa-Collio (bułg. Ивет Лалова-Колио; ur. 18 maja 1984 w Sofii) – bułgarska lekkoatletka, specjalizująca się w biegach sprinterskich.
Trzykrotna uczestniczka igrzysk olimpijskich – w 2004 była czwarta w biegu na 100 metrów oraz piąta w biegu na 200 metrów, w 2008 na obu tych dystansach odpadła w eliminacjach, a w 2012 dotarła do półfinałów obu biegów. Startowała w mistrzostwach świata oraz mistrzostwach Europy. Złota medalistka halowego czempionatu Starego Kontynentu oraz mistrzostw Europy na stadionie. Wielokrotna medalistka mistrzostw Bułgarii, rekordzistka kraju i reprezentantka w pucharze Europy i drużynowych mistrzostwach Europy.
Pochodzi ze sportowej rodziny – jej ojciec Mirosław był w 1966 mistrzem Bułgarii w biegu na 200 metrów, a jej matka także uprawiała lekkoatletykę. Jej życiowym partnerem jest włoski sprinter Simone Collio. We wrześniu 2013 para pobrała się.
Kariera.
Początki.
Na stadion w Sofii w 1996 przyprowadził ją ojciec – po czterech latach treningu zdobyła złoty medal halowych mistrzostw Bułgarii w biegu na 60 metrów pokonując starsze rywalki. W 2001 zadebiutowała na imprezie międzynarodowej – podczas mistrzostw świata juniorów młodszych odpadła w półfinale biegu na 100 metrów oraz zajęła czwartą lokatę w biegu na 200 metrów. Rok później na mistrzostwach świata juniorów dotarła do półfinału biegu na 100 metrów. Zimą 2003 doznała kontuzji łamiąc palce u rąk. Na początku czerwca tego roku ustanowiła rekord Bułgarii juniorek przebiegając 100 metrów w czasie 11,14 – był to najlepszy wynik na świecie w tej kategorii wiekowej. Duży sukces odniosła w 2003 zostając w Tampere mistrzynią Europy juniorek w biegach na 100 i 200 metrów.
2004 – 2007.
19 czerwca 2004 podczas zawodów I ligi pucharu Europy w Płowdiwie przebiegła 100 metrów w 10,77 ustanawiając nowy rekord Bułgarii oraz nowy rekord Europy młodzieżowców. Wynik Bułgarki był wówczas piątym wynikiem w historii tej konkurencji, najlepszym rezultatem w całym 2004 roku oraz najlepszym rezultatem osiągniętym przez kobietę w XXI wieku. Kilka tygodni później na Stadionie Olimpijskim w Atenach zajęła czwarte miejsce w biegu na 100 metrów osiągając wynik 11,00 (wygrała Białorusinka Julija Nieściarenka z czasem 10,93) oraz piąte w biegu na 200 metrów z czasem 22,57 (wygrała Jamajka Veronica Campbell z czasem 22,05). Były to największe sukcesy bułgarskiego kobiecego sprintu w historii. Zimą 2005 została halową mistrzynią Europy w biegu na 200 metrów ustanawiajac w Madrycie rekord Bułgarii czasem 22,91. Kariera Bułgarki załamała się latem 2005 podczas mityngu w Atenach – podczas rozgrzewki lekkoatletka wpadła na innego sportowca i złamała nogę. Po urazie nie startowała w sezonie 2006 – w tym też roku podczas mistrzostw Europy w Göteborgu została wybrana na czteroletnią kadencję do Rady Zawodniczej przy European Athletics. Do sportu wróciła w 2007, a na mistrzostwach świata w Osace dotarła do ćwierćfinału. Na koniec roku była siódma w biegu na 100 metrów podczas światowego finału lekkoatletycznego.
2008 – 2012.
Dotarła do półfinału biegu na 60 metrów w czasie halowych mistrzostw świata. Sukcesów z igrzysk olimpijskich w Atenach nie powtórzyła w Pekinie – podczas igrzysk w Chinach odpadła już w eliminacjach biegów na 100 i 200 metrów. Bez sukcesów reprezentowała Bułgarię na mistrzostwach świata w Berlinie latem 2009. Podobnie jak dwa lata wcześniej, w marcu 2010, dotarła do półfinału halowych mistrzostw globu. Kilka miesięcy później na mistrzostwach Europy wystąpiła w biegu na 100 metrów i sztafecie 4 × 100 metrów odpadając, w obu konkurencjach, już w eliminacjach. Na początku lipca 2011 zdobyła dwa złote medale (w biegu na 100 metrów i sztafecie 4 × 100 metrów) na mistrzostwach krajów bałkańskich – w biegu na 100 metrów osiągnęła swój drugi najlepszy wynik w karierze – 10,96. W finale biegu na 100 metrów podczas mistrzostw świata w Daegu zajęła siódmą lokatę. Na koniec sezonu 2011 została wybrana – wraz z tureckim oszczepnikiem Fatihem Avanem – najlepszą lekkoatletą krajów bałkańskich.
Finalistka halowych mistrzostw świata. W czerwcu 2012 została w Helsinkach mistrzynią Europy w biegu na 100 metrów. Podczas igrzysk olimpijskich w Londynie dotarła do półfinałów w biegach na 100 i 200 metrów.

</doc>
<doc id="1020509" url="https://pl.wikipedia.org/wiki?curid=1020509" title="Marlies Oelsner">
Marlies Oelsner



</doc>
<doc id="1020511" url="https://pl.wikipedia.org/wiki?curid=1020511" title="Mark Reynolds (piłkarz)">
Mark Reynolds (piłkarz)

Mark Reynolds (ur. 7 maja 1987 w Motherwell) – szkocki piłkarz grający na pozycji obrońcy. Od 2013 roku jest piłkarzem Aberdeen.
Profesjonalną piłkarską karierę rozpoczął w roku 2005. W Motherwell grał do końca 2010 roku i rozegrał w nim 166 meczów, w których strzelił 6 goli. Reprezentował Szkocję na Mistrzostwach Świata U-20 w Piłce Nożnej 2007. Strzelił tam także gola – w meczu przeciwko Kostaryce.

</doc>
<doc id="1020514" url="https://pl.wikipedia.org/wiki?curid=1020514" title="Landkreis Börde">
Landkreis Börde

Landkreis Börde – powiat w niemieckim kraju związkowym Saksonia-Anhalt. Powstał 1 lipca 2007 z połączenia powiatu Börde (niem. "Bördekreis") i Ohre (niem. "Ohrekreis"). Siedzibą powiatu jest miasto Haldensleben.
Podział administracyjny.
Powiat Börde składa się z:
Miasta:
Gminy samodzielne:
Gminy związkowe:
Polityka.
Wybory do Kreistagu w 2007 r.

</doc>
<doc id="1020515" url="https://pl.wikipedia.org/wiki?curid=1020515" title="Periparus amabilis">
Periparus amabilis



</doc>
<doc id="1020516" url="https://pl.wikipedia.org/wiki?curid=1020516" title="AntiVir">
AntiVir



</doc>
<doc id="1020517" url="https://pl.wikipedia.org/wiki?curid=1020517" title="Powiat Burgenland">
Powiat Burgenland

Burgenlandkreis – powiat w niemieckim kraju związkowym Saksonia-Anhalt. Został utworzony 1 lipca 2007, kiedy to do ówczesnego powiatu Burgenlandkreis dołączono powiat Weißenfels. Siedzibą powiatu Burgenland jest miasto Naumburg (Saale). Najbardziej na południe położony powiat kraju związkowego.
Wybory.
Wybory do Kreistagu w 2007 r.
1Behindertenverband Burgenlandkreis e.V.
2BürgerBündnisBurgenland
3Bürger für Weißenfels
Podział administracyjny.
Powiat Burgenlandkreis składa się z:
Gminy miejskie:
Gminy samodzielne:
Gminy związkowe:

</doc>
<doc id="1020519" url="https://pl.wikipedia.org/wiki?curid=1020519" title="New Years Day">
New Years Day

New Years Day – amerykański zespół rockowy, założony w 2005 roku w Anaheim w Kalifornii. Zadebiutowali w 2006 roku wydając EP, a rok później ukazał się ich debiutancki album „My Dear”. Grupa gra muzykę z pogranicza pop-rocka, indie rocka, rocka alternatywnego, pop-punku, heavy metalu, metalu gotyckiego, metalcore, rocka i nu metalu.

</doc>
<doc id="1020521" url="https://pl.wikipedia.org/wiki?curid=1020521" title="Nick McCarthy">
Nick McCarthy



</doc>
<doc id="1020522" url="https://pl.wikipedia.org/wiki?curid=1020522" title="Bitwa pod Domazlicami">
Bitwa pod Domazlicami



</doc>
<doc id="1020524" url="https://pl.wikipedia.org/wiki?curid=1020524" title="Cybill Shepherd">
Cybill Shepherd

Cybill Lynne Shepherd (ur. 18 lutego 1950 w Memphis) – amerykańska aktorka, modelka i piosenkarka. Trzykrotna laureatka Złotego Globu dla najlepszej aktorki w serialu komediowym lub musicalu.
Życiorys.
Wczesne lata.
Urodziła się w Memphis w stanie Tennessee jako córka Patty (z domu Shobe) Shepherd Micci i Williama „Billa” Jenningsa Shepherda, menadżera biznesu artykułów gospodarstwa domowego. Jej imię Cybill powstało od imienia jej dziadka Cy i jej ojca Billa. W 1966, w wieku 16 lat zdobyła tytuł Miss Nastolatek Memphis w konkursie Miss Nastolatek Ameryki, gdzie zdobyła nagrodę. W 1968, mając 18 lat wzięła udział w konkursie „Modelka roku”, gwiazdy mody lat 60. XX wieku i uczestniczyła w zajęciach z modelkami w szkole średniej i później.
W 1968 ukończyła Memphis East High School. Naukę kontynuowała w College of New Rochelle w New Rochelle, w stanie Nowy Jork, a następnie w Hunter College w Nowym Jorku. Studiowała na Uniwersytecie Nowojorskim i Uniwersytecie Południowej Kalifornii w Los Angeles.
Kariera.
W 1970 reklamowała L’Oréal, gdy zwróciła uwagę reżysera Petera Bogdanovicha. Jego ówczesna żona, Polly Platt, twierdziła, że widziała okładkę w sklepie spożywczym Ralphs w południowej Kalifornii, powiedziała „To Jacy”, odnosząc się do postaci w filmie Bogdanovicha – i ostatecznie została zaangażowana do roli Jacy Farrow w dramacie obyczajowym "Ostatni seans filmowy" (1971) u boku Timothy’ego Bottomsa i Jeffa Bridgesa. Za rolę była nominowana do Złotego Globu dla najbardziej obiecującej nowej aktorki. Wkrótce zagrała postać manipulującej ludzkimi uczuciami Kelly Corcoran w mrocznej komedii romantycznej Elaine May "Kid złamane serce" ("The Heartbreak Kid", 1972) z Charlesem Grodinem.
W 1972 była modelką firmy Kodak. Była na okładkach magazynów takich jak „Glamour” (w czerwcu 1970, w lipcu 1971, w maju 1973, w październiku 1986), „Life” (w grudniu 1971), „Vogue” (w marcu 1972), „People” (w maju 1974, w grudniu 1987), „Ekran” (w lipcu 1976), „Esquire” (w styczniu 1986), „McCall’s” (w marcu 1986), „Newsweek” (we wrześniu 1986), „Harper’s Bazaar” (we wrześniu 1986, w lutym 1991), „Rolling Stone” (w październiku 1986), „Interview” (w listopadzie 1986), „Entertainment Weekly” (we wrześniu 1990) i „TV Guide” (w kwietniu 1996).
Spotkała się ponownie z Peterem Bogdanovichem na planie melodramatu "Daisy Miller" (1974) na podstawie powieści Henry’ego Jamesa, gdzie wystąpiła w głównej roli jako Annie P. „Daisy” Miller oraz komedii muzycznej "Ostatnia miłość" ("At Long Last Love", 1975) jako Brooke Carter z Burtem Reynoldsem. W kultowym filmie Martina Scorsese "Taksówkarz" ("Taxi Driver", 1976) z główną rolą Roberta De Niro zebrała dobre recenzje za swoją rolę eterycznej Betsy. W czarnej komedii "Dama zniknęła" ("The Lady Vanishes", 1979), remake’u filmu Alfreda Hitchcocka z 1938 "Starsza pani znika", z Angelę Lansbury i Elliottem Gouldem zagrała spadkobierczynię, dziedziczkę Amandę Kelly, która w pociągu ekspresowym jadącym przez przedwojenne Niemcy (przed II wojną światową) poznaje podróżującą tym samym pociągiem tytułową nianię, która zniknęła.
Uczyła się aktorstwa w klasie prowadzonej przez Stellę Adler, gdy otrzymał ofertę pracy w Dinner Theatre w Norfolk i zwróciłem się o radę do przyjaciela, Orsona Wellesa. Zachęcał ją do zdobycia doświadczenia scenicznego przed publicznością, z dala od surowych krytyków wielkomiejskich z Nowego Jorku czy Los Angeles. W rezultacie powróciła do rodzinnego Memphis, by pracować w regionalnym teatrze.
W 1982 Shepherd powróciła do Nowego Jorku i niedługo potem wystąpiła na scenie w przedstawieniu "Lunch Hour". Wystąpiła jako Colleen Champion w operze mydlanej – westernie NBC "The Yellow Rose" (1983) z Samem Elliottem, Davidem Soulem i Edwardem Albertem. W komediowym serialu kryminalnym ABC "Na wariackich papierach" ("Moonlighting", 1985-1989) jako Madeline „Maddie” Hayes wspólnie z Bruce’em Willisem tworzyła parę wspólników, prywatnych detektywów. Za rolę otrzymała dwa Złote Globy i nominację do Emmy.
Po występie w komedii romantycznej Emile’a Ardolina "Wszystko jest możliwe" ("Chances Are", 1989) u boku Roberta Downeya Jr. i Ryana O’Neala, po 20. latach, powróciła na ekran w roli Jacy Farrow w dramacie Petera Bogdanovicha "Texasville" (1990). Wystąpiła w komedii romantycznej fantasy Woody’ego Allena "Alicja" ("Alice", 1990) i czarnej komedii Eugene’a Levy’ego "Była sobie zbrodnia" ("Once Upon a Crime", 1992) z Johnem Candym. Kreacja Cybill Sheridan, aktorki zmagająca się z przesadną grą aktorską w filmach klasy B i operach mydlanych, w sitcomie CBS "Cybill" (1995–1998) przyniosła jej Złoty Glob i trzy nominacje do Emmy.
W 2012 zadebiutowała na Broadwayu jako Alice Russel w spektaklu Gore’a Vidala "Ten najlepszy" w Gerald Schoenfeld Theatre, gdzie wystąpili także: James Earl Jones, John Stamos, John Larroquette, Kristin Davis i Elizabeth Ashley.
Życie prywatne.
Na początku lat 70. spotykała się z Elvisem Presleyem i opiekowała się nim, ale nie mogła poradzić sobie z jego uzależnieniem od narkotyków i ostatecznie wybrała swojego chłopaka, reżysera Petera Bogdanovicha, zamiast Presleya. Zgodziła się umówić się z Jackiem Nicholsonem, aby Bogdanovich był zazdrosny. Później odwołała randkę, a Nicholson nie odezwał się ponownie, z wyjątkiem powiedzenia „Cześć” na imprezie wiele lat później. Robert De Niro chciał się z nią związać podczas kręcenia "Taksówkarza" (1976), jednak odrzuciła go, a De Niro nie rozmawiał z nią prywatnie przez resztę zdjęć.
W 1978, po powrocie do domu w Memphis, poznała i zaczęła się spotkać z Davidem M. Fordem, lokalnym dealerem części samochodowych i artystą nocnego klubu. W tym samym roku zaszła w ciążę i 19 listopada 1978 wyszła za mąż. Ich córka, Clementine Ford, urodziła się 29 czerwca 1979. Małżeństwo zakończyło się rozwodem 23 września 1982.
Podczas kręcenia miniserialu telewizyjnego NBC "Długie, gorące lato" ("The Long Hot Summer", 1985), gdzie występowała jako Eula Varner, romansowała z Donem Johnsonem. 1 marca 1987 poślubiła chiropraktyka Bruce’a Oppenheima. Mieli bliźniaki: syna Cyrusa Zachariaha i córkę Molly Ariel (ur. 6 października 1987). Jednak 20 marca 1990 doszło do rozwodu.
Dyskografia.
gościnnie

</doc>
<doc id="1020531" url="https://pl.wikipedia.org/wiki?curid=1020531" title="Stephen Craigan">
Stephen Craigan

Stephen James Craigan (ur. 29 października 1976 w Newtownards) – północnoirlandzki piłkarz występujący na pozycji obrońcy.
Kariera.
Profesjonalną piłkarską karierę Craigan rozpoczął w roku 1995 w szkockim Motherwell. Po 22 występach w ciągu pięciu lat, przeniósł się na zasadzie wolnego transferu do Partick Thistle.
W Partick Thistle rozegrał 103 spotkania, i strzelił jedną bramkę.
W 2003 roku, po wypełnieniu kontraktu, wrócił do Motherwell. Wystąpił w 292 meczach i strzelił 5 bramek.
W reprezentacji Irlandii Północnej rozegrał 54 spotkania.

</doc>
<doc id="1020534" url="https://pl.wikipedia.org/wiki?curid=1020534" title="Ricardo Flores Magón">
Ricardo Flores Magón

Ricardo Flores Magón (ur. 16 września 1874 w San Antonio Eloxochitlán, zm. 21 listopada 1922 w Leavenworth) – meksykański rewolucjonista-anarchista.
Życiorys.
Od najmłodszych lat badał twórczość klasyków anarchizmu takich jak Michaił Bakunin, Piotr Kropotkin i Pierre-Joseph Proudhon, a także współczesnych myślicieli jak Élisée Reclus, Charles Malato, Errico Malatesta, Anselmo Lorenzo, Emma Goldman, Fernando Tarrida del Mármol i Max Stirner. Najbardziej jednak popierał anarchizm Kropotkina.
Studiował również prace Marksa oraz Henrika Ibsena. Był on inspiratorem dla meksykańskich rewolucji, redagując Regeneración, podburzając społeczeństwo przeciwko dyktaturze Porfirio Diaza.
Od 1904 roku przebywał na terytorium USA (głównie w więzieniach) inspirując powstanie wielu kalifornijskich rewolt oraz komun, gdyż to jego postać pobudziła wyobraźnię amerykańskich anarchistów. Zmarł w 1922 roku w więzieniu.

</doc>
<doc id="1020537" url="https://pl.wikipedia.org/wiki?curid=1020537" title="Film reklamowy">
Film reklamowy



</doc>
<doc id="1020538" url="https://pl.wikipedia.org/wiki?curid=1020538" title="Corona (zespół muzyczny)">
Corona (zespół muzyczny)

Corona – włoska grupa muzyczna wykonująca eurodance. Założona w 1993 w Rzymie.
Zespół tworzyli: Francesco Bontempi (producent) oraz Olga Maria De Souza (wokalistka). Najbardziej znane utwory grupy to "The Rhythm Of The Night" oraz "Baby Baby". Formacja wydała dotychczas cztery albumy.

</doc>
<doc id="1020541" url="https://pl.wikipedia.org/wiki?curid=1020541" title="Katedra Wszystkich Świętych w Chicago">
Katedra Wszystkich Świętych w Chicago

Katedra Wszystkich Świętych w Chicago – katedra diecezji zachodniej Polskiego Narodowego Kościoła Katolickiego (PNKK) w Stanach Zjednoczonych Ameryki Północnej i Kanady. 
Za genezę parafii (katedry) Wszystkich Świętych, można uznać spór parafian z zakonem zmartwychwstańców, mający miejsce pod koniec XIX wieku w parafii św. Jadwigi w Chicago. Zgromadzenie to obawiało się, aby ceniony i lubiany przez wiernych ks. Antoni Kozłowski nie został proboszczem parafii. Spór w konsekwencji zakończył się pozbawieniem ks. Antoniego Kozłowskiego w dniu 18 grudnia 1894 funkcji wikariusza i rozłamem parafii. Zwolennicy wikariusza nie ustępowali, postanowili założyć nową parafię, którą w bardzo krótkim czasie pobudowali – bez zgody biskupa -- własny, skromny kościół tymczasowy w Chicago przy ul. Lubeck. 
Ks. Antoni Kozłowski już w 1895 r. poświęcił kamień węgielny pod następny, nowy obiekt sakralny. W dniu 10 listopada 1895 r. dokonano poświęcenia nowego obiektu sakralnego, a na nadzwyczajnym zgromadzeniu parafian w dniu 11 listopada 1895 r. ogłoszono zasady nowego Kościoła. W dniu 1 maja 1897 na zgromadzeniu w Chicago postanowiono utworzyć: Kościół Polskokatolicki w Chicago (skonsolidowano z parafią Wszystkich Świętych, pozostałe polskie parafie). 21 listopada 1897 roku w kościele starokatolickim w Bernie w Szwajcarii ks. Antoni Kozłowski przyjął sakrę biskupią. 14 stycznia 1907 r. zmarł ks. bp Kozłowski, a w 1909 r. Kościół Polskokatolicki w Chicago, został wcielony do Polskiego Kościoła Narodowego. Od października 1993 r. liturgie przeniesiono do wybudowanego wówczas, funkcyjnego kościoła – stara katedra została przekazana Kościołowi Prezbiteriańskiemu. 
Msze św. odbywają się w nowej świątyni codziennie o 8:30, w niedziele dodatkowo o 11:30. Sam zaś kościół położony jest przy ul. West Higgins Road 9201.

</doc>
<doc id="1020543" url="https://pl.wikipedia.org/wiki?curid=1020543" title="Konfederacja Argentyńska">
Konfederacja Argentyńska

Konfederacja Argentyńska () – jedna z oficjalnych nazw Republiki Argentyńskiej zgodnie z artykułem 35 Konstytucji Narodu Argentyńskiego, razem z Republiką Argentyńską i Zjednoczonymi Prowincjami Río de la Plata.
Między 1835 i 1852.
Prowincje argentyńskie pomiędzy 1835 i 1861 używały tego terminu w swych stosunkach międzynarodowych. Terytorium Zjednoczonych Prowincji Rio de la Plata było faktycznie konfederacją od 1835 roku, kiedy to Juan Manuel de Rosas przejął kontrolę nad Buenos Aires i reprezentację kraju za granicą. Dlatego nazwa Konfederacja Argentyńska jest używana, aby odnieść się do okresu pomiędzy 1835 i 1861, do państwa federalnego opierającego się na traktatach międzyprowincjonalnych, bez żadnej konstytucji narodowej, z uchodźcami politycznymi z Partido Unitario w Estado Oriental, Chile i Boliwii. Kraj pozostawał w stałej wojnie o przejęcie władzy.
Konfederacja Argentyńska składała się z autonomicznych prowincji Santa Fe, Entre Ríos, Corrientes, Tucumán, Salta, Jujuy, Santiago del Estero, Catamarca, Córdoba, La Rioja, San Juan, San Luis i Mendoza.

</doc>
<doc id="1020545" url="https://pl.wikipedia.org/wiki?curid=1020545" title="Grigorij Maksimow">
Grigorij Maksimow

Grigorij Pietrowicz Maksimow, ros. Григорий Петрович Максимов (ur. 10 listopada 1893 w Mituszino w guberni smoleńskiej, zm. 16 marca 1950 w Chicago) – ukraiński anarchosyndykalista, członek Konfederacji Nabat.
Życiorys.
Młodość.
Urodził się 10 listopada 1895 w wiosce Mituszino w guberni smoleńskiej. Po ukończeniu szkoły podstawowej został wysłany przez ojca, pragnącego by syn został popem, do seminarium duchownego we Włodzimierzu. Po skończeniu seminarium Maksimow uznał, że nie czuje w sobie powołania. Wyjechał do Petersburga i podjął naukę w Akademii Rolniczej. W 1915 r. otrzymał dyplom agronoma.
Od wczesnej młodości bardzo interesował się ruchem rewolucyjnym. Ogarnęła go pasja poszukiwania nowych wartości duchowych i społecznych. Podczas studiów zapoznawał się z programami i metodami działania wszystkich rosyjskich partii rewolucyjnych. W końcu zetknął się z pracami Piotra Kropotkina i Siergieja Stiepniaka-Krawczyńkiego, znajdując w nich potwierdzenie wielu idei i poglądów, do których wcześniej sam był doszedł. Kolejnym etapem jego ewolucji duchowej było zapoznanie się z dwiema pracami Michała Bakunina, które znalazł w prywatnej bibliotece na prowincji. Wywarły one nań przemożny wpływ. Właśnie Bakunin był tym spośród postępowych myślicieli, którego poglądy miały dla Maksimowa największe znaczenie i pod którego wielkim wrażeniem pozostawał do końca życia.
Okres rewolucji.
Maksimow prowadził potajemną działalność propagandową wśród studentów petersburskich i wśród chłopów na prowincji. Gdy wreszcie wybuchła od dawna oczekiwana rewolucja (1917) nawiązał kontakty ze związkami zawodowymi. Uczestniczył w działalności rad robotniczych, przemawiał na wiecach. Dla niego i dla jego towarzyszy był to okres wielkich nadziei, niestety, pogrzebanych już wkrótce po objęciu władzy przez bolszewików. Maksimow wstąpił do Armii Czerwonej, by walczyć przeciw kontrrewolucjonistom. Kiedy jednak nowi włodarze Rosji zaczęli używać armii do celów policyjnych i rozbrajać lud, odmówił wykonywania rozkazów i został skazany na śmierć. Ocaliła mu życie solidarność i gorące protesty związku zawodowego metalowców.
Po raz ostatni aresztowano go 8 marca 1921, w czasie powstania kronsztadzkiego. Wraz z grupą dwunastu towarzyszy został uwięziony na Tagance w Moskwie. Jedynym powodem były jego poglądy anarchistyczne. Cztery miesiące później uczestniczył w strajku głodowym, który trwał dziesięć i pół dnia, wywołując wielkie poruszenie. Strajk zakończył się, gdy uczestniczący w kongresie Międzynarodówki Czerwonych Związków Zawodowych towarzysze z Francji i Hiszpanii zaprotestowali przeciw brutalnym metodom rządu bolszewików i zażądali uwolnienia więźniów. Reżim sowiecki zgodził się na spełnienie żądania pod warunkiem, że więźniowie, zresztą wszyscy narodowości rosyjskiej, opuszczą swój kraj ojczysty.
Wyjazd z Rosji.
Maksimow trafił do Niemiec. Przebywał w Berlinie około trzech lat, a następnie udał się do Paryża. Tan spędził sześć albo siedem miesięcy, by wreszcie wyemigrować do Stanów Zjednoczonych.
Przez lata Maksimow napisał bardzo wiele o walce ludzkości w rozmaitych okresach, był redaktorem i współpracownikiem wielu gazet i czasopism w języku rosyjskim. W Moskwie współredagował "Gołos Truda" (Głos Pracy), a później kontynuację tego czasopisma "Nowyj Gołos Truda" (Nowy Głos Pracy). W Berlinie redagował Raboczij Put (Droga robotnicza) – czasopismo wydawane przez rosyjskich anarchosyndykalistów. Gdy osiadł w Chicago, został redaktorem Gołosu Trużenika (Głos Robotnika), z którym współpracował będąc jeszcze w Europie. Kiedy ów periodyk przestał się ukazywać, Maksimow został redaktorem czasopisma "Dieło Truda - Probużdienie" (Sprawa Pracy – Przebudzenie) powstałego z połączenia dwóch innych czasopism (Dieło Truda oraz "Probużdzienie") a wydawanego w Nowym Jorku. Tu pracował aż do śmierci. Zmarł na zawał serca w Chicago 16 marca 1950.
Rudolf Rocker pisał o nim:
Twórczość.
Publicystyczny dorobek Maksimowa jest obszerny, jest również autorem opublikowanej w r. 1940 r. w Chicago książki "Guillotine at work" (Gilotyna w robocie) – bogato udokumentowanej historii dwudziestu lat terroru w Rosji sowieckiej. Napisał również pracę "Constructive Anarchism" (Twórczy anarchizm, Chicago 1952); a także m.in. analiz działań rosyjskiej partii komunistycznej ("Bolshevism: Promises and Reality" -Bolszewizm: obietnice a rzeczywistość – Glasgow 1935). Redagował także wybór tekstów Bakunina pt. "The Political Philosophy of Bakunin: Scientific Anarchism" (1953).

</doc>
<doc id="1020547" url="https://pl.wikipedia.org/wiki?curid=1020547" title="Francisco Ascaso">
Francisco Ascaso

Francisco Ascaso Abadía (ur. 1 kwietnia 1901 w miejscowości Huesca, zm. 20 lipca 1936 w Barcelonie) – uczestnik hiszpańskiej wojny domowej. Dowodził w niej oddziałami zbrojnej milicji anarchosyndykalistycznej Krajowej Konfederacji Pracy (CNT) podczas walk w Barcelonie. Wcześniej w okresie dyktatury generała Primo de Rivery przebywał na wygnaniu we Francji.

</doc>
<doc id="1020549" url="https://pl.wikipedia.org/wiki?curid=1020549" title="Whigfield">
Whigfield

Whigfield, właśc. Sannie Charlotte Carlson (ur. 11 kwietnia 1970 w Skælskør) – duńska wokalistka eurodance. 
Życiorys.
Najbardziej znana ze swego singla "Saturday Night" (1994). Artystka wydała 8 longplayów. Ostatni singel "Was a Time" został wydany w 2004. W 2005 pojawiła się na albumie "...Phobia" włoskiego duetu Benassi Bros. Jako Naan wystąpiła w utworze "Rocket in the Sky".

</doc>
<doc id="1020562" url="https://pl.wikipedia.org/wiki?curid=1020562" title="Stadion Stali Rzeszów">
Stadion Stali Rzeszów



</doc>
<doc id="1020564" url="https://pl.wikipedia.org/wiki?curid=1020564" title="Ikarus 260.02">
Ikarus 260.02



</doc>
<doc id="1020567" url="https://pl.wikipedia.org/wiki?curid=1020567" title="Skarbowy papier wartościowy">
Skarbowy papier wartościowy

Skarbowy papier wartościowy ("SPW") – dokument, w którym Skarb Państwa stwierdza, iż jest dłużnikiem właściciela takiego papieru i zobowiązuje się wobec niego do spełnienia świadczenia pieniężnego lub niepieniężnego. Skarb Państwa odpowiada za zobowiązania wynikające z wyemitowanych SPW całym swoim majątkiem.

</doc>
<doc id="1020568" url="https://pl.wikipedia.org/wiki?curid=1020568" title="Skarbowe papiery wartościowe">
Skarbowe papiery wartościowe



</doc>
<doc id="1020575" url="https://pl.wikipedia.org/wiki?curid=1020575" title="Cieszyńskie Towarzystwo Strzeleckie">
Cieszyńskie Towarzystwo Strzeleckie

Cieszyńskie Towarzystwo Strzeleckie – najstarsze i najdłużej działające stowarzyszenie na Śląsku Cieszyńskim.
Powstało w 1795 roku, a jego założycielami byli Peter Bianchi, Ignatz Chromy, Franz Slepitschka i Johann Rothe; pierwszymi szefami stowarzyszenia zostali Bianchi i Chromy.
24 kwietnia 1796 roku w Cieszynie Towarzystwo zorganizowało pierwsze publiczne konkursy strzeleckie. W 1798 roku cesarz Franciszek II pozwolił stowarzyszeniu na organizację co roku ośmiodniowych "strzelań królewskich".
W 1800 roku na listę członków Towarzystwa wpisał się rosyjski feldmarszałek Aleksandr Suworow, który w tym czasie przejeżdżał przez Cieszyn.
Członkami Towarzystwa byli także m.in. Ferdynand d'Este i Albert Sasko-Cieszyński. Od powstania do około 1850 do Cieszyńskiego Towarzystwa Strzeleckiego należało około 500 osób.

</doc>
<doc id="1020579" url="https://pl.wikipedia.org/wiki?curid=1020579" title="Janusz Mazurek">
Janusz Mazurek

Janusz Andrzej Mazurek (ur. 25 października 1943 w Niemienicach) – polski polityk, urzędnik samorządowy, radca prawny, senator II kadencji.
Życiorys.
W 1966 ukończył studia prawnicze na Uniwersytecie Marii Curie-Skłodowskiej. W 1968 wstąpił do PZPR. W 1978 otrzymał stopień doktora nauk prawnych. W drugiej połowie lat 60. odbył aplikację sądową, następnie pracował w Prezydium Wojewódzkiej Rady Narodowej w Wydziale Organizacyjno-Prawnym. Od 1970 związany jest z UMCS (zatrudniony w Katedrze Postępowania Cywilnego i Międzynarodowego Prawa Handlowego). W 1995 uzyskał wpis na listę radców prawnych.
W 1980 wstąpił do Solidarności, w stanie wojennym został internowany na okres od 4 maja 1982 do 15 października 1982.
W 1991 z ramienia związku został senatorem II kadencji wybranym w województwie lubelskim. Od 1998 do 2006 pełnił funkcję wiceprezydenta Lublina. W 2006 bezskutecznie ubiegał się o mandat radnego miasta z listy Prawa i Sprawiedliwości, objął go w 2007, zastępując Grzegorza Czeleja, wybranego do Senatu.
W 2011 otrzymał Złoty Krzyż Zasługi, w 2021 odznaczony Krzyżem Wolności i Solidarności.

</doc>
<doc id="1020584" url="https://pl.wikipedia.org/wiki?curid=1020584" title="Funkcja półciągła">
Funkcja półciągła

Półciągłość – własność funkcji określonych w przestrzeniach metryczych o wartościach rzeczywistych, "słabsza" od ciągłości.
Definicja formalna.
Niech formula_1 będzie przestrzenią metryczną, formula_2 oraz niech dana będzie funkcja
Funkcja formula_4 jest:
Funkcja formula_4 jest półciągła z góry bądź z dołu w zbiorze formula_10 gdy jest półciągła z góry bądź z dołu w każdym punkcie zbioru formula_11
Równoczesna połciągłość z góry i z dołu funkcji jest równoważna warunkowi
a zatem ciągłości funkcji formula_4 w punkcie formula_14 Z własności granic wynika, że formula_4 jest półciągła z góry w formula_16 wtedy i tylko wtedy, gdy formula_17 jest półciągła z dołu w formula_14
Rozważa się też funkcje półciągłe z góry/z dołu w niemetrycznych przestrzeniach topologicznych.
Warunki równoważne.
Pod powyższymi założeniami następujące warunki są równoważne półciągłości z dołu funkcji formula_4 w punkcie formula_14 Warunki równoważne półciągłości z góry formułuje się analogicznie.
Definicję półciągłości rozszerza się czasami na dowolne przestrzenie topologiczne w następujący sposób.
Niech formula_32 będzie przestrzenią topologiczną oraz formula_33 Funkcja
jest "półciągła z dołu" (odpowiednio: "z góry") w punkcie formula_5 gdy dla każdego formula_36 istnieje takie otoczenie otwarte formula_37 punktu formula_5 że formula_39 (odpowiednio: formula_40) dla każedgo formula_41

</doc>
<doc id="1020585" url="https://pl.wikipedia.org/wiki?curid=1020585" title="Des’ree">
Des’ree

Des’ree, właściwie Desirée Annette Weeks (ur. 30 listopada 1968 w Londynie) – brytyjska wokalistka popowo-soulowa pochodzenia barbadoskiego.
Życiorys.
Jej rodzice przenieśli się z Barbadosu we wczesnych latach 60. Jako 14-latka zdecydowała poświęcić swoje życie karierze muzycznej. Dzięki dużemu zbiorowi płyt rodziców wcześnie poznała takie muzyczne style, jak jazz, reggae, calypso i gospel.
Jako autorka zaczynała od pisania wierszy i dopasowywania do nich melodii. Pierwszy album "Mind Adventures" nagrała w 1992. Potem były kolejne płyty: "I Ain't Movin"' (1994), "Supernatural" (1998) oraz "Dream Soldier" (2003).
Popularność zyskała w latach 90., dzięki przebojom: „You Gotta Be”, „Life” oraz „I'm Kissing You” z filmu "Romeo i Julia". Wkrótce po wydaniu albumu "Dream Soldier" w 2003 roku Des’ree zrobiła przerwę w karierze muzycznej i nie wydała żadnego nowego nagrania aż do 2019 roku, kiedy ukazał się jej album "A Love Story", wydany nakładem wytwórni Stargazer Records.
Jest wegetarianką. W 2007 pozwała Beyonce do sądu za nagranie coveru „I'm Kissing You” bez jej zgody.

</doc>
<doc id="1020586" url="https://pl.wikipedia.org/wiki?curid=1020586" title="Teoria subkwarków">
Teoria subkwarków

Teoria subkwarków - koncepcja wysnuta przez dwóch naukowców Michaela Shupe z Uniwersytetu w Illinois oraz Nathana Seiberga z Izraela mówiąca jakoby kwarki oraz leptony miały być zbudowane z mniejszych cząstek zwanych subkwarkami lub rishonami (z hebrajskiego "rishon - najpierwotniejszy"). Każdy kwark lub lepton miałby być złożony z trzech rishonów. Teoria ta była popularna w latach 70. i 80., później zapomniana.

</doc>
<doc id="1020588" url="https://pl.wikipedia.org/wiki?curid=1020588" title="Benzamid">
Benzamid

Benzamid, – organiczny związek chemiczny z grupy aromatycznych amidów, amid kwasu benzoesowego.
Jest to bezbarwne ciało stałe, trudno rozpuszczalne w wodzie. Można go otrzymać w reakcji chlorku benzoilu z amoniakiem lub węglanem amonu:
Inną metodą jest reakcja benzonitrylu z perhydrolem w środowisku zasadowym:

</doc>
<doc id="1020589" url="https://pl.wikipedia.org/wiki?curid=1020589" title="Rudolf Rocker">
Rudolf Rocker

Rudolf Rocker (ur. 25 marca 1873 w Moguncji, zm. 19 września 1958 w Crompond) – niemiecki pisarz, historyk, związany z ruchem anarchosyndykalistycznym.
Życiorys.
Urodził się w Moguncji; w młodości należał do SPD, gdzie utożsamiał się z radykalnym skrzydłem "Die Jungen" (Młodzi). Z SPD został usunięty w 1890, za krytykę jednego z jej polityków (rok później z partii została wykluczona cała grupa Die Jungen). Jego poglądy zaczęły zmierzać w kierunku anarchizmu.
Przez pewien czas pracował jako czeladnik, podróżując po całym kraju oraz Europie Zachodniej, a w 1891 był obserwatorem 2 kongresu międzynarodowego socjalistycznego w Brukseli. W 1892, wyemigrował z Niemiec do Francji, uciekając przed represjami za działalność polityczną. 
W Paryżu włączył się w działalność żydowskiego ruchu anarchistycznego, choć nie był Żydem ani w sensie etnicznym, ani religijnym. W 1895 wyjechał do Wielkiej Brytanii.
Kontynuował swoją działalność w żydowskim ruchu anarchistycznym w Londynie. Redagował kilka pism anarchistycznych w jidisz, jak: „Dos Fraje Vort” (kiedy był jego redaktorem, nie znał jeszcze jidisz) „Arbeter Frajnt” oraz „Germinal”.
W 1902 powstała federacja żydowskich anarchistów, w której działał; reprezentował ją na Międzynarodowym Kongresie Anarchistycznym w Amsterdamie, w 1907.
W czasie I wojny światowej w związku ze swoim niemieckim pochodzeniem został internowany, przez co pisma redagowane przez niego zostały zawieszone, a federacja nigdy nie odzyskała dawnej siły.
W 1918 został deportowany do Holandii, po czym wrócił do Niemiec, gdzie stał się jedną z czołowych postaci ruchu anarchosyndykalistycznego. Brał udział w zjeździe założycielskim anarchosyndykalistycznej międzynarodówki, w 1922, w Berlinie. Rocker ostro krytykował część anarchistów popierających rosyjskich bolszewików, działał w ruchu antyfaszystowskim.
W 1933, po przejęciu władzy przez narodowych socjalistów został zmuszony do ponownej ucieczki z kraju. Osiadł w USA, gdzie zajmował się działalnością pisarską. W 1941 poparł aliantów jako „mniejsze zło”, za co był krytykowany przez część anarchistów.
Był niezwykle płodnym pisarzem i mówcą, w ciągu swego życia wydał wiele książek i publikacji.

</doc>
<doc id="1020590" url="https://pl.wikipedia.org/wiki?curid=1020590" title="Scott Thompson Baker">
Scott Thompson Baker

Scott Thompson Baker (ur. 15 września 1960) – amerykański aktor.

</doc>
<doc id="1020591" url="https://pl.wikipedia.org/wiki?curid=1020591" title="Kwas nadmanganowy">
Kwas nadmanganowy

Kwas nadmanganowy (), – nieorganiczny związek chemiczny z grupy kwasów tlenowych, w którym mangan występuje na +7 stopniu utlenienia. Jest mocnym kwasem. Występuje jedynie w roztworach wodnych, nie został otrzymany w czystej postaci. Jego sole to nadmanganiany, z których najpowszechniej używany jest nadmanganian potasu, a bezwodnikiem kwasu nadmanganowego jest tlenek manganu(VII).
Tworzy się poprzez zakwaszenie roztworu nadmanganianu baru kwasem siarkowym (wytrąca się przy tym osad siarczanu baru, który należy odsączyć):

</doc>
<doc id="1020592" url="https://pl.wikipedia.org/wiki?curid=1020592" title="Sierra de la Plata">
Sierra de la Plata

Sierra de la Plata („góry pełne srebra”) – legenda o skarbach ze srebra, które – jak wierzono – znajdowały się w interiorze Ameryki Południowej. Przekonanie to umacniało się wraz z przedmiotami wykonanymi ze srebra, które Europejczycy spotykali u plemion tubylczych. W XVI wieku estuarium rzek Urugwaju i Parany zostało nazwane Río de la Plata, ponieważ wierzono, że płynąc w górę tego estuarium, dotrze się do Sierra de la Plata. Nigdy nie stwierdzono istnienia takich gór, bogatych w złoża srebra. Najbliższa tej legendzie jest kopalnia srebra w Potosí, w Boliwii. Z łacińskiego terminu określającego srebro ("argentum") wzięło swoją nazwę państwo Argentyna.

</doc>
<doc id="1020594" url="https://pl.wikipedia.org/wiki?curid=1020594" title="Wiktor Stasiak">
Wiktor Stasiak

Wiktor Stasiak (ur. 30 listopada 1961 w Trześni) – polski polityk i urzędnik samorządowy. Senator II kadencji w latach 1991–1993, w latach 1997–1998 wojewoda tarnobrzeski (ostatni pełniący tę funkcję), w latach 1999–2002 wicemarszałek województwa podkarpackiego, w latach 2002–2010 wiceprezydent Tarnobrzega.
Życiorys.
Syn Stanisława. Ukończył technikum chemiczne w Tarnobrzegu. Został również absolwentem socjologii w filii Katolickiego Uniwersytetu Lubelskiego w Stalowej Woli.
W 1981 podjął pracę w Kopalniach i Zakładach Przetwórczych Siarki „Siarkopol”. W latach 1982–1984 odbywał zasadniczą służbę wojskową. W trakcie kampanii przez wyborami parlamentarnymi w 1989 pełnił funkcję zastępcy komisarza wyborczego w komitecie wyborczym powołanym przez regionalny Komitet Obywatelski w Sandomierzu. Od 1989 członek tymczasowego zarządu regionu NSZZ „Solidarności” w Stalowej Woli. Od października 1989 do czerwca 1991 był członkiem zarządu Regionu Ziemia Sandomierska. Został delegatem na III Krajowy Zjazd Delegatów NSZZ „Solidarność”. Od kwietnia 1990 był delegatem pełnomocnika rządu ds. reformy samorządu terytorialnego w Tarnobrzegu.
W wyborach parlamentarnych w 1991 z ramienia NSZZ „Solidarność” kandydował do Senatu z okręgu tarnobrzeskiego. Uzyskał mandat senatora, zdobywając 38 542 głosy. W Senacie II kadencji zasiadał w Komisji Gospodarki Narodowej oraz Komisji Samorządu Terytorialnego i Administracji Państwowej. W wyborach parlamentarnych w 1993 z tego samego okręgu (i ponownie z listy NSZZ „Solidarność”) bezskutecznie ubiegał się o reelekcję, otrzymał wtedy 50 566 głosów. Od 1997 do 1998 był ostatnim w historii województwa wojewodą tarnobrzeskim.
W wyborach samorządowych w 1998, startując z ramienia Akcji Wyborczej Solidarność, uzyskał mandat radnego Sejmiku Województwa Podkarpackiego I kadencji. W 1999 objął stanowisko wicemarszałka w nowo powołanym zarządzie województwa. W wyborach samorządowych w 2002 jako kandydat KWW Podkarpacie Razem zdobył 4899 głosów, co zapewniło mu reelekcję do sejmiku II kadencji. Wkrótce zrzekł się jednak mandatu radnego w związku z pełnieniem funkcji wiceprezydenta Tarnobrzega, którą wykonywał od 2002 do 2010. Stanowisko przestał pełnić po odejściu z funkcji prezydenta miasta Jana Dziubińskiego. Dopatrzono się nieścisłości w jego oświadczeniu majątkowym, w 2007 sąd umorzył warunkowo postępowanie, orzekając tysiąc złotych na cele społeczne. Podczas powodzi w 2010 kierował Miejskim Zespołem Zarządzania Kryzysowego w Tarnobrzegu. Podczas wyborów samorządowych w 2010 był pełnomocnikiem wyborczym KWW Tarnobrzeskiego Porozumienia Prawicy.
W grudniu 2013 został pełniącym obowiązki dyrektora Wojewódzkiego Szpitala im. Zofii z Zamoyskich Tarnowskiej w Tarnobrzegu. W marcu 2014, po wcześniejszym wygraniu konkursu, objął funkcję dyrektora szpitala. W wyborach samorządowych w 2014 ubiegał się bezskutecznie o stanowisko prezydenta Tarnobrzega (otrzymał poparcie od Prawa i Sprawiedliwości). W I turze zdobył 4557 głosów, uzyskał w tych samym wyborach mandat radnego miejskiego. Przed II turą poparł kandydaturę bezpartyjnego Grzegorza Kiełba. W Radzie Miasta Tarnobrzega VII kadencji objął funkcję wiceprzewodniczącego komisji rewizyjnej. W 2018 nie ubiegał się o reelekcję w wyborach samorządowych.
W czerwcu 2021 złożył rezygnację z kierowania tarnobrzeskim szpitalem wojewódzkim. Powołany na członka zarządu do spraw operacyjnych w spółce Skarbu Państwa Siarkopol Tarnobrzeg, w czerwcu 2022 został prezesem zarządu tego przedsiębiorstwa.
Został też członkiem Rady Państwowej Uczelni Zawodowej im. prof. Stanisława Tarnowskiego w Tarnobrzegu na kadencję 2021–2024.
Życie prywatne.
Żonaty z Urszulą. Ma syna Karola (ur. 1991).

</doc>
<doc id="1020596" url="https://pl.wikipedia.org/wiki?curid=1020596" title="Gauzlin II (hrabia Maine)">
Gauzlin II (hrabia Maine)

Gauzlin II (zm. 914), hrabia Maine, syn hrabiego Gosfrida i jego nieznanej z imienia żony.
Jego ojciec zmarł w 878 roku. Gauzlin był wtedy jeszcze dzieckiem, gdyż władzę nad hrabstwem powierzono Ragenoldowi. Kiedy i on zmarł w 885 roku, władza nad Maine przeszła w ręce Rogera I (886 rok). Kilka lat później Gauzlin rozpoczął starania o przywrócenie mu władzy w hrabstwie. W tym celu sprzymierzył się z królem Franków Zachodnich, Odonem. W 893 roku zbrojnie wyparł Rogera z Maine, ale w swoim hrabstwie utrzymał się tylko dwa lata. W 895 roku Roger powrócił do władzy.
Wygnany Gauzlin przez następne lata kontynuował walkę z Rogerem, a po jego śmierci w 900 roku z jego synem Hugonem I, jednak nie odniósł żadnych sukcesów. Zmarł w 914 roku. Miał prawdopodobnie jedną córkę, która poślubiła Hugona I. Nie wiadomo, czy stało się to za jego życia, czy już po jego śmierci.

</doc>
<doc id="1020597" url="https://pl.wikipedia.org/wiki?curid=1020597" title="Szymon Radowicki">
Szymon Radowicki

Szymon Radowicki (10 września lub 10 listopada 1891 w Szczepanowicach, zm. 29 lutego 1956 w Meksyku) – argentyński anarchista polsko-żydowskiego pochodzenia, wykonawca zamachu na szefa policji Buenos Aires. W krajach Ameryki znany jako Simón Radowitzki.
Życiorys.
Urodził się 10 listopada 1891 w Szczepanowicach na Ukrainie w rodzinie polskich Żydów. W ruchu anarchistycznym działał już na terenie ówczesnej Rosji. Postrzelony przez kozaków w czasie protestu, prześladowany w wyniku represji, które spotkały anarchistów po rewolucji 1905 roku, zmuszony został do emigracji, by po wielu perypetiach osiąść w Argentynie.
Pracował w przemyśle metalurgicznym, działał w ruchu robotniczym. 14 listopada 1909 z okrzykiem "Niech żyje anarchia!" rzucił bombę w karetę szefa policji w Buenos Aires, pułkownika Ramona L. Falcon, odpowiedzialnego za masakrę pierwszomajowej manifestacji anarchistycznej w tymże roku (zginęło 8 osób).
W wyniku wybuchu śmierć ponieśli Falcón oraz jego sekretarz Juan Alberto Lartigau. Radowicki próbował popełnić samobójstwo, został jednak pochwycony i skazany na karę śmierci, która ze względu na jego młody wiek (18 lat) została zamieniona na dożywocie w obozie koncentracyjnym w Ushuaia na Ziemi Ognistej.
Uwięzienie.
"Od tego czasu znajduje się w celi cierpień; więźniów wsadza się do worka dwu metrowego lochu, gdzie się ich trzyma miesiącami, a naczelnicy sadyści znęcają się nad nimi w nieludzki sposób. W całej Argentynie mówią z drżeniem o tym piekle w Patagonii." - tak w 1928 pisało pismo Walka w materiale na rzecz uwolnienia Radowickiego.
Mimo straszliwych warunków panujących w obozie i gruźlicy Radowicki nie poddawał się i 7 listopada 1918 uciekł, lecz po miesiącu został schwytany w Chile i odesłany do Ushuaia.
Argentyński ruch robotniczy walczył o jego uwolnienie - organizując strajki pod hasłem: Wolność dla Radowickiego. W tym czasie znany on już był jako święty z Ushuaia lub męczennik anarchii. Do walki przyłączyło się również Międzynarodowe Stowarzyszenie Robotnicze.
Uwolnienie.
Międzynarodowe naciski społeczne odniosły rezultat i po przeszło 20 latach niewoli 14 kwietnia 1930 Radowicki został w ramach łaski uwolniony przez prezydenta Irigoyena i mógł wyemigrować do Urugwaju, gdzie natychmiast został uwięziony. Stamtąd wkrótce wyruszył do Hiszpanii by walczyć w rewolucji anarchistycznej 1936 roku. Po zwycięstwie wojsk gen. Franco, ponownie został zmuszony do emigracji.
Dopiero w 1940 osiedlił się w Meksyku, gdzie pozostał do końca życia, wspierając międzynarodowy ruch anarchistyczny. Zmarł 29 lutego 1956 na zawał serca w mieście Meksyku.

</doc>
<doc id="1020599" url="https://pl.wikipedia.org/wiki?curid=1020599" title="Matt Borlenghi">
Matt Borlenghi



</doc>
<doc id="1020600" url="https://pl.wikipedia.org/wiki?curid=1020600" title="Ropice">
Ropice



</doc>
<doc id="1020603" url="https://pl.wikipedia.org/wiki?curid=1020603" title="Szyfr płotowy">
Szyfr płotowy



</doc>
<doc id="1020606" url="https://pl.wikipedia.org/wiki?curid=1020606" title="Szyfr plotkowy">
Szyfr plotkowy



</doc>
<doc id="1020608" url="https://pl.wikipedia.org/wiki?curid=1020608" title="Tracey E. Bregman">
Tracey E. Bregman

Tracey E. Bregman, właściwie Tracey Elizabeth Bregman-Recht (ur. 29 maja 1963 w Monachium) – amerykańska aktorka występująca głównie w serialach telewizyjnych.
Życiorys.
Córka amerykańskiego producenta filmowego i reżysera Buddy’ego Bregmana oraz kanadyjskiej aktorki Suzanne Lloyd, urodziła się w Monachium. Do dziesiątego roku życia mieszkała w Wielkiej Brytanii, nieoczekiwanie jej rodzina przeniosła się do Kalifornii. W wieku jedenastu lat występowała na scenie. Mając piętnaście lat trafiła na mały ekran w telewizyjnej komedii romantycznej ABC "Trzy na randce" ("Three on a Date", 1978) u boku Loni Anderson i Ricky’ego Nelsona. Niedługo potem zwróciła na siebie uwagę w roli niespokojnej nastolatki Donny Temple Craig w operze mydlanej NBC "Dni naszego życia" ("Days of Our Lives", 1978-'80), za którą została uhonorowana nagrodą Soapy (1979) i Nagrodę Młodych Artystów (1980). Pojawiła się jako pełna tajemnic Ann Thomerson w kultowym slasherze "Upiorne urodziny" ("Happy Birthday to Me", 1981) w reżyserii J. Lee Thompsona. Potem wystąpiła w roli Lauren Fenmore, właścicielki domu towarowego CEO Fenmore, partnerki w Glow By Jabot Boutique, która poprzednio pracowała w Spectra Fashion i Forrester Creations w dwóch operach mydlanych CBS: "Żar młodości" ("The Young and the Restless", 1983-'95, od 2000) i "Moda na sukces" ("The Bold and the Beautiful", 1992-1999, 2002, 2004 i 2007), a za tę postacie odebrała w 1984 roku Nagrodę Młodych Artystów oraz w 1985 roku otrzymała nagrodę Daytime Emmy.
Życie prywatne.
W dniu 5 grudnia 1987 roku poślubiła agenta nieruchomości Ronalda Rechta. Mają dwóch synów: Austina (ur. 18 marca 1991 w Los Angeles) i Landona (ur. 1996). Bregman ma dwie pasierbice – Emily i Lindsay, córki jej męża z poprzedniego małżeństwa. Zamieszkali w Malibu w stanie Kalifornia.

</doc>
<doc id="1020612" url="https://pl.wikipedia.org/wiki?curid=1020612" title="Kimberlin Brown">
Kimberlin Brown

Kimberlin Brown (ur. 29 czerwca 1961 w Hayward w Kalifornii) – amerykańska aktorka, znana głównie z roli Sheili Carter w serialach "Żar młodości" i "Moda na sukces". W 2006 roku jej rolę przejęła Michelle Stafford, gdzie odeszła w 2007. W 2017 Kimberlin ponownie wcieliła się w rolę Sheili Carter w Modzie na Sukces, lecz ze względu na zaangażowanie się w politykę, pojawia się w niej rzadko. 
Jest żoną Gary'ego Pelzera. Mają córkę Alexes i syna Nicholasa.

</doc>
<doc id="1020617" url="https://pl.wikipedia.org/wiki?curid=1020617" title="Janina Gościej">
Janina Gościej

Janina Jolanta Gościej (ur. 15 grudnia 1942 w Warszawie) – polska nauczycielka, senator II kadencji.
Życiorys.
Ukończyła w 1967 studia z zakresu filologii polskiej na Uniwersytecie Jagiellońskim. Następnie pracowała jako nauczyciel języka polskiego w liceach ogólnokształcących w Zakopanem. W 1980 wstąpiła do „Solidarności”, była członkiem zarządu Regionu Małopolska. W stanie wojennym została internowana na okres od 30 grudnia 1981 do 8 marca 1982. Po zwolnieniu działała w podziemnych strukturach związku. W 1991 z ramienia NSZZ „Solidarność” została senatorem II kadencji wybranym w województwie nowosądeckim. W latach 1990–1995 pracowała jako kurator oświaty w tym województwie. Po wycofaniu się z działalności publicznej założyła zespół szkół prywatnych, działający pod nazwą Zespół Szkół Prywatnych Janiny Gościej w Zakopanem, w którym od początku pełni funkcję dyrektora. W 2010 bez powodzenia kandydowała do sejmiku małopolskiego z listy Prawa i Sprawiedliwości.
17 sierpnia 2011 prezydent Bronisław Komorowski odznaczył ją Krzyżem Kawalerskim Orderu Odrodzenia Polski. W 2016 otrzymała Krzyż Wolności i Solidarności.

</doc>
<doc id="1020618" url="https://pl.wikipedia.org/wiki?curid=1020618" title="Hugon I (hrabia Maine)">
Hugon I (hrabia Maine)

Hugon I (zm. ok. 950) – hrabia Maine, syn hrabiego Rogera I i Rotchildy, córki króla Franków Zachodnich Karola II Łysego.
Hrabią Maine został po śmierci ojca w 900 r. Od początku swoich rządów musiał toczyć walki z konkurentem do władania hrabstwem, Gauzlinem II, przedstawicielem pierwszej dynastii z Maine. Zagrożenie dla panowania Hugona minęło w 914 r., kiedy Gauzlin zmarł. W tym samym czasie Hugon wydał swoją siostrę za Hugona Wielkiego, przedstawiciela rodu Robertyngów, jednego z najpotężniejszych rodów królestwa Franków Zachodnich. Kiedy w 922 r. ojciec Hugona Wielkiego, Robert I, został królem, Hugon I złożył mu hołd lenny. Powtórzył go w 923 r., po śmierci Roberta, wobec swojego szwagra. Od tej pory hrabiowie Maine stali się lennikami rodu Robertyngów.
Hugon ożenił się z bliżej nieznaną kobietą. Niektórzy badacze uważają, że mogła być to córka Gauzlina II. Hugon miał z nią dwóch lub trzech synów:

</doc>
<doc id="1020619" url="https://pl.wikipedia.org/wiki?curid=1020619" title="Colleen Dion">
Colleen Dion

Colleen Dion-Scotti (ur. 26 grudnia 1964 r., USA) – amerykańska aktorka.
Ze swoim drugim mężem ma dwoje dzieci: syna Lawrence'a George'a Scotti (ur. 8 października 1996) i córkę Vivianę Laurentię Scotti (ur. 8 sierpnia 2000).

</doc>
<doc id="1020626" url="https://pl.wikipedia.org/wiki?curid=1020626" title="Real McCoy">
Real McCoy

Real McCoy (początkowo M.C. Sar &amp; The Real McCoy) – niemiecki zespół muzyczny grający muzykę eurodance.
Historia.
Początki.
Zespół Real McCoy został założony przez rapera i producenta Olaf „O-Jay” Jeglitza. Po wydaniu własnym nakładem (tj. Freshline Records) kilku solowych singli w Niemczech pod różnymi pseudonimami (m.in. The Alliance i The Admirers), w grudniu 1989 roku jego wersja utworu „Pump Up The Jam” Technotronic trafiła na 16. miejsce na niemieckich listach przebojów. Przed wydaniem singla zaczął współpracę z Juergenem Windem. W trakcie tworzenia kolejnego singla, „It's On You”, do zespołu dołączyli: wokalista Patsy Petersen i raper Shampro. Utwór został wydany w 1990 roku i trafił na 11. miejsce niemieckich list przebojów. Niedługo potem wydany został debiutancki album studyjny grupy, zatytułowany "On The Move".
1992-1996: "Another Night".
Real McCoy wydali jeszcze 4 single ("Don't Stop”, „Make A Move”, „Let's Talk About Love” i „No Showbo"), ale żaden z nich nie powtórzył sukcesu piosenek „It's On You” czy „Pump Up The Jam – Rap". O grupie ucichło do 1992 roku, kiedy to poznali Davida Brunnera, szefa A&amp;R w Hansa Records, z którym pod koniec roku zespół podpisał kontrakt płytowy. Brunner zainteresował się zespołem po wysłuchaniu ich utworu „Another Night”, jednak zalecił formacji nagranie nowej wersji numeru, tym razem bez wokalu Petersen, którą zastąpiła podczas sesji Karin Kasara. Jeglitz miał zostać męską częścią duetu „M.C. Sar &amp; The Real McCoy". Nowe wydanie singla „Another Night” trafiło na 18. miejsce niemieckich list przebojów oraz zyskało zainteresowanie w Europie.
Podczas nagrywania teledysku do piosenki Vanessa Mason stworzyła z mężczyznami trio, w 1994 roku singiel dotarł do 3. miejsca amerykańskiej listy przebojów magazynu "Billboard" oraz na szczyt notowania CHR/Pop Airplay chart magazynu Radio &amp; Records z 11 lutego 1995 roku. Kolejny utwór zespołu, „Automatic Lover”, trafił na 52. miejsce na amerykańskiej liście przebojów, 10. w Wielkiej Brytanii oraz 5. w Australii. Kolejny singiel zespołu, „Run Away”, trafił na szczyt list przebojów w Australii, 3. miejsce w USA oraz 6. w |Wielkiej Brytanii. W 1995 roku zespół wydał kolejny album, zatytułowany "Another Night", który przyniósł Real McCoyowi tytuł "Najlepszego debiutu" podczas ceremonii wręczenia Nagród Amerykańskiej Agencji Fonograficznej. Niedługo potem Petersen opuściła grupę i została zastąpiona przez Lisę Cork.
Od 1997: "One More Time", nowy skład.
W 1997 roku Real McCoy powrócił z nowym singlem i albumem zatytułowanym "One More Time". Krążek współtworzony był z amerykańskim autorem tekstów i producentem Brentem Argovitzem, dzięki któremu Cork została członkinią zespołu. Singel wydany został w wielu krajach w formacie winylu i CD maxi single. Tytułowy utwór trafił na 27. miejsce amerykańskiej listy przebojów, doczekał się także łącznie 18 remiksów. Niedługo po tym muzycy zdecydowali się zakończyć etap wspólnego nagrywania piosenek. W 1999 roku postanowiono stworzyć nowy skład formacji. Jason, Gabi i Ginger nagrali nową wersję piosenki „It's On You” z 1990 roku, która zawierała rapowe fragmenty wykonane przez „O-Jaya”. Utwór wydano w Niemczech, Austrii i Szwajcarii. W 2000 roku trio wydało piosenkę „Hey Now”, pierwszą bez partii rapowej Jeglitza. Raper zajął się produkcją i remiksowaniem dla kilku niemieckich artystów, takich jak Yvonne Catterfeld, B3, Daniel Küblböck czy ATC. 
W 2006 roku McCoy wystąpił w barwach Polski z zespołem Ich Troje podczas 56. Konkursu Piosenki Eurowizji z utworem „Follow My Heart”. Piosenka nie zakwalifikowała się do finału, zajmując 11. miejsce w rundzie półfinałowej.
Na początku 2007 roku O-Jay otworzył nową wytwórnię muzyczną Phears Music, której partnerem dystrybucyjnym została firma SonyBMG. Niedługo potem wydał singiel „People Are Still Having Sex”, będący coverem piosenki Latour.
W lipcu 2008 roku utwór „Another Night” trafił na 91. miejsce notowania "The Billboard Hot 100 All-Time Top Songs".

</doc>
<doc id="1020627" url="https://pl.wikipedia.org/wiki?curid=1020627" title="Gatunek chroniony">
Gatunek chroniony

Gatunek chroniony – gatunek rośliny, grzyba lub zwierzęcia objęty prawną opieką państwa (ochroną gatunkową). Za jego niszczenie, zrywanie, wykopywanie, zabijanie i tym podobne działania szkodliwe dla jego przedstawicieli przewiduje się określone kary.
Listy gatunków chronionych w Polsce zawarte są w załącznikach do Rozporządzeń Ministra Środowiska.
Wyróżnia się: gatunki pod ścisłą ochroną oraz gatunki pod ochroną częściową. Ochrona ścisła obejmuje cały okres życia osobnika danego gatunku. Ochrona częściowa dotyczy pewnego etapu jego życia np. okresu lęgowego (w okresie lęgowym od 1 kwietnia do 1 sierpnia ochroną objęte są wszystkie gniazda ptaków wraz z otoczeniem, dotyczy to także gatunków niechronionych), okresu tarła lub okresu ciąży i opieki nad młodymi. Dla ryb wyznaczone są wymiary ochronne (w cm), przed osiągnięciem których złowiony okaz musi zostać wypuszczony na wolność. Zwierzęta łowne można zabijać w tzw. sezonie polowań. W szczególnych wypadkach najczęściej na potrzeby nauki lub ze względu na stwarzane niebezpieczeństwo (np. niedźwiedź brunatny grasujący po osiedlu), minister może udzielić zezwolenia na pozyskanie lub odstrzał kilku osobników danego gatunku.
Jest wiele powodów objęcia ochroną gatunkową. Ochrona gatunkowa w średniowieczu najczęściej związana była z ograniczeniem prawa do polowania tylko dla określonego wąskiego kręgu osób (na najrzadsze gatunki mogli polować tylko władcy, czasem też arystokracja) lub mogła dotyczyć gatunków posiadających dużą wartość rynkową.
W Polsce pierwszy akt ochrony przyrody to wprowadzenie przez Bolesława Chrobrego w XI wieku ochrony bobra. Kolejny akt to wprowadzenie ochrony drzew bartnych w 1347 r. przez Kazimierza Wielkiego w Statucie Wiślickim. W 1423 r. Władysław Jagiełło w Statucie Warckim objął prawną ochroną cis pospolity, gatunek będący wówczas podstawowym surowcem do produkcji łuków, kusz i oszczepów. Ten sam władca w 1443 r. ograniczył polowania na dzikie konie, łosie i tury, jelenie. Zygmunt Stary w 1523 roku wprowadził ochronę żubra, sokoła wędrownego, łabędzia niemego oraz utrzymał (potwierdził) ochronę bobra.
Ograniczona liczba polujących wcale nie zapobiegła drastycznemu zmniejszeniu się populacji wyżej wymienionych gatunków i dopiero działania przyrodników w okresie PRL-u doprowadziły do odnowy tych gatunków.
Przykład tura (został wyniszczony głównie przez kłusowników), żubra, bobra pokazuje, że bierna ochrona (sam zakaz) jest mało skuteczny, zwłaszcza jeśli bez przeszkód można niszczyć środowisko, w którym chroniony gatunek żyje. Potrzebne są także aktywne formy ochrony stosowane przez uświadomionych ekologicznie obywateli. Oprócz ochrony gatunkowej, stosuje się ochronę przez tworzenie rezerwatów i parków narodowych.
Podstawą idei ochrony gatunkowej jest zasada maksymalnej bioróżnorodności gatunkowej środowiska. Chroni się każdy gatunek, którego liczebność spada, dodatkowo jednak można też wyróżnić powody bardziej konkretne lub utylitarne objęcia danego gatunku ochroną. Rośliny takie jak: len złocisty i włochaty oraz gatunki dzikich zbóż są chronione, aby zachować pulę genową na potrzeby ważnych gatunków uprawnych. Wiele ptaków, nietoperze, płazy objęto ochroną ze względu na ich owadożerność. Ze względu na znaczenie dla medycyny objęto ochroną takie rośliny jak np.: krwiściąg lekarski, kozłek lekarski. Storczykowate są chronione ze względu na urodę oraz skomplikowany sposób rozmnażania (trudno je hodować poza naturą). Mikołajek nadmorski pełni ważną rolę w umacnianiu wydm nadmorskich. Zmierzchnica trupia główka ma w Polsce północną granicę swego zasięgu – jej ochrona wynika z nadziei, że w którymś pokoleniu pojawią się osobniki bardziej przystosowane do naszego klimatu. W większości przypadków powody ochrony gatunkowej są bardzo istotne, więc stosowanie się do przepisów o ochronie gatunkowej jest bardzo ważne.

</doc>
<doc id="1020629" url="https://pl.wikipedia.org/wiki?curid=1020629" title="ZUWN">
ZUWN



</doc>
<doc id="1020631" url="https://pl.wikipedia.org/wiki?curid=1020631" title="Kongres Uniwersytetów Imperium">
Kongres Uniwersytetów Imperium



</doc>
<doc id="1020632" url="https://pl.wikipedia.org/wiki?curid=1020632" title="Tadeusz Kaszubski">
Tadeusz Kaszubski

Tadeusz Kaszubski (ur. 20 lipca 1927 we Włocławku, zm. 6 października 2005) – polski polityk, nauczyciel, rolnik i działacz związkowy, poseł na Sejm X kadencji.
Życiorys.
W latach 1950–1954 pracował w szkołach zawodowych w Rypinie, a następnie w Brodnicy. Był zatrudniony jako nauczyciel, a później kierownik warsztatów i dyrektor. Następnie przez dwa lata był pracownikiem Państwowego Ośrodka Maszynowego w Brodnicy, a następnie dyrektorem POM w Nieżychowicach. Od 1956 pełnił funkcję dyrektora szkoły zawodowej w Kołobrzegu. Od 1964 prowadził indywidualne gospodarstwo rolne we Włocławku i uczył w Zespole Szkół Mechanicznych w tym mieście.
W 1980 wstąpił do „Solidarności”, kierował nauczycielską sekcją związku we Włocławku, a w następnym roku objął przewodnictwo związku w regionie. W stanie wojennym został internowany na okres od 13 do 23 grudnia 1981. W 1982 został przeniesiony na wcześniejszą emeryturę. W 1984 utworzył samorząd rolniczy we Włocławku i został jego przewodniczącym, został działaczem Wojewódzkiej Spółdzielni Ogrodniczo-Pszczelarskiej we Włocławku, w której pełnił funkcję członka i przewodniczącego rady nadzorczej.
W latach 1989–1991 był posłem X kadencji wybranym z ramienia Komitetu Obywatelskiego. W trakcie kadencji razem z Romanem Bartoszcze przeszedł do Polskiego Stronnictwa Ludowego. Na koniec kadencji przewodniczył klubowi poselskiemu Polskiego Stronnictwa Ludowego (Mikołajczykowskiego). Od 1991 działał w Porozumieniu Ludowym i Akcji Wyborczej Solidarność. Kierował też wojewódzkimi strukturami Niezależnego Samorządnego Związku Zawodowego Rolników Indywidualnych „Solidarność”. W latach 90. prowadził prywatne przedsiębiorstwo.
W 1980 został odznaczony Złotym Krzyżem Zasługi.

</doc>
<doc id="1020633" url="https://pl.wikipedia.org/wiki?curid=1020633" title="Gerhard Fritsch">
Gerhard Fritsch

Gerhard Fritsch (ur. 28 marca 1924 w Wiedniu, zm. 22 marca 1969 tamże) – austriacki pisarz, krytyk literacki; tworzył powieści ukazujące złożoność spraw tradycji i postępu (Moos auf den Steinen) dewaluujące wzory tradycjonalne, zwłaszcza regionalizm. Pisał również lirykę oraz krytycznoliterackie eseje.

</doc>
<doc id="1020634" url="https://pl.wikipedia.org/wiki?curid=1020634" title="Hugon II (hrabia Maine)">
Hugon II (hrabia Maine)

Hugon II (ur. 920/925, zm. ok. 992) – hrabia Maine, najstarszy syn hrabiego Hugona I i jego nieznanej z imienia żony, prawdopodobnie córki hrabiego Maine, Gauzlina II.
Hugon odziedziczył hrabstwo po śmierci swojego ojca ok. 950 r. Władzę obejmował jako wasal Hugona Wielkiego, hrabiego Paryża i księcia Franków. Hugo zmarł jednak w 956 r. Jego następcą został jego nieletni syn, Hugo Kapet. Hugon II zrzucił więc zależność lenną od Robertyngów. Kilka lat później sprzymierzył się z hrabią Andegawenii Fulkiem II Dobrym i hrabią Blois Tybaldem I. U ich boku rozpoczął wojnę z Hugonem Kapetem, jednak nie przyniosła mu ona większych korzyści. Zmarł ok. 992 r.
Imię jego żony jest nieznane. Przypuszcza się, że pochodziła z rodu hrabiów Vermandois. Hugon miał z nią trzech synów:

</doc>
<doc id="1020636" url="https://pl.wikipedia.org/wiki?curid=1020636" title="Ricardo La Volpe">
Ricardo La Volpe

Ricardo Antonio La Volpe Quarchioni (ur. 6 lutego 1952 w Buenos Aires) – argentyński piłkarz z obywatelstwem meksykańskim grający na pozycji bramkarza, trener piłkarski.
Kariera piłkarska.
Lavolpe pochodzi z Buenos Aires. Piłkarską karierę rozpoczął w tamtejszym klubie Banfield. W 1970 zadebiutował w jego barwach w drugiej lidze argentyńskiej, a w 1973 dzięki mistrzostwu tej ligi, awansował o klasę wyżej. W Banfield spędził 5 lat i w 1975 roku przeszedł do silniejszego San Lorenzo de Almagro. Z San Lorenzo nie osiągnął jednak większych sukcesów, a w 1979 ponownie zmienił barwy klubowe zostając zawodnikiem meksykańskiego Atlante, z którym w 1982 roku wywalczył wicemistrzostwo kraju. Karierę kończył w 1984 roku jako zawodnik małego klubu z Meksyku, Oaxtepec, będąc jego grającym trenerem.
Największym sukcesem w reprezentacyjnej karierze Ricardo było zdobycie tytułu mistrza świata w 1978 roku. Podczas tego turnieju był bramkarzem San Lorenzo, ale nie zagrał ani minuty będąc rezerwowym dla Ubaldo Fillola.
Kariera trenerska.
Po zakończeniu kariery piłkarskiej Lavolpe został trenerem w Meksyku. Po Oaxtepec jego kolejne przystanki trenerskie to: Chivas Guadalajara, Querétaro FC, Atlante FC, Club América, Atlas Guadalajara i Deportivo Toluca. Największym sukcesem w tym okresie pracy było zdobycie mistrzostwa Meksyku w sezonie 1992/1993 z zespołem Atlante.
4 lutego 2003 roku Lavolpe podpisał kontrakt z Meksykańskim Związkiem Piłki Nożnej i został selekcjonerem reprezentacji Meksyku (zastąpił Javiera Aguirre). Pierwszym poważnym turniejem, w którym poprowadził narodową drużynę był Złoty Puchar CONCACAF 2003, który Meksyk wygrał. W 2004 roku drużyna Meksyku wystąpiła w turnieju Copa América 2004 i doszła do ćwierćfinału, natomiast w 2005 roku odpadła w ćwierćfinale Złotego Pucharu CONCACAF 2005 oraz zajęła wysokie 4. miejsce w Pucharze Konfederacji. Meksyk pod wodzą Lavolpe bez większych problemów awansował do Mistrzostw Świata w Niemczech, zajmując 2. miejsce w grupie za Stanami Zjednoczonymi. Na Mundialu w Niemczech zespół najpierw wygrał 3:1 z Iranem, następnie zremisował 0:0 z Angolą oraz przegrał 1:2 z Portugalią. W 1/8 finału uległ po dogrywce 1:2 Argentynie i odpadł z turnieju, a Lavolpe zrezygnował z dalszego prowadzenia drużyny.
W 2006 roku po Mundialu Lavolpe został trenerem Club Atlético Boca Juniors, zastępując na tym stanowisku Alfio Basile. Boca Juniors spisywało się jednak słabo odpadając m.in. z Copa Sudamericana, a fazie play-off Apertura odpadło po dwumeczu z Estudiantes La Plata. Po tamtym wydarzeniu Lavolpe podał się do dymisji, a 21 grudnia zatrudniono go w Vélez Sársfield. W 2008 roku powrócił do Meksyku, gdzie trenował Monterrey i Atlas, natomiast 9 września 2010 objął stanowisko selekcjonera reprezentacji Kostaryki.

</doc>
<doc id="1020639" url="https://pl.wikipedia.org/wiki?curid=1020639" title="Sieja ostropyska">
Sieja ostropyska

Sieja ostropyska (†"Coregonus oxyrinchus") – gatunek wymarłej ryby z rodziny łososiowatych. Nie stwierdzono jej występowania od 1940.
Występowanie.
Występowała w zlewiskach mórz Bałtyckiego i Północnego, jeziorach Ładoga i Onega oraz w Alpach. Przeważnie była rybą niewędrowną, żyjącą w jeziorach, chociaż w Łabie i Renie występowała forma wędrowna.
Opis.
Osiągała długość 50 cm. Ciało wysmukłe, lekko bocznie spłaszczone. Pysk stożkowato wydłużony, otwór gębowy w położeniu dolnym. Na pierwszym łuku skrzelowym od 36 do 44 wyrostków filtracyjnych. Grzbiet szaroniebieski lub niebieskozielony, boki i brzuch perłowobiałe. Tęczówka oka brązowawa.

</doc>
<doc id="1020641" url="https://pl.wikipedia.org/wiki?curid=1020641" title="I liga brazylijska w piłce nożnej (2004)">
I liga brazylijska w piłce nożnej (2004)

Brazylia 2004
Mistrzem Brazylii został klub Santos FC, natomiast wicemistrzem Brazylii został klub Athletico Paranaense Kurytyba.
Do Copa Libertadores w roku 2005 zakwalifikowały się następujące kluby:
Do Copa Sudamericana w roku 2005 zakwalifikowały się następujące kluby:
Cztery ostatnie w tabeli kluby spadły do drugiej ligi (Campeonato Brasileiro Série B):
Na miejsce spadkowiczów awansowały dwa najlepsze kluby drugiej ligi:
Pierwsza liga brazylijska zmniejszona została z 24 do 22 klubów.
Campeonato Brasileiro Série A - sezon 2004.
Końcowa tabela sezonu 2004.
Do Copa Libertadores 2005 zakwalifikowały się cztery najlepsze kluby w tabeli oraz zwycięzca Copa do Brasil, natomiast do Copa Sudamericana 2005 zakwalifikował się mistrz Brazylii oraz kluby, które zajęły w tabeli miejsca od 5 do 9 oraz São Paulo i Cruzeiro EC.
Do drugiej ligi (Campeonato Brasileiro Série B) spadły 4 ostatnie w tabeli kluby: Criciúma, Guarani FC, Vitória Salvador i Grêmio Porto Alegre.

</doc>
<doc id="1020644" url="https://pl.wikipedia.org/wiki?curid=1020644" title="Gazli">
Gazli

Gazli – miasto w środkowym Uzbekistanie (wilajet bucharski), na pustyni Kyzył-kum; liczba ludności 8,1 tys. (2016).. Ośrodek eksploatacji bogatych złóż gazu ziemnego; z nich prowadzone są gazociągi na m.in. Ural, do Azji Środkowej i do Regionu Centralnego; miasto silnie zniszczone w wyniku trzęsienia ziemi w 1976 roku, obecnie odbudowane.

</doc>
<doc id="1020645" url="https://pl.wikipedia.org/wiki?curid=1020645" title="Courtnee Draper">
Courtnee Draper

Courtnee Alyssa Draper (ur. 24 kwietnia 1985 r., USA) – amerykańska aktorka.

</doc>
<doc id="1020646" url="https://pl.wikipedia.org/wiki?curid=1020646" title="Sieja piżjan">
Sieja piżjan

Sieja piżjan ("Coregonus pidschian") – gatunek ryby siejowatej.
Występowanie.
Zasiedla zlewisko Oceanu Arktycznego – od Finlandii po północno-wschodnią Syberię, oraz Kanada na wschód od Mackenzie. Przebywa w wodach przybrzeżnych mórz, w deltach i estuariach, na tarło wstępuje do rzek (do 1200 km w głąb lądu). Występują też słodkowodne formy niewędrowne.
Opis.
Na północy zasiedla rzeki, tworząc formy wędrowne, osiągające do 50 cm. Formy stacjonarne mają do 30 cm. Ciało smukłe, głowa mała, zakończona otworem gębowym skierowanym ku dołowi. Wyrostki filtracyjne bardzo krótkie w liczbie około 20.
Odżywianie.
Odżywiają się bezkręgowcami zamieszkującymi dno zbiorników.
Rozród.
Tarło odbywa się od sierpnia do stycznia w rzekach lub przybrzeżnych strefach jezior, rzadziej na dużych głębokościach. Piżjany rosną powoli, samce osiągają dojrzałość płciową w 4–7, a samice 5–8 roku życia.
Znaczenie gospodarcze.
Nie ma większego znaczenia gospodarczego ze względu na ograniczoną liczbę stanowisk.

</doc>
<doc id="1020647" url="https://pl.wikipedia.org/wiki?curid=1020647" title="Imperio">
Imperio

Imperio – austriacka grupa eurodance założona w 1994 w Welsie przez producenta Norberta Reicharta.
Wokalistką zespołu była Manuela Ray, a raperem Michael Harris, potem Lawrence Madia. Grupa wydała 2 albumy „Veni Vidi Vici” (1995) i „Return to Paradise” (1996). Trzecia płyta miała ukazać się w 2001, ale zespół wydał tylko promujący ją singel „Voices of Eternity”. Cechą charakterystyczną Imperio były teledyski stylizowane na Starożytny Rzym.

</doc>
<doc id="1020648" url="https://pl.wikipedia.org/wiki?curid=1020648" title="Stanisław Chrobak">
Stanisław Chrobak

Stanisław Chrobak (ur. 24 września 1950 w Paleśnicy, zm. 15 lutego 2006 tamże) – polski rolnik, polityk i samorządowiec, działacz opozycji antykomunistycznej w okresie PRL, senator I kadencji.
Życiorys.
Studiował historię na Uniwersytecie Jagiellońskim i Katolickim Uniwersytecie Lubelskim, uzyskując absolutorium. Prowadził własne gospodarstwo ogrodniczo-rolnicze.
Od końca lat 70. związany z działalnością opozycyjną, współpracował z Komitetem Samoobrony Społecznej „KOR” i działał na rzecz powołania niezależnych organizacji wiejskich. Po podpisaniu porozumień sierpniowych znalazł się w komitecie założycielskim NSZZ Rolników „Solidarność Wiejska” w województwie tarnowskim. W styczniu i lutym 1981 uczestniczył w strajkach w Ustrzykach Dolnych i Rzeszowie, a w marcu tegoż roku brał udział w proteście rolników w Bydgoszczy. W lutym i kwietniu 1981 uczestniczył w spotkaniach delegacji rolniczych organizacji związkowych z prymasem Stefanem Wyszyńskim. Był następnie jednym z założycieli Niezależnego Samorządnego Związku Zawodowego Rolników Indywidualnych „Solidarność”, został członkiem prezydium ogólnopolskiego komitetu założycielskiego i wiceprzewodniczącym tymczasowej rady wojewódzkiej w Tarnowie. W ramach Ogólnopolskiego Komitetu Założycielskiego odpowiadał za sprawy Wszechnicy Związkowej. Był jednym z przedstawicieli NSZZ RI „Solidarność” podczas rozprawy rejestracyjnej związku, która odbyła się 12 maja 1981 przed Sądem Najwyższym. Po ostatecznej legalizacji rolniczej „Solidarności” stanął na czele jej wojewódzkich struktur.
Po wprowadzeniu stanu wojennego przez kilka miesięcy (od grudnia 1981 do lipca 1982) pozostawał w ukryciu, był poszukiwany celem internowania. Pozostał aktywnym działaczem opozycji, brał udział m.in. w kolportażu wydawnictw drugiego obiegu (dystrybuował m.in. czasopisma „Nasza Ziemia” i „Trwamy”).
W 1989 wszedł w skład Tymczasowej Rady Wojewódzkiej „Solidarności” Rolników Indywidualnych (jako wiceprzewodniczący) i następnie Wojewódzkiego Komitetu Obywatelskiego „Solidarność” w Tarnowie. Od 1989 do 1991 z ramienia Komitetu Obywatelskiego zasiadał w Senacie I kadencji, reprezentując województwo tarnowskie. W wyborach z 4 czerwca 1989 zdobył ponad 209 tys. głosów (76,94% głosów ważnych). W Senacie I kadencji był członkiem Komisji Kultury, Środków Przekazu, Nauki i Edukacji Narodowej oraz Komisji Rolnictwa. Na początku lat 90. wszedł w skład komisji weryfikującej tarnowskich funkcjonariuszy zlikwidowanej Służby Bezpieczeństwa.
Przez dwie kadencje pełnił funkcję wójta gminy Zakliczyn (od 23 maja 1991 do 29 października 1998) http://www.zakliczyninfo.pl/archiwum/nr91.pdf, od 1998 do 2002 sprawował mandat radnego Sejmiku Województwa Małopolskiego I kadencji z listy Akcji Wyborczej Solidarność z ramienia Stronnictwa Konserwatywno-Ludowego. Uzyskał w wyborach 7385 głosów, co stanowiło drugi wynik w okręgu wyborczym nr 3 obejmującym powiaty tarnowski i dąbrowski oraz Tarnów. Był członkiem Komisji Rolnictwa i Modernizacji Terenów Wiejskich oraz Komisji Porządku i Bezpieczeństwa Publicznego oraz Ochrony Konsumentów. W 1999 został wybrany do rady Małopolskiej Regionalnej Kasy Chorych w Krakowie.
Był jednym z założycieli Samarytańskiego Towarzystwa im. Jana Pawła II w Zakliczynie (w 2003 otrzymał tytuł honorowego członka tej organizacji) oraz Stowarzyszenia Promocji i Rozwoju Gminy Zakliczyn. Działał na rzecz powstania utworzonego w 1992 w Jamnej przez dominikanina Jana Górę ośrodka duszpasterstwa akademickiego Domu św. Jacka. Był również inicjatorem powstania lokalnego miesięcznika informacyjnego „Głosiciel” (1993).
Odznaczenia.
W 2010 został pośmiertnie odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski. W 2016 prezydent Andrzej Duda pośmiertnie nadał mu Krzyż Wolności i Solidarności.

</doc>
<doc id="1020650" url="https://pl.wikipedia.org/wiki?curid=1020650" title="Kayla Ewell">
Kayla Ewell

Kayla Noelle Ewell (ur. 27 sierpnia 1985 w Long Beach w stanie Kalifornia) – amerykańska aktorka.

</doc>
<doc id="1020656" url="https://pl.wikipedia.org/wiki?curid=1020656" title="Dax Griffin">
Dax Griffin

Dax Griffin (ur. 22 marca 1972 w Atlancie) – amerykański aktor telewizyjny i filmowy.
Wczesne lata.
Urodził się i dorastał w Atlancie na przedmieściu Marietta. W 1990 ukończył Joseph Wheeler High School i postanowił zostać zawodowym aktorem. W wieku 18 lat występował na scenie w różnych produkcjach szekspirowskich. W 1995 otrzymał licencjat na wydziale marketingu na Uniwersytecie Alabamy. Pracował jako barman w hollywoodzkim klubie swingowym The Derby. 
Kariera.
Popularność przyniosła mu postać Tima Trumana w operze mydlanej NBC "Sunset Beach" (1997–1999). Debiutował na dużym ekranie w komedii "Pan pozna panią" (1997) u boku Willa Ferrella. Zagrał asystenta prawnika okręgowego Justina McCoya w operze mydlanej ABC "Wszystkie moje dzieci" (2003–2004).
Moda na sukces.
Od 12 września 2006 do 7 maja 2007 występował jako Shane McGrath, który przyjechał do Los Angeles w pogoni za karierą aktorską, lecz wkrótce został bezdomnym w operze mydlanej CBS "Moda na sukces". Sytuacja sprawia, że stał się świadkiem wypadku i śmierci Darli Forrester (Schae Harrison). Szantażując Taylor Hayes (Hunter Tylo), że ujawni prawdę, iż to ona jest winna śmierci Darli, dostał pracę jako ogrodnik w domu Taylor. Zakochany w Phoebe (MacKenzie Mauzy), córce Taylor. Zginął postrzelony podczas szamotaniny z Ridge’em Forresterem (Ronn Moss). Jego ciało Forrester wziął do łodzi Nicka (Jack Wagner), wypłynął w morze i wraz z bronią wyrzucił za burtę.

</doc>
<doc id="1020657" url="https://pl.wikipedia.org/wiki?curid=1020657" title="Coregonus oxyrinchus">
Coregonus oxyrinchus



</doc>
<doc id="1020661" url="https://pl.wikipedia.org/wiki?curid=1020661" title="I Am a Photograph">
I Am a Photograph

I Am a Photograph – album francuskiej piosenkarki Amandy Lear, wydany w 1977 roku.
Ogólne informacje.
"I Am a Photograph" to debiutancka płyta długogrająca artystki. Prawie wszystkie teksty napisała sama Amanda, natomiast za brzmienie albumu odpowiedzialny był niemiecki producent Anthony Monn, który miał współpracować z Amandą Lear przez kolejnych 6 lat. Duży sukces płyty utorował artystce drogę do dalszej kariery.
Płyta ukazała się w wielu różnych wersjach. Pierwsza, z okładką przedstawiającą garaż, i druga, z nagim zdjęciem Amandy na okładce, różniły się nieco listą ścieżek. Znacznie większą popularnością cieszyło się wydanie drugie, którego dodatkową atrakcją był plakat ze zdjęciem Amandy, na którym piosenkarka pozuje topless, z sesji zdjęciowej do "Playboya". Wydana została też trzecia edycja, z listą piosenek identyczną do wersji drugiej, lecz z innym zdjęciem na okładce.
Longplay okazał się sukcesem w Europie. Dotarł do top 40 list sprzedaży w Niemczech i Austrii, a we Włoszech okazał się jedną z najlepiej sprzedających się płyt roku 1977. Przyczyniły się do tego popularne single i odpowiednia promocja, oparta głównie na kontrowersyjnym wizerunku i stylu bycia piosenkarki.
Album został wydany na winylu i kasecie magnetofonowej. Na krążku CD album ukazał się dopiero w 2012 i 2013 roku dzięki firmie Gold Legion. W roku 2014 płyta "I Am a Photograph" pojawiła się w sprzedaży w formacie cyfrowym.
Lista utworów.
Wydanie pierwsze.
Strona A:
Strona B:
Wydanie drugie.
Strona A:
Strona B:

</doc>
<doc id="1020662" url="https://pl.wikipedia.org/wiki?curid=1020662" title="Coregonus pidschian">
Coregonus pidschian



</doc>
<doc id="1020665" url="https://pl.wikipedia.org/wiki?curid=1020665" title="Sweetbox">
Sweetbox

Sweetbox – niemiecka grupa popowa założona w 1995 przez producentów Roberta "Geo" Rosana i Heiko Schmidta. W skład zespołu wchodzą: Kimberley Kearney, Decia Bridges, Tina Harris i Jade Villalon. Grupa jest najbardziej znana ze swych singli "Booyah (Here We Go)" i "Everything is gonna be alright".

</doc>
<doc id="1020666" url="https://pl.wikipedia.org/wiki?curid=1020666" title="Hugon III (hrabia Maine)">
Hugon III (hrabia Maine)

Hugon III (ur. ok. 960, zm. 1014), hrabia Maine, najstarszy syn hrabiego Hugona II i jego nieznanej z imienia żony, która pochodziła prawdopodobnie z rodu hrabiów Vermandois.
Hrabią Maine został po śmierci ojca ok. 992 r. W przymierzu z hrabią Blois Odonem I toczył walki z królami Francji z rodu Kapetyngów - Hugonem Kapetem i Robertem II Pobożnym. Po stronie królów wystąpił potężny hrabia Andegawenii Fulko III Czarny. Pokonał on Hugona, który w 996 r. stał się wasalem Fulka. Hugon zmarł w 1014 r.
Nie znamy imienia jego żony. Wiadomo, że miał z nią dwóch synów:

</doc>
<doc id="1020668" url="https://pl.wikipedia.org/wiki?curid=1020668" title="Inicjatywa (gry fabularne)">
Inicjatywa (gry fabularne)

W grach fabularnych oraz niektórych grach bitewnych inicjatywa jest jednym ze współczynników opisujących postać gracza, mówiący, w jakiej kolejności będzie on podejmował swoje akcje w stosunku do innych osób. Inicjatywa jest używana najczęściej w czasie walki lub innych działań, w których dwie strony mają sprzeczne interesy.
W wielu mechanikach gracz, który wyrzucił na kostkach największy wynik będzie wykonywał akcje jako pierwszy, gracz z drugim wynikiem będzie mógł działać jako drugi itd.. Niektóre mechaniki stosują jednak odwrotny system – wyrzucenie najmniejszej liczby oczek oznacza najszybszą możliwość działania.
Inicjatywa może być stała (za każdym razem, lub też na przykład w czasie jednej walki) lub też zmieniać się co pewien czas (np. co jedną turę). Większość mechanik, które nie stosuje stałej inicjatywy używa kości, by stwierdzić kolejność akcji – dodaje to także inicjatywie pewien element losowy. Do wyniku rzutu kośćmi dodaje się później różnego rodzaju modyfikatory zależne np. od cech lub umiejętności postaci, czynników niezależnych (które mogą przyspieszać lub spowalniać postać) lub długości działania, które postać chce podjąć. Przykładowo, zwinna postać (postać posiadająca najwyższą cechę "zwinność") zareaguje prawdopodobnie najszybciej, natomiast postać niosąca w plecaku dużo ekwipunku lub też ciężką broń zareaguje później.
Niektóre mechaniki pozwalają wykonać postaci tylko jedną akcję (lub też kilka akcji w tym samym czasie) gdy przychodzi jej kolej działania, inne natomiast pozwalają na wykonanie całego zestawu różnych akcji.

</doc>
<doc id="1020671" url="https://pl.wikipedia.org/wiki?curid=1020671" title="Emily Harrison">
Emily Harrison

Emily Harrison (ur. 13 czerwca 1977 w Louisiana (Missouri), USA) – amerykańska aktorka.
Życie prywatne.
Z mężem – Michaelem – ma dwóch synów: Jacksona Thomasa (ur. w 2003 r.) i Londona La Brode'a (ur. w 2006 r.).

</doc>
<doc id="1020672" url="https://pl.wikipedia.org/wiki?curid=1020672" title="UAG Tecos">
UAG Tecos



</doc>
<doc id="1020673" url="https://pl.wikipedia.org/wiki?curid=1020673" title="Ben Hogestyn">
Ben Hogestyn

Ben Hogestyn (ur. 27 kwietnia 1983 roku w Petaluma, Kalifornia) – amerykański aktor.

</doc>
<doc id="1020676" url="https://pl.wikipedia.org/wiki?curid=1020676" title="Dorudon">
Dorudon

Dorudon jest nazwą prawalenia, żyjącego w środkowym i górnym eocenie (41-33 miliony lat temu). Należał do rodziny Basilosauridae, do której należał współczesny mu, ale dużo od niego większy "Basilosaurus". Był on do niego na tyle podobny, że gdy odkryto go po raz pierwszy, myślano, że szkielet należy do młodego "basilozaura". Hipotezę tę odrzucono po odkryciu szczątków należących do niewyrośniętych "Dorudon".
Na jego szczątki natrafiono na terenie obecnych Stanów Zjednoczonych oraz Egiptu, który w eocenie pokrywało Morze Tetydy.
Jego habitat stanowiły zapewne płytkie morza. Uważa się, że nie żył w stadach, jak wiele współczesnych waleni.
Był drapieżnikiem. Polował prawdopodobnie na ryby i morskie mięczaki. Niezagojone rany na czaszkach kilku szczątków młodych "Dorudon" świadczą, że mogły stanowić łup bazylozaurów.
Budowa.
Osiągał 5 metrów długości. Jego głowa mierzyła około 60 cm i mieściła w sobie dość mały mózg. Budowa czaszki wskazuje, że nie posiadał on zdolności do tak efektywnej echolokacji, jak u współczesnych waleni.
Podobnie jak u bazylozaura, otwory nosowe zwierzęcia umieszczone były pośrodku między pyskiem i czubkiem jego głowy.
Budowa kręgosłupa wskazuje, że "Dorudon" miał długi i elastyczny ogon. Natomiast odcinek lędźwiowy był silny i dobrze umięśniony.
Kończyny przednie posiadały ruchomy staw łokciowy. Przypominały już nieco płetwy. Kończyny tylne natomiast miały charakter szczątkowy: nie łączyły się z miednicą, ale umieszczone były luźno w ciele zwierzęcia.

</doc>
<doc id="1020679" url="https://pl.wikipedia.org/wiki?curid=1020679" title="Ludwik Jankowiak">
Ludwik Jankowiak

Ludwik Jankowiak (ur. 18 stycznia 1912, zm. w kwietniu 1991), ekonomista; profesor Akademii Ekonomicznej w Poznaniu. 
W 1931 ukończył Gimnazjum Bergera w Poznaniu. W latach 1931-1935 studiował na Wydziale Prawno-Ekonomicznym Uniwersytetu Poznańskiego. Po zakończeniu studiów wyjechał na roczne stypendium do Londynu. Po powrocie zatrudniony został przez Ministerstwo Spraw Zagranicznych jako referent wydziału ekonomicznego Konsulatu Generalnego RP w Chicago. W marcu 1939 został odwołany do Warszawy na dodatkowe szkolenia specjalistyczne. W momencie wybuchu II wojny został ewakuowany wraz z Centralą MSZ i internowany w Rumunii. Przedostał się następnie do Francji gdzie wstąpił do Wojska Polskiego walcząc w Dywizji Strzelców Pieszych, która to formacja 20 czerwca 1940 wycofała się do Szwajcarii gdzie została internowana i rozbrojona. Jankowiak pracował w służbach informacyjnych dowództwa dywizji uzyskał zgodę władz szwajcarskich na opuszczenie obozu internowania i podjęcia studiów na Uniwersytecie w Zurychu. Po zakończeniu wojny wykorzystując znajomość j. angielskiego, francuskiego i niemieckiego podjął pracę w UNRRA a następnie w Polskiej Misji Wojskowej i PCK w Monachium. W lipcu 1947 wrócił do Polski, i mimo że MSZ zaproponowało mu prace odmówił zatrudniając się w Polskich Zakładach Zbożowych w Poznaniu s w styczniu 1949 przechodząc na stanowisko kierownika Wydziału Zagranicznego Izby Przemysłowo-Handlowej. w 1949 podjął pracę asystenta na Akademii Handlowej w Poznaniu i kiedy w lipcu 1950 Izbę Przemysłowo-Handlową postawiono w stan likwidacji poświęcił się pracy naukowo-dydaktycznej. 8 lutego 1951 obronił doktorat na Wydziale Prawnym Uniwersytetu Poznańskiego na podstawie pracy "Polski system ulg celnych". Docentem został w 1958, tytuł profesora nadzwyczajnego nadano mu w 1965, a profesorem zwyczajnym został mianowany 1 listopada 1975. W 1952 kierował Katedrą Finansów Publicznych. W latach 1973-1977 był kierownikiem Katedry Ekonomiki Handlu Zagranicznego. Od 1958 był także członkiem Rady Programowej Dyrekcji Szkolenia Ekonomicznego w Poznaniu oraz członkiem Polskiego Towarzystwa Ekonomicznego. Przeszedł na emeryturę 30 września 1978. Zajmował się międzynarodowymi stosunkami gospodarczymi w opracowaniu pt. "Problemy handlu zagranicznego we współczesnej gospodarce światowej". 
Został pochowany 23 kwietnia 1991 na Cmentarzu Junikowo w Poznaniu.

</doc>
<doc id="1020680" url="https://pl.wikipedia.org/wiki?curid=1020680" title="Theodore Whitmore">
Theodore Whitmore

Theodore Whitmore (ur. 5 sierpnia 1972 w Kingston, Jamajka) – jamajski piłkarz, grający na pozycji pomocnika.
W swojej karierze Whitmore występował w takich klubach jak: Seba United Montego Bay, Hull City, Livingston FC oraz Tranmere Rovers. Na Mistrzostwach Świata we Francji zdobył dwie bramki w zwycięskim meczu 2-1 z reprezentacją Japonii.
W latach 2009-2013 i 2016-2021 był selekcjonerem reprezentacji Jamajki.

</doc>
<doc id="1020681" url="https://pl.wikipedia.org/wiki?curid=1020681" title="Chinook (program komputerowy)">
Chinook (program komputerowy)

Chinook – program komputerowy do grania w warcaby angielskie. Pierwsza wersja programu powstała w roku 1989 na Uniwersytecie Alberty. Twórcą programu jest Jonathan Schaeffer. Pozostałymi programistami są Rob Lake, Paul Lu, Martin Bryant oraz Norman Treloar. W 2007 roku zostało ogłoszone, że program osiągnął poziom rozwoju, na którym niemożliwe jest wygranie z nim partii (pewne jest zwycięstwo programu lub remis).
19 lipca 2007 w magazynie Science kierowany przez Shaeffera zespół opublikował artykuł, w którym poinformował, że baza danych "Chinook" zawiera pełną informację o wszystkich 500 trylionach (5×10²⁰) możliwości ustawień w warcabach angielskich, w jakich mogą znaleźć się piony na planszy. Twórcy programu udowodnili, że w przypadku, gdy żaden z graczy nie popełni błędu, partia warcabów angielskich musi skończyć się remisem.

</doc>
<doc id="1020682" url="https://pl.wikipedia.org/wiki?curid=1020682" title="Pato Banton">
Pato Banton

Pato Banton (urodzony jako Patrick Murray 5 października 1961 w Birmingham, Anglia) – brytyjski muzyk i toaster reggae. Karierę rozpoczął w 1982 od występu z Ranking Rogerem, członkiem grupy The Beat. Pierwszy solowy longplay "Never Give In" nagrał w 1987. Współpracował m.in. ze Stingiem i UB40.

</doc>
<doc id="1020688" url="https://pl.wikipedia.org/wiki?curid=1020688" title="Grzegorz Ryś (duchowny)">
Grzegorz Ryś (duchowny)

Grzegorz Wojciech Ryś (ur. 9 lutego 1964 w Krakowie) – polski duchowny rzymskokatolicki, doktor habilitowany nauk humanistycznych specjalizujący się w historii Kościoła, rektor Wyższego Seminarium Duchownego Archidiecezji Krakowskiej w latach 2007–2011, biskup pomocniczy krakowski w latach 2011–2017, arcybiskup metropolita łódzki od 2017, administrator apostolski diecezji kaliskiej w latach 2020–2021.
Życiorys.
Urodził się 9 lutego 1964 w Krakowie. Ochrzczony został w bazylice Mariackiej w Krakowie przez księdza Ferdynanda Machaya. W latach 1982–1988 studiował na Wydziale Teologicznym oraz na Wydziale Historii Kościoła Papieskiej Akademii Teologicznej w Krakowie, a także w Wyższym Seminarium Duchownym Archidiecezji Krakowskiej. Święceń prezbiteratu udzielił mu 22 maja 1988 w katedrze na Wawelu kardynał Franciszek Macharski, arcybiskup metropolita krakowski. W 1994 na podstawie dysertacji "Średniowieczna pobożność ludowa na ziemiach polskich. Próba typologii" uzyskał doktorat z nauk teologicznych.
W latach 1988–1989 pracował jako wikariusz w parafii Świętych Małgorzaty i Katarzyny w Kętach. Od 2004 do 2007 pełnił funkcję dyrektora Archiwum Kapituły Metropolitalnej w Krakowie. Był komentatorem pielgrzymek Jana Pawła II w Telewizji Polskiej i Polskim Radiu. Po jego śmierci współorganizował czuwania, natomiast podczas procesu beatyfikacyjnego zasiadał w komisji historycznej działającej przy Trybunale Rogatoryjnym.
W 2000 na podstawie rozprawy "Jan Hus wobec kryzysu Kościoła doby Wielkiej Schizmy" uzyskał habilitację z nauk humanistycznych w zakresie historii. Został kierownikiem Katedry Historii Kościoła w Średniowieczu oraz Katedry Historii Starożytnej i Średniowiecznej w Instytucie Historii na Wydziale Historii i Dziedzictwa Kulturowego Uniwersytetu Papieskiego Jana Pawła II (wcześniej Papieskiej Akademii Teologicznej). W latach 2007–2011 piastował urząd rektora Wyższego Seminarium Duchownego Archidiecezji Krakowskiej, ponadto w latach 2010–2011 był przewodniczącym Konferencji Rektorów Seminariów Duchownych w Polsce.
16 lipca 2011 papież Benedykt XVI mianował go biskupem pomocniczym archidiecezji krakowskiej ze stolicą tytularną Arcavica. Święcenia biskupie otrzymał wraz z Damianem Muskusem 28 września 2011 w katedrze na Wawelu. Konsekratorem był kardynał Stanisław Dziwisz, arcybiskup metropolita krakowski, a współkonsekratorami kardynałowie Franciszek Macharski, arcybiskup senior krakowski, i Stanisław Ryłko, przewodniczący Papieskiej Rady ds. Świeckich. Jako zawołanie biskupie przyjął słowa „"Virtus in infirmitate"” ("Moc w słabości"). W archidiecezji krakowskiej objął urząd wikariusza generalnego. Przygotował rozważania drogi krzyżowej odprawionej podczas Światowych Dni Młodzieży w Krakowie w 2016.
14 września 2017 papież Franciszek mianował go arcybiskupem metropolitą łódzkim. Ingres do bazyliki archikatedralnej św. Stanisława Kostki w Łodzi odbył 4 listopada 2017. 29 czerwca 2018 na placu św. Piotra w Rzymie odebrał od papieża Franciszka paliusz, który uroczyście został mu nałożony 5 października 2018 w katedrze łódzkiej przez arcybiskupa Salvatore Pennacchia, nuncjusza apostolskiego w Polsce. W 2018 zwołał czwarty w historii archidiecezji synod. W 2019 wprowadził w archidiecezji diakonat stały, a także utworzył Międzynarodowe Diecezjalne Seminarium Misyjne dla nowej Ewangelizacji Redemptoris Mater.
25 czerwca 2020 papież Franciszek mianował go administratorem apostolskim "sede plena" diecezji kaliskiej. Rządy w diecezji przejął 27 czerwca 2020. 17 października 2020, po przyjęciu przez papieża Franciszka rezygnacji biskupa Edwarda Janiaka z funkcji biskupa diecezjalnego, został administratorem apostolskim "sede vacante" diecezji. Funkcję tę pełnił do 11 lutego 2021, kiedy diecezję kanonicznie objął nowy biskup diecezjalny Damian Bryl.
W ramach Konferencji Episkopatu Polski w latach 2011–2021 był przewodniczącym Zespołu ds. Nowej Ewangelizacji, działającego przy Komisji Duszpasterstwa, a w 2022 objął funkcję przewodniczącego Rady ds. Dialogu Religijnego i Komitetu ds. Dialogu z Judaizmem. W latach 2017–2022 należał do Rady Stałej, ponadto wszedł w skład Ogólnopolskiego Komitetu Organizacyjnego Obchodów 1050. Rocznicy Chrztu Polski w 2016 roku oraz Rady ds. Kultury i Ochrony Dziedzictwa Kulturowego.
W 2018 wziął udział w sesji Synodu Biskupów o młodzieży. 21 listopada 2020 papież Franciszek mianował go członkiem Kongregacji ds. Biskupów.
Zaangażowany na rzecz ekumenizmu i dialogu międzyreligijnego. Był pomysłodawcą zorganizowanego w 2011 spotkania chrześcijan, żydów i muzułmanów w intencji pokoju pod nazwą „Echo Asyżu w Krakowie”. Wszedł w skład Międzynarodowej Rady Oświęcimskiej, a także kapituł Nagrody im. Ks. Stanisława Musiała przyznawanej przez Klub Chrześcijan i Żydów „Przymierze” oraz Nagrody Znaku i Hestii im. księdza Józefa Tischnera.
Odznaczenia i wyróżnienia.
Postanowieniem prezydenta RP Andrzeja Dudy z 22 maja 2018 został odznaczony Złotym Krzyżem Zasługi.
Otrzymał tytuł Małopolanina Roku 2017 przyznawany przez Stowarzyszenie Gmin i Powiatów Małopolski.
Ponadto został uhonorowany Nagrodą im. Klemensa Bąkowskiego nadaną przez Towarzystwo Miłośników Historii i Zabytków Krakowa (2017), Medalem 75-lecia Misji Jana Karskiego przyznaną przez Towarzystwo Jana Karskiego (2019) i Szablą Kilińskiego Związku Rzemiosła Polskiego (2022).

</doc>
<doc id="1020693" url="https://pl.wikipedia.org/wiki?curid=1020693" title="Michael Swan">
Michael Swan

Michael Swan (ur. 11 czerwca 1948 w San Jose w stanie Kalifornia, USA) – amerykański aktor i reżyser telewizyjny i filmowy.
Urodził się w San Jose jako syn Donalda Arthura i Alys Lucille (z domu Wilkinson) Swanów.
Za rolę Duncana McKechnie w operze mydlanej "As the World Turns" (1986–2002) zdobył w 1988 r. nominację do nagrody Soap Opera Digest.
1 stycznia 1984 r. ożenił się z Barbie Benson, lecz w grudniu 1987 r. doszło do rozwodu. W latach 1994–1996 był żonaty z Susan Mariotti, z którą ma dwoje dzieci: córkę Caitlin Marie i syna Alexandra Bensona. Związany był z Robin Quivers (1991-92).

</doc>
<doc id="1020695" url="https://pl.wikipedia.org/wiki?curid=1020695" title="Fra Galgario">
Fra Galgario

Fra Galgario, właśc. Giuseppe Ghislandi (ur. 4 marca 1655 w Bergamo, zm. w grudniu 1743 tamże) – włoski malarz okresu późnego baroku, najwybitniejszy portrecista włoski XVIII w.
Był synem malarza. Uczył się w pracowniach Giacomo Cotta i Bartolomea Bianchiniego w rodzinnym mieście, potem u portrecisty Sebastiana Bombellego (1635-1719) w Wenecji. W 1702 wstąpił do zakonu minimitów, przyjmując imię Vittore. Resztę życia spędził w klasztorze Galgario w Bergamo (stąd jego pseudonim artystyczny). Dopiero w wieku 40 lat poświęcił się sztuce portretowej. W 1717 został członkiem Accademia Clementina w Mediolanie. W swojej twórczości łączył koloryzm szkoły weneckiej okresu późnego baroku z realizmem stylu Giovanniego Battisty Moroniego. Jego portrety cechuje bogactwo kolorystyki, pogłębiona charakterystyka psychologiczna postaci oraz duża sprawność kompozycyjna. 

</doc>
<doc id="1020696" url="https://pl.wikipedia.org/wiki?curid=1020696" title="Vittore Ghislandi">
Vittore Ghislandi



</doc>
<doc id="1020697" url="https://pl.wikipedia.org/wiki?curid=1020697" title="Rockwell Kent">
Rockwell Kent

Rockwell Kent (ur. 1882, zm. 1971) – amerykański malarz, grafik, pisarz. Tworzył głównie w dziedzinie grafiki i ilustracje (m.in. do książki Moby Dick). Pisał również książki podróżnicze, autobiograficzne. 
Sygnatariusz apelu sztokholmskiego w 1950 roku. 
W 1966 otrzymał Międzynarodową Leninowską Nagrodę Pokoju.

</doc>
<doc id="1020698" url="https://pl.wikipedia.org/wiki?curid=1020698" title="Hipoteza Pólya">
Hipoteza Pólya



</doc>
<doc id="1020700" url="https://pl.wikipedia.org/wiki?curid=1020700" title="Dyskonty">
Dyskonty



</doc>
<doc id="1020701" url="https://pl.wikipedia.org/wiki?curid=1020701" title="Biuro Uniwersyteckie Imperium Brytyjskiego">
Biuro Uniwersyteckie Imperium Brytyjskiego



</doc>
<doc id="1020705" url="https://pl.wikipedia.org/wiki?curid=1020705" title="Hrabstwo Erie (Pensylwania)">
Hrabstwo Erie (Pensylwania)

Hrabstwo Erie (ang. "Erie County") – hrabstwo w północno-zachodniej części stanu Pensylwania w USA. Według spisu przeprowadzonego przez US Census Bureau w roku 2010 liczyło 280 566 mieszkańców. Siedzibą hrabstwa jest miasto Erie.
Geografia.
Hrabstwo zajmuje powierzchnię 4 035 km². Ląd zajmuje 2069 km², a wody 1966 km² (48,7% całej powierzchni).

</doc>
<doc id="1020706" url="https://pl.wikipedia.org/wiki?curid=1020706" title="Związek Uniwersytetów Brytyjskiej Wspólnoty Narodów">
Związek Uniwersytetów Brytyjskiej Wspólnoty Narodów



</doc>
<doc id="1020707" url="https://pl.wikipedia.org/wiki?curid=1020707" title="Aleksander Kudriawcew">
Aleksander Kudriawcew

Aleksander Kudriawcew (ur. 23 maja 1980 w Mińsku) – białoruski koszykarz.
Życiorys.
Karierę zaczynał w 1998 roku na Białorusi, następnie grał w AZS Koszalin, na Słowacji, w Astorii Bydgoszcz oraz przez 3 lata w Czarnych Słupsk, gdzie zdobył brązowy medal PLK w sezonie 2005/06. W sezonie 2006/2007 był jednym z najlepszych koszykarzy zespołu Czarnych Słupsk w meczach play-off przeciwko Anwilowi Włocławek. "Wyłączył" on z gry jednego z najlepszych reprezentantów Polski w koszykówce Andrzeja Plutę oraz zdobywał w każdym z 4 meczów rozegranych w play-off najwięcej punktów z całej drużyny Czarnych. W sezonie 2008/2009 grał na Ukrainie, w drużynie Politekhnika-Halychyna Lviv (średnio 12,3 punktu oraz 2 asysty w ciągu 28,1 minuty gry). Jest podstawowym zawodnikiem reprezentacji Białorusi.

</doc>
<doc id="1020708" url="https://pl.wikipedia.org/wiki?curid=1020708" title="Luchon">
Luchon



</doc>
<doc id="1020709" url="https://pl.wikipedia.org/wiki?curid=1020709" title="Herbert I (hrabia Maine)">
Herbert I (hrabia Maine)

Herbert I (ur. ok. 985 – 15 lutego 1036) – hrabia Maine, syn hrabiego Hugona III i jego żony, kobiety nieznanego pochodzenia.
Rządy Herberta (od 1014 r.) przypadają na okres osłabienia władzy królewskiej we Francji. Królewscy wasale uzyskali wówczas znaczną samodzielność. Herbert zaczął wówczas wybijać własne monety. Sam jednak musiał również iść na ustępstwa wobec własnych wasali. Ich wierność musiał okupić kolejnymi nadaniami ziemskimi oraz prawem do budowy własnych zamków.
Herbert był od początku wasalem potężnego hrabiego Andegawenii Fulka III Czarnego. W przymierzu z nim toczył wieloletnią wojnę z hrabią Blois Odonem II. 6 lipca 1016 r. między siłami Fulka i Odona doszło do decydującej bitwy pod Pontlevoy. Bliższy sukcesu był Odon, ale walczący po stronie andegaweńskiej Herbert w decydującym momencie zaatakował flankę wojsk Odona i rozstrzygnął bitwę na korzyść Andegawenia. Zwycięstwo Fulka oznaczało początek wieloletniego okresu pokoju w regionie.
Po tej bitwie Herbert rozpoczął starania o uniezależnienie się od Fulka. Służyć temu miało małżeństwo jego syna i dziedzica Hugona z córką hrabiego Blois. Herbert sprzymierzył się również z innym wrogiem hrabiego Andegawenii, hrabią Rennes. Konflikt narastał, wreszcie 7 marca 1025 r. Fulko pojmał Herberta w Saintes. Herbert przebywał w niewoli dwa lata, dopóki interwencja jego sojuszników nie przywróciła mu wolności. Po wyjściu z niewoli Herbert złożył hołd Fulkowi.
Herbert miał czworo dzieci:

</doc>
<doc id="1020711" url="https://pl.wikipedia.org/wiki?curid=1020711" title="Cele kary">
Cele kary

Cele kary – pożądane zjawiska społeczne, co do których nauka prawa karnego przyjmuje, że mogą zostać osiągnięte przez poddanie sprawcy przestępstwa karze kryminalnej. Cele kary tworzą, razem z funkcjami kary, przesłanki racjonalizacji kary.
Wśród celów kary tradycyjnie wymienia się:
To, czy kara określonego rodzaju i w określonym wymiarze będzie spełniała wszystkie cele kary, zależy m.in. od tego, czy jest współmierna do czynu, za który się ją wymierza; od jej społecznej akceptacji; a w przypadku prewencji indywidualnej - także od warunków osobistych sprawcy.

</doc>
<doc id="1020713" url="https://pl.wikipedia.org/wiki?curid=1020713" title="Michael Fox (1921–1996)">
Michael Fox (1921–1996)

Michael Fox (ur. 27 lutego 1921 w Yonkers, zm. 1 czerwca 1996 w Woodland Hills) – amerykański aktor. Występował w roli Saula Feinberga w operze mydlanej "Moda na sukces".

</doc>
<doc id="1020715" url="https://pl.wikipedia.org/wiki?curid=1020715" title="Denis Hayes">
Denis Hayes

Denis Hayes (ur. 1944 w Wisconsin) – amerykański działacz na rzecz ochrony środowiska i upowszechnienia energii słonecznej. Był, w roku 1970, pierwszym koordynatorem obchodów Dnia Ziemi, a 20 lat później Międzynarodowego Dnia Ziemi. Obecnie jest prezesem i dyrektorem generalnym The Bullitt Foundation.
W 1979 roku otrzymał Medal Jeffersona.

</doc>
<doc id="1020716" url="https://pl.wikipedia.org/wiki?curid=1020716" title="Kool and the Gang">
Kool and the Gang

Kool and the Gang – amerykańska grupa muzyczna wykonująca R&amp;B, disco, soul, funk i jazz. Założona w 1964 w Jersey City w stanie New Jersey.
Zespół tworzą obecnie: Robert Bell (basista) i George Brown (perkusista).
Grupa nagrała pierwszy longplay w 1969 r. pod tytułem "Kool and the Gang". Grupa jest najbardziej znana z takich przebojów jak: „Ladies’ Night”, „Joanna”, „Celebration”, „Get down on it”, „Fresh”, „Cherish”, „Summer Madness”.

</doc>
<doc id="1020717" url="https://pl.wikipedia.org/wiki?curid=1020717" title="Bethany Joy Lenz">
Bethany Joy Lenz

Bethany Joy Lenz (ur. 2 kwietnia 1981 w Hollywood na Florydzie) - amerykańska aktorka oraz piosenkarka pop rock i soft rockowa. Występowała m.in. w operze mydlanej "Guiding Light" oraz serialu "Pogoda na miłość".
Nagrała niezależnie dwa albumy: "Preincarnate" (2002) i "Come On Home" (2005).
Kariera filmowa.
Mając piętnaście lat zadebiutowała na dużym ekranie, grając w filmie "Thinner". Później można było ją zobaczyć w operze mydlanej telewizji CBS, "Guiding Light". Wystąpiła również w musicalu "Foxy Ladies Love/Boogie 70's Explosion". Następnie zagrała w niezależnej produkcji filmowej "The End Of August".
Po jakimś czasie przeprowadziła się do Los Angeles. Tam rozpoczęła grę w sztuce teatralnej "The Outsiders", a także wystąpiła gościnnie w produkcjach: "Off Centre", "Czarodziejki", "Felicity", "Maybe It's Me" i "The Guardian".
W latach 2003-2012 występowała w serialu "Pogoda na miłość" jako Haley James Scott - przyjaciółka Lucasa Scotta oraz żona Nathana Scotta. W międzyczasie zagrała także w swoim drugim filmie "Dziewczyny z drużyny 2".
Kariera muzyczna.
W październiku 2002 wydała swoją pierwszą niezależną płytę zatytułowaną "Preincarnate".
W marcu 2005 roku, wyruszyła w miesięczną promocyjną trasę koncertową serialu "Pogoda na miłość" - wraz z Tylerem Hiltonem, The Wreckers (Michelle Branch i Jessica Harp) oraz Gavinem DeGrawem. W jej trakcie wykonała część piosenek, pochodzących z jej drugiego niezależnego albumu. Druga płyta, "Come On Home", była sprzedawana podczas koncertów.
W 2006 roku nagrała również trzy utwory do ścieżki dźwiękowej "Ten Inch Hero".
W 2009 wyprodukowała musical Notebook.
Życie osobiste.
Bethany Joy Lenz urodziła się w Hollywood na Florydzie, jako córka nauczyciela historii oraz menadżerki. Ma młodszą siostrę. W dzieciństwie przeprowadzała się do Teksasu i New Jersey.
31 grudnia 2005 Bethany poślubiła członka zespołu Enation, Michaela Galeottiego, przejmując po nim nazwisko i występowała później jako Bethany Joy Galeotti. 23 lutego 2011 na świat przyszła ich córka Maria Rose Galeotti. W 2012 roku rozwiedli się i wróciła do swojego nazwiska

</doc>
<doc id="1020719" url="https://pl.wikipedia.org/wiki?curid=1020719" title="Carlos Hernández (piłkarz)">
Carlos Hernández (piłkarz)

Carlos Gerardo Hernández Valverde (ur. 9 kwietnia 1982 w La Pastora) – kostarykański piłkarz występujący na pozycji pomocnika.

</doc>
<doc id="1020720" url="https://pl.wikipedia.org/wiki?curid=1020720" title="Achille Varzi">
Achille Varzi

Achille Varzi (ur. 8 sierpnia 1904 w Galliate, zm. 1 lipca 1948 na Circuit Bremgarten w Brnie) – włoski motocyklista i kierowca wyścigowy, nosił przydomek „Człowiek z Lodu”. Zadebiutował w barwach Alfa Romeo i Maserati. W 1935 przeniósł się z Bugatti, do zespołu Auto Union. W 1936 uzależnił się od morfiny i wycofał się z wyścigów. Po wojnie startował w barwach Alfy Romeo. Podczas treningu przed wyścigiem Grand Prix Szwajcarii w Bernie wpadł w poślizg i zginął pod przewróconym samochodem.

</doc>
<doc id="1020721" url="https://pl.wikipedia.org/wiki?curid=1020721" title="Arthur Duray">
Arthur Duray

Arthur Duray (ur. 9 lutego 1882 w Nowym Jorku, zm. 11 lutego 1954) – francuski kierowca i konstruktor samochodowy. W 1903 roku Duray ustanowił rekord prędkości wynoszący 134,31 km/h. W latach 1905–1907 jeździł dla zespołu Dietrich od 1912 roku zaczął jeździć w niższych klasach wyścigowych. W 1913 roku zajął 2 miejsce w wyścigu Indianapolis 500 Po I wojnie światowej kontynuował karierę w kilku niższych klasach samochodów wyścigowych. Na emeryturę odszedł w 1921 roku.

</doc>
<doc id="1020722" url="https://pl.wikipedia.org/wiki?curid=1020722" title="Chris Amon">
Chris Amon

Chris Amon, właśc. Christopher Arthur Amon (ur. 20 lipca 1943 w Bulls, zm. 3 sierpnia 2016 w Rotorua) – nowozelandzki kierowca wyścigowy. Zadebiutował w Formule 1 w sezonie 1963. W 1966 wygrał wyścig 24 godziny Le Mans. W 1967 podpisał umowę z Ferrari i zajął 4. miejsce w klasyfikacji generalnej. Uczestniczył także w wyścigach w Tasmanii. W 1977 powrócił do Nowej Zelandii.
Zmarł 3 sierpnia 2016 w szpitalu w Rotorua na chorobę nowotworową.

</doc>
<doc id="1020723" url="https://pl.wikipedia.org/wiki?curid=1020723" title="Tour de France 1986">
Tour de France 1986

73. Tour de France rozpoczął się 4 lipca w Boulogne-Billancourt, a zakończył się 27 lipca w Paryżu. Wyścig składał się z prologu i 23 etapów, w tym 13 etapów płaskich, 7 etapów górskich i 4 etapów jazdy indywidualnej na czas. Cała trasa liczyła 4083 km.
Klasyfikację generalną wygrał Amerykanin Greg LeMond, wyprzedzając Francuza Bernarda Hinaulta i Szwajcara Ursa Zimmermanna. LeMond został tym samym pierwszym kolarzem spoza Europy, który wygrał Wielka Pętlę. Klasyfikację górską wygrał Hinault, punktową Belg Eric Vanderaerden, Sprinterską Holender Gerrit Solleveld, kombinowaną LeMond, a młodzieżową wygrał jego rodak Andrew Hampsten. Najaktywniejszym kolarzem został Hinault. W czasowej klasyfikacji drużynowej najlepsza była francuska drużyna La Vie Claire, a w punktowej klasyfikacji drużynowej zwyciężył holenderski zespół Panasonic.
Holenderski kolarz Peter Winnen po latach przyznał się do stosowania dopingu w latach 1999 i 2002. Po raz pierwszy wziął testosteron podczas Wielkiej Pętli w 1986 roku po tym, jak upadł na trasie 18. odcinka do L’Alpe d’Huez.
W 1986 roku w Tour de France wystartowali zwycięzcy osiemnastu edycji tego wyścigu: Bernard Hinault (1978, 1979, 1981, 1982 i 1985), Joop Zoetemelk (1980), Laurent Fignon (1983 i 1984), Greg LeMond (1986, 1989 i 1990), Stephen Roche (1987), Pedro Delgado (1988) i Miguel Indurain (1991, 1992, 1993, 1994 i 1995).
Drużyny.
W tej edycji TdF wzięło udział 21 drużyn:

</doc>
<doc id="1020724" url="https://pl.wikipedia.org/wiki?curid=1020724" title="British Racing Motors">
British Racing Motors

British Racing Motors (BRM) – konsorcjum założone przez Raymonda Maysa, konstruujące samochody wyścigowe. Uczestnik wyścigów Formuły 1 w latach 1951–1977.
Historia.
Firma została utworzona w 1947 roku przez Raymonda Maysa (który założył także ERA) i miała siedzibę w Bourne. Z założenia BRM miał być przeciwwagą dla włoskich konstruktorów Formuły 1, korzystających z własnych silników. Pierwszy samochód, nazwany P15 (Type 15), zaprojektowany został przez Petera Berthona i został wyposażony w turbodoładowany silnik V16. Prototyp ten zaczął być testowany w 1949 roku, a po raz pierwszy ścigał się w 1950 roku w zawodach International Trophy na torze Silverstone. Jednak zarówno Mays, jak i Sommer, nie ukończyli tych zawodów. Samochód ten ścigał się w dalszej części roku 1950, a Reg Parnell wygrał nim wyścig Goodwood Trophy.
Samochód ścigał się ponownie w lipcu 1951, kiedy podczas Grand Prix Wielkiej Brytanii prowadzili go Reg Parnell i Peter Walker. Mimo że Parnell stracił do zwycięzcy sześć okrążeń, to wyścig ukończył na punktowanym piątym miejscu.
W 1952 roku zespół został przejęty przez sir Alfreda Owena i jego oficjalna nazwa została zmieniona na Owen Racing Organisation; jednakże samochody nadal nazywały się BRM.
Mimo wielu testów, w których uczestniczyli między innymi Juan Manuel Fangio czy José Froilán González, BRM nie wystawił własnego samochodu w oficjalnych wyścigach Formuły 1 aż do roku 1956. Wówczas to modelem P25 w Grand Prix Wielkiej Brytanii ścigali się Mike Hawthorn, Tony Brooks i Ron Flockhart. Pojazd był wyposażony w zupełnie nowy, 2,5-litrowy silnik projektu Stuarta Tresiliana oraz zawieszenie zaprojektowane przez Colina Chapmana. W 1957 roku model P25 został zgłoszony do trzech Grand Prix, ale nie ukończył żadnego. Jean Behra wygrał jednak nieoficjalne Grand Prix Caen oraz International Trophy.
W sezonie 1958 następował rozwój modelu wraz z takimi kierowcami, jak Behra, Schell, Flockhart, Bonnier i in. Był to pierwszy regularny sezon BRM. Mimo braku zwycięstw BRM zdobył kilka dobrych miejsc i czwarte miejsce w klasyfikacji konstruktorów.
Rok później BRM odniósł pierwsze zwycięstwo, kiedy to Bonnier wygrał Grand Prix Holandii. Sir Alfred Owen udostępnił także model P25 zespołowi British Racing Partnership.
Na rok 1960 BRM skonstruował nowy model P48, który okazał się nieudaną, awaryjną konstrukcją, zdolną do zdobycia jedynie kilku punktów. Sytuacja powtórzyła się w sezonie 1961.
Pod koniec 1961 roku sir Owen zażądał zwycięstwa w sezonie 1962, grożąc w przeciwnym wypadku likwidacją zespołu. By osiągnąć ten cel, stworzono samochód BRM P57 zaprojektowany przez Tony'ego Rudda. Napędzający ten pojazd silnik V8 był zaprojektowany przez Petera Berthona i rozwijany przez Aubreya Woodsa. Kierowcami byli Graham Hill i Richie Ginther. Hill wygrał Grand Prix Holandii, Niemiec, Włoch i RPA i zdobył tytuł mistrza świata w klasyfikacji kierowców. BRM natomiast triumfował w klasyfikacji konstruktorów.
W sezonie 1963 BRM zaczął dostarczać silniki innym zespołom, szczególnie British Racing Partnership, Scuderia Centro Sud, Scuderia Filipinetti czy Scirocco-Powell. Hill wygrał eliminacje w Monako i USA, ale w klasyfikacji generalnej kierowców zakończył sezon na drugim miejscu, ustępując Jimowi Clarkowi w Lotusie.
W roku 1964 kierowcami fabrycznego zespołu pozostali Hill i Ginther, a BRM nadal dostarczał klientom silniki. Tony Rudd zaprojektował model P261, który był na tyle konkurencyjny, aby pozwolić Hillowi wygrać wyścigi o Grand Prix Monako i Stanów Zjednoczonych. Brytyjczyk ponownie ukończył mistrzostwa na drugim miejscu, za Johnem Surteesem.
Na sezon 1965 zespołowym partnerem Hilla został Jackie Stewart. Stewart wygrał Grand Prix Włoch, a Hill ponownie Grand Prix Monako i Stanów Zjednoczonych. Hill ukończył mistrzostwa kierowców na drugiej pozycji (za Clarkiem), a BRM wśród konstruktorów także był drugi (za Lotusem).
W roku 1966 wchodziły w życie nowe przepisy, zmieniające pojemność silników do trzech litrów. BRM eksperymentował z ciężkim i nieudanym silnikiem H16 umieszczonym w modelu P83. BRM dostarczał silniki Lotusowi. Fabryczny zespół odniósł jedno zwycięstwo za sprawą Jackiego Stewarta, który wygrał Grand Prix Monako.
Przed sezonem 1967 Hill odszedł do Lotusa, a zastąpił go Mike Spence. BRM dostarczał stare samochody zespołowi Reg Parnell Racing. Fabryczny zespół zakończył rok bez zwycięstwa. W sezonie 1968 BRM wprowadził zaprojektowany przez Lena Terry'ego model P126, w którym zastosowano zaprojektowany przez Geoffa Johnsona silnik V12. Pedro Rodríguez szybko zaczął korzystać z nowocześniejszego modelu P133, którym zajął drugie miejsce w Grand Prix Belgii. Pod koniec sezonu wprowadzono modelu P138, który nie odnosił sukcesów.
Kierowcami w sezonie 1969 byli John Surtees i Jackie Oliver. Nowy model P139 był niekonkurencyjny. W połowie sezonu do BRM z Eagle'a przyszedł Tony Southgate, który stanął na czele działu projektowego wraz z Alekiem Osbornem i Peterem Wrightem. Aubrey Woods i Geoff Johnson stali zaś na czele departamentu silników.
Efektem tej reorganizacji był BRM P153 z nowym silnikiem V12. Sponsorem zespołu została firma Yardley. Kierowcami byli Rodríguez i Oliver. Rodríguez wygrał Grand Prix Belgii. W tym okresie Alfred Owen przekazał kontrolę nad zespołem siostrze Jean.
W roku 1971 BRM korzystał z modelu P160, który za sprawą Jo Sifferta i Petera Gethina wygrał odpowiednio Grand Prix Austrii i Włoch. Jednak obaj ci kierowcy zginęli w tamtym roku w wypadkach, a Siffert został jedynym kierowcą, który zginął za kierownicą BRM. Zespół zakończył sezon na drugim miejscu w klasyfikacji konstruktorów.
W sezonie 1972 nowym sponsorem została firma Marlboro. Model P180 okazał się nieudany i konstruktor zastosował ulepszoną wersję P160, którą Jean-Pierre Beltoise wygrał Grand Prix Monako.
Ulepszone wersje modelu P160 rywalizowały do roku 1974. W tym okresie finansowany przez Rubery Owen BRM odnotowywał coraz gorsze rezultaty. Po śmierci Owena w 1974 roku BRM został postawiony w stan likwidacji, ale przetrwał i kontynuował działalność jako Stanley-BRM. Do zaprojektowania BRM P201 został zatrudniony Mike Pilbeam. Zespół okazyjnie ścigał się w sezonie 1976, a uczestniczył w większości eliminacji sezonu 1977, kiedy jego kierowcami byli Larry Perkins i Teddy Pilette. Kierowcy zazwyczaj nie kwalifikowali się do wyścigów i pod koniec roku zespół upadł.
W 1979 roku nastąpiły plany powrotu konstruktora do Formuły 1 za sprawą modelu P230, ale nie zostały one zrealizowane. BRM powrócił podczas 24h Le Mans 1992, ale żaden samochód nie ukończył tego wyścigu.

</doc>
<doc id="1020725" url="https://pl.wikipedia.org/wiki?curid=1020725" title="Lesley Woods">
Lesley Woods

 
Lesley Woods (ur. 22 sierpnia 1910 w Berwick w stanie Iowa, USA, zm. 2 sierpnia 2003 r. w Los Angeles) – amerykańska aktorka.
Życie prywatne.
Była żoną aktora Richarda McMurraya i macochą jego syna Sama.

</doc>
<doc id="1020726" url="https://pl.wikipedia.org/wiki?curid=1020726" title="Trinidad and Tobago">
Trinidad and Tobago



</doc>
<doc id="1020727" url="https://pl.wikipedia.org/wiki?curid=1020727" title="David Bruce-Brown">
David Bruce-Brown

David Loney Bruce-Brown (ur. 13 sierpnia 1889 roku w Nowym Jorku, zm. 1 października 1912 w Milwaukee) – amerykański kierowca wyścigowy.
Kariera.
W wieku 18 lat rozpoczął ściganie i z miejsca okazał się bardzo utalentowanym kierowcą. W 1908 roku wygrał Daytona Speed Trials. W 1910 i 1911 wygrał wyścig American Grand Prize. Od 1911 startował w zespole Fiata. W latach 1911 i 1912 wystartował w Indianapolis 500.
W 1912 roku wystartował w Grand Prix Francji, najbardziej prestiżowym w owym czasie wyścigu na świecie. Prowadził w nim po pierwszym dniu (wyścig był rozgrywany w dwóch etapach, po 10 okrążeń każdego dnia), jednak drugiego dnia został zdyskwalifikowany za dotankowywanie samochodu poza strefą boksów.
Zginął, przygotowując się do innego z ważnych wyścigów w 1912 roku – American Grand Prize w Milwaukee. Podczas treningów jechał na mocno zużytych oponach; gdy jedna z nich pękła, a samochód wypadł poza tor i wylądował w rowie. Miał zaledwie 22 lata.

</doc>
<doc id="1020730" url="https://pl.wikipedia.org/wiki?curid=1020730" title="Shanelle Workman">
Shanelle Workman

Shanelle Workman (ur. 3 sierpnia 1978 r., USA) – amerykańska aktorka.

</doc>
<doc id="1020731" url="https://pl.wikipedia.org/wiki?curid=1020731" title="Filtr powietrza (technika)">
Filtr powietrza (technika)

Filtr powietrza (inaczej filtr cząsteczkowy lub też filtr przeciwpyłowy) – urządzenie, które w procesie filtracji (oczyszczania) powietrza (gazu) separuje cząsteczki stałe (np. pył) ze strumienia przepływającego powietrza (gazu) oraz zatrzymuje je na powierzchni lub pomiędzy elementami filtracyjnymi (np. włóknami) poprzez mechanizmy filtracji.
Podstawa prawna.
W Polsce w celach klasyfikacji filtrów powietrza obowiązują następujące polskie normy:
Normy wycofane i zastąpione przez nową normę PN-EN ISO 16890 od 1 stycznia 2017:
Klasyfikacja filtrów.
1)Minimalna skuteczność jest tutaj najniższą wartością skuteczności filtracji wśród początkowych poziomów skuteczności filtracji, skuteczności filtracji po rozładowaniu elektrostatycznym medium filtracyjnego, najniższego poziomu skuteczności filtracji zaobserwowanego w trakcie procedur testowych.
1) Patrz punkt 7.5.2 PN EN 1822-4.
2) Wartości miejscowe niższe niż określone w tabeli mogą być uzgodnione pomiędzy dostawcą i nabywcą.
3) Filtry z grupy E nie mogą i nie powinny być testowane badaniem przecieku dla celów klasyfikacji.
Podstawowe parametry filtra.
gdzie:
1. skuteczność zatrzymania całej masy pyłu bez uwzględniania podziału na frakcje, [–] lub [%],
lub
2. skuteczność uśredniona dla całej powierzchni filtru w danych warunkach eksploatacyjnych, [–] lub [%].

</doc>
<doc id="1020732" url="https://pl.wikipedia.org/wiki?curid=1020732" title="Georges Boillot">
Georges Boillot

Georges Boillot (ur. 3 sierpnia 1884 w Dieppe, zm. 21 kwietnia 1916 w okolicach Verdun) – francuski kierowca wyścigowy.
Swoją karierę rozpoczął w 1908 w klasie Voiturette w zespole Lion-Peugeot. W 1911 został głównym budowniczym samochodu L76 (pierwszego w historii, który używał 4-cylindrowego silnika). W 1912 zadebiutował w fabrycznym zespole Peugeot, gdzie odniósł zwycięstwo w Grand Prix Francji w Dieppe. Sukces ten powtórzył rok później. Ustanowił także rekord toru Indianapolis 500.
Zginął w I wojnie światowej podczas próby zestrzelenia siedmiu niemieckich samolotów. Pośmiertnie został odznaczony Legią Honorową V klasy i Krzyżem Wojennym.

</doc>
<doc id="1020736" url="https://pl.wikipedia.org/wiki?curid=1020736" title="John Marshall Watson">
John Marshall Watson



</doc>
<doc id="1020737" url="https://pl.wikipedia.org/wiki?curid=1020737" title="Peter Collins (kierowca wyścigowy)">
Peter Collins (kierowca wyścigowy)

Peter John Collins (ur. 6 listopada 1931 w Kidderminster, zm. 3 sierpnia 1958 w Bonn) – brytyjski kierowca wyścigowy, uczestnik Mistrzostw Świata Formuły 1 w latach 1952–1958. W roku 1956 wygrał Grand Prix Belgii i Grand Prix Francji.
Przekazał swój bolid konkurentowi do mistrzostwa świata Juanowi Manuelowi Fangio podczas Grand Prix Włoch na torze Monza. Zginął na torze Nürburgring podczas Grand Prix Niemiec w 1958 roku.
Biografia.
Urodził się w 1931 roku jako syn Pata i Elaine. W 1948 otrzymał jako prezent urodzinowy Coopera T5. W 1949 roku zadebiutował w wyścigach, uczestnicząc w Goodwood Easter Meeting. W czerwcu Collins sprzedał T5, nabywając w zamian Coopera T7 z silnikiem JAP, zamienionym następnie na motocyklową jednostkę Norton. Tym samochodem Collins wygrał zawody 100 Mile Race na torze Silverstone. Triumfował również we wrześniowym wyścigu w Goodwood. W połowie 1950 roku rozpoczął używanie Coopera T11, którym zwyciężył w Castle Combe. W roku 1951 używał napędzanego silnikiem Norton JBS.
W 1952 roku, z rekomendacji Rega Parnella, Collins trafił do zespołu Aston Martin, w którym ścigał się samochodami sportowymi. W barwach zespołu wygrał w 1952 roku wyścig 9h Goodwood. Ponadto dwukrotnie był drugi w 24h Le Mans (w 1955 i 1956 roku).
W 1952 roku, w wieku 20 lat, Collins zadebiutował w Mistrzostwach Świata Formuły 1, rywalizując w zespole HWM, w którym zastąpił Stirlinga Mossa. Najlepszym rezultatem z okresu startów w HWM było szóste miejsce w Grand Prix Francji 1952. W 1954 roku ścigał się Vanwallem Special w zespole Tony'ego Vandervella, natomiast rok później wystartował w dwóch Grand Prix Maserati 250F. Mimo że nie ukończył żadnego wyścigu, na 1956 rok z rekomendacji Mike'a Hawthorna przeszedł do Scuderia Ferrari, gdzie partnerował Juanowi Manuelowi Fangio.
W pierwszym sezonie z Ferrari Collins wygrał Grand Prix Belgii i Grand Prix Francji, dzięki czemu do ostatniego wyścigu przystępował z szansami na tytuł mistrzowski. W trakcie wyścigu Fangio odpadł wskutek awarii układu kierowniczego, w związku z czym uzyskanie zwycięstwa i najszybszego okrążenia dawało Collinsowi tytuł mistrza świata. Na 30 okrążeniu Collins awansował na trzecie miejsce. Tymczasem aby zdobyć tytuł, Fangio musiał przejąć czyjś samochód i ustanowić najszybsze okrążenie. Mimo poleceń zespołu Luigi Musso nie chciał odstąpić swojego pojazdu. Collins na 35 okrążeniu zjechał do boksów na sprawdzenie opon, po czym odstąpił swój samochód Fangio, pozbawiając siebie szansy na tytuł.
Po nieudanym sezonie 1957, w 1958 roku Ferrari wystawiło model Dino 246. Na początku sezonu Collins nie ukończył kilku wyścigów, ale w Wielkiej Brytanii odniósł swoje trzecie zwycięstwo w karierze.
Śmierć.
3 sierpnia 1958 roku odbywało się Grand Prix Niemiec. Collins prowadził do 10 okrążenia, a następnie liderem został Tony Brooks. Collins próbował odzyskać prowadzenie i w sekcji Pflanzgarten wjechał za szeroko. Wskutek tego jego Ferrari koziołkowało, a Collins wypadł z samochodu i uderzył w drzewo. Zmarł w szpitalu tego samego dnia wskutek urazów głowy.
Życie prywatne.
W lutym 1957 roku poślubił aktorkę Louise Cordier. Małżeństwo mieszkało w Monako.

</doc>
<doc id="1020738" url="https://pl.wikipedia.org/wiki?curid=1020738" title="Pietro Bordino">
Pietro Bordino

Pietro Bordino (ur. 22 listopada 1887 w Turynie, zm. 15 kwietnia 1928 w Alessandrii) – włoski kierowca wyścigowy.
W swojej karierze ścigał się w samochodach marki Fiat oraz Bugatti.
Jego największym sukcesem było zwycięstwo w Grand Prix Włoch w 1922 roku.
W latach 1922-1925 wziął udział w dziesięciu wyścigach Mistrzostw American Automobile Association; odniósł dwa zwycięstwa. W 1925 roku zajął dziesiąte miejsce w Indianapolis 500.
Zginął tragicznie podczas treningu przed Grand Prix Alessandrii. Prowadzone przez niego Bugatti zderzyło się z psem i wpadło do rzeki, a kierowca utonął.
Pochowany w Turynie.

</doc>
<doc id="1020740" url="https://pl.wikipedia.org/wiki?curid=1020740" title="Robert Benoist">
Robert Benoist

Robert Marcel Charles Benoist (ur. 20 marca 1895 roku w Auffargis, Île-de-France, zm. 9 września 1944 roku w Buchenwald) – francuski kierowca wyścigowy.
Rozpoczął swoją karierę w 1923 roku, natomiast w 1924 zadebiutował w wyścigach cyklu Grand Prix.
Pierwsze podium zdobył w 1923 roku w Grand Prix Europy, a rok później wygrał ex aequo z Alberto Divo Grand Prix Francji.
W 1927 roku Benoist przeszedł do zespołu Bugatti, w barwach którego wygrał 24-godzinny wyścig w Le Mans (partnerem był Jean-Pierre Wimille).
Podczas II wojny światowej dołączył do ruchu oporu, gdzie współpracował z innymi kierowcami wyścigowymi: Williamem Groverem-Williamsem oraz Jean-Pierre'em Wimille.
W 1944 roku został schwytany przez gestapo i rozstrzelany w obozie koncentracyjnym Buchenwald (KL).

</doc>
<doc id="1020742" url="https://pl.wikipedia.org/wiki?curid=1020742" title="Tony Brooks">
Tony Brooks

Charles Anthony Standish Brooks (ur. 25 lutego 1932 w Dukinfield, zm. 3 maja 2022) – brytyjski kierowca wyścigowy. W 1955 roku zadebiutował w Formule 1 w barwach teamu Connaught, w barwach której wygrał Grand Prix w Syrakuzach. W 1956 jeździł dla teamu Vanwall. Po trzech latach został ściągnięty do zespołu Ferrari. Utracił tytuł po kolizji z Jackiem Brabhamem. Po sezonie 1959 odszedł z Formuły 1, a w 1961 roku zakończył karierę wyścigową.

</doc>
<doc id="1020744" url="https://pl.wikipedia.org/wiki?curid=1020744" title="Wolfgang von Trips">
Wolfgang von Trips

Wolfgang Alexander Albert Eduard Maximilian reichsgraf Berghe von Trips (ur. 4 maja 1928 w Kolonii, zm. 10 września 1961 w Monzy) – niemiecki kierowca wyścigowy.
Życiorys.
Był hrabią reprezentującym zespół Ferrari, w którym zadebiutował w Grand Prix Włoch na torze Monza w 1956 roku. W 1960 roku został pierwszym kierowcą włoskiego teamu. Jako pierwszy zastosował silnik umieszczony centralnie. Ogółem wystartował w 29 wyścigach Grand Prix z czego dwa razy wygrał, sześciokrotnie stawał na podium i raz zdobył pierwsze pole startowe. Podczas swojej kariery reprezentował zespoły Ferrari, Porsche oraz Scuderia Centro Sud. Zginął w wypadku na torze Monza. W wyniku zderzenia z bolidem Jima Clarka jego bolid wjechał we wzgórze, na którym stali kibice i kilka razy przekoziołkował w powietrzu, z dużym impetem wyrzucając kierowcę. W wyniku uderzenia von Trips złamał kark. Śmierć na miejscu poniósł von Trips i 15 kibiców, a 60 innych zostało rannych.

</doc>
<doc id="1020745" url="https://pl.wikipedia.org/wiki?curid=1020745" title="Autódromo José Carlos Pace">
Autódromo José Carlos Pace

Autódromo José Carlos Pace lub Interlagos – zbudowany w latach trzydziestych XX wieku tor wyścigowy położony między dwoma podziemnymi jeziorami, którym zawdzięcza swoją drugą nazwę. Tor ma długość 4309 m. Pierwsze Grand Prix Brazylii zostało rozegrane 11 lutego 1973 i od tego czasu tor regularnie gości w kalendarzu. Przy projektowaniu toru Interlagos brał udział Ayrton Senna. Zlikwidowano zakręt Turn One natomiast zastąpiono je dwoma szybkimi zakrętami Senna Esses oraz kilka ciasnych zakrętów o różnym stopniu trudności. Największą wadą toru jest bardzo nierówna nawierzchnia. W 2014 roku nitka toru zyskała całkiem nową nawierzchnię.
Rekord okrążenia został ustanowiony przez Valtteriego Bottasa podczas Grand Prix Brazylii w 2018 roku i wynosi on 1:10,540. Ostatnie zwycięstwo brazylijskiego kierowcy w GP miało miejsce w 2008 roku, kiedy to na pierwszym miejscu wyścig ukończył Felipe Massa, odnosząc swoje jedenaste zwycięstwo w karierze.
Kontrakt na organizację Grand Prix obowiązuje do 2025 roku.
Śmierć Rafaela Sperafico.
9 grudnia 2007, podczas wyścigu klasy "Stock Car Light" (seria towarzysząca wyścigom Stock Car Brasil) rozgrywanym na tym torze, doszło do wypadku, w którym zginął Brazylijczyk Rafael Sperafico.
26-letni kierowca stracił panowanie nad swym pojazdem na szóstym okrążeniu i uderzył w ścianę opon. Siła uderzenia była tak duża że samochód powrócił na tor i zderzył się z maszyną kierowaną przez Renato Russo. Sperafico zmarł na miejscu w wyniku licznych obrażeń głowy. Russo, który także doznał obrażeń głowy, spędził w szpitalu 8 dni.

</doc>
<doc id="1020746" url="https://pl.wikipedia.org/wiki?curid=1020746" title="Ghańskie Siły Powietrzne">
Ghańskie Siły Powietrzne

Ghańskie Siły Powietrzne (ang. "Ghana Air Force") dysponują samolotami odrzutowymi Aermacchi MB-326K i MB-339A, których głównym zadaniem jest zwalczanie oddziałów partyzanckich i trening operacyjny. Obecnie loty treningowe wykonywane są na samolotach Hongdu K-8 Karakorum. Główną bazą ghańskich samolotów odrzutowych jest Tamale, a baza szkoleniowa znajduje się w Takoradi. Stacjonuje tam 10 samolotów BAe Bulldog wykorzystywanych do szkolenia podstawowego. Śmigłowce Aerospatiale S.A.-316B Alouette III są przeznaczone do zadań dyspozycyjno-łącznikowych. Od 2011 roku samolotami transportowymi są dwie maszyny CASA C-295M, które zastąpiły stare i niesprawne samoloty Britten-Normany BN-2 Islander i Fokker F27.

</doc>
<doc id="1020753" url="https://pl.wikipedia.org/wiki?curid=1020753" title="Adoptio">
Adoptio

Adoptio (łac. "przysposobienie") – w prawie rzymskim jeden ze sposobów (obok arrogacji) przyjęcia osoby obcej do rodziny i pod władzę ojcowską ("patria potestas").
Adopcja następowała w drodze czynności prawnej między dotychczasowym "pater familias" a adoptującym, powodującej zerwanie więzi rodzinnych przysposabianego z dotychczasową rodziną (agnacyjną) oraz wyjście spod władzy dotychczasowego ojca. Władzę ojcowską uzyskiwał wówczas przysposabiający. Stosunki między przysposabiającym a przysposabianym ukształtowane były na podobieństwo relacji między naturalnym ojcem a dzieckiem, w myśl zasady "adoptio naturam imitatur".
W ten sposób – poprzez adopcję – można było przysposabiać osoby "alieni iuris", bez względu na płeć i wiek. Adopcja powodowała względem tych osób "capitis deminutio minima". Adoptowany posiadał takie same prawa i obowiązki jak "filius familias".
Przebieg adopcji w prawie przedjustyniańskim.
W celu dokonania przysposobienia wykorzystywano instytucje przewidziane w ustawie XII tablic. Najpierw emancypacyjnie znoszono władzę dotychczasowego ojca w drodze trzykrotnej mancypacji. Następnie przysposabiany oddawany był pod "patria potestas" adoptującego w drodze pozornego procesu windykacyjnego ("in iure cessio").
Adoptowany tracił prawo do spadku po dotychczasowym ojcu.
Adopcja w prawie justyniańskim.
W Kodeksie Justyniana, wobec ostatecznego zniesienia mancypacji i "in iure cessio", przebieg adopcji uległ radykalnemu uproszczeniu. Odbywała się ona przed sądem w obecności obydwu ojców oraz adoptowanego. Ojcowie składali oświadczenia w sprawie adopcji, zaś samo dziecko mogło się jej sprzeciwić.
Ponadto wprowadzono podział adopcji na pełną i niepełną:

</doc>
<doc id="1020754" url="https://pl.wikipedia.org/wiki?curid=1020754" title="No Jacket Required">
No Jacket Required

No Jacket Required – trzeci album solowy Phila Collinsa wydany w styczniu 1985.
"No Jacket Required" jest o wiele bardziej popowym albumem od dwóch pierwszych płyt Collinsa "Face Value" i "Hello, I Must Be Going!" i nie ma na nim żadnych tekstów politycznych jak w następnym "...But Seriously". Płyta zdobyła Nagrodę Grammy w kategorii Album roku.
Gościnnie na albumie wystąpili Sting (w piosenkach "Long Long Way To Go" i "Take Me Home") i Peter Gabriel ("Take me Home").
Cztery piosenki z płyty znalazły się w top 10 amerykańskiej listy przebojów, z tego dwie ("Sussudio" i "One More Night") na pierwszym miejscu.
"No Jacket Required" stał się najlepiej sprzedawaną płytą roku 1985 w Stanach Zjednoczonych, uzyskując status diamentowej płyty.
Nazwa płyty powstała po tym, jak Collins został wyrzucony z restauracji w Chicago za nieodpowiedni strój.
W czasopiśmie branżowym "Teraz Rock" wystawiono płycie ocenę 3 na 5.

</doc>
<doc id="1020756" url="https://pl.wikipedia.org/wiki?curid=1020756" title="Triel Baenre">
Triel Baenre



</doc>
<doc id="1020758" url="https://pl.wikipedia.org/wiki?curid=1020758" title="KC and the Sunshine Band">
KC and the Sunshine Band

KC and the Sunshine Band – amerykańska grupa muzyczna wykonująca R&amp;B, pop-rock, funk, dance i disco. Założona w 1973 roku w Miami. Grupa jest znana z takich singli jak „That’s the Way (I Like It)” i „(Shake, Shake, Shake) Shake Your Booty”. W skład grupy wchodzą: Harry Wayne Casey (wokalista), Maria De Crescenzo (wokalistka), Charlotte McKinnon (wokalistka), Fermin Goytisolo (perkusista), Rusty Hamilton III (klawiszowiec), Jeffery Reeves (gitarzysta), Steve Lashley (basista), John Reid (trębacz), Kenny Hamilton (saksofonista), Rick Benadetto (trębacz) i Tim Pitchford (puzonista). Formacja nagrała pierwszy longplay „Do It Good” w 1974 roku.

</doc>
<doc id="1020761" url="https://pl.wikipedia.org/wiki?curid=1020761" title="Alieni iuris">
Alieni iuris

Alieni iuris (łac. "[osoby] cudzego prawa") – w prawie rzymskim, osoby podlegające władzy pater familias.
Status prawny osób "alieni iuris".
Do kategorii osób "alieni iuris" należały przede wszystkim osoby podlegające władzy ojcowskiej (tzw. "patria potestas"), tj. synowie ("filii familias"), córki ("filiae familias"), wnuki i dalsi zstępni oraz adoptowani i arrogowani. Ponadto osobą "alieni iuris" mogła być żona ("uxor") ojca rodziny lub osoby mu podległej, jeżeli weszła pod władzę ("manus") męża oraz do jego rodziny agnatycznej. Żona ojca rodziny, która była "in manu" (podlegała jego władzy), nazywana była wówczas "mater familias".
Osoby "alieni iuris" nie mogły być podmiotami praw majątkowych, tj. nie mogły mieć żadnej własności ani niczego nabywać dla siebie. Początkowo nie miały one również zdolności do zawierania umów. Z czasem mogły dokonywać takich czynności, ale wyłącznie na rzecz "patris familias", tj. to, co nabyły, stawało się własnością ich zwierzchnika. Analogiczna sytuacja miała miejsce, kiedy syn nabywał władzę nad swoją żoną, gdyż nabywał ją również nie dla siebie, ale na rzecz swojego "patris familias".
W czasach najdawniejszych położenie dzieci podlegających "patria potestas", zbliżone było do położenia niewolników. Np. ojciec mógł swe dzieci sprzedać (syna, wedle Prawa XII Tablic najwyżej trzykrotnie pod rygorem utraty nad nim władzy, córkę lub wnuka wedle późniejszej interpretacji jeden raz), zabić (po przeprowadzeniu "sądu domowego" "iudicium domesticum") lub porzucić ("ius exponendi"), z czasem prawo ograniczyło te możliwości. Odpowiedzialność ojca za długi zaciągnięte przez syna była taka sama, jak odpowiedzialność właściciela za długi zaciągnięte przez niewolnika. Ponadto jeżeli jakaś osoba przetrzymywała syna, ojciec mógł się domagać jego wydania przy pomocy "rei vindicatio", tak jak to miało miejsce w przypadku niewolnika czy innej rzeczy. Jednak jako ludziom wolnym, obywatelom rzymskim przysługiwała pełnia praw politycznych – mężczyzna "alieni iuris" w czasach republiki mógł dojść do najwyższych stanowisk urzędniczych.
Za przestępstwa i delikty osób "alieni iuris" odpowiadał noksalnie jej zwierzchnik. Był on również uprawniony do wytoczenia powództwa w wypadku znieważenia podległej mu osoby.
Sytuacja majątkowa "filii familias".
"Filius familias" początkowo mógł działać wyłącznie na rzecz swojego zwierzchnika. Pod koniec republiki – wedle prawa pretorskiego – mógł również zobowiązywać "patrem familias" kontraktami, o ile wynikały z nich skierowane przeciwko "pater familias" powództwa o charakterze dodatkowym ("actiones adiecticiae qualitatis").
Za dominatu, "filius familias" zdobywa stopniowo odrębną zdolność do czynności prawnych. Mógł on samodzielnie zobowiązywać się przez kontrakty i być z nich pozywany. Najczęściej jednak egzekucja z tych kontraktów była bezskuteczna, gdyż za życia ojca nie miał on własnego majątku.
Osoby "alieni iuris" w zasadzie nie mogły sporządzić testamentu. Mogły za to dziedziczyć, jednak spadek taki przypadał na zasadach ogólnych ich ojcu. Jednak od czasów cesarza Konstantyna, "pater familias" nie mógł zbyć takiego spadku, jeżeli dziecko otrzymało go po matce lub po jej krewnym wstępnym.
"Peculium".
"Pater familias" z reguły wydzielał synowi ze swego majątku do zarządu i używania tzw. "peculium profecticium". "Pater familias" pozostawał jednak nadal jego właścicielem. Mógł on powiększyć, zmniejszyć czy wreszcie odebrać ("ademptio peculii") takie "peculium". Umożliwiało ono synowi zdobycie doświadczenia życiowego i zawodowego. Emancypowany syn zwykle otrzymywał je na własność.
Instytucja ta wywodziła się – od czasów Oktawiana Augusta lub wcześniejszych – z "majątku obozowego" ("peculium castrense"). Był to majątek, jaki syn otrzymywał w związku ze swoją służbą wojskową lub zdobywał w jej trakcie. Był on jego własnością i mógł nią swobodnie dysponować czynnościami "inter vivos" (między żyjącymi, np. umowy) jak i "mortis causa" (na wypadek śmierci, np. testament, darowizna na wypadek śmierci). Jeżeli jednak zmarł on, nie rozporządziwszy nim, majątek ów przypadał "patri familias" nie jako spadek, ale z tytułu zwrotu "peculium".
Za czasów dominatu (IV w.) pojawiła się instytucja „majątku tak jakby obozowego” ("peculium quasi castrense"), będącego również własnością syna. Był to majątek nabyty w cywilnej służbie państwowej, początkowo jako dygnitarz dworski, od V w. również jako jakikolwiek urzędnik lub duchowny.
"Bona adventicia".
Od czasów kodyfikacji justyniańskiej, syn ("filius familias") stawał się właścicielem całego majątku niepochodzącego od ojca ani z jego majątku (ze spadku po matce "bona materna" lub z innych źródeł tzw. "bona adventicia" lub "peculium adventicium", zaliczano tu nabytki z małżeństwa "lucra nuptialia" czyli posag). Jednakże ojciec mógł ten majątek dożywotnio użytkować i zarządzać, chyba że osoba, od której te dobra pochodziły, wykluczyła zarząd i użytkowanie ojca ("bona adventicia irregularia").
Syn, dopóki był "alieni iuris", nie mógł rozporządzać tymi dobrami w testamencie. Jednak w pierwszej kolejności dziedziczyły po nim beztestamentowo jego dzieci, następnie bracia a dopiero w dalszej kolejności ojciec.

</doc>
<doc id="1020763" url="https://pl.wikipedia.org/wiki?curid=1020763" title="Coemptio">
Coemptio

Coemptio (od łac. "emptio", kupno) – w prawie rzymskim jeden ze sposobów (obok "confarreatio" i "usus") wejścia kobiety ("conventio in manum") pod władzę agnacyjną ("manus") męża (lub jego "pater familias") w formie uroczystego „kupna” żony.
"Coemptio" przeprowadzano poprzez pozorną sprzedaż mancypacyjną kobiety we władzę męża. Aktu tego można było dokonać zarówno przed, jak i po zawarciu małżeństwa.

</doc>
<doc id="1020765" url="https://pl.wikipedia.org/wiki?curid=1020765" title="Tymoleptyki">
Tymoleptyki



</doc>
<doc id="1020766" url="https://pl.wikipedia.org/wiki?curid=1020766" title="Tymoleptyk">
Tymoleptyk



</doc>
<doc id="1020768" url="https://pl.wikipedia.org/wiki?curid=1020768" title="Królestwo Tonga">
Królestwo Tonga



</doc>
<doc id="1020769" url="https://pl.wikipedia.org/wiki?curid=1020769" title="Rovena Ravenclaw">
Rovena Ravenclaw



</doc>
<doc id="1020770" url="https://pl.wikipedia.org/wiki?curid=1020770" title="Gwizd (powieść)">
Gwizd (powieść)

Gwizd (ang. "Whistle") – ostatnia powieść Jamesa Jonesa, a zarazem też ostatnia część swoistej trylogii wojennej "Stąd do wieczności", składającej się z książek: "Stąd do wieczności", "Cienka czerwona linia", "Gwizd".
Opis fabuły.
Gwizd opowiada o czterach członkach kompanii znanej z wcześniejszych książek: sierżancie Winchu, szefie kuchni Johnnym Strangu, szeregowym Bobbym Prellu, oraz Landersie. Wszyscy oni przeżyli razem piekło kampanii na Guadalcanal, a następnie zostali ranni w późniejszych działaniach. Zostają oni skierowani do Stanów Zjednoczonych na leczenie. Opisuje ich pobyt w szpitalu w Luxorze oraz ich dalsze losy.
Powieść ta ukazuje straszliwe wyalienowanie żołnierzy, niemogących odnaleźć sobie miejsca w kraju. Nieumiejących także odnaleźć sobie miejsca w armii. James Jones ukazuje nam straszliwe spustoszenie, jakie uczyniła wojna w psychice tych ludzi. Jednocześnie na kartach swojej powieści stara się pokazać przemiany, jakie zaszły w społeczeństwie amerykańskim. Czyni to w sposób brutalny i bezpruderyjny.

</doc>
